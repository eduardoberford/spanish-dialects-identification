{"id": "414384", "revid": "5312", "url": "https://gl.wikipedia.org/wiki?curid=414384", "title": "La M\u00e9duse", "text": "A La M\u00e9duse foi unha\u00a0fragata francesa\u00a0que afundiu o 2 de xullo de 1816 no banco de Arguin, \u00f3 longo das costas de Mauritania, con 390 mortos e 15 sobreviventes, dos cales 5 morreron antes do seu traslado a Saint Louis, Senegal.\nA maior\u00eda dos 400 pasaxeiros que \u00edan a bordo foron evacuados da nave, e 151 homes foron obrigados a refuxiarse nunha improvisada balsa que ser\u00eda remolcada polos botes salvavidas. O remolque non deu \u00e9xito, e os botes abandonaron a balsa e os seus pasaxeiros en oce\u00e1no aberto. Sen ning\u00fan xeito de dirixir a balsa \u00e1 costa, a situaci\u00f3n a bordo axi\u00f1a se tornou desastrosa. Ducias de homes caeron no mar por mor dunha treboada, mentres que outros, b\u00e9bedos de vi\u00f1o, rebel\u00e1ronse e foron asasinados polos oficiais. Cando os seus v\u00edveres remataron, varios homes feridos foron lanzados \u00f3 mar, e alg\u00fans dos superviventes recurriron \u00f3 canibalismo. Despois de 13 d\u00edas no mar, a balsa foi descuberta con s\u00f3 15 homes a\u00ednda vivos.\nRepercusi\u00f3ns.\nA incompetencia dos oficiais e as narraci\u00f3ns do que sucedeu na balsa tiveron un grande impacto na opini\u00f3n p\u00fablica; m\u00e1is a\u00ednda cando dous dos seus protagonistas, o m\u00e9dico Savigny e o enxe\u00f1eiro e xe\u00f3grafo Corr\u00e9ard, \u00e1mbolos dous superviventes da balsa, contaron a s\u00faa experiencia nun libro. Por mor destes testemu\u00f1os, houbo un proceso xudicial no ano 1817, en tempos da Restauraci\u00f3n, e Chaumareys foi declarado respons\u00e1bel; f\u00f3ronlle reprochadas a s\u00faa incompetencia e covard\u00eda. Por\u00e9n, a pena de morte ditada contra el foi conmutada por tres anos de cadea.\nAl\u00e9n diso, o esc\u00e1ndalo e a indignaci\u00f3n que provocou o drama estaban tam\u00e9n dirixidos contra unha Mari\u00f1a arcaica en mans dos realistas, que ignoraron os escasos avances do Imperio no eido mari\u00f1o."}
{"id": "414385", "revid": "865", "url": "https://gl.wikipedia.org/wiki?curid=414385", "title": "CFM56", "text": ""}
{"id": "414386", "revid": "865", "url": "https://gl.wikipedia.org/wiki?curid=414386", "title": "V2500", "text": ""}
{"id": "414387", "revid": "89787", "url": "https://gl.wikipedia.org/wiki?curid=414387", "title": "Os asollados", "text": "Os asollados (t\u00edtulo orixinal en ) \u00e9 un libro do escritor franc\u00e9s Jo\u00ebl Egloff publicado no ano 2000. Consiste nunha colecci\u00f3n de relatos curtos sat\u00edricos nos que os personaxes se desenvolven en diversas situaci\u00f3ns inesperadas provocadas por unha eclipse total de sol.\nEn 2017 foi traducido ao galego por Mois\u00e9s Barcia e publicado pola editorial Rinoceronte."}
{"id": "414388", "revid": "25871", "url": "https://gl.wikipedia.org/wiki?curid=414388", "title": "Les Ensoleill\u00e9s", "text": ""}
{"id": "414389", "revid": "89787", "url": "https://gl.wikipedia.org/wiki?curid=414389", "title": "Astican", "text": "Astican (acr\u00f3nimo de Astilleros Canarios) \u00e9 unha empresa do sector naval con sede nas Palmas de Gran Canaria, adicada \u00e1 reparaci\u00f3n de buques e plataformas petrol\u00edferas.\nHistoria.\nA empresa foi fundada en 1972 polo Instituto Nacional de Industria como factor\u00eda de reparaci\u00f3ns navais. Cun capital social de cen mill\u00f3ns de pesetas. O 50% do capital social ser\u00eda do INI, o 40 % de tres filiais da Caja Canaria (Condeca, Protucasa e Coinsa), e o outro 10 % restante da agrupaci\u00f3n de reparadores do porto das Palmas de Gran Canaria. En 1989 foi privatizada e vendida ao grupo Italmar, con capital grego e canario, por 600 mill\u00f3ns de pesetas."}
{"id": "414390", "revid": "1131", "url": "https://gl.wikipedia.org/wiki?curid=414390", "title": "Riverhead Books", "text": "Riverhead Books\u00a0\u00e9 unha editorial estadounidense fundada en 1993 por Susan Petersen Kennedy. \u00c9 unha divisi\u00f3n de Penguin Group.\nEntre os escritores publicados por Riverhead est\u00e1n Marlon James, Junot D\u00edaz, George Saunders, Khaled Hosseini, Nick Hornby, Anne Lamott, Patricia Lockwood, Sarah Vowell, o Dalai Lama, Chang-rae Lee, Meg Wolitzer, Dinaw Mengestu, Daniel Alarc\u00f3n, Daniel H. Pink, Steven Johnson, Jon Ronson e James McBride."}
{"id": "414391", "revid": "89787", "url": "https://gl.wikipedia.org/wiki?curid=414391", "title": "Mar\u00eda Pardo Vuelta", "text": "Mar\u00eda Pardo Vuelta, nada en Becerre\u00e1, \u00e9 unha profesora e tradutora galega.\nTraxectoria.\nFoi lectora do Centro de Estudos Galegos da Universidade de Padua de 2014 a 2017.\nEntre as s\u00faas traduci\u00f3ns \u00f3 galego salientan as novelas do escritor afg\u00e1n Khaled Hosseini, \"O cazador de papaventos\" e \"Un milleiro de soles espl\u00e9ndidos\", \u00e1mbalas d\u00faas publicadas por Ediciones El And\u00e9n no ano 2008."}
{"id": "414392", "revid": "23204", "url": "https://gl.wikipedia.org/wiki?curid=414392", "title": "Comac C919", "text": "O Comac C919 \u00e9 un avi\u00f3n de pasaxeiros de fuselaxe estreita desenvolvido polo fabricante chin\u00e9s Comac. O programa lanzouse no ano 2008 e a fabricaci\u00f3n do prototipo comezou en decembro de 2011. Presentouse o 2 de novembro de 2015 e o seu primeiro voo foi o 5 de maio de 2017. A entrada en servizo do C919 foi no 2023 con China Eastern Airlines. O avi\u00f3n, principalmente constru\u00eddo con aliaxes de aluminio, \u00e9 impulsado tanto por motores turboventilador CFM International LEAP como por ACAE CJ-1000A, e pode transportar entre 156 e 168 pasaxeiros nunha configuraci\u00f3n normal ata os 5 555\u00a0km. Vai competir principalmente co Boeing 737 MAX e co Airbus A320neo. En febreiro de 2018 Comac ti\u00f1a 815 pedidos, principalmente de compa\u00f1\u00edas de arrendamento e aeroli\u00f1as chinesas.\nActualmente, o avi\u00f3n \u00e9 usado soamente polo China Eastern Airlines.\nOperadores.\nActualmente, 2 aviones est\u00e1n sendo usados pela China Eastern Airlines, con 815 pedidos."}
{"id": "414393", "revid": "865", "url": "https://gl.wikipedia.org/wiki?curid=414393", "title": "COMAC C919", "text": ""}
{"id": "414394", "revid": "89787", "url": "https://gl.wikipedia.org/wiki?curid=414394", "title": "Un milleiro de soles espl\u00e9ndidos", "text": "Un milleiro de soles espl\u00e9ndidos (en ) \u00e9 unha novela do escritor afg\u00e1n Khaled Hosseini, publicada en 2007. \u00c9 a s\u00faa segunda novela, despois do seu debut en 2003 con \"O cazador de papaventos\". Mariam \u00e9 unha filla ilex\u00edtima, e sofre tanto o estigma que rodea o seu nacemento como o abuso que \u00f3 que se enfronta despois do seu matrimonio. Laila, nada unha xeraci\u00f3n despois, \u00e9 en comparanza unha privilexiada durante a s\u00faa xuventude. As s\u00faas vidas cr\u00fazanse cando se ve obrigada a aceptar unha proposta de matrimonio de Rasheed, o esposo de Mariam.\nHosseini destacou nesta novela a s\u00faa intenci\u00f3n de facer unha \"historia de nai e filla\" en contraste con \"O cazador de papaventos\", que el considera unha \"historia de pai e fillo\". Contin\u00faa alg\u00fans dos temas que empregou na s\u00faa obra anterior, como as relaci\u00f3ns familiares, pero nesta ocasi\u00f3n c\u00e9ntrase nas personaxes femininas e o seu papel dentro da sociedade afg\u00e1."}
{"id": "414395", "revid": "109216", "url": "https://gl.wikipedia.org/wiki?curid=414395", "title": "Astilleros de Mallorca", "text": "Astilleros de Mallorca \u00e9 unha empresa mallorquina adicada \u00e1 reparaci\u00f3n naval.\nEn 1942 fundouse Astilleros Palma para a construci\u00f3n de paquebotes mallorquinos de gran tama\u00f1o para comerciar con Barcelona e entre as illas. Nos anos 1950 pasaron a constru\u00edr os buques en aceiro soldados. En 1968 fusion\u00e1ronse os pequenos estaleiros Ballester e Llompart con Astilleros Palma. Nos anos 1970 pasaron a constru\u00edr iates. Nos anos 1980 tomou o control da empresa as galegas Freire e Santo Domingo. En 1984 fabricouse o \u00faltimo gran buque, un gaseiro de 113 metros de eslora. En 1995 botouse o \u00faltimo iate constru\u00eddo no estaleiro adic\u00e1ndose dende ent\u00f3n \u00e1s reparaci\u00f3ns navais."}
{"id": "414396", "revid": "23204", "url": "https://gl.wikipedia.org/wiki?curid=414396", "title": "A Thousand Splendid Suns", "text": ""}
{"id": "414397", "revid": "23204", "url": "https://gl.wikipedia.org/wiki?curid=414397", "title": "Wazir Akbar Khan, Cabul", "text": "Wazir Akbar Khan (en ) \u00e9 un barrio do norte de Cabul, formando parte do distrito 10. Recibe o seu nome do emir afg\u00e1n do s\u00e9culo XIX Wazir Akbar Khan. \u00c9 unha das zonas m\u00e1is ricas de Cabul. Moitas das embaixadas estranxeiras at\u00f3panse al\u00ed, inclu\u00edndo as embaixadas dos Estados Unidos e do Canad\u00e1. O aeroporto Hamid Karzai at\u00f3pase preto de Wazir Akbar Khan.\nNa cultura popular.\nA primeira parte da novela \"O cazador de papaventos\" de Khaled Hosseini est\u00e1 ambientada neste suburbio."}
{"id": "414400", "revid": "98629", "url": "https://gl.wikipedia.org/wiki?curid=414400", "title": "Reino de Afganist\u00e1n", "text": "O Reino de Afganist\u00e1n (en D\u01dd Af\u0121\u0101nist\u0101n w\u0101kman\u0101n; en dari: \u067e\u0627\u062f\u0634\u0627\u0647\u064a \u0627\u0641\u063a\u0627\u0646\u0633\u062a\u0627\u0646\u200e) foi o per\u00edodo mon\u00e1rquico no moderno Afganist\u00e1n estabelecido por Dost Mohammad Khan en 1826 trala ca\u00edda de Ayub Shah Durrani en 1823, gobernante do Imperio Durrani (a\u00ednda que o nome oficial deste imperio tam\u00e9n era Reino de Afganist\u00e1n, o seu territorio era moito m\u00e1is extenso). A monarqu\u00eda afg\u00e1 deixou de existir en 1973, cando o derradeiro rei foi derrocado e quedou a vivir no exilio.\nHistoria.\nO Gran Xogo.\nA primeira \u00e9poca do Reino, \u00e1s veces co\u00f1ecida como emirato (polo t\u00edtulo de emir que ostentou o monarca afg\u00e1n at\u00e9 1926) estivo signada polo \u00abGran Xogo\u00bb: a disputa entre os intereses do Imperio ruso e o Imperio Brit\u00e1nico. Entre 1839 e 1842 tivo lugar a primeira guerra anglo-afg\u00e1, durante a cal os brit\u00e1nicos ocuparon Afganist\u00e1n e trataron de impedir o expansionismo rival dos rusos; por\u00e9n, non lograron derrocar a Dost Mohammad Khan.\nTrala morte deste monarca en 1863, foi sucedido polo seu fillo Shir Ali, quen tres anos m\u00e1is tarde foi derrocado polo seu irm\u00e1n m\u00e1is vello Mohammad Afzal Khan. En 1868 Shir Ali regresou \u00f3 poder, pero foi atacado polos rusos; os brit\u00e1nicos tam\u00e9n invadiron e obrigaron a retirarse \u00f3s tsaristas. O novo emir, Mohammad Yaqub Khan, tratou de contentar \u00f3s rusos orientando un pouco a ese imperio a s\u00faa pol\u00edtica exterior, pero foi derrocado polos brit\u00e1nicos, quen impuxeron a Abdur Rahman Khan e fixeron que este aceptase en 1893 a \u00abLi\u00f1a Durand\u00bb, fronteira sur de Afganist\u00e1n que provocou a divisi\u00f3n pol\u00edtica do pobo paxto e a anexi\u00f3n dun terzo do pa\u00eds \u00e1 colonia da India Brit\u00e1nica. Abdur Rahman tivo que facer fronte a moitas rebeli\u00f3ns.\nAbdur Rahman foi sucedido polo seu fillo Habibullah Khan, quen asinou un tratado en 1905, logo da segunda guerra anglo-afg\u00e1, confirmando que as relaci\u00f3ns exteriores de Afganist\u00e1n eran controladas polo Reino Unido. En 1919 foi asasinado durante un complot do seu irm\u00e1n Nasrula, quen foi detido por Amanula, o novo emir.\nIndependencia definitiva.\nAmanula proclamou a independencia e obrigou a que o Reino Unido a reco\u00f1ecese co Tratado de Rawalpindi logo da terceira guerra anglo-afg\u00e1. Amanula aliouse internacionalmente coa recentemente fundada Uni\u00f3n de Rep\u00fablicas Socialistas Sovi\u00e9ticas e levou a cabo numerosas reformas sociais, pol\u00edticas e econ\u00f3micas. En 1926 cambiou o t\u00edtulo do monarca de \"Amir\" a \"Padshah.\" Tivo que facer fronte a varias rebeli\u00f3ns fomentadas polos brit\u00e1nicos.\nEn 1929 o caudillo rebelde Habibula Kalakani derrocouno e foi proclamado \"Amir\", pero foi tam\u00e9n derrocado por Mohammad Nadir Shah, quen reinou at\u00e9 1933, cando foi asasinado e sucedido polo seu fillo Mohammed Zahir Shah.\nZahir Shah estabeleceu o primeiro parlamento afg\u00e1n en 1965, \u00e9poca de liberaci\u00f3n social e fermentaci\u00f3n pol\u00edtica. Foi derrocado polo pr\u00edncipe Mohammed Daud Khan, quen proclamou a rep\u00fablica en 1973."}
{"id": "414401", "revid": "89787", "url": "https://gl.wikipedia.org/wiki?curid=414401", "title": "Mountain View, California", "text": "Mountain View \u00e9 unha cidade no condado de Santa Clara, California. A cidade ten o seu nome debido \u00e1 vista dende as Monta\u00f1as Santa Cruz. No censo de 2000, Mountain View alcanzou a cifra de 70.708 habitantes.\nXeograf\u00eda.\nSegundo a oficina do Censo dos Estados Unidos, a cidade ten unha superficie total de 31,8 quil\u00f3metros cadrados, dos cales, 31,1 quil\u00f3metros cadrados son terra e 0,7 quil\u00f3metros cadrados (2,26%) son auga.\nMountain View at\u00f3pase no extremo norte da Ruta Estatal 85, onde se une coa Ruta 101 dos Estados Unidos. A Ruta Estatal 82 do estado segue a ruta do hist\u00f3rico Cami\u00f1o real a trav\u00e9s de Mountain View. A cidade limita polo noroeste con\u00a0Palo Alto, \u00f3 suroeste con\u00a0Los Altos, \u00f3 sueste con\u00a0Sunnyvale, \u00f3 nord\u00e9s co\u00a0aeroporto federal de Moffett, e polo norte coa Ba\u00eda de San Francisco.\nCara \u00f3 oeste est\u00e1n os Montes Santa Cruz, \u00f3s cales a cidade debe o seu nome, e que a separan do Oc\u00e9ano Pac\u00edfico. Polo\u00a0leste at\u00f3pase a gama de Diablo.\u00a0\u00c1mbalas cadeas, que en conxunto forman os l\u00edmites do Val de Santa Clara, son visibles dende moitos puntos da cidade.\nA maior\u00eda de Mountain View componse dos barrios residenciais. Os parques empresariais at\u00f3panse principalmente na zona norte do litoral, \u00f3 norte da estrada 101, e \u00f3 leste da estrada 85.\nClima.\nMountain View ten un clima mediterr\u00e1neo con influencia oce\u00e1nica (K\u00f6ppen \"Csb\": \nsubtropical seco ver\u00e1n). Os ver\u00e1ns son c\u00e1lidos e secos, mentres que os invernos son suaves e h\u00famidos. Por\u00e9n, os ver\u00e1ns e os invernos son algo moderado debido \u00e1 s\u00faa relativa proximidade ao Pac\u00edfico, a\u00ednda que ten unha influencia mar\u00edtima menor que San Francisco, m\u00e1is \u00f3 norte da pen\u00ednsula."}
{"id": "414402", "revid": "23204", "url": "https://gl.wikipedia.org/wiki?curid=414402", "title": "And the Mountains Echoed", "text": "And the Mountains Echoed \u00e9 a terceira novela do escritor afg\u00e1n Khaled Hosseini. Publicada en 2013 por Riverhead Books, desv\u00edase do estilo de Hosseini nas s\u00faas d\u00faas primeiras obras para evitar centrarse s\u00f3 nunha \u00fanica personaxe. Por iso, o libro est\u00e1 escrito como unha colecci\u00f3n de historias curtas, e cada un dos seus cap\u00edtulos est\u00e1 escrito dende a perspectiva dunha personaxe diferente. O piar da novela \u00e9 a relaci\u00f3n entre un neno de dez anos, Abdullah, e a s\u00faa irm\u00e1 de tres anos, Pari, as\u00ed como a decisi\u00f3n do pai de ambos de vendela a ela a unha familia sen fillos de Cabul, un evento que une as distintas narrativas.\nHosseini declarou que o seu obxectivo nesta novela era facer as personaxes m\u00e1is complexas e moralmente ambiguas. Continuando co tema familiar estabelecido nas s\u00faas obras anteriores, \"O cazador de papaventos\" e \"Un milleiro de soles espl\u00e9ndidos\", \"And the Mountains Echoed\" c\u00e9ntrase na relaci\u00f3n dos dous irm\u00e1ns. Ademais de Abdullah e Pari, Hosseini presenta outras d\u00faas relaci\u00f3ns entre irm\u00e1ns: a da madrastra dos nenos, Parwana e a s\u00faa irm\u00e1 discapacitada Masooma, e a dun m\u00e9dico afg\u00e1n-americano chamado Idris e o seu curm\u00e1n Timur."}
{"id": "414403", "revid": "23204", "url": "https://gl.wikipedia.org/wiki?curid=414403", "title": "Tirapedras", "text": ""}
{"id": "414404", "revid": "23204", "url": "https://gl.wikipedia.org/wiki?curid=414404", "title": "Tiracoios", "text": ""}
{"id": "414405", "revid": "23204", "url": "https://gl.wikipedia.org/wiki?curid=414405", "title": "Tiratacos", "text": ""}
{"id": "414408", "revid": "54334", "url": "https://gl.wikipedia.org/wiki?curid=414408", "title": "Alejandro Curty Pe\u00f1a", "text": ""}
{"id": "414410", "revid": "1131", "url": "https://gl.wikipedia.org/wiki?curid=414410", "title": "Ane Irazabal", "text": "Ane Irazabal Elkorobarrutia, nada no ano 1984 en\u00a0Arrasate (Guip\u00fascoa), \u00e9 unha xornalista vasca.\nTraxectoria.\n\u00c9 licenciada en Historia e Comunicaci\u00f3n audiovisual. Estou Historia na Universidade do Pa\u00eds Vasco entre 2003 e 2007, e dende 2006 at\u00e9 2010 Comunicaci\u00f3n audiovisual na Universidade de Mondrag\u00f3n. Ap\u00f3s finalizar os seus estudos, marchou a Par\u00eds e Palestina para comezar a s\u00faa andaina como xornalista independente. Traballou en varios lugares de Oriente Medio, investigando sobre as consecuencias da Primavera \u00e1rabe no L\u00edbano, Exipto, Xordania e Libia. Nos \u00faltimos anos, fixo un seguimento do drama dos refuxiados e dos fen\u00f3menos migratorios en Oriente Medio, \u00c1frica e Europa."}
{"id": "414411", "revid": "1131", "url": "https://gl.wikipedia.org/wiki?curid=414411", "title": "ASTICAN", "text": ""}
{"id": "414412", "revid": "25871", "url": "https://gl.wikipedia.org/wiki?curid=414412", "title": "Ane Irazabal Elkorobarrutia", "text": ""}
{"id": "414413", "revid": "89787", "url": "https://gl.wikipedia.org/wiki?curid=414413", "title": "Irina Rodnina", "text": "Irina Konstantinovna Rodnina (), nada en Moscova o 12 de setembro de 1949 \u00e9 unha patinadora art\u00edstica e pol\u00edtica rusa, \u00fanica que ga\u00f1ou dez campionatos mundiais e tres medallas ol\u00edmpicas consecutivas (1972, 1976, 1980) na disciplina de parellas. Nas elecci\u00f3ns lexislativas de 2007 foi elixida membro da Duma Estatal polo partido Rusia Unida do presidente Vlad\u00edmir Putin. Como patinadora art\u00edstica, competiu inicialmente con Aleksei Ulanov e logo con Aleksandr Z\u00e1itsev. Foi a primeira patinadora de parellas que ga\u00f1ou o t\u00edtulo ol\u00edmpico con d\u00faas parellas diferentes.\nTraxectoria.\nCarreira deportiva.\nNos seus anos preescolares, Rodnina sufriu pneumon\u00eda once veces. Despois de decidir inscribirse nalgunha actividade, en 1954 os seus pais lev\u00e1rona \u00e1 s\u00faa primeira pista de patinaxe, no Parque Infantil Pryamikov en Moscova. Dende o sexto grao da escola secundaria, aos 13 anos, formouse na Escola de Deportes para a Infancia e a Mocidade do CSKA en Leningradsky Prospekt.\nContra o 1963, Rodnina xa comezara a patinar coa s\u00faa primeira parella, Oleg Vlasov, adestrado por Sonia e Mil\u00e1n Valun. En 1964, Stanislav Zhuk converteuse no seu adestrador e emparellouna con Aleksei Ulanov. Ga\u00f1aron catro t\u00edtulos mundiais e europeos consecutivos. O primeiro t\u00edtulo mundial foi en 1969, por diante da parella Tamara Moskvina / Alexei Mishin. Ga\u00f1aron os seguintes t\u00edtulos mundiais, 1970 e 1971, por diante de Lyudmila Smirnova / Andrei Suraikin. Por\u00e9n, Ulanov namorouse de Smirnova e antes dos Xogos Ol\u00edmpicos de 1972 a parella tomou a decisi\u00f3n de patinar xuntos a temporada seguinte.\n Rodnina e Ulanov competiron neses xogos e lograron o ouro. Logo prepararon a s\u00faa \u00faltima competici\u00f3n xuntos, o Mundial de 1972. Mentres practicaban xuntos un d\u00eda antes do inicio da competici\u00f3n, a parella tivo un accidente nun levantamento e Rodnina acabou no hospital cunha conmoci\u00f3n cerebral e un hematoma intracraneal. A pesar do accidente, tiveron unha importante presenza no programa curto, recibindo alg\u00fans 6.0. No programa longo, Rodnina debilitouse e mareouse, mais foi suficiente para o seu cuarto t\u00edtulo mundial. Ulanov continuou a s\u00faa carreira con Smirnova, mentres que Rodnina pensaba na s\u00faa xubilaci\u00f3n.\nEn abril de 1972, o seu adestrador Stanislav Zhuk suxeriulle que formase equipo co patinador de Leningrado Aleksandr Zaitsev, que ti\u00f1a boa t\u00e9cnica de salto e aprendeu rapidamente os elementos. A s\u00faa m\u00fasica det\u00edvose durante o seu programa curto no Campionato Mundial de 1973, posiblemente debido a un traballador checo que actuou en represalia pola represi\u00f3n da Primavera de Praga. Co\u00f1ecidos por unha intensa concentraci\u00f3n, remataron o programa en silencio, obtendo unha ovaci\u00f3n de p\u00e9 e unha medalla de ouro ao finalizaren por diante de Smirnova e Ulanov, que foron derrotados de novo en 1974.\nEn 1974, Rodnina e Zaitsev deixaron a Zhuk, co que a s\u00faa relaci\u00f3n se volvera tensa, para adestrar con Tatiana Tarasova. Ga\u00f1aron xuntos seis t\u00edtulos mundiais e sete medallas de ouro de Europa, e ga\u00f1aron o seu primeiro t\u00edtulo ol\u00edmpico en conxunto en 1976. Rodnina e Zaitsev non competiron durante a temporada 1978/79, porque ela estaba embarazada. Regresaron en 1980 para lograr o seu segundo t\u00edtulo ol\u00edmpico xuntos e terceiro de Rodnina, antes de retirarse da patinaxe competitiva. Con 30 anos e 159 d\u00edas, converteuse na campioa ol\u00edmpica de patinaxe art\u00edstica de m\u00e1is idade.\nAo longo da s\u00faa carreira, Rodnina competiu internacionalmente pola Uni\u00f3n Sovi\u00e9tica e representou \u00e1 sociedade deportiva das Forzas Armadas a nivel estatal. Cos seus compa\u00f1eiros ga\u00f1ou dez campionatos do mundo e tres medallas de ouro ol\u00edmpicas consecutivas dende 1971 ata 1980, ademais de once t\u00edtulos europeos, o que fai dela a patinadora en parella con m\u00e1is \u00e9xito da historia.\nRodnin\u00e1 adestrou numerosos patinadores sovi\u00e9ticos de elite e deu clases na universidade de Moscova. Dende 1990 ata 2002, adestrou nos Estados Unidos e levou o equipo checo de Radka Kova\u0159\u00edkov\u00e1 e Ren\u00e9 Novotn\u00fd ao t\u00edtulo mundial.\nCarreira pol\u00edtica.\nRodnina converteuse en membro da C\u00e1mara P\u00fablica de Rusia en 2005 e nas elecci\u00f3ns de 2007 foi elixida membro da Duma Estatal. O 17 de decembro de 2012, apoiou a lei Dima Yakovlev, que prohibe a adopci\u00f3n de orfos rusos por parte de cidad\u00e1ns estadounidenses.\nVida privada.\nGraduouse no Instituto Central de Cultura F\u00edsica. O seu primeiro matrimonio foi con Alexander Zaitsev, con quen tivo un fillo do mesmo nome nado en 1979. Do seu segundo matrimonio, co produtor Leonid Menkovsky, tivo unha filla, Alyona Minkovski, nada en 1986.\nRodnina pasou varios anos nos Estados Unidos e logo trasladouse de novo a Rusia.\nControversia en Twitter.\nO 13 de setembro de 2013, Rodnina provocou controversia cando chiou unha foto retocada do presidente dos Estados Unidos Barack Obama coa boca chea de comida e un pl\u00e1tano en primeiro plano. Dixo que foi unha pr\u00e1ctica do seu dereito \u00e1 libre expresi\u00f3n, mais os cr\u00edticos dixeron que estaba a facer un comentario racista sobre o presidente afroamericano. O 10 de febreiro de 2014 Rodnina afirmou que a s\u00faa conta de Twitter fora hackeada no momento da publicaci\u00f3n da fotograf\u00eda e desculpouse pola forma en que levou o asunto."}
{"id": "414414", "revid": "89787", "url": "https://gl.wikipedia.org/wiki?curid=414414", "title": "Heather Locklear", "text": "Heather Deen Locklear, nada nos \u00c1nxeles o 25 de setembro de 1961, \u00e9 unha actriz estadounidense, co\u00f1ecida polo papel de\u00a0Sammy Jo Carrington en\u00a0\"Dinasty\"\u00a0(1981-1989) e mais o de\u00a0Amanda Woodward en \"Melrose Place\" (1993-99), polo que recibiu catro Globos de Ouro\u00a0consecutivos \u00e1\u00a0mellor actriz nunha serie de televisi\u00f3n dram\u00e1tica.\nTraxectoria.\nLocklear \u00e9 filla dunha executiva de produci\u00f3n,\u00a0Diane, e dun administrador da UCLA, William Locklear. Estudou na\u00a0UCLA, e neses anos principiou a traballar como modelo e en anuncios. En 1980 debutou na televisi\u00f3n con pequenos papeis en episodios das series\u00a0\"CHiPs\", \"240-Robert\" e \"Eight is Enough\", antes de iniciar a s\u00faa colaboraci\u00f3n a longo prazo con Aaron Spelling\u00a0que empezou co papel de\u00a0Sammy Jo Dean durante a segunda tempada de \"Dinasty\" en 1981. Logo apareceu como unha das protagonistas, a partir da segunda tempada, de\u00a0\"T. J. Hooker\" xunto a\u00a0William Shatner, mentres segu\u00eda a facer aparici\u00f3ns espor\u00e1dicas en \"Dinasty\" e tras o remate de T. J. Hooker en\u00a01986\u00a0de novo actuando regularmente ata a s\u00faa cancelaci\u00f3n en 1989.\u00a0\nEn 1989 protagonizou\u00a0\"The Return of Swamp Thing\" coa que ga\u00f1ou o premio sat\u00edrico Razzie\u00a0\u00e1 peor actriz de 1990. E nese ano protagonizou\u00a0\"Going Places\", unha serie de comedia que se cancelou despois da primeira tempada. En 1993 logrou o que ser\u00eda o seu papel m\u00e1is co\u00f1ecido, o de Amanda Woodward na serie de Aaron Spelling \"Melrose Place\", unha serie derivada de\u00a0\"Beverly Hills, 90210\". Ao primeiro\u00a0Locklear asinara tan s\u00f3 para catro episodios, o primeiro emitiuse o 27 de xaneiro de 1993, mais pasou a ser un membro regular do elenco, malia anunciarse como estrela especial convidada nos cr\u00e9ditos de apertura, ata a s\u00faa cancelaci\u00f3n\u00a0en 1999. Ao longo da s\u00faa carreira, Locklear apareceu en oito produci\u00f3ns de televisi\u00f3n realizadas por Aaron Spelling: \"Dinasty\", \"T. J. Hooker\", \"Matt Houston\", \"Fantasy Island\", \"The Love Boat\", \"Hotel\", \"Melrose Place\" e o telefilme \u00a0\"Rich Men, Single Woman\".\nLocklear apareceu na portada de\u00a0\"Rolling Stone\"\u00a0o 19 de maio de 1994, \u00e9poca na que\u00a0\"Melrose Place\" estaba no auxe da s\u00faa popularidade. A revista \"People\" reco\u00f1eceuna como unha das 50 persoas m\u00e1is fermosas d\u00faas veces, primeiro en 1994 e, de novo, en 2001 Tam\u00e9n foi o centro de interese dun especial de\u00a0\"Intimate Portrait\" de Lifetime e\u00a0\u00a0de\u00a0\"E! True Hollywood Story\u00a0\".\nTras\u00a0\"Melrose Place\"\u00a0apareceu dende 1999 como actriz regular en \"Spin City\" (inicialmente con\u00a0Michael J. Fox e m\u00e1is tarde con\u00a0Charlie Sheen). A serie rematou en 2002 e Locklear ga\u00f1ou dous Globos de Ouro\u00a0\u00e1 mellor actriz en series de televisi\u00f3n de comedia. En 2002 tivo un breve papel regular na serie de comedia \"Scrubs. En 2003 estrelou un piloto para a s\u00faa propia serie de comedia, \"Once Around the Park\", pero non tivo \u00e9xito. O mesmo ano, Locklear apareceu no filme\u00a0\"Uptown Girls\". En 2004, Locklear fixo a s\u00faa aparici\u00f3n na serie de televisi\u00f3n \"Two and a Half Men\" con\u00a0Charlie Sheen. Apareceu amais na serie dram\u00e1tica\u00a0\"LAX\", que se cancelou logo de\u00a011 episodios. En 2005, Locklear apareceu no filme\u00a0\"The Perfect Man\" con Hilary Duff. E tam\u00e9n nese ano tivo un breve papel recorrente en \"Boston Legal\".\nEn 2007 apareceu no posto 25 da lista das 100 mellores iconas de televisi\u00f3n da \"TV Guide\" e \u00a0\"Entertainment Weekly\". Participou en 2009 na versi\u00f3n actualizada que realizou CW\u00a0de\u00a0\"Melrose Place\", repetindo o seu papel como Amanda Woodward en oito episodios. As\u00ed e todo a serie tivo baixos \u00edndices de audiencia e cancelouse tras a primeira tempada.\u00a0\nEn 2012, Locklear comezou a aparecer nun papel recorrente na serie de comedia de TV Land \"Hot\u00a0in Cleveland\". En 2013 converteuse en regular na comedia dram\u00e1tica \"Franklin &amp; Bash\"."}
{"id": "414417", "revid": "5863", "url": "https://gl.wikipedia.org/wiki?curid=414417", "title": "EuroDisney", "text": ""}
{"id": "414418", "revid": "98629", "url": "https://gl.wikipedia.org/wiki?curid=414418", "title": "Embi\u00f3pteros", "text": "Os embi\u00f3pteros (Embioptera) constit\u00faen unha pequena orde de insectos na s\u00faa maior\u00eda de rexi\u00f3ns tropicais e subtropicais, clasificados dentro da subclase Pterygota. A orde foi tam\u00e9n chamada Embiodea ou Embiidina. O nome Embioptera (\"\u00e1s lixeiras\") v\u00e9n do grego \u03b5\u03bc\u03b2\u03b9\u03bf\u03c2, \"embios\" que significa 'lixeiro, r\u00e1pido' e \u03c0\u03c4\u03b5\u03c1\u03bf\u03bd, \"pteron\", '\u00e1', e \u00e9 un nome que non foi considerado especialmente descritivo para este grupo de insectos voadores, e probablemente se refire \u00e1 gran velocidade dos seus movementos tanto cara a adiante coma cara aa atr\u00e1s. O grupo probablemente apareceu durante o Xur\u00e1sico e est\u00e1n ben representados no \u00e1mbar do Cret\u00e1ceo. Te\u00f1en a capacidade \u00fanica entre os insectos de enfiar seda con estruturas das s\u00faas patas anteriores. Usan esta seda para facer unha bolsa de tea ou galer\u00eda na cal viven.\nDescrib\u00edronse unhas 360 especies de embi\u00f3pteros, pero est\u00edmase que hai unhas 2000 especies. Hai certo debate sobre a clasificaci\u00f3n filoxen\u00e9tica exacta de Embioptera, e esta orde foi clasificada como grupo irm\u00e1n das ordes Zoraptera, e Phasmatodea, e hoxe hai unha continua disputa sobre a exactitude destas clasificaci\u00f3ns.\nA orde est\u00e1 distribu\u00edda por todos os continentes do mundo, excepto na Ant\u00e1rtida, e a m\u00e1xima densidade e diversidade de especies est\u00e1 localizada nas rexi\u00f3ns tropicais.\nDescrici\u00f3n.\nTodos os embi\u00f3pteros te\u00f1en unha forma corporal moi similar, a\u00ednda que var\u00edan en coloraci\u00f3n e tama\u00f1o. A maior\u00eda son marr\u00f3ns ou negros, variando desde tons rosas a vermellos nalgunhas especies, e oscilan en tama\u00f1o desde 15 a 20\u00a0mm. A forma do corpo destes insectos est\u00e1 totalmente especializada para adaptarse aos t\u00faneles e c\u00e1maras de seda onde viven, polo que son longos, estreitos e moi flexibles. Todas as femias e ninfas carecen de \u00e1s, mentres que os machos adultos poden ter \u00e1s ou non dependendo da especie. A cabeza ten pezas bucais que se proxectan, con mand\u00edbulas mastigadoras. O ollos compostos te\u00f1en forma de ril, mais non te\u00f1en ocelos e as antenas son longas, formadas por ata 32 segmentos.\nO corpo \u00e9 cil\u00edndrico, adaptado para facer galer\u00edas tubulares nas cales viven os insectos. O primeiro segmento do t\u00f3rax \u00e9 pequeno e estreito, mentres que o segundo e terceiro son m\u00e1is grandes e anchos, especialmente nos machos, onde incl\u00faen os m\u00fasculos do voo. As \u00e1s, cando est\u00e1n presentes, son dous pares de similar tama\u00f1o e forma: longas e estreitas, cunha venaci\u00f3n relativamente simple. Estas \u00e1s funcionan usando principios hidr\u00e1ulicos b\u00e1sicos; no prevoo, as c\u00e1maras que hai dentro das \u00e1s \u00e9nchense con hemolinfa, o que as fai r\u00edxidas dabondo para o voo. Ao pous\u00e1rense estas c\u00e1maras bal\u00e9iranse e as \u00e1s fanse flexibles, preg\u00e1ndose cara a atr\u00e1s sobre o corpo. As \u00e1s poden tam\u00e9n pregarse cara a adiante sobre o corpo, e as\u00ed, xunto coa s\u00faa flexibilidade facilitan os movementos a trav\u00e9s das galer\u00edas estreitas de seda sen que sufran danos.\nTanto en machos coma en femiaas as patas son curtas e robustas, cun tars\u00f3mero agrandado no primeiro par, que cont\u00e9n as gl\u00e1ndulas produtoras de seda. O abdome ten dez segmentos, cun par de cercos no segmento final. Estes cercos son moi sensibles ao tacto, e permiten que o animal se oriente mentres se move cara a atr\u00e1s polas galer\u00edas, as cales son demasiado estreitas para permitir que o insecto se dea a volta. Como a morfolox\u00eda das distintas especies \u00e9 moi similar, a s\u00faa identificaci\u00f3n \u00e9 extremadamente dif\u00edcil. Por esta raz\u00f3n, a principal forma de identificaci\u00f3n taxon\u00f3mica usada no pasado foi a observaci\u00f3n detallada das distintivas estruturas copulatorias dos machos, (a\u00ednda que hoxe en d\u00eda alg\u00fans taxonomistas consideran que este m\u00e9todo non d\u00e1 detalles suficientes para a clasificaci\u00f3n). A\u00ednda que os machos nunca comen durante o estado adulto, te\u00f1en pezas bucais similares \u00e1s das femias. Estas pezas bucais util\u00edzanse para agarrar a femia durante a copulaci\u00f3n.\nCiclo de vida.\nDespois da muda, a femia pon un s\u00f3 conxunto de ovos nunha galer\u00eda existente ou busca n novo territorio para fundar unha nova colonia. Al\u00ed, os ovos ecolsionan orixinando ninfas que lembran pequenos adultos sen \u00e1s (ver imaxes). Despois dun curto per\u00edodo de coidados parentais, as ninfas sofren hemimetabolose (mudan dando varios \u00ednstares antes de emerxeren como un adulto completamente crecido despois da \u00faltima muda), mudando un total de catro veces antes de acadar a forma adulta. Os machos adultos nunca comen, e abandonan a colonia natal case inmediatamente para buscar unha femia coa que aparearse. Estes machos que non poden voar a mi\u00fado apar\u00e9anse con femias das colonias veci\u00f1as, o que significa que con bastante frecuencia elixen parellas que poden ser irm\u00e1ns ou individuos emparentados. Nalgunhs especies a femia come o macho despois do apareamento, pero en calquera caso, os machos non sobreviven moito tempo despois do apareamento. Unhas poucas especies son partenoxen\u00e9ticas, o que significa que poden producir decendencia viable sen fecundar os ovos. Este fen\u00f3meno ocorre cando unha femia \u00e9 incapaz de atopar un macho co cal aparearse, o que lle d\u00e1 \u00e1 especie unha seguridade reprodutiva en todas as circunstancias.\nComportamento e ecolox\u00eda.\nDieta.\nA dieta dos embi\u00f3pteros var\u00eda entre especies, e as fontes de comida dispo\u00f1ibles cambian nos diversos h\u00e1bitats. As ninfas e femias adultas son herb\u00edvoras, aliment\u00e1ndose de follas secas ca\u00eddas, musgos, codias e liques. Os machos adultos non comen, o que significa que a maior\u00eda morren rapidamente ao esgotaren as s\u00faas reservas de enerx\u00eda (de fame).\nComportamento social.\nA maior\u00eda, se non todas, as especies de embi\u00f3pteros son gregarias, e presentan subsocialidade. Este determinado tipo de comportamento social implica que a femia vix\u00eda os seus ovos e despois coida as cr\u00edas durante varios d\u00edas despois da eclosi\u00f3n. Nalgunhas especies este coidado maternal implica incluso que a femia alimenta as ninfas con porci\u00f3ns de follas ca\u00eddas mastigadas por elas mesmas e outras fontes de alimentaci\u00f3n.\nA subsocialidade \u00e9 unha soluci\u00f3n compensatoria para a femia, xa que a enerx\u00eda e o tempo que se aplica aos coidados maternos \u00e9 recompensada ao darlle \u00e1 s\u00faa descendencia moitas maiores posibilidades de sobrevivir e continuar a s\u00faa li\u00f1axe xen\u00e9tica. Algunhas especies comparten as galer\u00edas con m\u00e1is dun adulto, pero na maior\u00eda das galer\u00edas hai unha soa femia adulta e a s\u00faa descendencia.\nProduci\u00f3n da tea de seda.\nOs embi\u00f3pteros producen filamentos de seda moi similares aos do verme da seda \"Bombyx mori\". A seda prod\u00facese en gl\u00e1ndulas secretoras esf\u00e9ricas situadas no tarso das patas anteriores agrandadas, e poden fabricalo tanto os adultos coma as larvas. A diferenza de \"Bombyx mori\" e outros membros que producen e f\u00edan seda dos Lepidoptera e Hymenoptera, que s\u00f3 te\u00f1en un par de gl\u00e1ndulas da seda por individuo, algunhas especies de \u00e9mbidos est\u00edmase que te\u00f1en ata 300 gl\u00e1ndulas da seda, 150 en cada pata anterior. Estas gl\u00e1ndulas est\u00e1n ligadas a un \"proceso cuticular similar a un pelo chamado exector da seda\", e o seu gran n\u00famero permite que os individuos f\u00eden grandes cantidades de seda moi rapidamente, creando amplas galer\u00edas (ver imaxe). A tea de seda prod\u00facese en todos os estados da vida dos embi\u00f3pteros, e require moi pouco gasto de enerx\u00eda.\nGaler\u00edas.\nAs galer\u00edas de seda producidas polos embi\u00f3pteros son t\u00faneles e c\u00e1maras tecidas coa seda que eles mesmos producen. Estas construci\u00f3ns tecidas poden encontrarse en substratos como rochas e a codia de \u00e1rbores, ou entre as follas secas ca\u00eddas. Algunhas especies camuflan as s\u00faas galer\u00edas decorando as capas externas con cachos de follas ou outros materiais que as confundan cos arredores (ver imaxe). As galer\u00edas son esenciais no seu ciclo vital, mantendo a humidade do seu ambiente, e ofrecendo protecci\u00f3n dos predadores e os elementos mentres se alimentan, reproducen ou simplemente viven. A \u00fanica ocasi\u00f3n na que un embi\u00f3ptero abandona o complexo da galer\u00eda \u00e9 cando os machos alados saen voando ou os machos sen \u00e1s saen andando para buscar parella, ou cando as femias exploran a \u00e1rea que os rodea en busca de novas fontes de alimentaci\u00f3n. Ao detectaren un potencial predador ou unha ameaza, os \u00e9mbidos ret\u00edranse \u00e1s s\u00faas galer\u00edas e algunhas especies observ\u00e1ronse \"facendo o morto\" ata que a ameaza desaparece.\nOs embi\u00f3pteros ampl\u00edan continuamente as s\u00faas galer\u00edas buscando novas fontes de alimento e a cando medran en tama\u00f1o. Os insectos f\u00edan a seda movendo as s\u00faas patas anteriores adiante e atr\u00e1s sobre o substrato e rotando os seus corpos para crear un t\u00fanel cil\u00edndrico tapizado de seda. As galer\u00edas vellas te\u00f1en moitas capas laminadas de seda. Cada complexo da galer\u00eda cont\u00e9n un n\u00famero de individuos, que a mi\u00fado descenden dunha soa femia e forman unha estrutura complexa labir\u00edntica, que se estende desde un refuxio seguro a onde haxa materia vexetal comestible nas proximidades. O tama\u00f1o e complexidade da colonia var\u00eda entre especies, e poden ser moi extensas naquelas especies que viven en climas quentes e h\u00famidos."}
{"id": "414419", "revid": "27155", "url": "https://gl.wikipedia.org/wiki?curid=414419", "title": "Embi\u00f3ptero", "text": ""}
{"id": "414420", "revid": "27155", "url": "https://gl.wikipedia.org/wiki?curid=414420", "title": "Embioptera", "text": ""}
{"id": "414421", "revid": "27155", "url": "https://gl.wikipedia.org/wiki?curid=414421", "title": "Embiodea", "text": ""}
{"id": "414422", "revid": "27155", "url": "https://gl.wikipedia.org/wiki?curid=414422", "title": "Embiidina", "text": ""}
{"id": "414424", "revid": "5863", "url": "https://gl.wikipedia.org/wiki?curid=414424", "title": "Ferm\u00edn Fern\u00e1ndez-Penzol Labandera", "text": ""}
{"id": "414425", "revid": "22570", "url": "https://gl.wikipedia.org/wiki?curid=414425", "title": "Gran Premio do Reino Unido de 1997", "text": "O Gran Premio do Reino Unido de 1997 foi unha carreira de motor de F\u00f3rmula 1 celebrada o 13 de xullo de 1997 no Circu\u00edto de Silverstone, Silverstone, Northamptonshire, Inglaterra. Foi a novena rolda da tempada de F\u00f3rmula Un de . Jacques Villeneuve ga\u00f1ou a carreira malia estar parado no pitlane por medio minuto durante o seu primeiro pitstop, tras un problema coas rodas.\nDous l\u00edderes previos retir\u00e1ronse da carreira debido a fallos mec\u00e1nicos. Michael Schumacher lideraba por m\u00e1is de 40 segundos antes de que un fallo na roda causase a s\u00faa retirada. Mika H\u00e4kkinen parec\u00eda encami\u00f1arse a s\u00faa primeira vitoria, pero o seu motor explotou mentres mant\u00eda a raia a Villeneuve.\nAlexander Wurz logrou o seu primeiro podio no seu terceiro Gran Premio, tam\u00e9n liderou a carreira durante os pitstops. David Coulthard correu 3\u00ba no inicio, pero desapareceu con problemas de freada. O compa\u00f1eiro de equipo de Schumacher, Eddie Irvine, estaba preto de Villeneuve cando ambos fixeron o seu segundo pitstop, pero o seu coche fallou cando sa\u00edu dos pits. A carreira foi un desastre para Heinz-Harald Frentzen. Calou na grella coa carreira a piques de comezar, forzando a abortar o inicio da carreira para comezar na reanudaci\u00f3n na parte traseira da grella. Ent\u00f3n, na primeira volta, Jos Verstappen bateu coa parte traseira do seu Williams na curva Becketts e a carreira do alem\u00e1 rematou inmediatamente.\nDamon Hill finalmente logrou os seus primeiros puntos para o equipo Arrows tras unha retirada tard\u00eda de Shinji Nakano."}
{"id": "414426", "revid": "1131", "url": "https://gl.wikipedia.org/wiki?curid=414426", "title": "Astilleros Jos\u00e9 Vali\u00f1a", "text": "Astilleros Jos\u00e9 Vali\u00f1a \u00e9 unha empresa galega adicada ao dese\u00f1o, construci\u00f3n e reparaci\u00f3n de buques.\nHistoria.\nFoi fundado en 1951 nas Xubias. Para a construci\u00f3n e reparaci\u00f3n de barcos de pesca. Tam\u00e9n fac\u00eda equipamento naval. En 2008 vendeu os terreos nos que estaba \u00e1 inmobiliaria Isoman para facer unha zona residencial que non chegou a constru\u00edrse. Pasou a traballar nas instalaci\u00f3ns de Varaderos de La Coru\u00f1a, anteriormente Cercagrande, na d\u00e1rsena de Oza.\nVali\u00f1a ocupou a d\u00e1rsena de Oza ata 2014, cando rematou a concesi\u00f3n da autoridade portuaria. Ocupaba ent\u00f3n 22.000 metros cadrados. Instalaci\u00f3ns abandonadas e que quedaron en ru\u00edna. A empresa segue a traballar no pol\u00edgono da Grela, nunhas instalaci\u00f3ns de 8.800 metros cadrados de superficie. Son obradoiros de mecanizado e calderer\u00eda adicados \u00e1 fabricaci\u00f3n de m\u00e1quinas e equipos navais e industriais."}
{"id": "414427", "revid": "89787", "url": "https://gl.wikipedia.org/wiki?curid=414427", "title": "Ferran Hurtado Sanchis", "text": "Ferran Hurtado Sanchis, nado en Tavernes Blanques o 6 de marzo de 1913 e finado en Manresa o 15 de novembro de 2001, foi un pintor, delineante, profesor e cr\u00edtico de arte valenciano.\nTraxectoria.\nResidiu en Manresa desde comezos da d\u00e9cada de 1940. Licenciado en pintura e debuxo, foi disc\u00edpulo de Ricardo Verde Rubio e Mart\u00edn Vidal Corella.\nFoi profesor de debuxo no Instituto Llu\u00eds de Peguera e na Escola de Artes e Oficios en Manresa.\nExerceu a cr\u00edtica e divulgaci\u00f3n da arte a trav\u00e9s de artigos, conversas en radio e conferencias. As s\u00faas obras est\u00e1n no museo de Igualada e o Museo Rexional de Manresa.\nFoi autor e co-autor de libros de texto na s\u00faa especializaci\u00f3n docente. Na d\u00e9cada de 1960 escribiu, polo menos, tres libros coa Editor Cosmos chamado \"Dibujo\", \"Dibujo Lineal\" e \"Metodolog\u00eda de dibujo\".\nA s\u00faa primeira exposici\u00f3n foi en Manresa, no Teatro Kursaal de Manresa en 1942. Fixo exposici\u00f3ns individuais (por exemplo en La Plana de l'Om) e colectivas.\nVida persoal.\nCasou coa pintora Amparo D\u00edaz Fern\u00e1ndez."}
{"id": "414428", "revid": "1131", "url": "https://gl.wikipedia.org/wiki?curid=414428", "title": "Universidade Estatal de San Jose", "text": "A Universidade Estatal de San Jose (en ), abreviada algunhas veces en ingl\u00e9s como San Jose State e SJSU, \u00e9 a instituci\u00f3n fundadora do que hoxe \u00e9 o sistema da Universidade Estatal de California. O campus urbano en San Jose, California, ten arredor de 33\u00a0000 estudantes e \u00e9 a universidade con m\u00e1is graduados traballando en Silicon Valley que calquera outra.\nCampus.\nO campus principal \u00e9 unha \u00e1rea rectangular localizado no centro de San Jose, California, contiguo \u00e1 R\u00faa San Fernando Street (norte), Cuarta R\u00faa (oeste), R\u00faa San Salvador (sur) e a D\u00e9cima R\u00faa (este).\nCalifornia State Normal School nunca tivo un campus permanente en San Francisco por iso trasladouse a San Jose en 1871. O campus orixinal de California State Normal School en San Jose consist\u00eda nun edificio de madeira con c\u00e9spede no centro do edificio de forma cuadrangular. O edificio orixinal foi devorado por un incendio en 1880 e foi substitu\u00eddo cunha estrutura de ladrillos e cachotar\u00eda parecida \u00e1 configuraci\u00f3n de 1881. O edificio foi declarado como non seguro despois do terremoto de San Francisco de 1906 pero foi destru\u00eddo despois dunha r\u00e9plica da magnitude da cal estaba predita que destruir\u00eda o edificio. Por\u00e9n,\u00a0a parte que non foi destru\u00edda e deb\u00eda ser derrubada foi cancelada, e a parte que quedou foi constru\u00edda e dividida en catro sal\u00f3ns: Tower Hall, Morris Dailey Auditorium, Washington Square Hall, e Dwight Bentel Hall. Estes catro edificios son os m\u00e1is antigos do campus. En outubro de 2005 anunciouse a renovaci\u00f3n do edificio m\u00e1is antigo e reco\u00f1ecido do Tower Hall con $2 mill\u00f3ns."}
{"id": "414440", "revid": "23204", "url": "https://gl.wikipedia.org/wiki?curid=414440", "title": "San Jose State University", "text": ""}
{"id": "414445", "revid": "5863", "url": "https://gl.wikipedia.org/wiki?curid=414445", "title": "Xogos Ol\u00edmpicos de Sydney", "text": ""}
{"id": "414449", "revid": "32797", "url": "https://gl.wikipedia.org/wiki?curid=414449", "title": "Amaia Uribe", "text": "Amaia Uribe Astorkia, nada en 1985 en\u00a0Forua (Biscaia), \u00e9 unha xornalista\u00a0e bertsolari vasca. Actualmente, \u00e9 correspondente en Nova York para a EITB.\nEstou comunicaci\u00f3n audiovisual e posteriomente entrou no mundo da televisi\u00f3n. Empezou como xornalista no telexornal da EITB e en 2008\u00a0presentou o programa \"Hitzetik Hortzera\" sobre\u00a0bertsolaritza. Tam\u00e9n estivo traballando en Radio Euskadi na emisi\u00f3n de novas de actualidade de Nova York."}
{"id": "414453", "revid": "23204", "url": "https://gl.wikipedia.org/wiki?curid=414453", "title": "Hazarajat", "text": "Hazarajat\u00a0(en ) ou Hazarist\u00e1n (en ) \u00e9 o nome do territorio habitado polo pobo hazara, nas terras altas do centro e sur de Afganist\u00e1n, entre as monta\u00f1as Koh-i-Baba e o extremo occidental do Hindu Kush. Os seus l\u00edmites f\u00edsicos est\u00e1n marcados por Bamyan no norte, polo r\u00edo Helmand no sur, Firuzkuh polo oeste e a provincia de Wardak polo leste. Hazarajat \u00e9 m\u00e1is unha rexi\u00f3n etnorelixiosa que xeogr\u00e1fica, onde habitan os turco mongois xi\u00edtas.\"\nHazarajat est\u00e1 composta polas provincias de Bamyan, Maidan Wardak, Ghazni, Daykundi, Ghor, Urozgan, Parwan, Samangan, Baghlan, Balkh, Badghis, logar, Sar-e Pol e Herat."}
{"id": "414455", "revid": "23204", "url": "https://gl.wikipedia.org/wiki?curid=414455", "title": "Hazarist\u00e1n", "text": ""}
{"id": "414457", "revid": "23204", "url": "https://gl.wikipedia.org/wiki?curid=414457", "title": "Pobo pashto", "text": ""}
{"id": "414459", "revid": "89787", "url": "https://gl.wikipedia.org/wiki?curid=414459", "title": "Pobo paxto", "text": "Os paxtos, noutras fontes tam\u00e9n chamados pashtus ou pashtos (en \"Pax\u030ct\u0101n\u0259\"; singular masculino: \u067e\u069a\u062a\u0648\u0646 \"Pax\u030ct\u016bn\", feminino: \u067e\u069a\u062a\u0646\u0647 \"Pax\u030ctana\"), son un grupo \u00e9tnico iranio que viven principalmente en Paquist\u00e1n e Afganist\u00e1n. Falan a lingua paxta e practican o pashtunwali, que \u00e9 o seu c\u00f3digo de conduta \u00e9tico e tradicional. A etnox\u00e9nese do grupo \u00e9tnico paxto non est\u00e1 claro pero os historiadores te\u00f1en referencias de pobos antigos chamados \"pakthas\" (\"Pactyans\") entre o II e I milenio a. C., que poden ser os seus devanceiros. A s\u00faa historia sempre se cingu\u00edu \u00f3 territorio dos actuais estados de Paquist\u00e1n e Afganist\u00e1n.\nGlobalmente, est\u00edmase que os paxtos roldan os 50 mill\u00f3ns de persoas, pero non existe unha cifra m\u00e1is exacta pola falta de censo oficial en Afganist\u00e1n dende 1979. A maior\u00eda dos paxtos viven na rexi\u00f3n chamada Paxtonist\u00e1n, que foi dividida en dous dende que os brit\u00e1nicos impuxeron a li\u00f1a Durand. Tam\u00e9n existen significativas comunidades paxtas na di\u00e1spora, nas cidades de Sind e Punjab en Paquist\u00e1n, en particular Karachi e Lahore. Unha recente di\u00e1spora paxta desenvolveuse nos estados \u00e1rabes do Golfo P\u00e9rsico, principalmente nos Emiratos \u00c1rabes Unidos. Os paxtos son unha significativa minor\u00eda en Paquist\u00e1n, onde forman o segundo meirande grupo \u00e9tnico, ou o 15% da poboaci\u00f3n. Como o principal grupo \u00e9tnico de Afganist\u00e1n (onde representan entre o 42% e o 60% da poboaci\u00f3n), os paxtos foron o grupo etnoling\u00fc\u00edstico dminante durante m\u00e1is de 300 anos. Durante a era do Sultanato de Delhi, a dinast\u00eda Lodi dos s\u00e9culos XV e XVI substitu\u00edu brevemente os gobernantes do norte da India, at\u00e9 que Babur depuxo a dinast\u00eda Lodi. Outros paxtos loitaron contra a dinast\u00eda saf\u00e1vida e contra o Imperio mogol antes de obter un estado independente a comezos do s\u00e9culo XVIII, que comezou coa exitosa revoluci\u00f3n de Mirwais Hotak seguida da conquista de Ahmad Shah Durrani."}
{"id": "414460", "revid": "89787", "url": "https://gl.wikipedia.org/wiki?curid=414460", "title": "Carmen Selves", "text": "Mar\u00eda Carmen Selvas Baltierrez, nada o 4 de xaneiro de 1931 en Manresa, \u00e9 unha pintora de cadros catal\u00e1.\nA primeira fase.\nArtista profesional na especialidade de pintura en aceite, como era (ademais de pianista), antes de ingresar na Escola de Sant Jordi de Barcelona , en 1952. O seu primeiro aceites, pintado \u00e1 idade de 9 porque a s\u00faa nai tam\u00e9n foi un pintor. Filla de Joan Selvas i Carner e Carmen Baltierrez Clotet, viviu na posguerra per\u00edodo para o inicio da s\u00faa carreira, sendo totalmente f\u00f3ra de calquera orientaci\u00f3n pol\u00edtica, pero que sofren as consecuencias da situaci\u00f3n. A\u00ednda as\u00ed, na idade de s\u00f3 14 anos pintar unha paisaxe rural da Serra de Castelltallat, recibiu unha menci\u00f3n especial no concurso de pintura da Parroquia de Sant Josep de Manresa, e foi reco\u00f1ecido como un pintor de talento por parte do cr\u00edtico Ferran Hurtado Sanchis. Demostrou competencia en pintar retratos, naturezas mortas e paisaxes, \u00e9 a porta para estudar pintura, non s\u00f3 en Manresa, sendo un pintor activo no Cercle Art\u00edstic de Manresa, se non tam\u00e9n en Barcelona.\nFormaci\u00f3n acad\u00e9mica.\nNa Escola de St George foi dado para profesores de artistas reco\u00f1ecidos como Francisco Ribera, Josep Puigdengolas ou Ernest Santasusagna, sendo un alumno tam\u00e9n de Josep Maria Junoy e Muns , pero a maior influencia, deixando de lado os cl\u00e1sicos que el sabe moi ben, que o recibiu do seu titor, tras a conclusi\u00f3n dos estudos, Evarist Basiana e Arbiell e a s\u00faa singular teor\u00eda da cor que \u00e9 aplicado nalgunhas das pinturas murais de Carmen Selves. Moito m\u00e1is tarde (1992) para o interese persoal e tam\u00e9n para cumprir os requisitos acad\u00e9micos de grao, fixo unha disertaci\u00f3n sobre o pintor Llu\u00efsa Vidal i Puig gravado na Universidade de Barcelona.\nVida persoal.\nCasou con Josep Maria Vicente Esforzado, persoa que entendeu moi ben, eles te\u00f1en 4 nenos e moitos obrigas que fixo a presenza no mundo de exposici\u00f3ns entre 1957 e 1994 (aproximadamente) \u00e9 escasa. A\u00ednda as\u00ed, hai centos de obras de pintado durante este per\u00edodo relativamente illado.\nEvoluci\u00f3n do estilo de traballo.\nInicialmente, un pintor de retratos, e na s\u00faa primeira fase, que estaba nun estilo a medio cami\u00f1o entre oexpresionismo , figurativa e impresionismo. Actualmente o seu retrato e a visi\u00f3n \u00e9 m\u00e1is simbolista e sempre usado outras t\u00e9cnicas-a mes, ademais da pintura ao \u00f3leo: murais, cer\u00e1micas, acr\u00edlico e outros. Participa graficamente e en outras formas (gui\u00f3ns, voces, direcci\u00f3n, produci\u00f3n, etc.) a creaci\u00f3n de'Imaxe xerada por un ordenador nun estilo que \u00e9 raro, e ata fixo alg\u00fan videoxogo , sempre que os temas proporcionar unha mensaxe claramente positivo. Serviu tam\u00e9n a temas paisag\u00edstics, tanto mari\u00f1os como o rural ou simplemente floral e animais, usa os temas de cidade e still life e fixo ilustraci\u00f3ns para libros interactivos para nenos, alg\u00fans dos cales ela mesma ten publicado en edici\u00f3ns limitadas."}
{"id": "414461", "revid": "23204", "url": "https://gl.wikipedia.org/wiki?curid=414461", "title": "Paxtos", "text": ""}
{"id": "414464", "revid": "5863", "url": "https://gl.wikipedia.org/wiki?curid=414464", "title": "Jos\u00e9 Lu\u00eds Meil\u00e1n", "text": ""}
{"id": "414465", "revid": "5863", "url": "https://gl.wikipedia.org/wiki?curid=414465", "title": "Jos\u00e9 Luis Meil\u00e1n", "text": ""}
{"id": "414466", "revid": "5863", "url": "https://gl.wikipedia.org/wiki?curid=414466", "title": "Xos\u00e9 Lu\u00eds Meil\u00e1n", "text": ""}
{"id": "414471", "revid": "23204", "url": "https://gl.wikipedia.org/wiki?curid=414471", "title": "Beizo leporino", "text": "Denom\u00ednase beizo leporino, beizo fisurado, ou fisura labial\u00a0\u00f3 defecto conx\u00e9nito que consiste nunha fendedura ou separaci\u00f3n no beizo superior. O beizo leporino orix\u00ednase pola fusi\u00f3n incompleta dos procesos maxilar e nasomedial do embri\u00f3n e \u00e9 un dos defectos de nacemento m\u00e1is frecuentes (constit\u00fae aproximadamente o 15% das malformaci\u00f3ns conx\u00e9nitas). Pres\u00e9ntase, frecuentemente, acompa\u00f1ado de padal fendido ou fisura palatina.\nEtimolox\u00eda.\nBeizo leporino (do lat. \"lepor\u012bnus\", da lebre) quere dicir \u00abbeizo de lebre\u00bb, pois ese animal ten o beizo superior cortado no centro. Durante moito tempo este foi o termo utilizado para denominar \u00e1 fisura labial. Por\u00e9n, en anos recentes os dous termos us\u00e1ronse para referirse \u00e1 mesma condici\u00f3n."}
{"id": "414472", "revid": "23204", "url": "https://gl.wikipedia.org/wiki?curid=414472", "title": "Beizo fisurado", "text": ""}
{"id": "414473", "revid": "23204", "url": "https://gl.wikipedia.org/wiki?curid=414473", "title": "Fisura labial", "text": ""}
{"id": "414476", "revid": "23204", "url": "https://gl.wikipedia.org/wiki?curid=414476", "title": "Labio leporino", "text": ""}
{"id": "414477", "revid": "27155", "url": "https://gl.wikipedia.org/wiki?curid=414477", "title": "Beizo", "text": "Os beizos son a porta de entrada do aparello dixestivo e a apertura anterior da boca. Presentan unha porci\u00f3n muscular central, de m\u00fasculo esquel\u00e9tico, recuberta por f\u00f3ra por pel e por dentro por unha mucosa.\nA porci\u00f3n muscular central corresponde a m\u00fasculo estriado voluntario, recuberto pola s\u00faa banda externa por pel, constitu\u00edda por epiderme, derme e hipoderma, e pola s\u00faa banda interna por unha mucosa, constitu\u00edda por un epitelio de revestimento, unha l\u00e1mina propia e unha submucosa. O beizo \u00e9 un repregamento musculocut\u00e1neo membranoso. Para diferenciar nun corte a pel da mucosa d\u00e9bense visualizar os fol\u00edculos pilosos. Ademais, o epitelio da mucosa \u00e9 m\u00e1is alto.\nBeizo superior.\nNa zona central el\u00e9vase un n\u00f3dulo redondeado chamado \"tub\u00e9rculo.\" Por enriba do n\u00f3dulo at\u00f3pase unha depresi\u00f3n chamada \"filtro.\" Desde as \u00e1s do nariz \u00e1s comisuras dos beizos at\u00f3panse uns sucos chamados \"sucos nasolabiais\"."}
{"id": "414478", "revid": "23204", "url": "https://gl.wikipedia.org/wiki?curid=414478", "title": "Labios (boca)", "text": ""}
{"id": "414479", "revid": "56817", "url": "https://gl.wikipedia.org/wiki?curid=414479", "title": "Salon (p\u00e1xina web)", "text": "Salon.com (a mi\u00fado chamado simplemente Salon), \u00e9 unha revista dixital, con contido actualizado todos os d\u00edas da semana. Forma parte de Salon Media Group. A pol\u00edtica dos Estados Unidos \u00e9 o seu principal obxectivo, pero abrangue unha gran variedade de temas. Os comentarios e artigos sobre m\u00fasica, libros e filmes tam\u00e9n son unha caracter\u00edstica salientable do sitio. A sede de \"Salon\" at\u00f3pase no centro de San Francisco. O seu actual editor en xefe \u00e9 Joan Walsh.\nContido.\nA revista Salon abrangue unha variedade de temas. A pol\u00edtica dos Estados Unidos \u00e9 un dos principais temas nos que se centra. Ten recensi\u00f3ns e artigos sobre m\u00fasica, libros, e filmes. Tam\u00e9n conta con artigos acerca da \"vida moderna\", inclu\u00eddas as relaci\u00f3ns e o sexo. Abarca tam\u00e9n \u00e1 tecnolox\u00eda, con especial atenci\u00f3n \u00f3s movementos de software libre/c\u00f3digo aberto.\nSal\u00f3n foi sempre un sitio interactivo en certa medida. O concepto \"salon\" \u00e9 levado \u00e1 pr\u00e1ctica en dous foros de debate abertos exclusivamente \u00f3s subscritores en li\u00f1a, Salon Table Talk e WELL."}
{"id": "414480", "revid": "23204", "url": "https://gl.wikipedia.org/wiki?curid=414480", "title": "World Book Club", "text": "World Book Club\u00a0 \u00e9 un programa de radio da BBC World Service. Cada edici\u00f3n do programa, que \u00e9 emitido o primeiro s\u00e1bado de cada mes e que se repite o seguinte luns, trata sobre un autor de sona e deb\u00e1tese co p\u00fablico sobre unha das s\u00faas obras, a mi\u00fado a m\u00e1is co\u00f1ecida. Dende que o programa comezou a emitirse no ano 2002, foi presentado por Harriett Gilbert.\nHistoria.\n\"World Book Club\" trata sobre un autor famoso que responde preguntas feitas polo p\u00fablico sobre unha das s\u00faas obras. Polo xeral, o programa \u00e9 gravado diante dunha audiencia en directo. Os o\u00edntes de todo o mundo poden enviar as s\u00faas preguntas antes da gravaci\u00f3n."}
{"id": "414482", "revid": "89787", "url": "https://gl.wikipedia.org/wiki?curid=414482", "title": "Publishers Weekly", "text": "Publishers Weekly (tam\u00e9n co\u00f1ecida como PW) \u00e9 unha revista estadounidense de publicaci\u00f3n semanal destinada a editores, bibliotecarios e axentes literarios. Fundada en 1841 por Frederick Leypoldt, a \u00e9nfase do exemplar son as recensi\u00f3ns de libros."}
{"id": "414484", "revid": "25871", "url": "https://gl.wikipedia.org/wiki?curid=414484", "title": "Mundial de F\u00fatbol de 2018 - Fase final", "text": "A fase final da Copa do Mundo de F\u00fatbol de 2018 celebrada en Rusia enfrontar\u00e1 aos campi\u00f3ns e subacampi\u00f3ns dos diferentes grupos da primeira fase. As\u00ed pois, dous equipos de cada grupo, dun total de dezaseis, enfrontaranse nunha primeira rolda a partido \u00fanico, pasando os vencedores do mesmo aos cuartos de final. Despois de eliminatorias sucesivas xogarase a final cos dous equipos que pasen todas as roldas. Todos os horarios amosados corresponden \u00e1 hora local indicada."}
{"id": "414485", "revid": "5863", "url": "https://gl.wikipedia.org/wiki?curid=414485", "title": "Dereito Administrativo", "text": ""}
{"id": "414486", "revid": "85894", "url": "https://gl.wikipedia.org/wiki?curid=414486", "title": "Wired", "text": "Wired \u00e9 unha revista mensual estadounidense que existe dende 1993 e un p\u00e1xina web de novas hom\u00f3nimo. \"Wired\" trata de reflectir a maneira en que a tecnolox\u00eda afecta \u00e1 cultura, \u00e1 educaci\u00f3n, \u00e1 econom\u00eda e \u00e1 pol\u00edtica. A revista \u00e9 propiedade da editorial Cond\u00e9 Nast Publications e publ\u00edcase en San Francisco, California.\nA palabra inglesa \"Wired\" p\u00f3dese traducir \u00f3 galego como \"cableado/a\", o que debe entenderse no contexto da \u00e9poca de fundaci\u00f3n da revista, no cal as computadoras depend\u00edan exclusivamente de cables para conectar os seus compo\u00f1entes entre si, como o monitor, o rato, o teclado ou a impresora. Outra traduci\u00f3n do t\u00edtulo da revista en galego poder\u00eda ser \"conectado\", no sentido da visi\u00f3n dos seus lectores como xente conectada ou enganchada \u00e1s novas tecnolox\u00edas e as s\u00faas conexi\u00f3ns coa cultura, a econom\u00eda, a pol\u00edtica, a moda etc.\nHistoria.\nO primeiro n\u00famero da revista foi publicado para o per\u00edodo de marzo-abril de 1993, conforme \u00e1 s\u00faa propia nomenclatura o 1.01 (a primeira cifra indica o ano e a segunda o mes). O xornalista Louis Rosetto e a s\u00faa socia Jane Metcalfe fundaron a revista no ano 1993 co apoio inicial do empresario da industria do software Charlie Jackson e Nicholas Negroponte, director do Laboratorio de Medios do MIT, que ademais traballou como columnista durante m\u00e1is de seis anos. Desde o comezo, Wired foi un grande \u00e9xito editorial e foi comparada con Rolling Stone polo seu impacto na sociedade norteamericana."}
{"id": "414488", "revid": "23204", "url": "https://gl.wikipedia.org/wiki?curid=414488", "title": "Wired Magazine", "text": ""}
{"id": "414489", "revid": "89787", "url": "https://gl.wikipedia.org/wiki?curid=414489", "title": "Slate", "text": "Slate \u00e9 unha revista en li\u00f1a de novas, pol\u00edtica e cultura, publicada en ingl\u00e9s. Politicamente orientada para a esquerda, foi creada en 1996 nos Estados Unidos, polo editor Michael Kinsley. Inicialmente baixo a propiedade da Microsoft, como parte do MSN, en 21 de decembro de 2004 foi comprada pola Washington Post Company. Dende o 4 de xu\u00f1o de 2008, Slate foi administrada polo Grupo \"Slate\", entidade creada pola Washington Post Company para desenvolver e xestionar s\u00f3 revistas en li\u00f1a.\nA versi\u00f3n francesa (slate.fr) foi lanzada en febreiro de 2009 por un grupo de catro xornalistas, inclu\u00edndo Jean-Marie Colombani, Eric Leser e o economista Jacques Attali. Os fundadores te\u00f1en o 50% da compa\u00f1\u00eda, mentres o Grupo Slate ten 15%.\nA p\u00e1xina web da \"Slate\" ( ISSN 1091-2339 ), que \u00e9 actualizado diariamente, abrangue pol\u00edtica, artes, cultura, deportes e novas. A revista \u00e9 co\u00f1ecida (e \u00e1s veces criticada) por adoptar posici\u00f3ns contrarias \u00e1s opini\u00f3ns maioritarias, usando argumentos contraintuitivos."}
{"id": "414490", "revid": "23204", "url": "https://gl.wikipedia.org/wiki?curid=414490", "title": "Slate Magazine", "text": ""}
{"id": "414491", "revid": "197", "url": "https://gl.wikipedia.org/wiki?curid=414491", "title": "Novela gr\u00e1fica", "text": "Novela gr\u00e1fica \u00e9 un formato de publicaci\u00f3n destinado a un p\u00fablico con gui\u00f3n dun s\u00f3 autor e que cont\u00e9n unha historia \u00fanica, onde se fusionan o debuxo e a narrativa e se presentan temas profundos e historias extensas. Ademais, nun sentido diacr\u00f3nico, \u00e9 un movemento vangardista do s\u00e9culo XXI herdeiro da historieta alternativa e con difusi\u00f3n internacional, que abrangue tanto banda dese\u00f1ada\u00a0estadounidense (Charles Burns, Daniel Clowes, Gary Panter, Joe Sacco, Seth) como franc\u00f3fona (Guy Delisle, Marjane Satrapi) e mesmo espa\u00f1ola (Paco Roca, Lu\u00eds Dur\u00e1n...), israel\u00ed (Rutu Modan) e xaponesa (Jiro Taniguchi), cuxa figura central \u00e9 Chris Ware. Como tal, implica unha revoluci\u00f3n das historias abordadas, al\u00e9n da revoluci\u00f3n gr\u00e1fica producida desde os anos 70. Pode considerarse, neste senso, \"como o \u00faltimo (at\u00e9 agora) dos varios intentos feitos pola banda dese\u00f1ada de asaltar a fortaleza da respetabilidade cultural\". Toda esta polisemia levou a confusi\u00f3ns e contradici\u00f3ns entre os diversos autores, expertos e lectores. Reco\u00f1\u00e9cese como a primeira novela gr\u00e1fica \u00e1 obra O Eternauta (1957) de H\u00e9ctor Germ\u00e1n Oesterheld; a\u00ednda que a primeira obra auto proclamada como \"novela gr\u00e1fica\" foi Contrato con Deus (1978) de Will Eisner; a cal popularizou o termo."}
{"id": "414492", "revid": "89787", "url": "https://gl.wikipedia.org/wiki?curid=414492", "title": "Aasif Mandvi", "text": "Aasif Hakim Mandviwala, nado o 5 de marzo de 1966, e co\u00f1ecido profesionalmente como Aasif Mandvi, \u00e9 un actor e c\u00f3mico brit\u00e1nico-estadounidense. Comezou a s\u00faa carreira como colaborador en \"The Daily Show\" o 9 de agosto de 2006. O 12 de marzo de 2007 foi promocionado como correspondente. \u00c9 o actor principal, guionista e produtor da serie web \"Halal in the Family\", que se estreou en Funny or Die no ano 2015. Mandvi \u00e9 tam\u00e9n o autor de \"No Land's Man\"."}
{"id": "414493", "revid": "23204", "url": "https://gl.wikipedia.org/wiki?curid=414493", "title": "Aasif Hakim Mandviwala", "text": ""}
{"id": "414494", "revid": "89787", "url": "https://gl.wikipedia.org/wiki?curid=414494", "title": "Said Tayeb Jawad", "text": "Said Tayeb Jawad (en ), nado en 1958, \u00e9 o embaixador de Afganist\u00e1n no Reino Unido. Anteriormente, exerceu como asesor principal de pol\u00edtica e pol\u00edtica exterior do xefe do executivo de Afganist\u00e1n, Abdullah Abdullah. Foi CEO de Capitalize LLC, unha consultor\u00eda estrat\u00e9xica con sede en Washington, D.C. Foi nomeado embaixador afg\u00e1n dos Estados Unidos o 4 de decembro de 2003 polo presidente Hamid Karzai e serviu como embaixador at\u00e9 o 22 de setembro de 2010. Tam\u00e9n serviu como embaixador afg\u00e1n non residente en M\u00e9xico, o Brasil, Colombia e a Arxentina. Foi xefe do estado maior do presidente afg\u00e1n en 2002 e 2003."}
{"id": "414495", "revid": "89787", "url": "https://gl.wikipedia.org/wiki?curid=414495", "title": "Antonio Garc\u00eda-Trevijano", "text": "Antonio Garc\u00eda-Trevijano Forte, nado en Alhama de Granada (Granada) o 18 de xullo de 1927 e finado en Madrid o 28 de febreiro de 2018, foi un xurista, notario, avogado, pol\u00edtico, cr\u00edtico de arte e pensador republicano espa\u00f1ol, destacado polo seu activismo contra a ditadura franquista. Foi definido pola University Press of America como \u00abunha figura destacada da pol\u00edtica espa\u00f1ola dende finais dos anos sesenta e probablemente un dos intelectuais m\u00e1is importantes do s\u00e9culo XX en teor\u00eda pol\u00edtica e est\u00e9tica\u00bb.\nTraxectoria.\nPola s\u00faa actividade opositora contra a ditadura franquista, sufriu diversos procesamentos, encarceramentos e multas. Pola s\u00faa intervenci\u00f3n na Conferencia Constitucional de Guinea Ecuatorial, foi procesado por alta traiz\u00f3n no Tribunal de Orde P\u00fablico. Tam\u00e9n sufriu cinco retiradas de pasaporte, d\u00faas importantes multas administrativas, tres detenci\u00f3ns policiais, unha grave agresi\u00f3n por parte de elementos ultradereitistas enmascarados que irromperon no despacho do avogado madrile\u00f1o Jos\u00e9 Manuel Mu\u00f1oz Salvadores cando celebraba unha rolda de prensa xunto con outros seis avogados e o correspondente en Madrid do diario venezolano \"El Nacional\" (Garc\u00eda-Trevijano sufriu a rotura de d\u00faas costelas e a omoplata) un novo procesamento ante o Tribunal de Orde P\u00fablico por un delito contra a forma de Estado (caso instru\u00eddo polo xu\u00edz G\u00f3mez Chaparro) e o encarceramento durante setenta e seis d\u00edas no c\u00e1rcere de Carabanchel pola s\u00faa acci\u00f3n pol\u00edtica.\nEn 1974 impulsou a creaci\u00f3n da Junta Democr\u00e1tica de Espa\u00f1a, da que foi coordinador executivo e redactor do seu manifesto. As\u00ed mesmo, tivo un papel importante na fusi\u00f3n desta organizaci\u00f3n coa Plataforma de Convergencia Democr\u00e1tica, dando lugar \u00e1 denominada \"Platajunta\", que uniu nun s\u00f3 fronte a todas as forzas pol\u00edticas de oposici\u00f3n ao r\u00e9xime de Franco. Ao impo\u00f1erse na transici\u00f3n espa\u00f1ola a opci\u00f3n da reforma da ditadura fronte \u00e1 de ruptura democr\u00e1tica que defend\u00eda, abandonou a pol\u00edtica activa.\nFoi presidente da asociaci\u00f3n Movimiento de Ciudadanos hacia la Rep\u00fablica Constitucional (MCRC), sendo frecuente activista pol\u00edtico, opo\u00f1\u00e9ndose ao sistema de partidos existente en Espa\u00f1a \u2014ao que denominou \u00aboligarqu\u00eda de partidos estatais\u00bb, \u00abEstado de partidos\u00bb ou \u00abpartidocracia\u00bb\u2014, \u00e1 Constituci\u00f3n de 1978, como norma fundadora, e \u00e1 monarqu\u00eda de Filipe VI, como s\u00edmbolo de unidade, do mesmo xeito que se opuxo \u00e1 do seu pai Juan Carlos I, por non aceptar que este fora designado como xefe do Estado polo ditador Francisco Franco.\nGarc\u00eda-Trevijano defendeu o establecemento en Espa\u00f1a dunha rep\u00fablica constitucional, baseada na separaci\u00f3n dos poderes do Estado \u2013separaci\u00f3n que debe ser en orixe entre o poder executivo e o poder lexislativo, mediante elecci\u00f3ns separadas\u2013, na representaci\u00f3n pol\u00edtica dos gobernados e na independencia do poder xudicial, como forma de Estado capaz de garantir a democracia representativa.\nPublicou numerosos artigos nos principais peri\u00f3dicos espa\u00f1ois e foi autor de varios libros sobre filosof\u00eda pol\u00edtica, entre os que destaca a s\u00faa obra \"Teor\u00eda Pura de la Rep\u00fablica\"."}
{"id": "414496", "revid": "1888", "url": "https://gl.wikipedia.org/wiki?curid=414496", "title": "Antonio Garc\u00eda-Trevijano Forte", "text": ""}
{"id": "414497", "revid": "23204", "url": "https://gl.wikipedia.org/wiki?curid=414497", "title": "Zekeria Ebrahimi", "text": "Zekeria Ebrahimi, nado o 9 de xaneiro de 1996, \u00e9 un actor afg\u00e1n.\nTraxectoria.\nEbrahimi \u00e9 co\u00f1ecido polo seu papel no filme de 2007 \"The Kite Runner\", no cal interpreta a personaxe de Amir cando era neno.\nRecibiu moita atenci\u00f3n dos medios de comunicaci\u00f3n pola s\u00faa interpretaci\u00f3n, tanto polo seu talento como actor como pola pol\u00e9mica que espertou no seu pa\u00eds o papel que fixo. Tivo que cambiar de escola despois de que os seus compa\u00f1eiros hazaras o ameazasen de morte, e Paramount Pictures foi eventualmente forzado a trasladar a tres dos nenos da rodaxe \u00f3s Emiratos \u00c1rabes Unidos."}
{"id": "414499", "revid": "23204", "url": "https://gl.wikipedia.org/wiki?curid=414499", "title": "Marc Forster", "text": "Marc Forster, nado o 30 de novembro de 1969, \u00e9 un director e guionista su\u00edzo e alem\u00e1n de nacemento. \u00c9 co\u00f1ecido por dirixir os filmes \"Monster's Ball\", \"Finding Neverland\", \"Stranger than Fiction\", \"The Kite Runner\", \"Quantum of Solace\" e \"World War Z\"."}
{"id": "414500", "revid": "23204", "url": "https://gl.wikipedia.org/wiki?curid=414500", "title": "Premios da Cr\u00edtica Cinematogr\u00e1fica", "text": "Os\u00a0premios da Cr\u00edtica Cinematogr\u00e1fica (en ) son uns premios concedidos pola Broadcast Filme Critics Association en reco\u00f1ecemento da excelencia en logros cinematogr\u00e1ficos.\nDende a s\u00faa primeira edici\u00f3n, as galas emit\u00edanse na canle VH1, pero no ano 2013 empezaron a emitirse en The CW.\nSede.\nDende 2006 at\u00e9 2009, os premios celebr\u00e1ronse na Santa Monica Civic Auditorium. De 2010 a 2012, celebr\u00e1ronse no reformado e hist\u00f3rico Hollywood Palladium. A d\u00e9cimo novena cerimonia realizouse o 16 de xaneiro de 2014, en directo dende Barker Hangar en Santa Monica, California."}
{"id": "414501", "revid": "23204", "url": "https://gl.wikipedia.org/wiki?curid=414501", "title": "Critics' Choice Movie Awards", "text": ""}
{"id": "414502", "revid": "23204", "url": "https://gl.wikipedia.org/wiki?curid=414502", "title": "Critics' Choice Movie Award", "text": ""}
{"id": "414503", "revid": "5863", "url": "https://gl.wikipedia.org/wiki?curid=414503", "title": "Andavira", "text": ""}
{"id": "414504", "revid": "5863", "url": "https://gl.wikipedia.org/wiki?curid=414504", "title": "Matthew Spangler", "text": "Matthew Spangler \u00e9 un dramaturgo, director e profesor estadounidense.\nTraxectoria.\nOs escritos de Matthew Spangler foron publicados en \"Theatre Journal, Text and Performance Quarterly, The James Joyce Quarterly, The New Hibernia Review, Theatre Survey, Nineteenth-Century Literature, SIAR: The Journal of the Western Institute of Irish Studies, The \"South Atlantic Review\", The Biographical Dictionary of Southern Writers, The Art of Elizabeth Bishop, \"e\" Performing the Crossroads: Critical Essays in Performance Studies and Irish Culture.\"\nO seu libro \"Staging Intercultural Ireland: New Plays and Practitioner Perspectives,\" (co-editado con Charlotte McIvor) sobre a inmigraci\u00f3n e as artes en Irlanda, foi publicado por Cork University Press.\nA s\u00faa obra \"The Kite Runner\", baseada na novela \"O cazador de papaventos\" de Khaled Hosseini, foi publicada por Bloomsbury no Reino Unido e por Penguin nos Estados Unidos."}
{"id": "414505", "revid": "1131", "url": "https://gl.wikipedia.org/wiki?curid=414505", "title": "Actors Theatre of Louisville", "text": "Actor's Theatre of Louisville\u00a0\u00e9 un theatro que se atopa no barrio Downtown da cidade de Louisville, en Kentucky. Fundado no ano 1964 polo produtor local Richard Block e o actor Ken Jenkins e dese\u00f1ado en 1974 como \"Teatro do Estado de Kentucky\", funciona como unha asociaci\u00f3n sen \u00e1nimo de lucro.\nO edificio que alberga o teatro prov\u00e9n da reuni\u00f3n de dous edificios antigos:o Old Bank of Louisville que \u00e9 un National Historic Landmark e o inmoble Myers-Thompson Display. Cada primavera, o teatro acolle o festival internacional \"Humana Festival of New American Plays\" que presenta \u00f3 p\u00fablico talentos mozos dende 1976. Cada ano, fanse m\u00e1is de 600 representaci\u00f3ns en 30 produci\u00f3ns cl\u00e1sicas ou contempor\u00e1neas. O teatro tam\u00e9n ofrece clases para afeccionados e profesionais."}
{"id": "414506", "revid": "23204", "url": "https://gl.wikipedia.org/wiki?curid=414506", "title": "Actor's Theatre of Louisville", "text": ""}
{"id": "414507", "revid": "98629", "url": "https://gl.wikipedia.org/wiki?curid=414507", "title": "Manuel Barrio Ayuso", "text": "Manuel Barrio Ayuso nado en Casarejos (Soria) o 12 de setembro de 1786 e finado en Murcia o 23 de novembro de1850, foi un xurista e pol\u00edtico liberal espa\u00f1ol, ministro durante a minor\u00eda de idade de Isabel II.\nTraxectoria.\nTraballou como maxistrado e foi deputado pola provincia de Soria no parlamento de 1836, 1837, 1839, 1840 e 1841, e foi ministro de Graza e Xustiza, do 18 de maio ao 14 de agosto de 1836, no consello de ministros presidido por Francisco Javier de Ist\u00fariz , ata que foi obrigado a dimitir despois do mot\u00edn da Granxa de San Ildefonso, que conseguiu restaurar a Constituci\u00f3n espa\u00f1ola de 1812. Con todo, foi elixido presidente do Congreso dos Deputados do 2 de xaneiro ao 31 de xaneiro de 1838 e do 16 de febreiro ao 17 de xullo de 1838.\nCon posterioridade, foi senador pola provincia de Soria en 1844 a 1845, ano no que foi nomeado senador vitalicio."}
{"id": "414508", "revid": "23204", "url": "https://gl.wikipedia.org/wiki?curid=414508", "title": "Cleveland Play House", "text": "Cleveland Play House (CPH) \u00e9 unha compa\u00f1\u00eda de teatro rexional e profesional localizada en Cleveland, Ohio. Foi fundada en 1915 e constru\u00edu o seu complexo de teatro propio en 1927. A empresa act\u00faa no Allen Teatro en Playhouse Praza, onde ten a s\u00faa sede dende 2011."}
{"id": "414509", "revid": "1131", "url": "https://gl.wikipedia.org/wiki?curid=414509", "title": "Edizioni Piemme", "text": "Edizioni Piemme\u00a0\u00e9 unha editorial italiana especializada en libros de relixi\u00f3n, as\u00ed como en ficci\u00f3n infantil e xuvenil. Fundada no ano 1982 en Casale Monferrato, dende outubro de 2003 forma parte do grupo Mondadori, o cal adquiriu o 70% das s\u00faas acci\u00f3ns cun custo de \u20ac14,104 mill\u00f3ns. Entre as s\u00faas publicaci\u00f3ns con m\u00e1is sona est\u00e1n as sagas infant\u00eds de Ulysses Moore e \"Century\" de Pierdomenico Baccalario, e as obras de Khaled Hosseini, autor de \"O cazador de papaventos\"."}
{"id": "414510", "revid": "23204", "url": "https://gl.wikipedia.org/wiki?curid=414510", "title": "Piemme", "text": ""}
{"id": "414511", "revid": "23204", "url": "https://gl.wikipedia.org/wiki?curid=414511", "title": "Ben Turner (actor)", "text": "Ben Turner, nado en Londres o 3 de febreiro de 1980, \u00e9 un actor brit\u00e1nico. \u00c9 co\u00f1ecido polos seus papeis como Jay Faldren na serie de televisi\u00f3n da BBC \"Casualty\", o papel de Amir nas adaptaci\u00f3ns teatrais de O cazador de papaventos, e como Lois XV en \"Doutor Who\"."}
{"id": "414512", "revid": "98629", "url": "https://gl.wikipedia.org/wiki?curid=414512", "title": "Juli\u00e1n Iglesias del R\u00edo", "text": "Juli\u00e1n Iglesias del R\u00edo, nado no Carril en 1898 e finado no Pousadoiro o 22 de agosto de 1936, foi un sindicalista anarquista galego.\nTraxectoria.\nTraballou durante alg\u00fan tempo no porto de Nova York. Consta a s\u00faa chegada aos Estados Unidos en 1920 nos rexistros da Fundaci\u00f3n da Illa de Ellis. Ocupou cargos directivos, entre eles o de presidente do Sindicato de Estibadores do Carril na Segunda Rep\u00fablica. Co golpe de Estado do 18 de xullo de 1936 estivo agochado dos falanxistas que o acosaban e atemorizaban \u00e1 s\u00faa esposa e catro fillos pequenos. Presentouse \u00e1s novas autoridades e foi asasinado dun disparo na cabeza xunto co seu compa\u00f1eiro da CNT e veci\u00f1o, Eduardo Ferreir\u00f3s Boullosa. A s\u00faa morte foi rexistrada na Capela de San Antoni\u00f1o, Cea, Vilagarc\u00eda de Arousa. A s\u00faa vi\u00fava, Juana Ramona Rey, tivo noticia do acaecido grazas \u00e1s leiteiras de Caldas. D\u00e9uselle sepultura na fosa 489 do camposanto de Rubi\u00e1ns e, tempo despois, os seus restos foron trasladados ao cementerio do Carril. O seu irm\u00e1n m\u00e1is novo, Jos\u00e9 Iglesias del R\u00edo, tam\u00e9n sufriu persecuci\u00f3n e represalias do franquismo na Illa de San Sim\u00f3n."}
{"id": "414513", "revid": "1131", "url": "https://gl.wikipedia.org/wiki?curid=414513", "title": "Nottingham Playhouse", "text": "Nottingham Playhouse \u00e9 un teatro en Nottingham, Nottinghamshire, Inglaterra. Creouse orixinalmente como un teatro de repertorio en 1948 cando operaba dende un antigo cinema na r\u00faa Goldsmith. Os directore durante este per\u00edodo incl\u00faen a Val May e a Frank Dunlop. O edificio actual abriu en 1963."}
{"id": "414514", "revid": "89787", "url": "https://gl.wikipedia.org/wiki?curid=414514", "title": "Theatre Calgary", "text": "Theatre Calgary \u00e9 unha compa\u00f1\u00eda de teatro de Calgary, Alberta, no Canad\u00e1, estabelecida como compa\u00f1\u00eda profesional en 1968. Foi precedida por Workshop 14, un grupo de teatro fundado en 1944 por Betty Mitchell. Os premios \"Betty Mitchell\" de Calgary levan o seu nome na s\u00faa honra."}
{"id": "414515", "revid": "23204", "url": "https://gl.wikipedia.org/wiki?curid=414515", "title": "Citadel Theatre", "text": "Citadel Theatre\u00a0\u00e9 o principal centro para as artes esc\u00e9nicas na cidade de Edmonton, Alberta, Canad\u00e1, que se atopa no Downtown Core en Churchill Square. \u00c9 o terceiro teatro rexional meirande do Canad\u00e1."}
{"id": "414516", "revid": "89787", "url": "https://gl.wikipedia.org/wiki?curid=414516", "title": "Hindustan Times", "text": "Hindustan Times \u00e9 un xornal diario indio fundado en 1924 por Sunder Singh Lyallpuri, orixinado polo Movemento de independencia da India. Segundo unha pescuda do \"Indian Readership Survey\" en 2014, revelou que o \"Hindustan Times\" \u00e9 o segundo xornal en ingl\u00e9s m\u00e1is lido na India despois de \"The Times of India\". O xornal \u00e9 bastante popular no norte da\u00a0India, con edici\u00f3ns simult\u00e1neas de Nova Deli, Bombai, Calcuta, Lucknow, Patna, Ranchi, Bhopal, e Chandigarh."}
{"id": "414517", "revid": "89787", "url": "https://gl.wikipedia.org/wiki?curid=414517", "title": "San Francisco Chronicle", "text": "O San Francisco Chronicle foi fundado en 1865 como \"The Daily Dramatic Chronicle\" polos irm\u00e1ns Charles de Young e Michael H. de Young. O xornal foi creado en San Francisco e circulou como peri\u00f3dico en West Coast nos Estados Unidos en 1880; hoxe en d\u00eda o xornal m\u00e1is grande do Norte de California, servindo, principalmente, \u00e1 \u00c1rea da Ba\u00eda de San Francisco pero distribu\u00eddo \u00f3\u00a0norte de California, inclu\u00edndo as \u00e1reas de Sacramento e Costa Norte. \"Los Angeles Times\" excede a circulaci\u00f3n de \"San Francisco Chronicle\" no Sur de California, mentres que o xornal foi categorizado como o N\u00famero 12 en circulaci\u00f3n nacional."}
{"id": "414518", "revid": "23204", "url": "https://gl.wikipedia.org/wiki?curid=414518", "title": "Radio Free Europe/Radio Liberty", "text": "Radio Free Europe/Radio Liberty (RFE / RL) \u00e9 unha organizaci\u00f3n de radiodifusi\u00f3n financiada polo goberno dos Estados Unidos que transmite novas, informaci\u00f3n e an\u00e1lise a pa\u00edses de Europa do Leste, Asia Central e Medio Oriente onde di que \"o libre fluxo de informaci\u00f3n est\u00e1 prohibido polo goberno ou non est\u00e1 completamente desenvolvido\". RFE/RL \u00e9 unha corporaci\u00f3n 501c-3 que recibe fondos do goberno estadounidense e \u00e9 supervisada pola Xunta de Gobernadores de Radiodifusi\u00f3n, unha axencia que supervisa todos os servizos de radiodifusi\u00f3n internacionais do goberno federal dos Estados Unidos.\nDurante a guerra fr\u00eda, Radio Free Europe (RFE) transmitiuse \u00f3s pa\u00edses sat\u00e9lites sovi\u00e9ticos e Radio Liberty (RL) dirixiuse \u00e1 Uni\u00f3n Sovi\u00e9tica. RFE foi fundada como unha fonte de propaganda anticomunista en 1949 polo Comit\u00e9 Nacional para unha Europa Libre. RL fundouse dous anos m\u00e1is tarde e as d\u00faas organizaci\u00f3ns fusion\u00e1ronse en 1976. Os gobernos comunistas enviaban con frecuencia axentes para infiltrarse na sede de RFE, e a KGB regularmente bloqueaba os seus sinais. RFE/RL recibiu fondos da CIA at\u00e9 1971. Durante os primeiros anos de existencia de RFE, a CIA e o Departamento de Estado emitiron amplas directivas de pol\u00edtica, dando lugar \u00f3 xurdimento dun sistema onde a pol\u00edtica de difusi\u00f3n determin\u00e1base entre eles e o persoal de RFE.\nRFE/RL tivo a s\u00faa sede na cidade alem\u00e1 de M\u00fanic\u00a0de 1949 a 1995. En 1995, a sede trasladouse a Praga, na Rep\u00fablica Checa. As operaci\u00f3ns europeas reduc\u00edronse significativamente dende o final da guerra fr\u00eda. Ademais da sede, o servizo mant\u00e9n 17 oficinas locais nos pa\u00edses \u00f3 longo da s\u00faa rexi\u00f3n de transmisi\u00f3n, as\u00ed como unha oficina corporativa en Washington, D.C. RFE/RL transmite en 25 linguas a 20 pa\u00edses en Europa do leste, Medio Oriente, Asia central e o subcontinente indio."}
{"id": "414520", "revid": "23204", "url": "https://gl.wikipedia.org/wiki?curid=414520", "title": "Telegraph.co.uk", "text": ""}
{"id": "414521", "revid": "89787", "url": "https://gl.wikipedia.org/wiki?curid=414521", "title": "The Daily Telegraph", "text": "The Daily Telegraph \u00e9 un xornal brit\u00e1nico en lingua inglesa, publicado en Londres por Telegraph Media Group, distribu\u00eddo en todo o Reino Unido e internacionalmente. O xornal foi fundado por Arthur B. Sleigh en xu\u00f1o de 1855 como The Daily Telegraph and Courier, e dende 2004 foi propiedade de David e Frederick Barclay. Tivo unha circulaci\u00f3n diaria de 523\u00a0048 en marzo de 2014, por baixo de 552\u00a0065 a comezos de 2013. En comparanza, \"The Times\" tivo unha difusi\u00f3n media diaria de 400\u00a0060, por baixo de 394\u00a0448.\n\"The Daily Telegraph\" ten un xornal irm\u00e1n, \"The Sunday Telegraph\", que se iniciou en 1961, cunha circulaci\u00f3n de 418\u00a0670 en marzo de 2014. Os dous xornais impresos actualmente est\u00e1n administrados por separado con diferentes redacci\u00f3ns, pero hai uso cruzado de historias. Novas publicadas en ambos, ademais de artigos do Telegraph en li\u00f1a, tam\u00e9n poden ser publicados na p\u00e1xina web do Telegraph Media Group, www.\"telegraph\".co.uk, todos baixo o t\u00edtulo de \"The Telegraph\"."}
{"id": "414522", "revid": "56817", "url": "https://gl.wikipedia.org/wiki?curid=414522", "title": "Calgary Herald", "text": "O Calgary Herald \u00e9 un xornal\u00a0canadense angl\u00f3fono publicado en Calgary, Alberta. O seu maior competidor \u00e9 o \"Calgary Sun\".\nPublicado por primeira vez o 31 de agosto de 1883 por Andrew Armour e Thomas Braden co nome de The Calgary Herald, Mining and Rance Advocate and Xeral Advertiser, empeza como un semanario de s\u00f3 catro p\u00e1xinas que se imprim\u00eda a man. A distribuci\u00f3n era pequena (unha tenda de campa\u00f1a localizada na confluencia dos r\u00edos Bow e Elbow fac\u00eda de oficina). En 1885, o Herald converteuse nun xornal diario, pero non \u00e9 at\u00e9 o outono de 1983 que empeza a publicarse os 7 d\u00edas da semana. Hoxe sae pola ma\u00f1\u00e1, pero at\u00e9 agosto de 1985 era un xornal vespertino. En novembro de 2000, adqu\u00edreo Southam Newspapers (hoxe a filial \"CanWest News Services\" de CanWest Global Communications).\nO Herald tam\u00e9n publica \"Neighbours\", un xornal comunitario semanal que se distrib\u00fae xunto co \"Herald\" en certas partes de Calgary. Na primavera de 2005, o Herald uniuse con varias filiais da CanWest Global para lanzar \"Dose\", un xornal de balde que est\u00e1 dirixido \u00f3s mozos de 18 a 35 anos que usan o transporte p\u00fablico a diario."}
{"id": "414523", "revid": "89787", "url": "https://gl.wikipedia.org/wiki?curid=414523", "title": "Airbus CC-150 Polaris", "text": "Airbus CC-150 Polaris \u00e9 a designaci\u00f3n para os Airbus A310-300 que foron convertidos para ser usados como transporte de longa distancia e avi\u00f3n de reabastecemento en voo na Real Forza A\u00e9rea Canadense.\nDese\u00f1o e desenvolvemento.\nA frota de cinco avi\u00f3ns Airbus foi mercada orixinalmente por Wardair como avi\u00f3ns de pasaxeiros civ\u00eds. Os cinco foron entregados entre 1987 e 1988 e transferidos a Canadian Airlines cando as d\u00faas aeroli\u00f1as se fusionaron en 1989. Posteriormente foron mercados polas forzas armadas canadenses e convertidos para uso militar, entrando en servizo entre decembro de 1992 e agosto de 1993. Catro dos cinco aparellos convert\u00e9ronse no st\u00e1ndar Combi-Freighter cun chan reforzado e unha porta de carga lateral. O quinto foi modificado para opera como transporte VIP para o goberno canadense.\nO CC-150 substitu\u00edu ao Boeing CC-137 (un Boeing 707 convertido) como transporte estrat\u00e9xico tras a retirada da derradeira unidade con esa configuraci\u00f3n en 1995.\nConversi\u00f3n en avi\u00f3n de reabastecemento en voo.\nEn 2008 dous dos cinco CC-150 foron convertidos en avi\u00f3ns de reabastecemento en voo para a frota de CF-18 como parte do programa Multi Role Tanker Transport (MRTT). O programa MRTT iniciouse debido a un requirimento da Luftwaffe e proporcionou unha soluci\u00f3n rendible para as forzas armadas do Canad\u00e1. Os avi\u00f3ns convertidos foron designados CC-150T.\nA RCAF usa C-130 convertidos, designados CC-130H(T), para reabastecemento a\u00e9reo t\u00e1ctico, pero a s\u00faa operatividade \u00e9 limitada cando os CF-18 son despregados no estranxeiro, onde se adapta mellor unha plataforma estrat\u00e9xica de reabastecemento en voo. Como resultado da conversi\u00f3n MRTT do CC-150 Canad\u00e1 recuperou a s\u00faa propia capacidade estrat\u00e9xica de reabastecemento, que se perdera cando o derradeiro CC-137 fora retirado en 1997.\nO primeiro CC-150T convertido completou as s\u00faas probas de aceptaci\u00f3n en maio de 2008."}
{"id": "414526", "revid": "63181", "url": "https://gl.wikipedia.org/wiki?curid=414526", "title": "Uusikaupunki", "text": "Uusikaupunki (en sueco \"Nystad\") \u00e9 unha cidade de Finlandia situado na rexi\u00f3n de Finlandia Propia. En 2017 a s\u00faa poboaci\u00f3n era de 15.757 habitantes. A superficie do termo municipal \u00e9 de 1.932,42 km2, dos cales 1.430,07\u00a0km2 son auga. O concello ten unha densidade de poboaci\u00f3n de 31,34 hab./km\u00b2.\nLimita cos municipios de Kustavi, Laitila, Pyh\u00e4ranta, Taivassalo e Vehmaa, todos na s\u00faa mesma rexi\u00f3n.\nO concello \u00e9 uniling\u00fce en fin\u00e9s.\nCidades irm\u00e1s.\nUusikaupunki est\u00e1 irmandada con:"}
{"id": "414527", "revid": "89787", "url": "https://gl.wikipedia.org/wiki?curid=414527", "title": "IndiGo", "text": "IndiGo \u00e9 unha aeroli\u00f1a de baixo custo india con sede en Gurgaon, no estado de Haryana. \u00c9 a aeroli\u00f1a m\u00e1is grande do pa\u00eds en n\u00famero de pasaxeiros transportados e tama\u00f1o de frota, co 40,9% do mercado dom\u00e9stico en maio de 2018. Tam\u00e9n \u00e9 a aeroli\u00f1a low-cost individual m\u00e1is grande de Asia en termos de frota de reactores e pasaxeiros, e a s\u00e9tima aeroli\u00f1a m\u00e1is grande do continente cuns 46 mill\u00f3ns de pasaxeiros transportados en 2017. A compa\u00f1\u00eda voa a 51 destinos, tanto dom\u00e9sticos como internacionais. Ten o seu centro de conexi\u00f3ns principal no aeroporto Indira Gandhi de Delhi.\nA aeroli\u00f1a fundouse en 2006 como unha compa\u00f1\u00eda privada por Rahul Bhatia, de InterGlobe Enterprises, e Rakesh Gangwal, un expatriado indio baseado nos Estados Unidos. Recibiu o seu primeiro avi\u00f3n en xullo dese anos e comezou a operar un mes despois. A aeroli\u00f1a converteuse na maior do pa\u00eds no ano 2012 e volveuse p\u00fablica en novembro de 2015.\nFrota.\nEn xu\u00f1o de 2018 a frota de IndiGo estaba formada polos seguintes avi\u00f3ns:"}
{"id": "414528", "revid": "98629", "url": "https://gl.wikipedia.org/wiki?curid=414528", "title": "Pratt &amp; Whitney JT9D", "text": "O Pratt &amp; Whitney JT9D \u00e9 un motor de aviaci\u00f3n desenvolvido polo fabricante estadounidense Pratt &amp; Whitney. Foi o primeiro reactor de alto \u00edndice de derivaci\u00f3n en equipar un avi\u00f3n de pasaxeiros de fuselaxe ancha. A s\u00faa aplicaci\u00f3n inicial foi o Boeing 747-100, o \"Jumbo Jet\" orixinal. Foi tam\u00e9n o primeiro turboventilador de alto \u00edndice de derivaci\u00f3n producido por Pratt &amp; Whitney.\nDese\u00f1o e desenvolvemento.\nO JT9D fabricouse usando aliaxes de titanio e n\u00edquel. O motor ten un ventilador dunha \u00fanica etapa, un compresor de baixo presi\u00f3n de tres fases e un compresor de alta presi\u00f3n de once acoplado a unha turbina de alta presi\u00f3n de d\u00faas etapas e a unha de baixa presi\u00f3n de catro. O JT9D-3, a primeira versi\u00f3n certificada do motor, pesaba 3 905\u00a0kg e produc\u00eda un pulo de 193 000 N. O custo orixinal do motor era de 800 000 d\u00f3lares de 1968 (5,6 mill\u00f3ns en 2017). A s\u00faa fabricaci\u00f3n rematou en 1990.\nO JT9D comezou a desenvolverse en setembro de 1965 como parte do dese\u00f1o do C-5 Galaxy. Se lle concedeu un contrato a Pratt &amp; Whitney para estudar o tipo de gran motor necesario, pero o contrato de fabricaci\u00f3n acabou ga\u00f1\u00e1ndoo General Electric co seu turboventilador TF39. O JT9D foi, por\u00e9n, elixido por Boeing para equipar o 747. O primeiro encendido tivo lugar en decembro de 1966 en East Hartford, Connecticut, e o motor voou por vez primeira en xu\u00f1o de 1968 montado nun Boeing B-52E que serv\u00eda como banco de probas para o 747.\nPratt &amp; Whitney enfrontouse a grandes dificultades co dese\u00f1o do JT9D durante o programa de probas do Boeing 747. Fallos de motor durante os voos de proba fixeron que trinta aparellos fosen aparcados no exterior da f\u00e1brica con bloques de cemento colgando dos p\u00edos, agardando polos motores redese\u00f1ados.\nBoeing e Pratt &amp; Whitney traballaron xuntos en 1969 para solucionar o problema. Este foi a ovalizaci\u00f3n, na cal o estr\u00e9s durante a engalaxe provocaba que a cuberta do motor se deformase e adoptase unha forma oval causando que as p\u00e1s da turbina de alta presi\u00f3n golpeasen nos lados.\nOs motores JT9D que equiparon os avi\u00f3ns de mando aerotransportado E-4A da USAF foron designados F105.\nO sucesor da familia JT9D foi o Pratt &amp; Whitney PW4000, que ten menos partes, \u00e9 m\u00e1is fiable e ten un custo base menor."}
{"id": "414529", "revid": "23204", "url": "https://gl.wikipedia.org/wiki?curid=414529", "title": "Ra\u00edces profundas", "text": "Ra\u00edces profundas (en ) \u00e9 un western estadounidense de 1953, producido e dirixido por George Stevens. O gui\u00f3n \u00e9 de A.B. Guthrie Jr., adaptado da novela de Jack Schaefer de 1949. A s\u00faa fotograf\u00eda, ga\u00f1adora do \u00d3scar \u00e9 de Loyal Griggs. O filme est\u00e1 protagonizado por Alan Ladd e Jean Arthur, para a que foi a \u00faltima (e \u00fanica en cor) longametraxe da s\u00faa carreira.\nO American Film Institute inclu\u00edu \"Ra\u00edces profundas\" na s\u00faa lista dos mellores filmes estadounidenses en 1998 no 69.\u00ba lugar e novamente en 2007 no 45.\u00ba posto.\nFoi emitido na TVG o 16 de marzo de 2001.\nArgumento.\nO filme conta a historia do misterioso pistoleiro Shane, que acaba de chegar a unha rexi\u00f3n de asentamentos nun val de Wyoming. Os colonos luitan polos seus dereitos contra os grandes criadores de gando, que controlan a maior parte da terra, e Shane invol\u00facrase no conflito.\nShane, que quere mudar de vida, acepta traballar na pequena facenda de Starret, sent\u00edndose atra\u00eddo pola s\u00faa dona, Marian. O fillo de Starret, Joey, inter\u00e9sase por Shane e descobre o cinto cunha pistola que o cowboy agachara. O rapaz as\u00f3mbrase cando Shane lle amosa a s\u00faa habilidade coas armas e conv\u00e9rtese nun \u00eddolo para Joey.\nA tensi\u00f3n entre as facci\u00f3ns en conflito aumenta cando Ryker, o facendeiro m\u00e1is poderoso da rexi\u00f3n, contrata o tem\u00edbel pistoleiro Jack Wilson para facer presi\u00f3n sobre os propietarios dos sitios."}
{"id": "414530", "revid": "89787", "url": "https://gl.wikipedia.org/wiki?curid=414530", "title": "Spectrum (revista)", "text": "Spectrum \u00e9 unha revista oficial do foro de adventistas, e unha edici\u00f3n non oficial da Igrexa Adventista do S\u00e9timo D\u00eda, que se publica catro veces \u00f3 ano. Creouse co fin de que os seguidores e simpatizantes da Igrexa do S\u00e9timo D\u00eda fomentasen e discutisen sobre temas cristi\u00e1ns, relixiosos e en xeral. Tam\u00e9n para \u00abfomentar o crecemento intelectual e cultural\u00bb. Presenta un punto de vista progresista teol\u00f3xico."}
{"id": "414531", "revid": "23204", "url": "https://gl.wikipedia.org/wiki?curid=414531", "title": "Spectrum Magazine", "text": ""}
{"id": "414532", "revid": "23204", "url": "https://gl.wikipedia.org/wiki?curid=414532", "title": "World Socialist Web Site", "text": "World Socialist Web Site (WSWS)\u00a0\u00e9 unha p\u00e1xina web de novas socialistas internacionais e o centro de informaci\u00f3n do Comit\u00e9 Internacional da Cuarta Internacional (ICFI). A p\u00e1xina est\u00e1 asociada \u00f3 partido da igualdade socialista, de tendencia Trotskista. World Socialist Web Site publica artigos e an\u00e1lises de novas e eventos de todo o mundo, actualizados diariamente. A p\u00e1xina tam\u00e9n incl\u00fae cobertura extensiva da historia da clase traballadora e dos movementos laboristas."}
{"id": "414533", "revid": "23204", "url": "https://gl.wikipedia.org/wiki?curid=414533", "title": "WSWS", "text": ""}
{"id": "414534", "revid": "1505", "url": "https://gl.wikipedia.org/wiki?curid=414534", "title": "Alberto Garaiz\u00e1bal", "text": "Alberto Garaiz\u00e1bal Macazaga, nado en\u00a0Donostia\u00a0o\u00a07 de decembro de 1875 e finado na Coru\u00f1a\u00a0o\u00a013 de decembro de 1947, foi un m\u00fasico, director, profesor e compositor vasco, residente en Galicia dende 1914.\nTraxectoria.\nGaraiz\u00e1bal realizou estudos de piano, \u00f3rgano, harmon\u00eda e composici\u00f3n con Bonifacio de Etxeberria, primeiro no Conservatorio de San Sebasti\u00e1n e, m\u00e1is tarde, como axudante do seu mestre co \u00f3rgano da\u00a0igrexa de San Vicente. Desde 1895\u00a0e ata 1914 foi organista da igrexa parroquial de Zumarraga. En 1914 logrou a praza de organista na igrexa do Sagrado Coraz\u00f3n da Coru\u00f1a. Na Coru\u00f1a dedicouse tam\u00e9n ao ensino privado pero a partir de 1933\u00a0foi director da agrupaci\u00f3n de instrumentos de arco da\u00a0a Sociedade Filharm\u00f3nica da Coru\u00f1a, que Garaiz\u00e1bal transformou na Orquestra Filharm\u00f3nica Coru\u00f1esa. Ademais o seu labor foi fundamental para a constituci\u00f3n en 1935 do Conservatorio, convert\u00e9ndose Garaiz\u00e1bal no seu primeiro director.\nObra.\nGaraiz\u00e1bal realizou para a s\u00faa orquestra un gran n\u00famero de adaptaci\u00f3ns de obras do repertorio da \u00e9poca. As\u00ed e todo, a maior parte da s\u00faa produci\u00f3n orixinal est\u00e1 dedicada ao culto relixioso e amosa un absoluto respecto polas normas lit\u00farxicas do momento. Os seus traballos para\u00a0\u00f3rgano expresan unha gran modernidade na s\u00faa textura, procedente da influencia do repertorio dos vangardistas franceses. Tam\u00e9n salientan as s\u00faas obras corais en galego."}
{"id": "414535", "revid": "23204", "url": "https://gl.wikipedia.org/wiki?curid=414535", "title": "All Things Considered", "text": "All Things Considered\u00a0(ATC)\u00a0\u00e9 un programa de radio da canle p\u00fablica estadounidense NPR. Lanzado en 1971, \u00e9 a primeira emisi\u00f3n de informaci\u00f3n da radio p\u00fablica.\nEm\u00edtese en directo de 16:00 a 18:00 (ET), e est\u00e1 presentado por Robert Siegel, Michele Norris e Melissa Block."}
{"id": "414536", "revid": "25871", "url": "https://gl.wikipedia.org/wiki?curid=414536", "title": "Jone Uria", "text": "Jone Uria Albizuri, nada o 28 de abril de 1990 en Algorta (Getxo), \u00e9 unha bertsolari vasca."}
{"id": "414537", "revid": "25871", "url": "https://gl.wikipedia.org/wiki?curid=414537", "title": "Jone Uria Albizuri", "text": ""}
{"id": "414539", "revid": "1888", "url": "https://gl.wikipedia.org/wiki?curid=414539", "title": "Perfecto Porto Fraiz", "text": "Perfecto Porto Fraiz, nado nos Muros (Parada, A Estrada) o 1 de setembro de 1887 e finado na Estrada o 1 de decembro de 1968, foi un comerciante e pol\u00edtico galego.\nTraxectoria.\nAprendeu o oficio de canteiro, que exerceu en varios concellos de Galicia. Tam\u00e9n foi alumno da Escola de Artes e Oficios de Ferrol. En 1912 emigrou a Cuba e ingresou no Centro Galego da Habana onde continuou a s\u00faa formaci\u00f3n art\u00edstica. Foi membro da directiva da sociedade estudantil Concepci\u00f3n Arenal e da sociedade de instruci\u00f3n Hijos de Tabeir\u00f3s. En 1921 regresa a Galicia. Participou na Irmandade da Fala da Estrada e en 1929 int\u00e9grase no Centro Republicano Estradense e ingresa na ORGA. Foi membro da primeira xestora republicana do concello da Estrada que presidiu Juan Manuel Rodr\u00edguez Seijo. En xaneiro de 1933 foi elixido vicepresidente do Comit\u00e9 da Estrada do Partido Republicano Gallego, a\u00ednda que en maio dese ano o Centro Republicano Estradense acordou ingresar en Acci\u00f3n Republicana, que presidiu Perfecto Porto. Despois foi presidente de Izquierda Republicana da Estrada. Logo do golpe de Estado do 18 de xullo de 1936 inco\u00e1ronlle expediente de responsabilidades pol\u00edticas en 1941, sendo sancionado economicamente e inhabilitado para o desempe\u00f1o de cargos p\u00fablicos.\nVida persoal.\nCasou con Dolores Matalobos Bergueiro e foi pai de Jos\u00e9 Porto Matalobos."}
{"id": "414540", "revid": "98629", "url": "https://gl.wikipedia.org/wiki?curid=414540", "title": "Relaci\u00f3n de derivaci\u00f3n", "text": "O termo relaci\u00f3n de derivaci\u00f3n (ingl\u00e9s: \"bypass ratio\" ou BPR) ref\u00edrese a unha caracter\u00edstica de dese\u00f1o dos motores de reacci\u00f3n de tipo turboventilador, utilizados normalmente en aviaci\u00f3n. Def\u00ednese como a relaci\u00f3n entre o caudal m\u00e1sico de aire que pasa a trav\u00e9s do soprante canalizado e pasa por f\u00f3ra do n\u00facleo do motor (aire non queimado), con respecto ao caudal m\u00e1sico que pasa polo n\u00facleo do motor para realizar a combusti\u00f3n que produce a enerx\u00eda mec\u00e1nica. Por exemplo, cunha relaci\u00f3n de derivaci\u00f3n 10:1, por cada 1\u00a0kg de aire que pasa a trav\u00e9s da c\u00e1mara de combusti\u00f3n, pasan 10\u00a0kg de aire en torno a ela a trav\u00e9s do soprante canalizado.\nNun dese\u00f1o de alto \u00edndice de derivaci\u00f3n, a gran maior\u00eda do pulo prov\u00e9n do soprante canalizado, m\u00e1is que da expansi\u00f3n dos gases de combusti\u00f3n na tobeira. Unha alta relaci\u00f3n de derivaci\u00f3n ofrece un menor consumo de combustible (en gramos/sec por kN de pulo), especialmente a velocidade cero (en engalaxes) e \u00e1 velocidade de cruceiro da maior\u00eda dos avi\u00f3ns de reacci\u00f3n comerciais. Este \u00e9 con diferenza o tipo de motor dominante en todos os avi\u00f3ns de reacci\u00f3n de pasaxeiros e de transporte tanto civil como militar. A s\u00faa menor velocidade nos gases de sa\u00edda tam\u00e9n fai que sexa menor a produci\u00f3n de ru\u00eddo, unha gran vantaxe con respecto aos dese\u00f1os de pouca ou nula relaci\u00f3n de derivaci\u00f3n.\nOs dese\u00f1os con baixo \u00edndice de derivaci\u00f3n tenden a ser usados nos avi\u00f3ns militares de combate pola s\u00faa boa relaci\u00f3n entre econom\u00eda en consumo de combustible e requirimentos en combate, onde se valora unha alta relaci\u00f3n potencia a peso, bo rendemento a velocidade supers\u00f3nica, e a capacidade para usar postqueimadores, m\u00e1is compatibles con motores de baixa relaci\u00f3n de derivaci\u00f3n. Un bo exemplo das diferenzas entre un motor de reacci\u00f3n puro e un turboventilador de baixo \u00edndice de derivaci\u00f3n pode verse co uso do turbofan Rolls-Royce Spey no avi\u00f3n de combate F-4 Phantom II, avi\u00f3n equipado orixinalmente con turborractores."}
{"id": "414541", "revid": "98629", "url": "https://gl.wikipedia.org/wiki?curid=414541", "title": "Borislav Stankovi\u0107", "text": "Borislav Stankovi\u0107, nado o 9 de xullo de 1925 en Biha\u0107, Reino de Iugoslavia, e finado o 20 de marzo de 2020, foi un xogador de baloncesto serbio, adestrador profesional e membro da FIBA e do Comit\u00e9 Ol\u00edmpico Internacional. Reco\u00f1ec\u00e9uselle a s\u00faa labor por este deporte ao inclu\u00edr o seu nome no Basketball Hall of Fame e ao outorg\u00e1rselle o cargo de secretario xeral em\u00e9rito da Federaci\u00f3n Internacional de Baloncesto.\nCarreira.\nXogador.\nLicenciado en veterinaria pola Universidade de Belgrado, escalou posici\u00f3ns como deportista xuvenil e universitario at\u00e9 a s\u00faa participaci\u00f3n e posterior vitoria de dous t\u00edtulos nacionais co KK Crvena zvezda.\nComo xogador, foi seleccionado at\u00e9 en 36 ocasi\u00f3ns para representar a Iugoslavia, inclu\u00edndo o seu xogo inaugural para a Copa Mundial da FIBA en Buenos Aires no ano 1950.\nCarreira administrativa e promoci\u00f3n do baloncesto.\nA s\u00faa carreira administrativa comezou como membro da mesa central da Federaci\u00f3n Iugoslava de Baloncesto (YBF) no ano 1953, don Stankovi\u0107 logrou ascender rangos a nivel nacional e internacional nun breve per\u00edodo de tempo at\u00e9 serlle ofrecido o cargo de vice-secretario xeral da FIBA no ano 1960, as\u00ed como secretario xeral da YBF no 1966.\nAs\u00ed mesmo foi neste ano no que definitivamente adicou o seu esforzo laboral a tempo completo ao baloncesto, terminando cunha carreira compaxinada como inspector de carne en Belgrado.\nEn 1976, don Stankovi\u0107 substitu\u00edu a William Jones como secretario xeral da FIBA, posici\u00f3n que lograr\u00eda manter por 28 anos. Como fan declarado do baloncesto norteamericano viaxou por primeira vez aos Estados Unidos en 1974. Sen dominio do ingl\u00e9s pero xa con experiencia de adestrador, no seu pa\u00eds e en Italia, traballou como olleiro e analista en representaci\u00f3n da FIBA e dos intereses do baloncesto internacional. A d\u00e9cada dos 70 consid\u00e9rase pola prensa como un tempo onde a FIBA carec\u00eda da capacidade de negociaci\u00f3n que tivo en d\u00e9cadas posteriores.\nNaquel ent\u00f3n a administraci\u00f3n estadounidense non permit\u00eda a competici\u00f3n de baloncestistas profesionais nos xogos ol\u00edmpicos, en contraposici\u00f3n co resto de pa\u00edses. A negociaci\u00f3n de Stankovi\u0107 con ambas administraci\u00f3ns, FIBA e NBA, conseguiu desbloquear a norma que s\u00f3 permit\u00eda a selecci\u00f3n de xogadores universitarios para o equipo ol\u00edmpico estadounidense e as\u00ed, no 1992, xogadores profesionais da NBA formaron o co\u00f1ecido como Dream Team como participaci\u00f3n nos Xogos Ol\u00edmpicos de Barcelona, incrementando a calidade da competici\u00f3n no baloncesto internacional."}
{"id": "414542", "revid": "98629", "url": "https://gl.wikipedia.org/wiki?curid=414542", "title": "Zor\u00e1pteros", "text": "A dos zor\u00e1pteros (Zoraptera) \u00e9 unha orde de insectos que cont\u00e9n unha soa familia, a Zorotypidae, que \u00e1 s\u00faa vez cont\u00e9n un s\u00f3 x\u00e9nero existente, o Zorotypus, o cal comprende 44 especies actuais e 11 especies f\u00f3siles. Son insectos pequenos e de corpo mol e aparecen en d\u00faas formas: unha alada con \u00e1s que se poden desprender como as das t\u00e9rmites, de corpo escuro e con ollos compostos e ocelos; e outra sen \u00e1s, de cor clara e sen ollos nin ocelos. Te\u00f1en unha antena caracter\u00edstica de nove segmentos con forma de doas (moniliforme) e pezas bucais adaptadas para a mastigaci\u00f3n. Enc\u00f3ntranse principalmente baixo as codias, en madeira seca ou entre as follas secas ca\u00eddas.\nDescrici\u00f3n.\nO nome Zoraptera, que lles deu Filippo Silvestri en 1913, \u00e9 inexacto e pode confundir. Procede de \"zor\", que en grego significa 'puro' e \"aptera\", en grego 'sen \u00e1s'. O significado \"puros sen \u00e1s\" claramente non se corresponde coas formas aladas, que foron descubertas varios anos despois de que fosen descritas as formas sen \u00e1s.\nOs membros desta orde son pequenos insectos, de 3\u00a0mm ou menos de lonxitude, que se parecen a t\u00e9rmites na s\u00faa aparencia e costumes gregarios. Te\u00f1en un aspecto curto e inchado. Pertencen aos insectos hemimet\u00e1bolos. Pos\u00faen pezas bucais mandibuladas mordedoras, cercos curtos (que constan dun s\u00f3 segmento), e antenas tam\u00e9n curtas e con 9 segmentos. O abdome est\u00e1 dividido en 11 secci\u00f3ns. Os palpos maxilares te\u00f1en 5 segmentos, e os palpos labiais 3, en ambos os dous o segmento m\u00e1is distal est\u00e1 agrandado. As ninfas inmaturas lembran pequenos adultos.\nTodas as especies mostran polimorfismo. A maior\u00eda dos individuos son as formas \u00e1pteras ou \"morfos\", que carecen de \u00e1s e ollos e te\u00f1en pouca ou ningunha pigmentaci\u00f3n. Unhas poucas femias e incluso uns poucos machos est\u00e1n na forma alada e te\u00f1en \u00e1s membranosas grandes que poden desprender por unha li\u00f1a de fractura basal. As aladas te\u00f1en ademais ollos compostos e ocelos e m\u00e1is pigmentaci\u00f3n. Este polimorfismo pode observarse xa en estadios inmaturos, xa que hai tam\u00e9n d\u00faas formas de ninfas. A envergadura alar pode ser de ata 7\u00a0mm, e as \u00e1s poden desprenderse espontaneamente. As \u00e1s te\u00f1en unha venaci\u00f3n reducida simple e forma de paleta. En boas condici\u00f3ns as formas cegas sen \u00e1s son as que predominan, mais se as condici\u00f3ns do seu h\u00e1bitat se fan demasiado duras, producen unha descendencia que se desenvolve orixinando adultos con \u00e1s e ollos.\nFiloxenia.\nAs relaci\u00f3ns filoxen\u00e9ticas da orde son controvertidas e complicadas. Actualmente a posici\u00f3n con m\u00e1is apoios baseada en trazos morfol\u00f3xicos reco\u00f1ece os Zoraptera como insectos poline\u00f3pteros relacionados cos Embioptera. Por\u00e9n, as an\u00e1lises moleculares do ADN ribos\u00f3mico de 18S apoian unha estreita relaci\u00f3n coa superorde Dictyoptera.\nComportamento e ecolox\u00eda.\nViven en pequenas colonias baixo madeira en descomposici\u00f3n, xa que carecen de pezas bucais que poidan facer t\u00faneles na madeira sa, comen esporas de fungos e detritos, pero tam\u00e9n poden cazar pequenos artr\u00f3podos como \u00e1caros e col\u00e9mbolos.\n\"Zorotypus gurneyi\" vive en colonias que constan de ata varios centos de individuos. por\u00e9n, o m\u00e1is com\u00fan \u00e9 que as colonias consten duns 30 individuos, dos cales un 30% son ninfas e o resto adultos. Os zor\u00e1pteros pasan a maior parte do tempo acical\u00e1ndose uns a outros. o proceso de acicalamento p\u00e9nsase que \u00e9 unha maneira de eliminar pat\u00f3xenos f\u00fanxicos.\nCando d\u00faas colonias de \"Z. hubbardi\" se po\u00f1en xuntas experimentalmente, non hai diferenzas de comportamento cara aos membros da nova colonia. Por tanto, as colonias na natureza poder\u00edan formarse doadamente. As formas aladas son raras. Os machos nunha colonia t\u00edpica establecen unha xerarqu\u00eda de dominancia li\u00f1al na cal a idade e antig\u00fcidade na colonia dos membros da colonia \u00e9 o principal factor para determinar a dominancia. Os machos que aparecen m\u00e1is tarde nas colonias est\u00e1n no tramo m\u00e1is baixo da escada xer\u00e1rquica, independentemente do seu tama\u00f1o corporal. Ao atacar continuamente os outros machos, o macho dominante monopoliza un har\u00e9n de femias. Os membros deste har\u00e9n permanecen agrupados. Hai unha alta correlaci\u00f3n entre o rango e o \u00e9xito reprodutivo dos machos.\nEn \"Z. barberi\" non se observa esa estrutura de dominancia, pero mostra un complexo comportamento de cortexo inclu\u00edndo alimentaci\u00f3n nupcial. Os machos pos\u00faen unha gl\u00e1ndula cef\u00e1lica que se abre no medio da cabeza. Durante o cortexo segregan un flu\u00eddo desta gl\u00e1ndula e ofr\u00e9ceno \u00e1 femia. A aceptaci\u00f3n destas pingas pola femia act\u00faa como un liberador de comportamento e conduce inmediatamente \u00e1 copulaci\u00f3n.\nEn \"Z. impolitus\", non hai copulaci\u00f3n, sen\u00f3n que a fertilizaci\u00f3n ten lugar por transferencia dun espermat\u00f3foro do macho \u00e1 femia. Este espermat\u00f3foro de 0,1\u00a0mm cont\u00e9n unha soa c\u00e9lula esperm\u00e1tica xigante, que se desenrosca ata ter a mesma lonxitude que a do corpo da femia, uns 3\u00a0mm. P\u00e9nsase que esta enorme c\u00e9lula esperm\u00e1tica impide a fertilizaci\u00f3n por outros machos ao bloquear fisicamente o tracto xenital feminino.\nEfectos sobre o funcionamento do ecosistema.\nOs zor\u00e1pteros crese que son moi importantes nos seus ecosistemas. Ao consumiren detritos, como artr\u00f3podos mortos, axudan na descomposici\u00f3n e ciclo dos nutrientes.\nEspecies.\nEn 2007 co\u00f1\u00e9c\u00edanse en todo o mundo un total de 55 especies, 44 delas vivas e 11 f\u00f3siles, principalmente nas rexi\u00f3ns tropicais e subtropicais. S\u00f3 catro especies viven no norte do tr\u00f3pico de C\u00e1ncer, d\u00faas nos Estados Unidos e d\u00faas no T\u00edbet."}
{"id": "414543", "revid": "27155", "url": "https://gl.wikipedia.org/wiki?curid=414543", "title": "Zor\u00e1ptero", "text": ""}
{"id": "414544", "revid": "27155", "url": "https://gl.wikipedia.org/wiki?curid=414544", "title": "Zoraptera", "text": ""}
{"id": "414545", "revid": "27155", "url": "https://gl.wikipedia.org/wiki?curid=414545", "title": "Zorotypus", "text": ""}
{"id": "414546", "revid": "27155", "url": "https://gl.wikipedia.org/wiki?curid=414546", "title": "Zorotypidae", "text": ""}
{"id": "414547", "revid": "27155", "url": "https://gl.wikipedia.org/wiki?curid=414547", "title": "Zorot\u00edpidos", "text": ""}
{"id": "414548", "revid": "27155", "url": "https://gl.wikipedia.org/wiki?curid=414548", "title": "Zorot\u00edpido", "text": ""}
{"id": "414551", "revid": "35560", "url": "https://gl.wikipedia.org/wiki?curid=414551", "title": "Atlas G", "text": "Atlas G, tam\u00e9n co\u00f1ecido co Atlas G Centaur e Atlas-G Centaur-D1AR, foi un lanzador orbital pertencente \u00e1 familia de foguetes Atlas, formada en primeiro lugar por m\u00edsiles e m\u00e1is tarde por foguetes espaciais.\nCaracter\u00edsticas.\nO Atlas G foi pensado desde o principio para ser usado como veh\u00edculo orbital. Para iso mellorouse e aumentouse o rendemento da etapa principal, us\u00e1ndose segunda etapa un foguete Centaur I (Centaur-D1AR). Foi lanzado sete veces, sempre desde Cabo Ca\u00f1averal, cun fallo total e un fallo parcial."}
{"id": "414552", "revid": "72012", "url": "https://gl.wikipedia.org/wiki?curid=414552", "title": "Atlas G Centaur", "text": ""}
{"id": "414553", "revid": "72012", "url": "https://gl.wikipedia.org/wiki?curid=414553", "title": "Atlas-G Centaur-D1AR", "text": ""}
{"id": "414554", "revid": "25871", "url": "https://gl.wikipedia.org/wiki?curid=414554", "title": "Nao", "text": "Nao (do lat\u00edn , \"nav\u00edo\") \u00e9 un tipo de embarcaci\u00f3n empregada para a navegaci\u00f3n oce\u00e1nica. Son buques con tres paus, velas cadradas, castelo de proa e popa e un alto francobordo, pero sen remeiros. \u00c1 palabra nao d\u00e9uselle a un variado tipo de embarcaci\u00f3ns durante os s\u00e9culos XIV, XV, XVI e XVII.\nAs naos son unha evoluci\u00f3n das cocas medievais que s\u00f3 ti\u00f1an un mastro e casco redondo. Desprazaban entre 100 e 500 toneladas. Ti\u00f1an unha relaci\u00f3n entre a eslora e a manga de 3 a 1. Xeralmente estaban constru\u00eddas con madeira de carballo.\nCoa nao \"Santa Mar\u00eda\" Cristovo Col\u00f3n chegou a Am\u00e9rica en 1492. A nao \"Victoria\" foi o \u00fanico dos cinco barcos de Fern\u00e3o de Magalh\u00e3es que volveu a Europa en 1522 despois de circunnavegar o planeta Terra."}
{"id": "414556", "revid": "1131", "url": "https://gl.wikipedia.org/wiki?curid=414556", "title": "The Children of Men", "text": "The Children of Men \u00e9 unha novela dist\u00f3pica de P. D. James que foi publicada en 1992. Ambientada en Inglaterra no ano 2021, c\u00e9ntrase nos resultados dunha infertilidade masiva. James describe un Reino Unido que se est\u00e1 despoboando constantemente e c\u00e9ntrase nun pequeno grupo de resistentes que non comparten a desilusi\u00f3n das masas.\nO libro recibiu moi boas valoraci\u00f3ns por parte da cr\u00edtica, como Caryn James de \"The New York Times\", que o considerou \"marabillosamente rica\" e \"unha incisiva an\u00e1lise da pol\u00edtica e do poder que fala con urxencia\". O acad\u00e9mico Alan Jacobs dixo, \"De t\u00f3dalas novelas de James, \"The Children of Men\" \u00e9 probablemente a m\u00e1is salientable no seu criticismo social, sen d\u00fabida a m\u00e1is profunda na s\u00faa reflexi\u00f3n teol\u00f3xica\"."}
{"id": "414557", "revid": "23204", "url": "https://gl.wikipedia.org/wiki?curid=414557", "title": "Bexhill-on-Sea", "text": "Bexhill-on-Sea (a mi\u00fado co\u00f1ecido sinxelamente como Bexhill) \u00e9 unha vila inglesa que se atopa no condado de East Sussex, no Sueste de Inglaterra. \u00c9 unha vila antiga e forma parte do distrito de goberno local de Rother. Bexhill \u00e9 fogar dun bo n\u00famero de sitios arqueol\u00f3xicos, unha Manor House en Old Town, boas mostras de arquitectura eduardiana e vitoriana, e o famoso De La Warr Pavilion: hoxe un centro de arte contempor\u00e1nea que cont\u00e9n obras de Andy Warhol, Cerith Wyn Evans e Richard Wilson, entre outros. Tam\u00e9n ten un auditorio, onde Bob Marley fixo a s\u00faa primeira actuaci\u00f3n no Reino Unido, e dende ent\u00f3n pasaron por el artistas como Elvis Costello, Goldfrapp, Ray Davies, Years &amp; Years, Patti Smith e Laurie Anderson."}
{"id": "414558", "revid": "23204", "url": "https://gl.wikipedia.org/wiki?curid=414558", "title": "Bexhill", "text": ""}
{"id": "414559", "revid": "89787", "url": "https://gl.wikipedia.org/wiki?curid=414559", "title": "Not\u00f3pteros", "text": "A orde de insectos not\u00f3pteros (Notoptera) \u00e9 un grupo proposto en 1915, que foi moi pouco utilizado desde a s\u00faa concepci\u00f3n orixinal; por\u00e9n, nas clasificaci\u00f3ns m\u00e1is recentes da li\u00f1axe dos insectos que incl\u00faen os Grylloblattodea e os Mantophasmatodea, este nome foi recuperado e redefinido para referirse a unha soa orde que incl\u00fae todos os f\u00f3siles e representantes vivos destas d\u00faas li\u00f1axes.\nTal como se define actualmente, esta orde comprende catro familias, d\u00faas delas co\u00f1ecidas s\u00f3 por f\u00f3siles, e as outras d\u00faas te\u00f1en tanto f\u00f3siles coma especies vivas, e hai en total menos de 60 especies co\u00f1ecidas."}
{"id": "414560", "revid": "89787", "url": "https://gl.wikipedia.org/wiki?curid=414560", "title": "Marc Abraham", "text": "Marc Abraham \u00e9 un produtor e director estadounidense de cinema. Foi presidente de Strike Entertainment, unha compa\u00f1\u00eda de produci\u00f3n fundada en 2002."}
{"id": "414561", "revid": "27155", "url": "https://gl.wikipedia.org/wiki?curid=414561", "title": "Notoptera (insectos)", "text": ""}
{"id": "414562", "revid": "27155", "url": "https://gl.wikipedia.org/wiki?curid=414562", "title": "Not\u00f3ptero", "text": ""}
{"id": "414564", "revid": "839", "url": "https://gl.wikipedia.org/wiki?curid=414564", "title": "John Tavener", "text": "John Tavener, nado en\u00a0Londres\u00a0o\u00a028 de xaneiro de 1944 e finado en Child Okeford, Dorset\u00a0o\u00a012 de novembro de 2013,\u00a0foi un compositor brit\u00e1nico.\nTraxectoria.\nTavener cursou estudos de m\u00fasica na Highgate School e posteriormente na Royal Academy of Music, onde tivo como titor a Lennox Berkeley, entre outros. Foi co\u00f1ecido por primeira vez en 1968 debido \u00e1 composici\u00f3n da s\u00faa cantata dram\u00e1tica \"A balea\", baseada no Libro de Xon\u00e1s do Antigo Testamento. Esta obra foi estreada no concerto de debut da London Sinfonietta e posteriormente gravada pola discogr\u00e1fica Apple Records.\nEn 1977, Tavener entrou a formar parte da Igrexa ortodoxa rusa, permanecendo nela durante d\u00faas d\u00e9cadas. A partir de devandito momento, a teolox\u00eda ortodoxa e a s\u00faa tradici\u00f3n lit\u00farxica convert\u00e9ronse na influencia m\u00e1is importante da s\u00faa obra. Tavener interesouse particularmente polo misticismo, estudando e musicando os escritos de Pais da Igrexa como San Xo\u00e1n Cris\u00f3stomo.\nUnha das obras m\u00e1is populares e programadas do repertorio de Tavener \u00e9 a s\u00faa breve composici\u00f3n coral en catro partes sobre o poema \"O cordeiro\" de William Blake, escrito en 1985. Esta peza, simple e homof\u00f3nica, interpr\u00e9tase habitualmente como panxoli\u00f1a.\nOutros traballos salientables posteriores son: \"The Akathist of Thanksgiving\" (1987, escrito en conmemoraci\u00f3n do milenario da Igrexa Ortodoxa Rusa); \"O veo protector\" (interpretado por primeira vez polo violonchelista Steven Isserlis e a Orquestra Sinf\u00f3nica de Londres nos Proms de 1989); e \"Song for Athene\" (1993, da que se lembra a s\u00faa interpretaci\u00f3n no funeral de Diana de Gales en 1997). Posteriormente \u00e1 morte de Diana, Tavener tam\u00e9n compuxo e dedicou \u00e1 s\u00faa memoria a peza \"Amencer da Eternidade\", baseada nun poema de William Blake.\nA\u00ednda que na prensa brit\u00e1nica comentouse que Tavener poder\u00eda abandonar a Igrexa ortodoxa para explorar outras tradici\u00f3ns relixiosas, como o hindu\u00edsmo e o islam, as\u00ed como os ensinos do m\u00edstico Frithjof Schuon, Tavener afirmou recentemente nun episodio do programa Sacred Music que segue consider\u00e1ndose \"esencialmente ortodoxo\".\nEn 2003, compuxo unha obra excepcionalmente extensa, \"The Veil of the Amorne\", a cal se inspira en textos de diferentes relixi\u00f3ns. Require para a s\u00faa interpretaci\u00f3n o concurso de catro coros, varias orquestras e solistas e a s\u00faa duraci\u00f3n alcanza as sete horas.\nMentres que as primeiras composici\u00f3ns de Tavener at\u00f3panse influenciadas pola obra de Igor Stravinskii, a s\u00faa m\u00fasica m\u00e1is recente \u00e9 m\u00e1is escasa, utiliza un amplo rexistro musical e \u00e9 habitualmente diat\u00f3nicamente tonal. Alg\u00fans cr\u00edticos viron similitudes entre a s\u00faa obra e os traballos de Arvo P\u00e4rt, dende a s\u00faa tradici\u00f3n relixiosa com\u00fan at\u00e9 detalles t\u00e9cnicos da lonxitude das frases, diatonismo e os seus coloristas efectos de percusi\u00f3n. Olivier Messiaen foi citado tam\u00e9n como unha influencia importante nas s\u00faas primeiras obras. En 2000 John Tavener foi investido co t\u00edtulo de \u201cSir\u201d polos seus servizos \u00e1 m\u00fasica. En 2006 compuxo unha obra de quince minutos titulada \"Fragmentos dunha pregaria\" para o filme \"Children of Men\",\u00a0do director mexicano Alfonso Cuar\u00f3n.\nTavener sufriu da s\u00edndrome de Marfan o cal lle xerou problemas de sa\u00fade durante a s\u00faa vida. Morreu o 12 de novembro de 2013 na s\u00faa casa de Child Okeford, Dorset, \u00e1 idade de 69 anos."}
{"id": "414565", "revid": "23204", "url": "https://gl.wikipedia.org/wiki?curid=414565", "title": "Strike Entertainment", "text": "Strike Entertainment foi unha empresa de produci\u00f3n cinematogr\u00e1fica estadounidense fundada en 2002 por Marc Abraham, Thomas Bliss e Eric Newman."}
{"id": "414566", "revid": "23204", "url": "https://gl.wikipedia.org/wiki?curid=414566", "title": "Hit and Run Productions", "text": "Hit and Run Productions \u00e9 unha produtora brit\u00e1nica de cinema fundada por Tony Smith e Hilary Shor. \u00c9 unha extensi\u00f3n de Hit &amp; Run Music Publishing."}
{"id": "414567", "revid": "5863", "url": "https://gl.wikipedia.org/wiki?curid=414567", "title": "Federaci\u00f3n de F\u00fatbol dos Estados Unidos", "text": ""}
{"id": "414568", "revid": "5863", "url": "https://gl.wikipedia.org/wiki?curid=414568", "title": "Selecci\u00f3n de f\u00fatbol dos Estados Unidos", "text": ""}
{"id": "414569", "revid": "89787", "url": "https://gl.wikipedia.org/wiki?curid=414569", "title": "Chicago Tribune", "text": "O Chicago Tribune \u00e9 un dos principais xornais da cidade de Chicago, Illinois, (Estados Unidos), propiedade da Tribune Company. Anteriormente co\u00f1ecido como o \"World's Greatest Newspaper\" (co\u00f1ecido como \"WGN\" en radio e televisi\u00f3n), segue sendo o principal diario de Chicago e a s\u00faa zona metropolitana, sendo o oitavo peri\u00f3dico m\u00e1is importante de Norteam\u00e9rica en vendas.\nO 2 de abril de 2007, o \"Tribune\" anunciou un plan de venda de acci\u00f3ns por valor de 8,2 miles de mill\u00f3ns USD, cun prezo de sa\u00edda de 34$ por acci\u00f3n, e un plan de propiedade de acci\u00f3ns para os empregados. O novo presidente do diario \u00e9 o magnate Sam Zell. Asemade, como parte do acordo, os Chicago Cubs e o seu estadio, o Wrigley Field, foron vendidos, as\u00ed como a cota do \"Tribune\" do grupo de canles de televisi\u00f3n Comcast SportsNet.\nHistoria.\nO \"Tribune\" foi fundado por James Kelly, John E. Wheeler e Joseph KC Forrest, aparecendo o seu primeiro n\u00famero o 10 de xu\u00f1o de 1847. Logo dun cambio de editores, absorbeu outras tres publicaci\u00f3ns da cidade: o \"Free West\" en 1855, o \"Democratic Press\" en 1858, e o \"Chicago Democrat\" en 1861. O seu principal rival na cidade era o \"Chicago Daily News\", fundado en 1875.\nEn 1910, cunha tirada de 188.000 exemplares, era o terceiro diario m\u00e1is vendido en Chicago.\nAlgunhas das grandes primicias do \"Tribune\" foron a publicaci\u00f3n do texto orixinal do Tratado de Versalles, en xu\u00f1o de 1919, e a s\u00faa revelaci\u00f3n dos plans de guerra dos Estados Unidos en v\u00e9speras do ataque xapon\u00e9s a Pearl Harbor. Na s\u00faa portada do 7 de xu\u00f1o de 1942 anunciou que os Estados Unidos descifrara o c\u00f3digo militar PURPLE do\u00a0Xap\u00f3n.\nDebido ao Regulamento Xeral de Protecci\u00f3n de Datos, a p\u00e1xina web do \"Chicago Tribune\" non \u00e9 accesible dende os pa\u00edses da Uni\u00f3n Europea dende 2018."}
{"id": "414570", "revid": "5863", "url": "https://gl.wikipedia.org/wiki?curid=414570", "title": "Partido Republicano (Estados Unidos)", "text": ""}
{"id": "414572", "revid": "5863", "url": "https://gl.wikipedia.org/wiki?curid=414572", "title": "Partido Dem\u00f3crata (Estados Unidos)", "text": ""}
{"id": "414573", "revid": "5863", "url": "https://gl.wikipedia.org/wiki?curid=414573", "title": "Gran Selo dos Estados Unidos", "text": ""}
{"id": "414576", "revid": "89787", "url": "https://gl.wikipedia.org/wiki?curid=414576", "title": "Michael Phillips (cr\u00edtico)", "text": "Michael Phillips, nado en Kenosha, Wisconsin en 1961, \u00e9 un cr\u00edtico estadounidense de cinema para o xornal \"Chicago Tribune\". Anteriormente fora cr\u00edtico de drama para \"Tribune\", \"Los Angeles Times\", \"St. Paul Pioneer Press\", \"The San Diego Union-Tribune\" e \"Dallas Times Herald\".\nTraxectoria.\nPhillips naceu en Kenosha, Wisconsin mais criouse en Racine."}
{"id": "414577", "revid": "5863", "url": "https://gl.wikipedia.org/wiki?curid=414577", "title": "\u00c1rea insular dos Estados Unidos", "text": ""}
{"id": "414578", "revid": "5863", "url": "https://gl.wikipedia.org/wiki?curid=414578", "title": "Oficina do Censo dos Estados Unidos", "text": ""}
{"id": "414579", "revid": "23204", "url": "https://gl.wikipedia.org/wiki?curid=414579", "title": "Steve Bell (debuxante)", "text": "Steven Bell, nado o 26 de febreiro de 1951, \u00e9 un debuxante pol\u00edtico ingl\u00e9s cuxo traballo aparece en \"The Guardian\" e outras publicaci\u00f3ns. \u00c9 co\u00f1ecido pola s\u00faa tendencia de esquerda."}
{"id": "414581", "revid": "25871", "url": "https://gl.wikipedia.org/wiki?curid=414581", "title": "Danny Huston", "text": "Daniel Sallis Huston, nado en\u00a0Roma, Italia o\u00a014 de maio de 1962, \u00e9 un actor, guionista e director estadounidense. \u00c9 medio-irm\u00e1n da actriz Anjelica Huston e do guionista Tony Huston, todos fillos do director e actor John Huston.\nHuston comezou a s\u00faa andaina no mundo do cine co filme \"Mr. North\", protagonizada por Anthony Edwards, Robert Mitchum e Anjelica Huston. Entre a s\u00faa filmograf\u00eda salienta \"Ivans Xtc\", polo cal foi nomeado na categor\u00eda de mellor actor nos Independent Spirit Awards de 2003."}
{"id": "414582", "revid": "23204", "url": "https://gl.wikipedia.org/wiki?curid=414582", "title": "Daniel Sallis Huston", "text": ""}
{"id": "414583", "revid": "23204", "url": "https://gl.wikipedia.org/wiki?curid=414583", "title": "Oana Pellea", "text": "Oana Dariana Pellea, nada en Bucarest o 29 de xaneiro de 1962, \u00e9 un actriz romanesa,\u00a0filla do actor Amza Pellea."}
{"id": "414584", "revid": "23204", "url": "https://gl.wikipedia.org/wiki?curid=414584", "title": "Oana Dariana Pellea", "text": ""}
{"id": "414585", "revid": "25871", "url": "https://gl.wikipedia.org/wiki?curid=414585", "title": "Phaldut Sharma", "text": "Phaldut Sharma, nado en\u00a0Londres\u00a0en\u00a01961,\u00a0\u00e9 un actor e bailar\u00edn brit\u00e1nico tam\u00e9n co\u00f1ecido como Paul Sharma. Salientan as s\u00faas interpretaci\u00f3ns de Rajiv en \"Roger Roger\" e a A.J. Ahmed na serie \"EastEnders\".\nTraxectoria.\nSharma \u00e9 fillo de indios g\u00fcianeses hindu\u00edstas. \nCando ti\u00f1a seis anos de idade, a s\u00faa familia mudouse de Londres a Bassaleg \u2015un suburbio de Newport (Gales do Sur)\u2015.\nEstudou no Bassaleg Comprehensive, en Pontypool College e na Guildford School of Acting."}
{"id": "414586", "revid": "23204", "url": "https://gl.wikipedia.org/wiki?curid=414586", "title": "Paul Sharma", "text": ""}
{"id": "414588", "revid": "89787", "url": "https://gl.wikipedia.org/wiki?curid=414588", "title": "Jacek Koman", "text": "Jacek Koman, nado en Bielsko-Bia\u0142a o 15 de agosto de 1956, \u00e9 un actor e cantante australiano de ascendencia polaca.\nTraxectoria.\nJacek naceu en Polonia, mais en 1982 mudouse a Australia coa s\u00faa familia. Ten un irm\u00e1n chamado Tomek Koman. Jacek co\u00f1eceu \u00e1 actriz Catherine McClements en Melbourne e casaron en 1989. Ten dous fillos, Clementine Coco Koman (2001) e Quincy Koman (2007)."}
{"id": "414590", "revid": "5863", "url": "https://gl.wikipedia.org/wiki?curid=414590", "title": "Censo dos Estados Unidos do 2000", "text": ""}
{"id": "414591", "revid": "5863", "url": "https://gl.wikipedia.org/wiki?curid=414591", "title": "Tribunal Supremo dos Estados Unidos", "text": ""}
{"id": "414595", "revid": "1576", "url": "https://gl.wikipedia.org/wiki?curid=414595", "title": "Esperanza (psicolox\u00eda)", "text": "A esperanza \u00e9 un estado de \u00e1nimo optimista baseado na expectativa de resultados favorables relacionados a eventos ou circunstancias da propia vida ou o mundo no seu conxunto. Outras definici\u00f3ns de ter esperanza incl\u00faen os seguintes termos: \u00abesperar confiado\u00bb e \u00ababrigar un desexo con anticipaci\u00f3n\u00bb.\u00a0Existen tam\u00e9n enfoques na \u00e1rea educativa que incorporan o concepto de pedagox\u00eda da esperanza, Paulo Freire ref\u00edrese a esta como unha necesidade ontol\u00f3xica, o que nos move, o que nos marca unha direcci\u00f3n.\nRelixi\u00f3ns antigas.\nA esperanza aparece na mitolox\u00eda grega na historia da Caixa de Pandora. Prometeo roubou o lume de Zeus para darllo \u00f3s homes, o que enfureceu \u00f3 deus supremo. En vinganza, Zeus creou un \"pythos\" (tipo de vaso) que conti\u00f1a todos os males e deulla xunto a Pandora \u00f3 irm\u00e1n de Prometeo. Esta, creada polos deuses cunha curiosidade innata, abriu a caixa prohibida e todos os males foron liberados polo mundo; s\u00f3 Elpis permaneceu no fondo, o esp\u00edrito da Esperanza.\nA mitolox\u00eda n\u00f3rdica consideraba a Esperanza Fenrir: o seu concepto da coraxe valoraba m\u00e1is unha valent\u00eda animada na \"ausencia\" de esperanza.\nCristianismo.\nEsperanza \u00e9 o nome dunha das tres virtudes teologais, xunto coa fe e a caridade. Na teolox\u00eda cristi\u00e1 estas virtudes forma unha unidade indisoluble coas virtudes cardinais ou naturais: prudencia, xustiza, temperanza e fortaleza e todas elas no seu conxunto describen a imaxe cristi\u00e1 do home."}
{"id": "414596", "revid": "83328", "url": "https://gl.wikipedia.org/wiki?curid=414596", "title": "Os contos de Canterbury", "text": "Os contos de Canterbury (en ingl\u00e9s medio: \"Tales of Caunterbury\"; en ingl\u00e9s, \"The Canterbury Tales\") \u00e9 unha colecci\u00f3n de 24 contos escritos en ingl\u00e9s medio polo escritor ingl\u00e9s Geoffrey Chaucer entre 1387 e 1400. Foron escritos na s\u00faa maior\u00eda en verso, a\u00ednda que hai dous en prosa, e son presentados como parte dunha competencia de narraci\u00f3n de historias dun grupo de peregrinos durante unha viaxe de Londres a Canterbury para visitar o santuario de Thomas Becket na catedral de Canterbury. O premio \u00e9 unha comida na taberna Tabard de Southwark\u00a0\u00f3 seu regreso. Os contos presentan unha estrutura semellante \u00f3 Decamer\u00f3n de Boccaccio.\n\"Os contos de Canterbury\" \u00e9 unha das obras m\u00e1is importantes da literatura inglesa, e quizais a mellor obra da Idade Media en Inglaterra. Foi a derradeira obra de Geoffrey Chaucer, quen en 1386 foi nomeado Contralor de Aduana e Xustiza de Paz en 1386 e, en 1389, escriba da obra do rei. A versi\u00f3n da obra que prevalece hoxe en d\u00eda procede de dous manuscritos ingleses diferentes, o \"Ellesmere\" e os manuscritos \"Hengwrt.\" A s\u00faa maior contribuci\u00f3n \u00e1 literatura inglesa foi a popularizaci\u00f3n do ingl\u00e9s vern\u00e1culo na literatura, en oposici\u00f3n \u00f3 franc\u00e9s, o italiano e o lat\u00edn. Por\u00e9n, o ingl\u00e9s fora utilizado como lingua literaria s\u00e9culos antes de Chaucer e varios dos seus contempor\u00e1neos como John Gower,\u00a0William Langland,\u00a0o Poeta Pearl e\u00a0Xuliana de Norwich tam\u00e9n escribiron obras literarias prominentes en ingl\u00e9s. \u00c9 incerto at\u00e9 que punto foi Chaucer crucial na evoluci\u00f3n desta preferencia literaria."}
{"id": "414597", "revid": "23204", "url": "https://gl.wikipedia.org/wiki?curid=414597", "title": "The Canterbury Tales", "text": ""}
{"id": "414598", "revid": "89787", "url": "https://gl.wikipedia.org/wiki?curid=414598", "title": "Grant Hart", "text": "Grant Vernon Hart (18 de marzo de 1961 - 13 de setembro de 2017) foi un m\u00fasico estadounidense, co\u00f1ecido por ser o bater\u00eda e co-compositor da banda de rock alternativo e hardcore punk H\u00fcsker D\u00fc. Tras a separaci\u00f3n do grupo en 1988 formou o tr\u00edo Nova Mob, onde pasou a cantar e a tocar a guitarra. Coa disoluci\u00f3n de Nova Mob en 1997 Hart centrouse na s\u00faa carreira en solitario.\nComo co-compositor de H\u00fcsker D\u00fc, canci\u00f3ns s\u00faas, como \"The Girl Who Lives on Heaven Hill\" e \"Turn on the News\", recibiron loanzas dos cr\u00edticos e contempor\u00e1neos. O seu estilo vocal, en contraste co de Bob Mould, era m\u00e1is medido e mel\u00f3dico. A s\u00faa elecci\u00f3n de temas l\u00edricos, que vai dende a alienaci\u00f3n adolescente en \"Standing by the Sea\" e a descrici\u00f3n dun asasinato en \"Diane,\" ata historias travesas como \"Books About UFOs\", axudou a expandir as tem\u00e1ticas do hardcore punk.\nHart morreu o 13 de setembro de 2017 por complicaci\u00f3ns co cancro de f\u00edgado e a hepatite C que padec\u00eda."}
{"id": "414599", "revid": "98629", "url": "https://gl.wikipedia.org/wiki?curid=414599", "title": "Monomito", "text": "O monomito ou mito \u00fanico, tam\u00e9n co\u00f1ecido como viaxe do heroe, \u00e9 un termo acu\u00f1ado polo antrop\u00f3logo e mit\u00f3logo estadounidense Joseph Campbell para definir o modelo b\u00e1sico de moitos relatos \u00e9picos de todo o mundo. Este patr\u00f3n tan amplamente distribu\u00eddo est\u00e1 descrito por Campbell na s\u00faa co\u00f1ecida obra \"The Hero with a Thousand Faces\" (1949). Grande admirador do novelista James Joyce, Campbell tomou prestado o termo \"monomito\" da novela de Joyce \"Finnegans Wake\".\nCampbell sost\u00e9n que os heroes de numerosos mitos de tempos e rexi\u00f3ns dispares comparten estruturas e desenvolvementos fundamentais, que aparecen resumidos en \"The Hero with a Thousand Faces\".\nCampbell e outros estudosos, tales como Erich Neumann, describen as historias de Gautama Buda, Mois\u00e9s e Cristo en termos de \"monomito\", e Campbell sost\u00e9n que moitos mitos cl\u00e1sicos de gran variedade de culturas seguen este patr\u00f3n b\u00e1sico."}
{"id": "414600", "revid": "23204", "url": "https://gl.wikipedia.org/wiki?curid=414600", "title": "Viaxe do heroe", "text": ""}
{"id": "414602", "revid": "98629", "url": "https://gl.wikipedia.org/wiki?curid=414602", "title": "Greg Norton", "text": "Gregory James Norton, nado o 13 de marzo de 1959 en Davenport, Iowa, \u00e9 un m\u00fasico estadounidense co\u00f1ecido por ter sido o baixista da banda de rock alternativo H\u00fcsker D\u00fc. A\u00ednda que a meirande parte das composici\u00f3ns do grupo foron realizadas polos seus compa\u00f1eiros Bob Mould e Grant Hart, Norton contribu\u00edu cos temas \"M.T.C.,\" \"Don't Have a Life\" e \"Let's Go Die\" no EP de estrea do grupo, \"Land Speed Record\".\nTras a separaci\u00f3n de H\u00fcsker D\u00fc en 1988, Norton formou a banda Grey Area co enxe\u00f1eiro de H\u00fcsker D\u00fc Colin Mansfield e con Jo Jones. Despois de que Grey Area se separase en 1991 Norton deixou o negocio da m\u00fasica para centrarse na restauraci\u00f3n, abrindo o The Norton's Restaurant (no presente pechado) en Red Wing, Minnesota. Norton regresou \u00e1 m\u00fasica en 2006 coa nova banda Gang Font feat. Interloper. O grupo est\u00e1 formado por Norton, Dave King (de The Bad Plus, Happy Apple, Halloween, Alaska, 12 Rods e The Love-Cars), Eric Fratzke de Zebulon Pike e Happy Apple, e Craig Taborn. No ano 2016 Greg uniuse \u00e1 banda Porcupine para substitu\u00edr o seu baixista Davey Reinders."}
{"id": "414607", "revid": "23204", "url": "https://gl.wikipedia.org/wiki?curid=414607", "title": "Astilleros de Murueta", "text": "Astilleros de Murueta \u00e9 unha factor\u00eda naval do Pa\u00eds Vasco adicada \u00e1 fabricaci\u00f3n e reparaci\u00f3n naval."}
{"id": "414608", "revid": "25871", "url": "https://gl.wikipedia.org/wiki?curid=414608", "title": "First Things", "text": "First Things\u00a0\u00e9 unha publicaci\u00f3n relixiosa ecum\u00e9nica, conservadora e, dende alg\u00fans puntos de vista, neoconservadora cuxo obxectivo \u00e9 \"achegar unha filosof\u00eda p\u00fablica relixiosamente informada para a ordenaci\u00f3n da sociedade\". A revista, que se centra na teolox\u00eda, na liturxia, na historia da igrexa, na historia da relixi\u00f3n, na cultura, na educaci\u00f3n, na sociedade e na pol\u00edtica, \u00e9 interrelixiosa, contendo unha ampla tradici\u00f3n intelectual cristi\u00e1 e xud\u00eda."}
{"id": "414610", "revid": "89787", "url": "https://gl.wikipedia.org/wiki?curid=414610", "title": "Danele Sarriugarte", "text": "Danele Sarriugarte Mochales, nada o 24 de agosto de 1989 en Elgoibar (Guip\u00fascoa), \u00e9 unha escritora, tradutora e cr\u00edtica literaria vasca. Licenciouse na Universidade do Pa\u00eds Vasco en Traduci\u00f3n e Interpretaci\u00f3n e tam\u00e9n fixo un curso de Pensamento Cr\u00edtico na\u00a0Universidade Vasca de Ver\u00e1n.\u00a0Ademais, est\u00e1 a estudar un m\u00e1ster en Literatura Comparada pola\u00a0Universidade Aut\u00f3noma de Barcelona."}
{"id": "414611", "revid": "25871", "url": "https://gl.wikipedia.org/wiki?curid=414611", "title": "Danele Sarriugarte Mochales", "text": ""}
{"id": "414612", "revid": "56817", "url": "https://gl.wikipedia.org/wiki?curid=414612", "title": "Simbolismo cristi\u00e1n", "text": "O simbolismo cristi\u00e1n \u00e9 o uso de s\u00edmbolos, inclu\u00edndo arquetipos, actos, ilustraci\u00f3ns ou acontecementos, por parte do\u00a0cristianismo. Inviste obxectos ou acci\u00f3ns dun significado interior que expresa ideas cristi\u00e1s.\nO simbolismo do cristianismo primitivo estivo marcado polo seu entendemento s\u00f3 para os iniciados, mentres que despois da legalizaci\u00f3n do cristianismo no s\u00e9culo IV, entraron en uso s\u00edmbolos m\u00e1is reco\u00f1ecibles. O cristianismo tomou prestado das acci\u00f3ns ordinarias presentes na maior\u00eda dos per\u00edodos e en todas as rexi\u00f3ns do mundo, moitos dos seus s\u00edmbolos m\u00e1is significativos.\nO cristianismo non practicou polo xeral aniconismo, ou evitar ou a prohibici\u00f3n de tipos de imaxes, malia que as seitas xudeocristi\u00e1s, as\u00ed como algunhas confesi\u00f3ns cristi\u00e1s modernas, preferiron non empregar figuras nos seus s\u00edmbolos, invocando a prohibici\u00f3n da idolatr\u00eda dos Dez mandamentos."}
{"id": "414613", "revid": "23204", "url": "https://gl.wikipedia.org/wiki?curid=414613", "title": "S\u00edmbolos do cristianismo", "text": ""}
{"id": "414614", "revid": "35560", "url": "https://gl.wikipedia.org/wiki?curid=414614", "title": "Volc\u00e1n Kilauea", "text": ""}
{"id": "414616", "revid": "23204", "url": "https://gl.wikipedia.org/wiki?curid=414616", "title": "Vehmaa", "text": "Pyh\u00e4ranta (en sueco \"Vemo\") \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 2.313 habitantes. A superficie do termo municipal \u00e9 de 202,09 km2, dos cales 13,25\u00a0km2 son auga. O concello ten unha densidade de poboaci\u00f3n de 12,25 hab./km\u00b2.\nLimita cos municipios de Laitila, Myn\u00e4m\u00e4ki, Taivassalo e Uusikaupunki, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "414617", "revid": "23204", "url": "https://gl.wikipedia.org/wiki?curid=414617", "title": "Sinal da cruz", "text": "O sinal da cruz (do lat\u00edn: \"signum crucis\") \u00e9 un xesto ritual empregado por diversos grupos ou p\u00f3las do cristianismo (igrexas ortodoxas orientais, catolicismo, anglicanismo, luteranismo e en certos rituais no metodismo, presbiterianismo e nas igrexas reformadas). \nEsta bendici\u00f3n real\u00edzase mediante o trazado dunha cruz vertical sobre o corpo coa man dereita, a mi\u00fado acompa\u00f1ada pola recitaci\u00f3n oral ou mental dunha f\u00f3rmula trinitaria.\nTam\u00e9n se usa en diversas expresi\u00f3ns de sincretismo relixioso, influenciadas polo cristianismo. Neste eido, \u00e1s veces atrib\u00faeselle connotaci\u00f3ns m\u00e1xicas. As denominaci\u00f3ns cristi\u00e1s formais as\u00edgnanlle \u00f3 xesto diversos prop\u00f3sitos:\nDende o punto de vista da kin\u00e9sica p\u00f3dese considerar un \"xesto emblem\u00e1tico\", polo seu contido simb\u00f3lico convencional."}
{"id": "414618", "revid": "56817", "url": "https://gl.wikipedia.org/wiki?curid=414618", "title": "Manohla Dargis", "text": "Manohla Dargis, nada en 1961 \u00e9 a principal cr\u00edtica cinematogr\u00e1fica\u00a0de\u00a0\"The New York Times\", xunto con A.O. Scott. Foi anteriormente cr\u00edtica principal para \"Los Angeles Times\", editora e cr\u00edtica da secci\u00f3n de cine na Weekly e cr\u00edtica de cine en \"The Village Voice\", onde comezou a s\u00faa carreira en 1987. Escribiu para diversas publicaci\u00f3ns, entre as que se incl\u00faen \"Film Comment\" e \"Sight and Sound.\" Escribiu a monograf\u00eda sobre o filme de Curtis Hanson: \"L.A. Confidential\", para o British Film Institute e ten unha entrada en American Movie Critics: An Anthology From the Silents Until Now, un libro editado por Phillip Lopate e publicado pola editorial Library of America. Dargis creceu no East Village de Manhattan e mostrou o seu temper\u00e1n amor pola cinematograf\u00eda a trav\u00e9s da asistencia regular \u00f3 St. Mark\u2019s Cinema e \u00f3 Theater 80. Est\u00e1 casada co restaurador Lou Amdur."}
{"id": "414619", "revid": "1131", "url": "https://gl.wikipedia.org/wiki?curid=414619", "title": "Universidade de Carolina do Norte en Chapel Hill", "text": "A Universidade de Carolina do Norte en Chapel Hill (en ), tam\u00e9n co\u00f1ecida como UNC polas s\u00faas siglas en ingl\u00e9s, ou sinxelamente Carolina, \u00e9 unha universidade p\u00fablica con sede en Chapel Hill, Carolina do Norte, nos\u00a0Estados Unidos. Fundada en 1789, a universidade comezou a matricular estudantes en 1795, o que tam\u00e9n a converte nunha das tres instituci\u00f3ns que reclaman o t\u00edtulo de ser a universidade p\u00fablica m\u00e1is antiga dos Estados Unidos, xunto con Xeorxia e William and Mary. Carolina do Norte \u00e9 unha das oito universidades Public Ivy.\nHistoria.\nConstitu\u00edda pola Asemblea Xeral de Carolina do Norte o 11 de decembro de 1789, a pedra angular da universidade foi colocada o 12 de outubro de 1793, preto das ru\u00ednas dunha capela, elixidos pola s\u00faa localizaci\u00f3n central dentro do estado. A primeira universidade p\u00fablica constitu\u00edda baixo a Constituci\u00f3n dos Estados Unidos, a Universidade de Carolina do Norte en Chapel Hill \u00e9 a universidade p\u00fablica m\u00e1is antiga dos Estados Unidos e a \u00fanica instituci\u00f3n quen de conferir licenciaturas no s\u00e9culo XVIII.\nDurante a Guerra Civil, o gobernador de Carolina do Norte, David Lowry Swain, persuadiu \u00f3 presidente confederado Jefferson Davis de eximir a alg\u00fans estudantes con respecto \u00f3 proxecto, polo que a universidade era un dos poucos da Confederaci\u00f3n que logrou manterse aberta. Por\u00e9n, Chapel Hill sufriu a perda de moita da s\u00faa poboaci\u00f3n durante a guerra como calquera vila no Sur, e cando o n\u00famero de alumnos non se recuperou, a universidade viuse obrigada a pechar durante a reconstruci\u00f3n do 1 de decembro de 1870 e 6 de setembro de 1875."}
{"id": "414620", "revid": "23204", "url": "https://gl.wikipedia.org/wiki?curid=414620", "title": "University of North Carolina at Chapel Hill", "text": ""}
{"id": "414621", "revid": "865", "url": "https://gl.wikipedia.org/wiki?curid=414621", "title": "Lockheed", "text": ""}
{"id": "414622", "revid": "23204", "url": "https://gl.wikipedia.org/wiki?curid=414622", "title": "Sarah Connolly", "text": "Sarah Patricia Connolly, nada no condado de Durham en 1963, \u00e9 unha mezzosoprano inglesa, destacada int\u00e9rprete de H\u00e4ndel e m\u00fasica barroca e contempor\u00e1nea.\nTraxectoria.\nEducouse na Queen Margaret's School de York e no Royal College of Music. Durante cinco anos foi membro da BBC Singers onde cantou jazz.\u00a0\u00d3\u00a0deixar o grupo comezou a interesarse na \u00f3pera, debutando en 1994 en Der Rosenkavalier como Annina. A s\u00faa consagraci\u00f3n chegou como Serse (Xerxes) e como Giulio Cesar no Festival de Glyndebourne. Debutou no Covent Garden no 2009, como Dido en \"Dido and Aeneas\".\nCantou m\u00fasica contempor\u00e1nea, \"Twice Through the Heart\" de Mark-Anthony Turnage a car\u00f3n de Oliver Knussen, Jonathan Harvey, John Tavener e outros, que foi lanzada no ano 2002 nunha gravaci\u00f3n comercial.\nEn setembro do 2009, foi a solista de \"The Last Night of the Proms\", cantando Mahler, jazz e \"Rule Britannia\" vestida como o Almirante Nelson.\nConnolly vive en Gloucestershire, Cotswolds, xunto \u00f3 seu marido e filla Lily (2003).\nEn 2017 foi nomeada Dama do Imperio Brit\u00e1nico."}
{"id": "414623", "revid": "865", "url": "https://gl.wikipedia.org/wiki?curid=414623", "title": "Northrop Corporation", "text": "Northrop Corporation foi un dos principais fabricantes de avi\u00f3ns dos Estados Unidos dende a s\u00faa fundaci\u00f3n en 1939 ata a s\u00faa fusi\u00f3n con Grumman en 1994 para formar Northrop Grumman. A compa\u00f1\u00eda \u00e9 co\u00f1ecida polo seu desenvolvemento do dese\u00f1o da \u00e1 voadora, destacando o bombardeiro furtivo B-2 Spirit."}
{"id": "414624", "revid": "23204", "url": "https://gl.wikipedia.org/wiki?curid=414624", "title": "Sarah Patricia Connolly", "text": ""}
{"id": "414626", "revid": "89787", "url": "https://gl.wikipedia.org/wiki?curid=414626", "title": "Nik\u00e9", "text": "Nik\u00e9, Nice ou Nike, (en grego antigo \u039d\u03af\u03ba\u03b7, vitoria), segundo a mitolox\u00eda grega, era a divindade da vitoria e o seu equivalente romano era a \"Vitoria\". Aparec\u00eda con corpo dunha doncela alada voando a gran velocidade que levaba unha palma e coroa de loureiro e representaba a vitoria no combate e nas competici\u00f3ns atl\u00e9ticas.\nReferencias antigas.\nHes\u00edodo, conv\u00e9rtea en filla do tit\u00e1n Palas e de Estixia sendo, polo tanto, irm\u00e1 de B\u00eda (a Violencia), Zelo (o Fervor) e Cratos (a Forza). Segundo a mitolox\u00eda posterior, Estixia levounos a car\u00f3n de Zeus cando este buscaba aliados entre os deidades ol\u00edmpicas para a loita contra os Tit\u00e1ns, deidades m\u00e1is antigas. N\u00edke asumiu o papel de auriga divina, un papel no que tam\u00e9n aparece na arte grega cl\u00e1sica, e voou polos campos de batalla recompensando aos vencedores con gloria e fama, simbolizada pola coroa de follas de loureiro. En sinal de gratitude, Zeus adoptou a Nike.\nOs romanos co\u00f1ec\u00edana polo nome de Vitoria e, segundo a s\u00faa mitolox\u00eda, foi educada por Palas, o heroe ep\u00f3nimo do Palatino, que lle constru\u00edu un templo no cume da cu\u00ed\u00f1a palatina.\nNike aparece alada na maior\u00eda das estatuas e pinturas, sendo a Nike alada de Samotracia (exposta no Museo do Louvre) unha das m\u00e1is co\u00f1ecidas. Nike \u00e9 a deusa da forza, a velocidade e a vitoria. A\u00ednda que orixinalmente era consideraba unha deusa independente, trala batalla de Salamina (480 a. C.), quedou asociada a Atenea e mesmo, \"Nike\", foi un alcume da deusa co significado de \u00abvitoriosa\u00bb, e pasou a ser representada como unha pequena escultura feminina sobre a palma da man da deusa na estatua de Atenea situada no Parten\u00f3n.\nN\u00edke tam\u00e9n \u00e9 unha das imaxes m\u00e1is presentes nas moedas gregas.\nHai m\u00faltiples nomes en moitas linguas que prove\u00f1en de Nike, como por exemplo: Nikolaos, Nicholas, Nicola, Nick, Nicolai, Niccol\u00f2, Nikolai, Nicolae, Nils, Klaas, Nicole, Ike, Niki, Nikita, Nikitas, Nika, Nieke, Naike, Niketas, Nikki, Nico, e Ver\u00f3nica ."}
{"id": "414627", "revid": "25871", "url": "https://gl.wikipedia.org/wiki?curid=414627", "title": "Dicti\u00f3pteros", "text": "A dos dicti\u00f3pteros (Dictyoptera), do grego \u03b4\u03af\u03ba\u03c4\u03c5\u03bf\u03bd \"diktyon\" 'rede' e \u03c0\u03c4\u03b5\u03c1\u03cc\u03bd \"pteron\" '\u00e1', \u00e9 unha superorde de insectos que incl\u00fae d\u00faas ordes existentes de insectos poline\u00f3pteros: a orde Blattodea (t\u00e9rmites e cascudas) e a orde Mantodea (barbantesas), xunto cunha orde extinta, a Alienoptera. A\u00ednda que todos os modernos Dictyoptera te\u00f1en ovipositores curtos, os f\u00f3siles m\u00e1is antigos de Dictyoptera t\u00e9\u00f1enos longos, igual que membros dos Orthoptera.\nClasificaci\u00f3n e filoxenia.\nO uso do termo Dictyoptera cambiou cos anos, e a\u00ednda que quedou en gran medida en desuso durante a maior parte do \u00faltimo s\u00e9culo, est\u00e1 agora utiliz\u00e1ndose m\u00e1is. Foi xeralmente considerado unha superorde, cuxas tres ordes eran Isoptera, Blattodea e Mantodea. Nalgunhas clasificaci\u00f3ns, non obstante, Dictyoptera pasa a ter o status de orde e noutras a clase Isoptera est\u00e1 inclu\u00edda dentro de Blattodea, mentres se mant\u00e9n Dictyoptera como superorde. En calquera caso, en todas as clasificaci\u00f3ns os grupos constitu\u00edntes son os mesmos, pero tratados como categor\u00edas taxon\u00f3micas diferentes. As t\u00e9rmites e cascudas est\u00e1n moi estreitamente relacionadas, e os datos ecol\u00f3xicos e moleculares indican unha relaci\u00f3n co x\u00e9nero de cascudas \"Cryptocercus\".\nBase\u00e1ndose nas evidencias xen\u00e9ticas, os parentes vivos m\u00e1is pr\u00f3ximos dos Dictyoptera son os f\u00e1smidos e os enigm\u00e1ticos grupos Mantophasmatodea e Grylloblattodea. Se os Dictyoptera son considerados unha superorde estas tres ordes deber\u00edan inclu\u00edrse nela.\nAs relaci\u00f3ns evolutivas baseadas en Eggleton, Beccaloni &amp; Inward (2007), son as que se mostran no seguinte cladograma: As familias de cascudas Lamproblattidae e Tryonicidae non se mostran, pero est\u00e1n situadas dentro da superfamilia Blattoidea. As familias de cascudas Corydiidae e Ectobiidae eran previamente co\u00f1ecidas como os Polyphagidae e os Blattellidae."}
{"id": "414628", "revid": "27155", "url": "https://gl.wikipedia.org/wiki?curid=414628", "title": "Dicti\u00f3ptero", "text": ""}
{"id": "414629", "revid": "31997", "url": "https://gl.wikipedia.org/wiki?curid=414629", "title": "El\u00edas", "text": "El\u00edas foi un profeta xudeu que viviu no s\u00e9culo IX a.C.. O seu nome \u00e9 unha forma helenizada que prov\u00e9n do hebreo \"\u0112liyah\u016b\" (\u05d0\u05dc\u05d9\u05d4\u05d5) e que significa \"o meu Deus \u00e9 Yahveh\". El\u00edas era ori\u00fando de Tishb\u00e9, na rexi\u00f3n de Galaad, ao oriente do r\u00edo Xord\u00e1n. A Biblia ref\u00edrese a el en I Reis 17-21 e II Reis 1-2.\nContexto hist\u00f3rico.\nO ministerio prof\u00e9tico de El\u00edas comezou na \u00e9poca do reinado de Acab (fillo de Omr\u00ed), quen gobernou o reino de Israel entre 874\u00a0a.C. e 853\u00a0a.C.\nOs autores dos Libros dos Reis citan como fonte dos seus relatos outro libro perdido, co\u00f1ecido como \"o libro das cr\u00f3nicas dos Reis de Israel\". Posiblemente de devandita fonte ou outra referida ao profeta xorde a narraci\u00f3n sobre o enfrontamento entre El\u00edas e o rei Acab, \"quen fixo o mal aos ollos de Deus, m\u00e1is que todos os que o precederan\" e \"tomou por muller unha cananea, Xezabel, filla de Itobaal, rei de Sid\u00f3n e foi tras Baal e Asera, serviuno e prosternouse ante el\".\nNon s\u00f3 o coraz\u00f3n de Acab se desviou dos preceptos de Deus, sen\u00f3n tam\u00e9n todo o pobo, o que provocou a execuci\u00f3n da maior\u00eda dos profetas de Israel e como consecuencia da iniquidade, Deus fixo que sobrevi\u00f1era unha gran seca en Samaria e polo tanto, unha gran fame na rexi\u00f3n.\nA primeira misi\u00f3n.\nEl\u00edas aparece de s\u00fapeto no relato anunciando a Acab a seca. Despois, esc\u00f3ndese nun regato pr\u00f3ximo ao Xord\u00e1n e \u00e9 alimentado por corvos; logo, por mandato de Yahveh, vai a Sarepta, un poboado pr\u00f3ximo, \u00e1 casa dunha vi\u00fava, onde o profeta multiplica a comida e resucita o seu fillo. Tr\u00e1tase do primeiro caso no que se recolle a resurrecci\u00f3n dun morto. El\u00edas enfr\u00f3ntase a Xezabel, que ordenara que matasen os profetas de Yahveh.\nEl\u00edas desafiou os catrocentos cincuenta profetas de Baal a que aceptasen o sacrificio dun boi nun altar preparado para ser incinerado; El\u00edas fixo que preparasen un altar igual e ademais que mollasen a madeira tres veces ata que se enchese un foxo arredor da ara. Yahveh aceptou o sacrificio de El\u00edas, para confusi\u00f3n dos profetas de Baal, e no monte Carmelo derrotounos e degolounos coa axuda do pobo, tralo que remata a seca.\nCaracter\u00edsticas de El\u00edas.\n\"El\u00edas era un home coma calquera de n\u00f3s\": trala s\u00faa vitoria fuxiu por temor \u00e1 vinganza de Xezabel e adentrouse no deserto, desex\u00e1ndose a morte. Non obstante, logo de que o Anxo de Deus lle dese de comer e beber sentiuse reconfortado e andou ata o monte Horeb, onde se agochou nunha cova.\nEn medio dunha depresi\u00f3n, o profeta El\u00edas rezou a Yahveh e demostrou un exceso de celo na s\u00faa misi\u00f3n. Deus manifest\u00f3uselle e apoiouno como \"unha voz apacible e suave\" tras ventos, tremores e un lume e deulle novas misi\u00f3ns, acabando por sinalar a Eliseo como o seu sucesor.\nA segunda misi\u00f3n.\nA maldade de Acab e Xezabel enfrontada por El\u00edas non se limitaba ao culto de Baal, sen\u00f3n que se proxectaba no despoxo dos seus s\u00fabditos. O episodio da vi\u00f1a de Nabot \u00e9 representativo da repetida historia do despoxo das terras dos campesi\u00f1os polos gobernantes e grandes propietarios. Outros profetas refer\u00edanse a estas situaci\u00f3ns. El\u00edas expresou a senten&lt;/ref&gt; trala muerte de Ocoz\u00edas (852\u00a0a.\u00a0C.) Deus traspasou o oficio de profeta a Eliseo, \"un carro de lume con cabalos de lume apartounos os dous; e El\u00edas subiu ao ceo nun remu\u00ed\u00f1o\". (2 Reis 2:11) \u00e1 vista de Eliseo. Eliseo tomou o manto de El\u00edas e deste xeito foi reco\u00f1ecido por Yahveh como o seu profeta.\nEl\u00edas nas tradici\u00f3ns xud\u00eda e cristi\u00e1.\nNa tradici\u00f3n xud\u00eda El\u00edas \u00e9 agardado nos fogares israel\u00eds durante durante todas as festividades da Pascua e res\u00e9rvaselle un asento na mesa. O Libro de Malaqu\u00edas prev\u00e9 que El\u00edas regresar\u00e1 o D\u00eda do Xu\u00edzo, predici\u00f3n que lle d\u00e1 o status de s\u00edmbolo do Mes\u00edas, confer\u00edndolle especial importancia na crenza xud\u00eda.\nMoitos creron que Xo\u00e1n o Bautista foi El\u00edas que veu preparar o seu cami\u00f1o. De feito, para reforzar esta misi\u00f3n, o propio Xo\u00e1n vest\u00eda como El\u00edas. Os evanxeos sin\u00f3pticos, na pasaxe da transfiguraci\u00f3n, amosan a El\u00edas e a Mois\u00e9s falando con Xes\u00fas. O ap\u00f3crifo \"Apocalipse de El\u00edas\" m\u00f3strao ao lado de Henoc combatendo contra o \"fillo da iniquidade\" que os mata, despois do cal eles resucitan, de xeito semellante ao que ocorre coas d\u00faas testemu\u00f1as da Apocalipse no seu enfrontamento coa Besta.\nO t\u00edtulo ou nome El\u00edas nas escrituras empr\u00e9gase de diversas maneiras, por exemplo: "}
{"id": "414630", "revid": "27155", "url": "https://gl.wikipedia.org/wiki?curid=414630", "title": "Dictyoptera", "text": ""}
{"id": "414633", "revid": "1888", "url": "https://gl.wikipedia.org/wiki?curid=414633", "title": "Manuel Bastida Franco", "text": "Manuel Bastida Franco, co\u00f1ecido como Choni, nado en Mugardos e finado no Tellado (Fene) o 18 de xullo de 1951, foi un guerrilleiro antifranquista galego.\nTraxectoria.\nEn 1936 era cabo da Mari\u00f1a no buque \"Jaime I\". Co golpe de Estado do 18 de xullo de 1936 foi detido e inculpado en causa militar en Ferrol co resultado de sobresemento. Cando sa\u00edu da prisi\u00f3n afiliouse ao Partido Comunista de Espa\u00f1a e actuou como enlace da guerrilla. Despois da detenci\u00f3n de varios militantes comunistas, o 23 de xaneiro de 1948 incorporouse \u00e1 IV Agrupaci\u00f3n do Ex\u00e9rcito Guerrilleiro de Galicia. Como consecuencia, varios membros da s\u00faa familia foron arrestados e torturados. Despois estivo con Benigno Andrade Garc\u00eda na V Agrupaci\u00f3n. Ao disolverse pasou \u00e1 provincia da Coru\u00f1a. O 8 de xaneiro de 1949 participou con Benigno Andrade Garc\u00eda, Jos\u00e9 Remui\u00f1\u00e1n Barreiro, Antonio L\u00f3pez Arias e Jos\u00e9 Blanco N\u00fa\u00f1ez na morte de Jos\u00e9 Couceiro Taboada, subcabo de Somat\u00e9n, xefe de Falange e mestre e da s\u00faa muller Mar\u00eda Constela en Soutelo de Montes. O 18 de xullo de 1951 morreu abrasado, xunto a Juan Gabeiras Barro, nunha casa do Tellado (Fene) \u00e1 que prendeu lume a Garda Civil."}
{"id": "414635", "revid": "5863", "url": "https://gl.wikipedia.org/wiki?curid=414635", "title": "Carolina de Cepeda", "text": ""}
{"id": "414636", "revid": "5863", "url": "https://gl.wikipedia.org/wiki?curid=414636", "title": "Carolina Casanova Rodr\u00edguez", "text": ""}
{"id": "414637", "revid": "5863", "url": "https://gl.wikipedia.org/wiki?curid=414637", "title": "Carolina Casanova de Cepeda", "text": ""}
{"id": "414639", "revid": "5863", "url": "https://gl.wikipedia.org/wiki?curid=414639", "title": "Carolina Cepeda", "text": ""}
{"id": "414640", "revid": "27155", "url": "https://gl.wikipedia.org/wiki?curid=414640", "title": "Dictyoptera (x\u00e9nero)", "text": "Dictyoptera \u00e9 un x\u00e9nero de escaravellos da familia Lycidae. Describ\u00edronse polo menos catro especies neste x\u00e9nero. O x\u00e9nero ten o mesmo nome que a superorde hom\u00f3nima Dictyoptera coa que non se debe confundir."}
{"id": "414641", "revid": "5863", "url": "https://gl.wikipedia.org/wiki?curid=414641", "title": "Elvira Land\u00edn", "text": ""}
{"id": "414645", "revid": "27155", "url": "https://gl.wikipedia.org/wiki?curid=414645", "title": "Otopappus", "text": "Otopappus \u00e9 un x\u00e9nero de plantas con flor da tribo dos xirasoles (Heliantheae) dentro da familia das Asteraceae, principalmente propia de Mesoam\u00e9rica pero cunha especie en Xamaica.\nUn dos antigos sin\u00f3nimos deste x\u00e9nero \u00e9 Notoptera, que \u00e9 tam\u00e9n o nome dunha orde de insectos (ver Notoptera (insectos)).\nVarias especies antes inclu\u00eddas en \"Otopappus\" son agora consideradas como mellor clasificadas noutros x\u00e9neros como \"Lundellianthus\", \"Oblivia\" e \"Verbesina\""}
{"id": "414647", "revid": "22570", "url": "https://gl.wikipedia.org/wiki?curid=414647", "title": "Astander", "text": "Astander (Astilleros Santander) \u00e9 unha empresa naval c\u00e1ntabra adicada \u00e1 reparaci\u00f3n de buques."}
{"id": "414651", "revid": "5863", "url": "https://gl.wikipedia.org/wiki?curid=414651", "title": "Mundial de F\u00fatbol Canad\u00e1/Estados Unidos/M\u00e9xico 2026", "text": ""}
{"id": "414652", "revid": "5863", "url": "https://gl.wikipedia.org/wiki?curid=414652", "title": "Mundial de F\u00fatbol Uruguai 1930", "text": ""}
{"id": "414653", "revid": "5863", "url": "https://gl.wikipedia.org/wiki?curid=414653", "title": "Mundial de F\u00fatbol Italia 1934", "text": ""}
{"id": "414654", "revid": "27155", "url": "https://gl.wikipedia.org/wiki?curid=414654", "title": "Notoptera (planta)", "text": ""}
{"id": "414655", "revid": "1131", "url": "https://gl.wikipedia.org/wiki?curid=414655", "title": "MetalShips &amp; Docks", "text": "MetalShips &amp; Docks \u00e9 un estaleiro galego adicado \u00e1 construci\u00f3n de buques. Fundouse no 2000 nas instalaci\u00f3ns do desaparecido Astilleros y Construcciones (Asc\u00f3n).\nO estaleiro pertence ao grupo Rodman, que tam\u00e9n ten outro estaleiro na r\u00eda de Vigo, Rodman Polyships, na parroquia moa\u00f1esa de Meira.\nEn 2011 f\u00edxose coas instalaci\u00f3ns de M. C\u00edes."}
{"id": "414656", "revid": "5863", "url": "https://gl.wikipedia.org/wiki?curid=414656", "title": "Mundial de F\u00fatbol Francia 1938", "text": ""}
{"id": "414657", "revid": "5863", "url": "https://gl.wikipedia.org/wiki?curid=414657", "title": "Mundial de F\u00fatbol Brasil 1950", "text": ""}
{"id": "414658", "revid": "5863", "url": "https://gl.wikipedia.org/wiki?curid=414658", "title": "Mundial de F\u00fatbol Su\u00edza 1954", "text": ""}
{"id": "414659", "revid": "5863", "url": "https://gl.wikipedia.org/wiki?curid=414659", "title": "Mundial de F\u00fatbol Estados Unidos 1994", "text": ""}
{"id": "414660", "revid": "5863", "url": "https://gl.wikipedia.org/wiki?curid=414660", "title": "Mundial de F\u00fatbol Suecia 1958", "text": ""}
{"id": "414661", "revid": "5863", "url": "https://gl.wikipedia.org/wiki?curid=414661", "title": "Mundial de F\u00fatbol Chile 1962", "text": ""}
{"id": "414662", "revid": "5863", "url": "https://gl.wikipedia.org/wiki?curid=414662", "title": "Mundial de F\u00fatbol Inglaterra 1966", "text": ""}
{"id": "414663", "revid": "5863", "url": "https://gl.wikipedia.org/wiki?curid=414663", "title": "Mundial de F\u00fatbol M\u00e9xico 1970", "text": ""}
{"id": "414664", "revid": "5863", "url": "https://gl.wikipedia.org/wiki?curid=414664", "title": "Mundial de F\u00fatbol Arxentina 1978", "text": ""}
{"id": "414665", "revid": "5863", "url": "https://gl.wikipedia.org/wiki?curid=414665", "title": "Mundial de F\u00fatbol Espa\u00f1a 1982", "text": ""}
{"id": "414666", "revid": "5863", "url": "https://gl.wikipedia.org/wiki?curid=414666", "title": "Mundial de F\u00fatbol M\u00e9xico 1986", "text": ""}
{"id": "414667", "revid": "5863", "url": "https://gl.wikipedia.org/wiki?curid=414667", "title": "Mundial de F\u00fatbol Italia 1990", "text": ""}
{"id": "414668", "revid": "27155", "url": "https://gl.wikipedia.org/wiki?curid=414668", "title": "Rafidi\u00f3pteros", "text": "Os rafidi\u00f3pteros (Raphidioptera) son unha orde de insectos, que est\u00e1 dividida en d\u00faas familias: Raphidiidae e Inocelliidae, que consta dunhas 260 especies. Xunto cos Megaloptera estaban antes situados dentro dos Neuroptera, pero agora estes dous son xeralmente considerados ordes separadas. Os membros desta orde son considerados f\u00f3siles viventes, xa que o fenotipo dunha especie do Xur\u00e1sico temper\u00e1n (hai 140 mill\u00f3ns de anos) lembra moito \u00e1s especies de hoxe.\nO nome da orde deriva do grego \"raphio\", 'agulla', e \"pteron\", '\u00e1'.\nAnatom\u00eda e ciclo vital.\nOs rafidi\u00f3pteros adultos caracter\u00edzanse por ter un prot\u00f3rax alongado pero ningunha modificaci\u00f3n das patas anteriores (como a que se observa nos Mantispidae). Te\u00f1en unha pezas bucais fortes e relativamente non especializadas, e grandes ollos compostos. Algunhas especies te\u00f1en tam\u00e9n ocelos. As femias pos\u00faen un longo ovipositor, que usan para depositar os ovos en gretas das codias de \u00e1rbores e madeira podre. Os seus dous pares de \u00e1s similares \u00e1s dos cabalos do demo son case iguais en tama\u00f1o, e te\u00f1en un primitivo padr\u00f3n de venaci\u00f3n, e unha marxe costal engrosada (ou \"pterostigma\").\nAs larvas te\u00f1en grandes cabezas con mand\u00edbulas que se proxectan. A cabeza e o primeiro segmento do t\u00f3rax est\u00e1n esclerotizados, mais o resto do corpo \u00e9 brando e carnoso. Te\u00f1en tres pares de verdadeiras patas, pero non propatas. Por\u00e9n, non pos\u00faen un \u00f3rgano adhesivo no abdome que puidesen usar para pegarse a superficies verticais.\nNon hai un n\u00famero concreto de \u00ednstares polo que as larvas deban pasar, algunhas especies poden ter 10 ou 11. O estadio larvario xeralmente dura de 2 a 3 anos, pero nalgunhas especies pode durar ata 6 anos. O \u00ednstar larvario final produce unha cela na cal o insecto pupa. A pupa \u00e9 totalmente m\u00f3bil e a mi\u00fado abandona a s\u00faa cela buscando outro lugar antes de emerxer como adulto. Todos os rafidi\u00f3pteros necesitan un per\u00edodo de temperaturas fr\u00edas (probablemente de preto de 0\u00a0\u00b0C) para inducir a pupaci\u00f3n. Dependendo de cando pupen a pupaci\u00f3n \u00e9 m\u00e1is ou menos longa. A maior\u00eda das especies pupan na primavera e pode levarlles desde uns poucos d\u00edas a 3 semanas. Pero algunhas especies de climas m\u00e1is tropicais pupan a comezos do ver\u00e1n e tardan unhas 3 semanas en alcanzar o estadio adulto. Se a larva empeza a pupaci\u00f3n a finais do ver\u00e1n ou inicios do outono pode tardar 10 meses en completar a pupaci\u00f3n.\nSon insectos extremadamente territoriais e carn\u00edvoros. Son importantes predadores de \u00e1fidos e \u00e1caros. Tam\u00e9n se atopou pole nos seus est\u00f3magos e non est\u00e1 claro se necesitan o pole durante unha parte do seu ciclo vitl ou se o prefiren tam\u00e9n como fonte de alimento habitual. As larvas son tam\u00e9n predadoras e a\u00ednda que non se fixeron estudos sobre a selecci\u00f3n da dieta polas larvas crese que se poder\u00edan alimentar de ovos e larvas doutras especies de insectos.\nH\u00e1bitat e distribuci\u00f3n das especies.\nEnc\u00f3ntranse xeralmente en bosques de con\u00edferas temperados. Est\u00e1n amplamente distribu\u00eddos polo mundo: en Europa e Asia, e en certas rexi\u00f3ns de \u00c1frica, e oeste de Norteam\u00e9rica e en Centroam\u00e9rica. En \u00c1frica s\u00f3 se encontran nas monta\u00f1as ao norte do deserto do S\u00e1hara. En Norteam\u00e9rica enc\u00f3ntranse ao oeste das monta\u00f1as rochosas desde o suroeste do Canad\u00e1 ata a fronteira entre M\u00e9xico e Guatemala, que \u00e9 a zona m\u00e1is ao sur onde se atoparon no hemisferio occidental. No resto do mundo poden atoparse desde Espa\u00f1a ao Xap\u00f3n. Moitas especies enc\u00f3ntranse por toda Europa e Asia, onde o seu l\u00edmite sur est\u00e1 no norte de Tailandia e da India. A\u00ednda que esta orde de insectos ten unha ampla distribuci\u00f3n, a distribuci\u00f3n de cada especie \u00e9 a mi\u00fado moi limitada e algunhas especies est\u00e1n confinadas a unha soa cadea monta\u00f1osa.\nAntes pens\u00e1bse que as larvas s\u00f3 se atopaban na codia das \u00e1rbores, en parte debido ao longo ovipositor das femias. Ademais de nas codias, tam\u00e9n se atopan no solo, detritos e arredor das ra\u00edces de \u00e1rbores ou arbustos. Os ovos poden absorber os nutrientes procedentes do solo ou de detritos antes de que as larvas eclosionen.\nPredadores e parasitos.\nOs principais predadores dos rafidi\u00f3pteros son as aves que se alimentan nas \u00e1rbores como os c\u00e9rtidos, petos reais, picafollas asubiador, s\u00edtidos, e azulenta com\u00fan. O papamoscas \"Ficedula albicollis\", que se alimenta de forma xeralista, tam\u00e9n come rifidi\u00f3pteros. Estas son as \u00fanicas especies de aves que se observaron aliment\u00e1ndose destes insectos, pero f\u00edxose moi pouca investigaci\u00f3n sobre os seus depredadores.\nTipicamente do 5 ao 15% das larvas de rifidi\u00f3pteros est\u00e1n parasitada, pero as proporci\u00f3ns nalgunhas especies chegan ao 50%. Os insectos da orde Hymenoptera son o principal grupo que os parasita; do 90 ao 95% dos individuos parasitados est\u00e1n infectados por himen\u00f3pteros.\nControl de pragas.\nEsta orde de insectos foi considerada unha opci\u00f3n viable para o seu uso agr\u00edcola. As principais vantaxes desta especie como axentes de control de pragas \u00e9 que non se co\u00f1ecen moitos predadores destas especies e tanto os adultos coma as larvas son predadores. Algunhas das desvantaxes son que te\u00f1en que pasar por un longo per\u00edodo larvario, o que significa que poder\u00edan tardar un longo tempo en eliminar completamente a praga das colleitas.\nSistem\u00e1tica.\nCaracter\u00edsticas taxon\u00f3micas distintivas.\nAs caracter\u00edsticas morfol\u00f3xicas que distinguen a orde Raphidioptera doutras ordes de insectos son as seguintes :\nTaxonom\u00eda.\nOs Megaloptera, Neuroptera (no sentido moderno) e os Raphidioptera est\u00e1n moi estreitamente relacionados, e forman o grupo Neuropterida. Este pode ser considerado con categor\u00eda de superorde, cos Endopterygota (dos cales forma parte) clasificados como un clado por encima deles, ou poden manterse os Endopterygota como superorde, cos Neuropterida sen rango formando parte deles. Dentro dos endopterigotos os parentes vivos m\u00e1is pr\u00f3ximos de Neuropterida son os escaravellos.\nHai catro familias extinguidas f\u00f3siles. Case todos os rafidi\u00f3pteros co\u00f1ecidos pertencen \u00e1 sborde Raphidiomorpha. A excepci\u00f3n \u00e9 a familia xur\u00e1sica Priscaenigmatidae, situada na suborde Priscaenigmatomorpha.\nOs rafidi\u00f3pteros extintos son f\u00f3siles datados desde o Xur\u00e1sico inferior ao Mioceno.\nNa listaxe seguinte os Raphidioptera est\u00e1n agrupados de acordo con Engel 2002 con actualizaci\u00f3ns feitas por Bechly e Wolf-Schwenninger, 2011 e Ricardo P\u00e9rez-de la Fuente \"et al\" (2012):\nOrde Raphidioptera"}
{"id": "414669", "revid": "5863", "url": "https://gl.wikipedia.org/wiki?curid=414669", "title": "Mundial de F\u00fatbol Corea/Xap\u00f3n 2002", "text": ""}
{"id": "414670", "revid": "27155", "url": "https://gl.wikipedia.org/wiki?curid=414670", "title": "Rafidi\u00f3ptero", "text": ""}
{"id": "414671", "revid": "27155", "url": "https://gl.wikipedia.org/wiki?curid=414671", "title": "Raphidioptera", "text": ""}
{"id": "414672", "revid": "5863", "url": "https://gl.wikipedia.org/wiki?curid=414672", "title": "Mundial de F\u00fatbol Alema\u00f1a 2006", "text": ""}
{"id": "414675", "revid": "27155", "url": "https://gl.wikipedia.org/wiki?curid=414675", "title": "Raphidiodea", "text": ""}
{"id": "414678", "revid": "23204", "url": "https://gl.wikipedia.org/wiki?curid=414678", "title": "Construcciones Navales del Norte", "text": "Construcciones Navales del Norte (La Naval) \u00e9 unha empresa vasca con sede en Sestao adicada \u00e1 construci\u00f3n de buques.\nFoi refundado en 2005 nas instalaci\u00f3ns de \"Astilleros Espa\u00f1oles\", \u00abLa Naval de Sestao\u00bb ou \"La Naval\"."}
{"id": "414679", "revid": "72012", "url": "https://gl.wikipedia.org/wiki?curid=414679", "title": "Gran Premio de Alema\u00f1a de 1997", "text": "O Gran Premio de Alema\u00f1a de 1997 (oficialmente o LIX Grosser Mobil 1 Preis von Deutschland) foi unha carreira de motor de F\u00f3rmula 1 celebrada o 27 de xullo de 1997 en Hockenheimring, Hockenheim, Baden-W\u00fcrttemberg, Alema\u00f1a. Foi a d\u00e9cima carreira da tempada de de F\u00f3rmula Un. A carreira de 45 voltas ga\u00f1ouna Gerhard Berger para o equipo Benetton, desde a pole position. Michael Schumacher terminou segundo no Ferrari, con Mika H\u00e4kkinen terceiro para o equipo McLaren.\nInformes.\nAntecedentes.\nO Gran Premio foi disputado por 22 pilotos, en once equipos de dous pilotos, os equipos, tam\u00e9n co\u00f1ecidos como construtores, foron Williams, Arrows, Ferrari, Benetton, McLaren, Jordan, Prost, Sauber, Tyrrell, Minardi e Stewart.\nAntes da carreira, o piloto de Ferrari Michael Schumacher lideraba o campionto con 47 puntos. O piloto de Williams Jacques Villeneuve era segundo conn 43 puntos. Detr\u00e1s deles no Campionato de Pilotos, Jean Alesi era terceiro con 21 puntos nun Benetton, con Heinz-Harald Frentzen e Eddie Irvine con 19 e 18 puntos respectivamente. No Campionato de Construtores, Ferrari lideraba con 65 puntos e Williams era segundo con 62 puntos e Benetton terceiro con 35 puntos.\nLogo do Gran Premio do Reino Unido de 1997 o 13 de xullo, os equipos realizaron sesi\u00f3ns de proba no Autodromo Nazionale Monza do 14 ao 17 de xullo. Shinji Nakano (Prost) marcou o mellor tempo o primeiro d\u00eda, mentres que Giancarlo Fisichella (Jordan) rematou na segunda xornada. Johnny Herbert (Sauber) foi o m\u00e1is r\u00e1pido o terceiro d\u00eda e Ralf Schumacher (Jordan) marcou o mellor tempo no \u00faltimo d\u00eda de probas.\nHoubo un cambio de piloto na carreira. Foi nun dos dous coches de Benetton, desde a s\u00e9tima carreira da tempada en Canad\u00e1, Alexander Wurz retirouse do seu papel de piloto de carreira e foi substitu\u00eddo por Gerhard Berger. Berger perd\u00e9rase as tres roldas anteriores debido a un novo problema de sunusite, que requirira d\u00faas operaci\u00f3ns.\nO 22 de xullo, catro d\u00edas antes das primeiras sesi\u00f3ns de pr\u00e1ctica libre do evento, Benetton confirmou que o equipo contratar\u00eda a Fisichella para 1998, mentres que os organizadores do Gran Premio de Alema\u00f1a asinaron un acordo coa FIA, para seguir hospedando a carreira ata o .\nPr\u00e1ctica e cualificaci\u00f3n.\nRealiz\u00e1ronse catro sesi\u00f3ns de pr\u00e1cticas antes da carreira do domingo, d\u00faas o venres e d\u00faas o s\u00e1bado. As sesi\u00f3ns de ma\u00f1\u00e1 e tarde do venres duraban unha hora cada unha. A terceira sesi\u00f3n de pr\u00e1cticas realizouse o s\u00e1bado pola ma\u00f1\u00e1 e durou 45 minutos. As d\u00faas sesi\u00f3ns de pr\u00e1cticas foron afectadas por chuvias ocasionais e pista h\u00famida, o que fixo a pista moderadamente deslizante. Ralf Schumacher logrou o mellor tempo da sesi\u00f3n, cunha volta de 1:46.196, unha d\u00e9cima de segundo m\u00e1is r\u00e1pido que Michael Schumacher.\nA sesi\u00f3n de cualificaci\u00f3n da tarde do s\u00e1bado durou unha hora. Cada piloto estaba limitado a doce voltas, coa orde da grella decidida polas voltas m\u00e1is r\u00e1pidas dos pilotos. Durante esta sesi\u00f3n, a regra do 107% estaba en vigor, o que necesitaba que cada piloto fixase un tempo no 107% da volta m\u00e1is r\u00e1pida para cualificar para a carreira. Berger asegurouse a duod\u00e9cima pole a s\u00faa carreira e a primeira para o equipo Benetton desde o Gran Premio do Xap\u00f3n de 1995 cun tempo de 1:41.873. Dixo que o seu tempo de volta era \"m\u00e1is ou menos\" o que pod\u00eda conseguir e case perdeu o control do seu Benetton na s\u00faa \u00faltima cronometrada antes de trompear na Curva Sachs. Berger uniuse na primeira fila da grella a Fisichella que rexistrou unha volta 0.023 segundos m\u00e1is lenta que Berger e sentiu que poder\u00eda ter tomado a pole position mentres se deslizaba na curva Opel. H\u00e4kkinen cualificou terceiro e quedou satisfeito coa s\u00faa actuaci\u00f3n. Era m\u00e1is r\u00e1pido que Berger no primeiro sector da pista, pero continuou na chicana Senna e atrasouse polo trompo de Berger. Michael Schumacher quedou cuarto e experimentou cunha configuraci\u00f3n de carga aerodin\u00e1mica m\u00e1is alta durante a sesi\u00f3n. Estaba diante de Frentzen no m\u00e1is r\u00e1pido dos dous Williams e estaba afectado por mal agarre e equilibrio. Alesi logrou o sexto posto tras trompear o seu coche no \u00faltimo minuto da sesi\u00f3n. Ralf Schumacher freou tarde na chicana Ost no seu primeiro crono e perdeu catro d\u00e9cimas de segundo na secci\u00f3n da pista, conseguiu a s\u00e9tima posici\u00f3n. Coulthard quedou oitavo e trompeou na curva 15 e quedou atrapado na trampa de grava ao final da sesi\u00f3n. Villeneuve estaba afectado por un d\u00e9ficit de velocidade na recta principal de 3\u00a0km/h no seu autom\u00f3bil de carreiras e cambiou ao coche de substituci\u00f3n de Williams preparado para Frentzen, que era m\u00e1is dif\u00edcil de conducir e quedou noveno. Irvine completou os dez primeiros e informou de que o seu coche corr\u00eda mal por encima dos bordos do circu\u00edto pero confiaba que ter\u00eda un Gran Premio m\u00e1is competitivo.\nCarreira.\nOs pilotos chegaron \u00e1 pista \u00e1s 09:30 CEST (UTC + 1) para unha sesi\u00f3n de quecemento de 30 minutos.\nGiancarlo Fisichella fixo a s\u00faa primeira sa\u00edda en primeira fila desafiando a Berger pola vitoria ata que picou un pneum\u00e1tico sobre os restos do motor de Jan Magnussen. Este mesmo incidente axudoulle a ga\u00f1ar vantaxe, xa que o fume do motor atrasou a Berger antes da s\u00faa parada en boxes. Fisichella s\u00f3 liderou durante d\u00faas voltas antes de que Berger o volvese a pasar. Despois de que Fisichella averiara debido a o dano provocado polo pneum\u00e1tico (provocado cando intentou regresar aos pits), Michael Schumacher levouno de volta aos boxes ao final da carreira.\nJacques Villeneuve tivo unha carreira desastrosa, trompeou ao intentar superar ao novato Jarno Trulli, perdendo as\u00ed tereo con Schumacher. O compa\u00f1eiro de equipo deste \u00faltimo Eddie Irvine e o compa\u00f1eiro de equipo de Villeneuve, Heinz-Harald Frentzen, chocaron na primeira curva, con David Coulthard tam\u00e9n obrigado a sa\u00edr por danos no incidente.\nA \u00faltima vitoria de Berger tam\u00e9n ser\u00eda a \u00faltima para Benetton, ao igual que a primeira vitoria de Berger no Gran Premio de M\u00e9xico de 1986 foi a primeira do equipo. Tam\u00e9n foi a \u00fanica vitoria de Benetton como construtor italiano. Ata , esta \u00e9 tam\u00e9n a \u00faltima carreira ga\u00f1ada por un piloto austr\u00edaco."}
{"id": "414680", "revid": "35560", "url": "https://gl.wikipedia.org/wiki?curid=414680", "title": "Atlas H", "text": "Atlas H foi un lanzador orbital pertencente \u00e1 familia de foguetes Atlas, formada en primeiro lugar por m\u00edsiles e m\u00e1is tarde por foguetes espaciais.\nCaracter\u00edsticas.\nO Atlas H foi pensado desde o principio para ser usado como veh\u00edculo orbital, usando a mesma etapa principal que o Atlas G pero sen a etapa Centaur I . T\u00f3dolos Atlas H (cinco en total) foron lanzados desde a Base Vandenberg da Forza A\u00e9rea, en California, sen ning\u00fan fallo."}
{"id": "414682", "revid": "5863", "url": "https://gl.wikipedia.org/wiki?curid=414682", "title": "Mundial de F\u00fatbol Qatar 2022", "text": ""}
{"id": "414683", "revid": "5863", "url": "https://gl.wikipedia.org/wiki?curid=414683", "title": "Mundial de F\u00fatbol Brasil 2014", "text": ""}
{"id": "414684", "revid": "5863", "url": "https://gl.wikipedia.org/wiki?curid=414684", "title": "Mundial de F\u00fatbol Rusia 2018", "text": ""}
{"id": "414686", "revid": "5863", "url": "https://gl.wikipedia.org/wiki?curid=414686", "title": "Mundial de F\u00fatbol Sur\u00e1frica 2010 - Fase final", "text": ""}
{"id": "414688", "revid": "5863", "url": "https://gl.wikipedia.org/wiki?curid=414688", "title": "Mundial de F\u00fatbol Sur\u00e1frica 2010 - Final", "text": ""}
{"id": "414691", "revid": "5863", "url": "https://gl.wikipedia.org/wiki?curid=414691", "title": "Mundial de F\u00fatbol Sur\u00e1frica 2010 - Grupo A", "text": ""}
{"id": "414692", "revid": "5863", "url": "https://gl.wikipedia.org/wiki?curid=414692", "title": "Mundial de F\u00fatbol Sur\u00e1frica 2010 - Grupo B", "text": ""}
{"id": "414693", "revid": "5863", "url": "https://gl.wikipedia.org/wiki?curid=414693", "title": "Mundial de F\u00fatbol Sur\u00e1frica 2010 - Grupo C", "text": ""}
{"id": "414694", "revid": "5863", "url": "https://gl.wikipedia.org/wiki?curid=414694", "title": "Mundial de F\u00fatbol Sur\u00e1frica 2010 - Grupo D", "text": ""}
{"id": "414695", "revid": "5863", "url": "https://gl.wikipedia.org/wiki?curid=414695", "title": "Mundial de F\u00fatbol Sur\u00e1frica 2010 - Grupo E", "text": ""}
{"id": "414696", "revid": "5863", "url": "https://gl.wikipedia.org/wiki?curid=414696", "title": "Mundial de F\u00fatbol Sur\u00e1frica 2010 - Grupo F", "text": ""}
{"id": "414697", "revid": "5863", "url": "https://gl.wikipedia.org/wiki?curid=414697", "title": "Mundial de F\u00fatbol Sur\u00e1frica 2010 - Grupo G", "text": ""}
{"id": "414698", "revid": "5863", "url": "https://gl.wikipedia.org/wiki?curid=414698", "title": "Mundial de F\u00fatbol Sur\u00e1frica 2010 - Grupo H", "text": ""}
{"id": "414699", "revid": "5863", "url": "https://gl.wikipedia.org/wiki?curid=414699", "title": "Mundial de F\u00fatbol Brasil 2014 - Fase final", "text": ""}
{"id": "414700", "revid": "5863", "url": "https://gl.wikipedia.org/wiki?curid=414700", "title": "Mundial de F\u00fatbol Brasil 2014 - Final", "text": ""}
{"id": "414704", "revid": "5863", "url": "https://gl.wikipedia.org/wiki?curid=414704", "title": "Mundial de F\u00fatbol Brasil 2014 - Grupo A", "text": ""}
{"id": "414705", "revid": "5863", "url": "https://gl.wikipedia.org/wiki?curid=414705", "title": "Mundial de F\u00fatbol Brasil 2014 - Grupo B", "text": ""}
{"id": "414706", "revid": "5863", "url": "https://gl.wikipedia.org/wiki?curid=414706", "title": "Mundial de F\u00fatbol Brasil 2014 - Grupo C", "text": ""}
{"id": "414707", "revid": "5863", "url": "https://gl.wikipedia.org/wiki?curid=414707", "title": "Mundial de F\u00fatbol Brasil 2014 - Grupo D", "text": ""}
{"id": "414708", "revid": "5863", "url": "https://gl.wikipedia.org/wiki?curid=414708", "title": "Mundial de F\u00fatbol Brasil 2014 - Grupo E", "text": ""}
{"id": "414709", "revid": "5863", "url": "https://gl.wikipedia.org/wiki?curid=414709", "title": "Mundial de F\u00fatbol Brasil 2014 - Grupo F", "text": ""}
{"id": "414710", "revid": "23204", "url": "https://gl.wikipedia.org/wiki?curid=414710", "title": "Upanishad", "text": ""}
{"id": "414711", "revid": "5863", "url": "https://gl.wikipedia.org/wiki?curid=414711", "title": "Mundial de F\u00fatbol Brasil 2014 - Grupo G", "text": ""}
{"id": "414712", "revid": "5863", "url": "https://gl.wikipedia.org/wiki?curid=414712", "title": "Mundial de F\u00fatbol Brasil 2014 - Grupo H", "text": ""}
{"id": "414713", "revid": "89787", "url": "https://gl.wikipedia.org/wiki?curid=414713", "title": "A terra bald\u00eda", "text": "A terra bald\u00eda\u00a0(en ) \u00e9 un poema longo por T. S. Eliot, amplamente considerado como un dos poemas m\u00e1is importantes do s\u00e9culo XX e un traballo central de poes\u00eda modernista. Publicado en 1922, o poema de 434 li\u00f1as foi publicado no Reino Unido no n\u00famero de outubro de \"The Criterion\", e nos Estados Unidos no n\u00famero de novembro de \"The Dial\". Foi publicado en forma de libro en decembro de 1922. Entre as s\u00faas frases m\u00e1is famosas est\u00e1n \"April is the cruellest month\", \"I will show you fear in a handful of dust\", e o mantra en lingua s\u00e1nscrita \"Shantih shantih shantih\".\nFoi traducido \u00f3 galego por Armando Requeixo e Mar\u00eda Fe Gonz\u00e1lez e foi publicado por Follas Novas en 1998."}
{"id": "414714", "revid": "23204", "url": "https://gl.wikipedia.org/wiki?curid=414714", "title": "The Waste Land", "text": ""}
{"id": "414716", "revid": "5863", "url": "https://gl.wikipedia.org/wiki?curid=414716", "title": "Mundial de F\u00fatbol Rusia 2018 - Fase final", "text": ""}
{"id": "414718", "revid": "5863", "url": "https://gl.wikipedia.org/wiki?curid=414718", "title": "Mundial de F\u00fatbol Rusia 2018 - Grupo A", "text": ""}
{"id": "414719", "revid": "5863", "url": "https://gl.wikipedia.org/wiki?curid=414719", "title": "Mundial de F\u00fatbol Rusia 2018 - Grupo B", "text": ""}
{"id": "414720", "revid": "5863", "url": "https://gl.wikipedia.org/wiki?curid=414720", "title": "Mundial de F\u00fatbol Rusia 2018 - Grupo C", "text": ""}
{"id": "414721", "revid": "5863", "url": "https://gl.wikipedia.org/wiki?curid=414721", "title": "Mundial de F\u00fatbol Rusia 2018 - Grupo D", "text": ""}
{"id": "414722", "revid": "5863", "url": "https://gl.wikipedia.org/wiki?curid=414722", "title": "Mundial de F\u00fatbol Rusia 2018 - Grupo E", "text": ""}
{"id": "414723", "revid": "5863", "url": "https://gl.wikipedia.org/wiki?curid=414723", "title": "Mundial de F\u00fatbol Rusia 2018 - Grupo F", "text": ""}
{"id": "414724", "revid": "5863", "url": "https://gl.wikipedia.org/wiki?curid=414724", "title": "Mundial de F\u00fatbol Rusia 2018 - Grupo G", "text": ""}
{"id": "414725", "revid": "5863", "url": "https://gl.wikipedia.org/wiki?curid=414725", "title": "Mundial de F\u00fatbol Rusia 2018 - Grupo H", "text": ""}
{"id": "414727", "revid": "65337", "url": "https://gl.wikipedia.org/wiki?curid=414727", "title": "Semis", "text": "O semis (voz latina; plural \"semissis\"; \"metade dunha unidade\") foi unha moeda da Antiga Roma de bronce, de tempos da Rep\u00fablica, con peso e valor equivalentes a medio \u00e1s ou seis onzas romanas ou \"uncias\".\nHistoria.\nEmitido polo obradoiro monetario de Roma a partir do s\u00e9culo III a. de C., o semis foi unha moeda de bronce inicialmente fundida e m\u00e1is tarde xa cu\u00f1ada, nada como equivalente da metade do \u00e1s libral (un \u00e1s que pesaba unha libra romana, ou 324 g). Cara a 250 a. de C., o \u00e1s someteuse a unha reduci\u00f3n do seu peso, ao pasar a preto de 260 gramos, e, consecuentemente, tanto o semis como o resto dos subm\u00faltiplos sufriron unha diminuci\u00f3n proporcional. A partir de a\u00ed, o peso da moeda de bronce continuou nun cami\u00f1o descendente, especialmente durante a segunda guerra p\u00fanica, un per\u00edodo marcado pola inflaci\u00f3n e pola aparici\u00f3n das moedas de prata (denario e sestercio), que acabaron por marxinar a moeda de bronce.\nMalia estas importantes variaci\u00f3ns sucesivas no seu peso, os motivos que caracterizaron os semis republicanos desta primeira \u00e9poca non variaron: Saturno no anverso e a tradicional proa dun barco no reverso, caracter\u00edstica da moeda de bronce deste per\u00edodo. Ademais, estas moedas aparecen identificadas, a modo de marca de valor, por unha letra \"S\" ou por seis puntos, que representan as seis onzas (das doce que compu\u00f1an unha libra).\nLogo dunha existencia espor\u00e1dica durante o s\u00e9culo II a. de C., as emisi\u00f3ns do semis acabaron por deterse no ano 82 a. de C., cando pechou o obradoiro encargado das emisi\u00f3ns romanas de bronce. A partir de a\u00ed, autoriz\u00e1ronse cu\u00f1axes provinciais para uso local en Hispania e na Gallia Narbonensis, segundo o padr\u00f3n imperial romano. que continuaron ata o s\u00e9culo I d. de C. No ano 19 a. de C., a reforma monetaria de Augusto estableceu unha xerarqu\u00eda dos valores en circulaci\u00f3n, na que ten cabida novamente o semis, como pequena moeda, xa non de bronce, sen\u00f3n de cobre, destinada ao comercio local.\nA emisi\u00f3n de semis cesou definitivamente durante o per\u00edodo de Adriano (117-138)."}
{"id": "414728", "revid": "1131", "url": "https://gl.wikipedia.org/wiki?curid=414728", "title": "Centro de detenci\u00f3n de Guant\u00e1namo", "text": "O centro de detenci\u00f3n de Guant\u00e1namo \u00e9 un c\u00e1rcere de alta seguridade situada na Base Naval da Ba\u00eda de Guant\u00e1namo, localizada na illa de Cuba. \u00c9 unha propiedade estadounidense. Dende 2002, as autoridades estadounidenses us\u00e1rona como centro de detenci\u00f3n para detidos acusados de terrorismo, a maior\u00eda deles detidos en Afganist\u00e1n durante a invasi\u00f3n deste pa\u00eds, que seguiu \u00f3s atentados do 11 de setembro de 2001.\nGuant\u00e1namo \u00e9 s\u00f3 unha parte do sistema de campos de detenci\u00f3n que mant\u00e9n Estados Unidos no exterior, e que incl\u00fae outros campos en Iraq e Afganist\u00e1n. Ducias de detidos foron levados a Guant\u00e1namo dende outros centros de detenci\u00f3n secretos da CIA.\nHistoria.\nBase militar.\nA base foi instalada na illa de Cuba durante a ocupaci\u00f3n militar dos Estados Unidos que seguiu \u00e1 guerra hispano-estadounidense de 1898. Tras independizarse Cuba dos\u00a0Estados Unidos en 1902, a base seguiu baixo propiedade estadounidense protexida pola Emenda Platt. O 1 de xullo de 1904 entrou en vigor o acordo polo que Cuba arrenda a perpetuidade a base aos Estados Unidos. Cuba rexeita actualmente o acordo alegando que foi asinado baixo ameaza dunha nova invasi\u00f3n estadounidense.\nC\u00e1rcere.\nFoi acondicionado o c\u00e1rcere trala incursi\u00f3n en Afganist\u00e1n, a finais de 2001. Dous d\u00edas despois dos atentados do 11 de setembro de 2001, o Congreso dos Estados Unidos aprobou unha resoluci\u00f3n pola que se outorgaba \u00f3 presidente George W. Bush unha autorizaci\u00f3n sen precedentes para empregar a forza contra \"naci\u00f3ns, organizaci\u00f3ns e individuos\" que, segundo o seu criterio, estivesen relacionados en calquera xeito cos atentados ou con actos futuros de terrorismo internacional.\nO 17 de setembro, o presidente Bush asinou un memorando no que autorizaba \u00e1 CIA a instalar centros de detenci\u00f3n f\u00f3ra do territorio dos Estados Unidos. Este documento ten car\u00e1cter secreto.\nEn novembro de 2001, George W. Bush asinou unha orde executiva en materia militar sobre \"Detenci\u00f3n, tratamento e axuizamento de certos estranxeiros na guerra contra o terrorismo\", pola que autorizou \u00f3\u00a0Pent\u00e1gono a manter a cidad\u00e1ns non estadounidenses baixo custodia indefinida sen cargos. Os 20 primeiros prisioneiros chegaron o 11 de xaneiro de 2002."}
{"id": "414730", "revid": "1131", "url": "https://gl.wikipedia.org/wiki?curid=414730", "title": "Prisi\u00f3n de Maze", "text": "A Prisi\u00f3n de Maze (en ingl\u00e9s: \"Her Majesty's Prison Maze\", tam\u00e9n co\u00f1ecida como The Maze, o Bloque-H ou Long Kesh) foi un c\u00e1rcere de Irlanda do Norte no que se reclu\u00edan terroristas e paramilitares unionistas e republicanos durante o conflito de Irlanda do Norte, dende 1971 a 2000.\nEstaba situada no antigo centro de detenci\u00f3n da Royal Air Force de Long Kesh, nos arredores de Lisburn. Estaba no townland de Maze, a uns catorce quil\u00f3metros \u00f3 suroeste de Belfast. A prisi\u00f3n e os seus presos xogaron un papel salientado na historia das \u00faltimas d\u00e9cadas do s\u00e9culo XX en Irlanda, particularmente durante a folga de fame de 1981 de prisioneiros da IRA. A prisi\u00f3n foi pechada en 2000; a s\u00faa demolici\u00f3n comezou o 30 de outubro de 2006, pero dende 2010 as obras detiv\u00e9ronse.\nAntecedentes.\nTras a introduci\u00f3n de \"internamento\" (prisi\u00f3n sen xu\u00edzo) para os sospeitosos de pertencer \u00e1 IRA en 1971 lanzouse a \"Operaci\u00f3n Demetrius\" por parte da Real Polic\u00eda do Ulster (RUC) e o ex\u00e9rcito brit\u00e1nico, unha redada na que se detivo a 452 sospeitosos o 9 de agosto. 342 cat\u00f3licos foron arrestados. Por\u00e9n, os membros m\u00e1is importantes do PIRA foran alertados e 104 dos arrestados foron postos en liberdade cando se soubo que non ti\u00f1an conexi\u00f3n cos paramilitares. Os responsables da operaci\u00f3n foron tachados de torpes, arrestando a moitas persoas equivocadas, usando informaci\u00f3n non actualizada. M\u00e1is tarde foron arrestados alg\u00fans lealistas. En 1972 hab\u00eda 924 internados; no momento en que acabou o internamento (5 de decembro de 1975) detiv\u00e9ronse a 1.981 persoas: deles o 95% (1.874) eran cat\u00f3licos e o 5% restante (107) protestantes"}
{"id": "414731", "revid": "56817", "url": "https://gl.wikipedia.org/wiki?curid=414731", "title": "Cin\u00e9ma v\u00e9rit\u00e9", "text": "O\u00a0cin\u00e9ma v\u00e9rit\u00e9\u00a0\u00e9 un estilo de cinema que comezou como unha reacci\u00f3n europea cara \u00f3 sistema cl\u00e1sico de facer filmes. Inventado por Jean Rouch, est\u00e1 inspirado na teor\u00eda de Dziga Vertov sobre Kino-Pravda e est\u00e1 influenciado polos filmes de Robert Flaherty. Mestura a improvisaci\u00f3n co uso da c\u00e1mara para desvelar a verdade ou salientar temas agochados detr\u00e1s da cr\u00faa realidade. O cinema de realidade fornece similares tipos de ilusi\u00f3n cinematogr\u00e1fica que se atopan nos cl\u00e1sicos de Hollywood, pero que por mor dunha relaxaci\u00f3n das ataduras entre o seu estilo e os aspectos narrativos permite un realismo subxectivo aumentado e expresividade autoral.\nNa forma cl\u00e1sica de Hollywood, o filme \u00e9 ditado pola narrativa, cada cousa que pasa nun filme cl\u00e1sico suponse que fai avanzar a narrativa. Todos os personaxes presentados son axentes causais na narrativa, e os cl\u00e1sicos son saturados con imaxes redundantes, expresi\u00f3ns verbais ou s\u00edmbolos para obter a mensaxe a trav\u00e9s do espectador. Isto pode ser como unha construci\u00f3n artificial da realidade, xa que nada que non axude \u00f3 espectador a entender claramente o que est\u00e1 a ocorrer, ser\u00e1 inclu\u00eddo no filme. O cinema de realidade rexeita isto por irreal e tende a presentar personaxes e situaci\u00f3ns da vida real onde as cousas que pasan non sempre te\u00f1en unha mensaxe ou prop\u00f3sito claro, e que en troques \u00e9 vago e misterioso. Polo tanto, o cinema de realidade non se preocupa por explicar, claramente, moitas das escenas desenvolvidas nos filmes."}
{"id": "414732", "revid": "23204", "url": "https://gl.wikipedia.org/wiki?curid=414732", "title": "Arbeit macht frei", "text": "Arbeit macht frei \u00e9 unha frase alem\u00e1 cuxa traduci\u00f3n \u00f3 galego \u00e9 \u2018o traballo libera\u2019. A\u00ednda que \u00e1s veces poida ser entendida como \u2018o traballo lib\u00e9rate\u2019 ou \u2018o traballo faivos libres\u2019, a frase en cuesti\u00f3n foi formulada na lingua teutoa empregando un modo estritamente impersoal. O lema foi emprazado sobre os accesos a numerosos campos de concentraci\u00f3n e exterminio estabelecidos polo r\u00e9xime nazi.\n\"Arbeit macht frei\" \u00e9 unha frase intencionalmente ambigua: suxire non s\u00f3 que o traballo libera as v\u00edtimas detidas polo nazismo, sen\u00f3n a ocupaci\u00f3n dos nazis \u00f3 consumar o asasinato premeditado de enormes masas humanas de orixe e condici\u00f3n diversa (opositores ao r\u00e9xime, librepensadores, xudeus, mas\u00f3ns, xitanos, comunistas, homosexuais, e inimigos de guerra, entre os que non faltaron cristi\u00e1ns).\nOrixe.\n\"Arbeit macht frei\" \u00e9 o t\u00edtulo dunha novela do autor nacionalista alem\u00e1n Lorenz Diefenbach publicada en Viena en 1873. Nesta mesma cidade, en 1922 ser\u00edan impresos selos co lema por parte da Asociaci\u00f3n de escolas alem\u00e1s antisemitas. En 1927, \"Arbeit macht frei\" foi adoptado como slogan por parte do Goberno da Rep\u00fablica de Weimar enxalzando os efectos da s\u00faa pol\u00edtica de impulso de grandes obras p\u00fablicas para combater o desemprego. Este slogan foi mantido polo goberno do NSDAP (Partido Nazi) dende que chegou \u00f3 poder en 1933 e at\u00e9 implantalo logo nos campos de exterminio masivo."}
{"id": "414733", "revid": "22570", "url": "https://gl.wikipedia.org/wiki?curid=414733", "title": "Paul Chart", "text": "Paul Chart, nado o 10 de outubro de 1961, \u00e9 un director de cinema, guionista e produtor ingl\u00e9s. O seu filme \"American Perfekt\" foi estreado na secci\u00f3n Un Certain Regard do Festival de Cine de Cannes de 1997."}
{"id": "414734", "revid": "89787", "url": "https://gl.wikipedia.org/wiki?curid=414734", "title": "Mark Fergus e Hawk Ostby", "text": "Mark Fergus e Hawk Ostby\u00a0son dous guionistas estadounidenses, m\u00e1is co\u00f1ecidos polo seu traballo no filme \"Children of Men\" (polo cal foron nomeados \u00f3 Oscar \u00f3 mellor gui\u00f3n adaptado) e \"Iron Man\". Entre os seus outros traballos salientan \"First Snow\", que tam\u00e9n foi dirixido por Fergus, e \"Cowboys &amp; Aliens\".\nSon os creadores e produtores executivos da serie de televisi\u00f3n \"The Expanse\", que se estreou en Syfy en decembro de 2015."}
{"id": "414735", "revid": "23204", "url": "https://gl.wikipedia.org/wiki?curid=414735", "title": "Mark Fergus", "text": ""}
{"id": "414736", "revid": "23204", "url": "https://gl.wikipedia.org/wiki?curid=414736", "title": "Hawk Ostby", "text": ""}
{"id": "414737", "revid": "23204", "url": "https://gl.wikipedia.org/wiki?curid=414737", "title": "Y tu mam\u00e1 tambi\u00e9n", "text": "Y tu mam\u00e1 tambi\u00e9n \u00e9 un filme mexicano de 2001 dirixido por Alfonso Cuar\u00f3n e escrito por Cuar\u00f3n e o seu irm\u00e1n Carlos. Conta a historia de dous mozos adolescentes que comezan unha viaxe polas estradas en compa\u00f1a dunha muller. Est\u00e1 protagonizado polos actores mexicanos Diego Luna e Gael Garc\u00eda Bernal e pola actriz espa\u00f1ola Maribel Verd\u00fa."}
{"id": "414747", "revid": "23204", "url": "https://gl.wikipedia.org/wiki?curid=414747", "title": "Iain Smith (produtor)", "text": "Iain Smith, nado\u00a0en 1949 en Glasgow, \u00e9 un produtor e director escoc\u00e9s de cinema. \u00c9 co\u00f1ecido pola produci\u00f3n de filmes como \"\" (2015), \"The Fountain\" (2006), \"Children of Men\" (2006) e \"Le Cinqui\u00e8me \u00c9l\u00e9ment\" (1997), entre outros."}
{"id": "414751", "revid": "1576", "url": "https://gl.wikipedia.org/wiki?curid=414751", "title": "Tony Smith (axente)", "text": "Tony Smith\u00a0\u00e9 un axente brit\u00e1nico m\u00e1is co\u00f1ecido pola s\u00faa faceta de axente do grupo de m\u00fasica Genesis dende 1973 e dos artistas Phil Collins, Mike Rutherford e Tony Banks. Tam\u00e9n \u00e9, dende 2007, axente de Pink Floyd xunto con with Paul Loasby. Ademais de artistas e grupos ingleses, tam\u00e9n \u00e9 axente doutras bandas de todo o mundo. En 2000, a Music Managers Foundation outorgoulle o Premio Peter Grant."}
{"id": "414752", "revid": "89787", "url": "https://gl.wikipedia.org/wiki?curid=414752", "title": "Eric Newman (produtor)", "text": "Eric Newman \u00e9\u00a0un produtor estadounidense de cinema e televisi\u00f3n, as\u00ed como o fundador de Grand Electric, unha compa\u00f1\u00eda de produci\u00f3n con sede nos \u00c1nxeles asociada con StudioCanal. Anteriormente, foi socio fundador de Strike Entertainment, xunto con Marc Abraham e Thomas A. Bliss."}
{"id": "414754", "revid": "89787", "url": "https://gl.wikipedia.org/wiki?curid=414754", "title": "Relaci\u00f3ns Espa\u00f1a-Xap\u00f3n", "text": "As relaci\u00f3ns Espa\u00f1a-Xap\u00f3n son as relaci\u00f3ns exteriores entre o Reino de Espa\u00f1a e o Xap\u00f3n. En 2013 e 2014 celebrouse o 400\u00ba aniversario do intercambio entre ambos os pa\u00edses. O Xap\u00f3n enviou a Embaixada Keicho no 1613 e chegou a Espa\u00f1a no 1614 (para solicitar comercio directo con Nova Espa\u00f1a e o env\u00edo de misioneiros). Celebr\u00e1ronse audiencias co rei Filipe III e o pont\u00edfice Paulo V. No 2018 cel\u00e9brase o 150\u00ba aniversario do establecemento das relaci\u00f3ns diplom\u00e1ticas entre Espa\u00f1a e o Xap\u00f3n. \u200b\nRelaci\u00f3ns hist\u00f3ricas.\nA evanxelizaci\u00f3n do Xap\u00f3n.\nUn dos primeiros contactos entre Espa\u00f1a e o Xap\u00f3n foi no 1549 tras o desembarco en Kagoshima de San Francisco Xabier co fin de evanxelizar o sur do pa\u00eds. Chegou acompa\u00f1ado doutro sacerdote e tres xaponeses conversos e dedicouse a aprender xapon\u00e9s para poder divulgar o cristianismo a todos aqueles que quixesen escoitalo; nun ano conseguiu un centenar de conversi\u00f3ns. Ante isto, as autoridades reaccionaron e prohibiron que San Francisco seguise predicando. Foi ent\u00f3n cando decidiu marchar a outra cidade. O impacto de San Francisco na cidade foi bastante forte. Reflectiuse na creaci\u00f3n dun parque dedicado e unha igrexa cat\u00f3lica ao seu nome, ademais dun monumento conmemorativo.\nDo naufraxio \u00e1 amizade.\nOutro dos contactos importantes produciuse por mor dun naufraxio. En 1609 un tif\u00f3n fixo naufragar fronte \u00e1s costas de Onjuku o gale\u00f3n San Francisco, que cubr\u00eda a ruta Manila-Acapulco. A nave foi desviada da ruta polo tif\u00f3n e partiuse en dous ao bater contra unhas rochas; despois dunha noite \u00e1 deriva, os homes, que se atopaban cerca da conxelaci\u00f3n, foron salvados polos \"ama\", tribo do norte xapon\u00e9s que rescataron a 317 dos 373 tripulantes. Entre os pasaxeiros estaba o Gobernador de Filipinas, Rodrigo de Vivero, ao que o shogun local deu audiencia. O rescate dos superviventes foi un xesto humanitario recordado para a posteridade por parte dos habitantes de Onjuku. Existe un documental sobre esa historia, chamado \"Del naufragio a la amistad\". En 1928 erixiuse un monumento conmemorativo na ladeira de Onjuku. Hoxe en d\u00eda, esta cidade \u00e9 co\u00f1ecida pola praia e por un popular festival de langosta.\nO tratado de amizade.\nXa no s\u00e9culo XIX, cando o Xap\u00f3n se viu envolto en profundos cambios que levar\u00edan \u00e1 restauraci\u00f3n Meiji e \u00e1 apertura ao mundo occidental, o gabinete de Isabel II viu a necesidade de reforzar lazos con Asia oriental, por exemplo co Xap\u00f3n, pero debido a que a situaci\u00f3n de Espa\u00f1a en 1860 era inestable, os primeiros intentos diplom\u00e1ticos foron un fracaso.\nFoi en 1868 cando Espa\u00f1a enviou ao Xap\u00f3n unha delegaci\u00f3n liderada por Heriberto Garc\u00eda de Quevedo. Grazas ao apoio en terra do embaixador dos Estados Unidos e a un tradutor da embaixada francesa, e coa aprobaci\u00f3n do Emperador Meiji, Espa\u00f1a e o Xap\u00f3n firmaron o 12 de novembro de 1868 en Kanagawa o Tratado de Amizade, Comercio e Navegaci\u00f3n, polo cal se iniciou unha era de intercambios pol\u00edticos, econ\u00f3micos e culturais.\nEn 1870 o primeiro encargado de negocios de Espa\u00f1a, Tiburcio Rodr\u00edguez y Mu\u00f1oz, foi recibido en audiencia polo emperador. En 1871 o Ministro Plenipotenciario de Espa\u00f1a visitou Kyoto, sendo xunto aos representantes de Holanda e Norteam\u00e9rica, que tomaban parte da mesma comitiva, o terceiro representante doutro Estado que o fac\u00eda na historia do Xap\u00f3n, tras os de Francia e o Reino Unido, que visitaron Kyoto tres anos antes.\nPrestixio e arte.\nEn 1878 chegou ao Xap\u00f3n Ernest-Francisco Fenollosa como profesor da recentemente fundada Universidade de Tokio. Foi un dos introductores da arte xaponesa en Espa\u00f1a e foi o creador e impulsor da Escola de Belas Artes de Tokio (que posteriormente se chamou Universidade de Arte de Tokio). En 1883 o Emperador Meiji foi nomeado Cabaleiro da insigne Orde do V\u00e9laro de Ouro polo Rei D. Alfonso XII. O Xap\u00f3n participou en 1888 na Exposici\u00f3n Universal de Barcelona.\nEn 1893 creouse en Tokio a primeira Sociedade de Lingua Espa\u00f1ola, dirixida polo Marqu\u00e9s Hachisuka. En 1910 publicouse o \"Dai Nippon\", o primeiro libro divulgativo espa\u00f1ol sobre cultura e costumes xaponesas escrito por Antonio Garc\u00eda Llans\u00f3. En 1912 o infante Alfonso de Orle\u00e1ns representou ao rei Alfonso XIII nos funerais do emperador Meiji. En 1949 creouse en Kyoto a primeira Sociedade Cultural Hispano-Xaponesa, presidida polo Sr. Miura, que estivera destinado na Embaixada do Xap\u00f3n en Madrid.\nCreaci\u00f3n de irmandades.\nDesde 1980 varias cidades e rexi\u00f3ns en Espa\u00f1a e o Xap\u00f3n firmaron irmandamentos: Pamplona e Yamaguchi (desde 1980), Toledo e Nara (desde 1972), Marbella e Kure (desde 1990), San Sebasti\u00e1n e Marugame (1990), Palos de la Frontera e Ofunato (1992), Comunidade Valenciana e Prefectura de Mie (desde 1992), Barcelona e Kobe (desde 1993), Xerez da Fronteira e Kiyosu (desde 1994), Cami\u00f1o de Santiago e Cami\u00f1o de Kumano (desde 1998), Alacant e Toyooka (desde 1998), e Comunidade Foral de Navarra e Prefectura de Yamaguchi (desde 2003). \nRelaci\u00f3ns e cambios culturales recentes.\nEn 2001 naceu a Fundaci\u00f3n Consello Espa\u00f1a-Xap\u00f3n, cuxa misi\u00f3n \u00e9 achegar as sociedades civ\u00eds de ambos os pa\u00edses. En 2008, os reis de Espa\u00f1a inauguraron a sede do Instituto Cervantes de Tokio e (primeira no Xap\u00f3n), para a ensinanza da lingua espa\u00f1ola e a cultura dos pa\u00edses hispanofalantes. En 2015 o Instituto de Astrof\u00edsica das Canarias (IAC) firmou un acordo en colaboraci\u00f3n co Instituto de Investigaci\u00f3n de Raios C\u00f3smicos da Universidade de Toquio para a instalaci\u00f3n en La Palma do prototipo do Gran Telescopio da rede de telescopios Cherenkov. \nEn 2016 inaugurouse un voo directo entre Madrid e Tokio, baixo o logo \u201cMadrid, o coraz\u00f3n de Europa\u201d, coa compa\u00f1\u00eda Iberia, e abriuse a C\u00e1mara Oficial de Comercio Espa\u00f1ola no Xap\u00f3n para facilitar a entrada e consolidaci\u00f3n das empresas espa\u00f1olas no Xap\u00f3n.\nNovos acordos de colaboraci\u00f3n entre Espa\u00f1a e Xap\u00f3n.\nOs d\u00edas 4 e 5 de abril de 2017 os reis de Espa\u00f1a visitaron o Xap\u00f3n. O motivo deste encontro foi a sinatura de acordos relativos a diferentes \u00e1mbitos das relaci\u00f3ns bilaterais entre ambos os pa\u00edses. Os m\u00e1is importantes foron: \nRelaciones econ\u00f3micas.\nComercio exterior.\nOs intercambios bilaterais entre Espa\u00f1a e o Xap\u00f3n transform\u00e1ronse nos \u00faltimos anos. Os valores das exportaci\u00f3ns espa\u00f1olas pasaron de 1 213 mill\u00f3ns \u20ac en 2009 a 2 446 mill\u00f3ns \u20ac en 2017, o que significa que se dobraron desde o comezo da crise. \nExportaci\u00f3ns espa\u00f1olas.\nAs exportaci\u00f3ns de produtos non enerx\u00e9ticos aumentaron en 2017, alcanzando os 2 445 millones \u20ac. As exportaci\u00f3ns de produtos enerx\u00e9ticos tiveron unha evoluci\u00f3n diferente debido \u00e1 situaci\u00f3n do maremoto e o accidente da central nuclear de Fukushima en marzo de 2011. Pasou de 7 millones \u20ac en valor medio anual nos 15 anos atr\u00e1s a 547 millones \u20ac anuais entre 2011 e 2014. O n\u00famero de empresas exportadoras de mercanc\u00edas ao Xap\u00f3n en 2017 foi de 8 993, o que representa un incremento respecto \u00e1s 7 011 de 2016. En 2017 as exportaci\u00f3ns espa\u00f1olas ao Xap\u00f3n aumentaran un 1,75% respecto a 2016. En xaneiro de 2018, as exportaci\u00f3ns ata o Xap\u00f3n aumentaron un 4,76% respecto ao mesmo mes de 2017.\nImportaci\u00f3ns espa\u00f1olas.\nEn canto \u00e1s importaci\u00f3ns espa\u00f1olas procedentes do Xap\u00f3n alcanzaron en 2007 o seu m\u00e1ximo valor, 6 082 millones \u20ac e reduc\u00edronse progresivamente ata chegar aos 2 437 millones \u20ac en 2013. En 2017 recuper\u00e1ronse ata chegar o alcanzar os 3 928 millones \u20ac. As importaci\u00f3ns espa\u00f1olas con orixe no Xap\u00f3n aumentaron un 7,69% con respecto con 2016. En xaneiro de 2018, as importaci\u00f3ns diminu\u00edron un 1,37% en comparaci\u00f3n co mesmo per\u00edodo de 2017.\nEn 2017, o Xap\u00f3n foi para Espa\u00f1a o sexto subministrado entre os pa\u00edses da Uni\u00f3n Europea e as vendas espa\u00f1olas representaron o 0,5% das importaci\u00f3ns nipoas. O Xap\u00f3n ocupa o posto 19 como cliente, cunha cota do 0,88%. En 2018, o Xap\u00f3n segu\u00eda sendo o sexto subministrador entre os pa\u00edses da UE cunhas vendas que supuxeron o 0,56% das importaci\u00f3ns no Xap\u00f3n. Por\u00e9n, en xaneiro de 2018, o Xap\u00f3n ocupou o posto 17 como cliente, cunha cota do 0,92%.\nTurismo.\nSegundo os datos de Japan National Tourism Organization, en 2017 as viaxes xaponesas ao estranxeiro ascenderon a 17,89 mill\u00f3ns; segundo as cifras de entrada de turistas xaponeses recollidas por Frontur representa unha cota para Espa\u00f1a do 2,5%. Segundo o JTB Report de 2017, Europa foi o terceiro destino internacional en importancia e Espa\u00f1a ocupa a d\u00e9cima posici\u00f3n para os viaxeiros japoneses. Os produtos tur\u00edsticos m\u00e1is demandados son a natureza, a visita de lugares emblem\u00e1ticos e a gastronom\u00eda.\nEn 2017 visitaron Espa\u00f1a 442 mil turistas xaponeses, o que sup\u00f3n un 0,5% do total de turistas recibidos. O gasto que realizaron ascendeu a 915 mill\u00f3ns de euros. A noite hoteleira ascendeu a 1,1 millones, e en comparaci\u00f3n co ano anterior hai un crecemento do 5,3%. Ese ano, a motivaci\u00f3n da visita a Espa\u00f1a dos turistas xaponeses foi o ocio (82% del total), a\u00ednda que tam\u00e9n as viaxes de negocios xogaron un papel destacado. Os destinos favoritos dos turistas xaponeses foron Catalu\u00f1a, (53%) seguido da Comunidade de Madrid (23%) e, por \u00faltimo, Andaluc\u00eda (7%)."}
{"id": "414755", "revid": "89787", "url": "https://gl.wikipedia.org/wiki?curid=414755", "title": "Misi\u00f3n Krulak-Mendenhall", "text": "A misi\u00f3n Krulak-Mendenhall foi unha expedici\u00f3n de investigaci\u00f3n de feitos levada a cabo pola administraci\u00f3n Kennedy no sur de Vietnam a comezos de 1963. O fin desta expedici\u00f3n era investigar o progreso do r\u00e9xime vietnamita e os conselleiros militares do goberno estadounidense que se estaban enfrontando \u00e1 Fronte Nacional de Liberaci\u00f3n de Vietnam no sur do pa\u00eds. A misi\u00f3n foi dirixida por Victor Krulak e Joseph Mendenhall. Krulak era un xeneral de alto mando dentro da mari\u00f1a estadounidense mentres que Mendenhall era oficial s\u00e9nior da Oficina de Asuntos Exteriores con experiencia en manexar asuntos referentes a Vietnam.\nA incursi\u00f3n de catro d\u00edas comezou o 6 de setembro de 1963, o mesmo en que o Consello Nacional de Seguridade se reun\u00eda e chegaba \u00e1 conclusi\u00f3n de que as tensi\u00f3ns entre Estados Unidos e Vietnam do Sur \u00edan en aumento. Houbo disturbios civ\u00eds no sur de Vietnam ao tempo que aumentaban as manifestaci\u00f3ns budistas contra a discriminaci\u00f3n relixiosa do r\u00e9xime cat\u00f3lico do presidente Ngo Dinh Diem. Tras os disturbios nas pagodes budistas que deixaron un gran n\u00famero de mortos, Estados Unidos autorizou unha serie de investigaci\u00f3ns a trav\u00e9s dun telegrama enviado ao embaixador Henry Cabot Jr.\nNos seus testemu\u00f1os ao NCS, Krulak enviaba informes optimistas sobre o progreso da guerra, mentres que Mendenhall presentaba unha visi\u00f3n sombr\u00eda de fracaso militar e descontento xeral. \nKrulak ignorou o apoio popular ao Viet Cong, sentindo que os esforzos dos soldados vietnamitas no campo non se ver\u00edan afectados polo malestar do p\u00fablico ante pol\u00edticas de Di\u1ec7m. Mendenhall centr\u00e1base en medir o sentimento dos vietnamitas urbanos e conclu\u00edu que as pol\u00edticas de Di\u1ec7m incrementaban a posibilidade de guerra civil civil e estaban provocando que o sur vietnamita baixo o Viet Cong mellorase a calidade das s\u00faas vidas. Os informes diverxentes levaron ao presidente Jonh F. Kennedy a preguntar a ambos: \"Visitastes o mesmo pa\u00eds?\"\nO informe inconcluso foi obxecto de discusi\u00f3n entre os principais asesores de Kennedy. Varias v\u00edas de acci\u00f3n respecto a Vietnam foron discutidas, entre elas apoiar un cambio de r\u00e9xime ou tomar medidas selectas dese\u00f1adas para trabar a influencia de Ngo Dinh Nhu, irm\u00e1n e conselleiro pol\u00edtico do presidente. Nhu e a s\u00faa esposa eran vistos como unha das principais causas dos problemas pol\u00edticos do sur de Vietnam.\nAntecedentes.\nTras os tiroteos de Hue Phat Dan do 8 de maio, inici\u00e1ronse as protestas civ\u00eds no sur de Vietnam. Nove budistas foron disparados por cat\u00f3licos do r\u00e9xime do presidente Ngo Dinh Diem tras desafiar unha lei que vetaba as bandeiras budistas en Vesak, a celebraci\u00f3n do aniversario de Budha e manifestarse en contra do goberno. Tras os tiroteos, os l\u00edderes budistas formaron unha alianza para pedir a Diem igualdade relixiosa e unha compensaci\u00f3n ademais de xustiza para as v\u00edtimas e as s\u00faas familias, pero Diem e a s\u00faa resistencia fixeron que as protestas aumentasen. A inmolaci\u00f3n do monxe budista Thich Quang Duc en Saigon foi un desastre para as relaci\u00f3ns p\u00fablicas do r\u00e9xime de Diem xa que as fotos do suceso chegaron \u00e1s portadas dos peri\u00f3dicos a nivel mundial e converteuse nun s\u00edmbolo das pol\u00edticas de Diem. Mentres as protestas continuaron, as forzas especiais do Ex\u00e9rcito da Rep\u00fablica de Vietnam, leais ao irm\u00e1n do presidente, levaron a cabo redadas en pagodes o d\u00eda 21 de agosto, deixando un gran n\u00famero de baixas e danos baixo a lei marcial. Universidades e institutos foron pechados, o que provocou protestas dos budistas. Mentres tanto, a loita contra o Viet Cong comezaba a perder forza debido aos rumores dunha loita interna entre as tropas de ARVN, que foi expandida por varios xenerais que montaron o complot para distraer a atenci\u00f3n da insurxencia. Tras as incursi\u00f3ns \u00e1s pagodes, a administraci\u00f3n Kennedy mandou un telegrama \u00e1 embaixada de Saig\u00f3n ordenando explorar a posibilidade dun novo l\u00edder.\nIniciaci\u00f3n da expedici\u00f3n.\nAo finalizar a reuni\u00f3n do Consello Nacional de Seguridade, o 6 de setembro foi acordada a prioridade de obter informaci\u00f3n sobre o que estaba ocorrendo en Vietnam. O Secretario de Defensa, Robert McNamara, propuxo mandar o xeneral Victor Krulak nunha expedici\u00f3n para buscar probas. O Consello de Seguridade Nacional dos Estados Unidos acordou que Joseph Mendenhall, oficial da Oficina de Asuntos Exteriores con experiencia en Vietnam, o acompa\u00f1ar\u00eda e a misi\u00f3n comezar\u00eda ese mesmo d\u00eda.\nNa s\u00faa viaxe de volta a Washington D.C, Krulak e Mendenhall levaron a John Mecklin, director do Servizo de Informaci\u00f3n, e a Rufus Phillips, director dos programas rurais para as Misi\u00f3ns de Operaci\u00f3ns dos Estados Unidos e conselleiro do Programa Estrat\u00e9xico Hamlet para que informasen. O Departamento de Estado mandou \u00e1 embaixada de Saig\u00f3n un telegrama detallado que conti\u00f1a preguntas sobre a opini\u00f3n p\u00fablica dos vietnamitas de todos os estratos da sociedade. En palabras de Krulak, o obxectivo era observar \"os efectos dos recentes eventos desencadeados polas actitudes dos xenerais vietnamitas e o esforzo na guerra contra o Viet Cong\".\nNunha viaxe de 4 d\u00edas, os dous homes viaxaron a trav\u00e9s de Vietnam antes de regresar a Washington co seu informe. Krulak visitou 10 localizaci\u00f3ns en 4 zonas das forzas da ERVN e falou co embaixador Henry Calbot Jr, o xefe das forzas armadas estadounidense en Vietnam, Gxneral Paul Harkins e o seu cadro de persoal, 87 conselleiros e 22 oficiais do ERVN. Mendenhall viaxou a Saigon, Hu\u00e9, Da, Nang e outras cidades das provincias, falando con aliados vietnamitas. As s\u00faas an\u00e1lises da situaci\u00f3n foron opostas. Mecklin escribiu \"foi unha misi\u00f3n moi importante, que consist\u00eda en viaxar 24 000 millas e asimilar a situaci\u00f3n en Vietnam en tan s\u00f3 catro d\u00edas, e era unha s\u00edntoma de que o goberno estadounidense estaba involucrado\". A misi\u00f3n estaba marcada polas tensi\u00f3ns entre os l\u00edderes de ambos os pa\u00edses. Mendenhall e Krulak non se levaban ben e falaban o necesario. Mecklin e Krulak pelexaron no voo de volta, Krulak non aprobaba a idea de Mecklin de levar v\u00eddeos televisivos que foron prohibidos polo r\u00e9xime de Diem, xa que cr\u00eda que era violar a soberan\u00eda. Tras unha longa e agre discusi\u00f3n no avi\u00f3n, Krulak cominou a Mecklin parq que deixase o v\u00eddeo en Alaska durante a parada para repostar e as\u00ed o fixo.\nInforme e reuni\u00f3n.\nO Consello de Seguridade Nacional dos Estados Unidos elixiu a ma\u00f1\u00e1 do 10 de setembro para escoitar o informe das delegaci\u00f3ns. Mendenhall ti\u00f1a experiencia en asuntos vietnamitas pois servira ao antigo embaixador, Elbrigde Durbrow, quen pedira a Diem en numerosas ocasi\u00f3ns que realizase unha reforma pol\u00edtica. Krulak era un marine co\u00f1ecido pola crenza no uso da acci\u00f3n militar para conseguir os obxectivos no estranxeiro, co seu temperamento ga\u00f1ara o alcume de \"Bruto\" na s\u00faa carreira na loita libre na Academia Naval. O Vicesecretario de Defensa, Roswell Gilpatric notou que Mendenhall foi recibido \"con grandes sospeitas no cuartel xeral do Pent\u00e1gono\" mentres que Krulak \"foi ben recibido e ga\u00f1ou a confianza do Pent\u00e1gono, tanto de militares como de civ\u00eds\".\nOs antecedentes de Krulak e Mendenhall eran un reflexo dos seus informes tan opostos da guerra. Krulak deu unha visi\u00f3n optimista do progreso militar e non tivo en conta o efecto da crise budista no ERVN na loita contra o Viet Cong. A s\u00faa conclusi\u00f3n foi que \"a estrela fugaz a\u00ednda segu\u00eda adiante e cun ritmo impresionante. Foi afectada polas crises pol\u00edticas pero o impacto non \u00e9 moi grande\".\nKrulak apuntou que a\u00ednda se requir\u00eda unha gran cantidade de combates, especialmente no Delta do Mekong, que era a rexi\u00f3n m\u00e1is forte do Viet Cong. Krulak tam\u00e9n informou que todos os niveis de oficiais do ERVN eran conscientes da crise budista pero pensaba que a maior\u00eda non permitiu que as s\u00faas crenzas relixiosas afectasen as s\u00faas relaci\u00f3ns militares. Cr\u00eda que os oficiais do ERVN eran obedientes e que levar\u00edan a cabo calquera acci\u00f3n que fose considerada legal. Krulak m\u00e1is adiante apuntou que as crises pol\u00edticas non afectaron \u00e1s relaci\u00f3ns bilaterais. Respecto \u00e1 visi\u00f3n dos l\u00edderes vietnamitas, Krulak predixo que hab\u00eda insatisfacci\u00f3n entre os oficiais, os cales cr\u00eda que estaban dirixidos por Ngo Dinh Nhu irm\u00e1n menor do presidente Diem, que era visto como o l\u00edder do r\u00e9xime na sombra. Krulak cr\u00eda que a maior\u00eda dos oficiais respaldaba a Nhu pero moi poucos estaban dispostos a dar un golpe de estado. Krulak informou que tres conselleiros estadounidenses criticaron a Nhu e ameazaron con abandonar o sur de Vietnam para evitar o desastre p\u00fablico en Naci\u00f3ns Unidas. Krulak pensou que todos estes problemas poder\u00edan ser superados polo que consideraba un exitoso esforzo militar e que a guerra ser\u00eda ga\u00f1ada independentemente do liderado pol\u00edtico. Predixo que o ERVN ti\u00f1a pouca capacidade de facilitar unha mellora no goberno e pensou que non se render\u00edan con facilidade. Mendenhall discrepou e argumentou que o sentimento anti-Dem chegara a niveis onde o colapso do seu goberno era posible. Informou do \"reino de terror\" en Saig\u00f3n, Hue e Dang, observando que o odio popular xeralmente reservado para os Nhus se estendera ao xeralmente respectado Diem. Mendenhall afirmou que moitos vietnamitas chegaran \u00e1 crenza de que a vida baixo Diem era peor que baixo o Viet Cong. Mendenhall pensaba que unha guerra civil relixiosa era posible. Predixo que a guerra s\u00f3 ser\u00eda ga\u00f1ada se hab\u00eda un cambio de r\u00e9xime, doutra forma o sur de Vietnam colapsar\u00eda nun conflito sectario ou nunha ofensiva comunista masiva. A natureza contraditoria dos informes deu lugar \u00e1 famosa frase de Kennedy: vostedes viaxaron ao mesmo pa\u00eds?\nDebate.\nKrulak intentou explicar os informes contrastantes apuntando que Mendenhall estrevistara persoas de \u00e1reas urbanas mentres que el se adentrara en \u00e1reas rurais \"onde estaba a guerra\". Krulak afirmou que os asuntos pol\u00edticos en Saig\u00f3n no supor\u00edan un impedimento para as acci\u00f3ns militares, declarando: \"Podemos avanzar para ga\u00f1ar a guerra con Nhu quedando no poder\". Roger Hilsman, asistente do secretario de estado declarou sobre o contraste dos informes que \"a diferenza era entre un punto de vista militar e un punto de vista pol\u00edtico\". Durante o debate, Mendenhall afirmou que Saig\u00f3n sufriu \"unha ca\u00edda virtual\" tras as incursi\u00f3ns \u00e1s pagodes. Mendenhall informou que os funcionarios vietnamitas tem\u00edan ser vistos cos estadounidenses, recordou unha visita na que tivo que permanecer en silencio mentres o seu anfitri\u00f3n vietnamita buscaba micr\u00f3fonos. Mendenhall afirmou que \"Saig\u00f3n estaba pesado cunha atmosfera de medo e odio\" e a s\u00faa xente tem\u00eda m\u00e1is a Diem que ao Viet Cong. Informou que moitos funcionarios xa non durm\u00edan nas s\u00faas casas por medo a ser arrestados en metade da noite pola polic\u00eda secreta de Nhu. Moitos oficiais pasaban gran parte do d\u00eda intentando negociar a liberaci\u00f3n dos seus fillos, os cales foran encarcerados por participaren en protestas pro budistas. Mendenhall afirmou que os problemas internos eran agora a prioridade ante a guerra contra os comunistas.\nMendenhall denunciou que a reconciliaci\u00f3n de Saig\u00f3n e os xestos de boa vontade cara aos budistas era unha acci\u00f3n de cara ao p\u00fablico. Informou que os monxes das \u00e1reas provinciais foron arrestados en Saigon por demostrar que non volveran aos seus lugares orixinais como prometeran. Mendenhall anotou que cando os monxes foron liberados, o oficial Diem retivo os seus documentos de identidade, o que provocou que volveran a ser arrestados cando intentaban abandonar a capital. Os monxes foron marcados como membros do Viet Cong porque non contaban cos seus documentos de identidade. Como nova t\u00e1ctica expandida ao longo da capital, alg\u00fans monxes buscaron refuxios en casas dos membros do ERVN. Mendenhall insistiu que os Estados Unidos eran responsables da situaci\u00f3n porque axudaron \u00e1 familia Ngo a ga\u00f1ar poder, armala e financiala. Razoou que Diem usou as armas contra a s\u00faa propia xente, e Washington tam\u00e9n compart\u00eda responsabilidades. Dixo: \"unha negativa ser\u00eda tam\u00e9n unha interferencia nos asuntos vietnamitas\". Segundo os arquivos do Pent\u00e1gono \"o grave fracaso de ambos os informes foi non entender o papel fundamental que o ex\u00e9rcito ti\u00f1a en Vietnam\". Os papeis chegan \u00e1 conclusi\u00f3n de que o ERVN era a \u00fanica instituci\u00f3n capaz de depo\u00f1er e de substitu\u00edr a Diem. Diem e Nhu d\u00e9ronse conta da s\u00faa capacidade de ameaza, responderon cun plan de divisi\u00f3n e conquista, usaron a prerrogativa da promoci\u00f3n de oficiais e nomearon os xenerais baseados na lealtade, dando ordes directas aos oficiais. Esta acci\u00f3n causou molestias entre os xenerais e fragmentou o seu poder. Krulak non se decatou de que se a situaci\u00f3n se deterioraba ata o punto que o descontento con Diem posibilitase unha vitoria comunista, os xenerais intervir\u00edan en pol\u00edtica polo que poder\u00eda pasar baixo un mandato comunista. Nin Krulak nin Mendenhall parece que anticipasen que se unha xunta militar chegaba ao poder, o efecto de divisi\u00f3n das promoci\u00f3ns pol\u00edticas de Diem se manifestar\u00eda nunha loita polo poder dos xenerais. Ning\u00fan dos dous puxo \u00e9nfase nos efectos prexudiciais que supo\u00f1er\u00edan unha loita interna entre os xenerais.\nConsecuencias.\nA estratexia que recibiu unha maior consideraci\u00f3n nas reuni\u00f3ns do CNS, igual que na embaixada de Saig\u00f3n e no Congreso, foi a suspensi\u00f3n da axuda non militar a Diem. Tras unha emisi\u00f3n err\u00f3nea da Voz de Am\u00e9rica o 26 de agosto, que anunciou a suspensi\u00f3n da axuda, Logde recibiu a orde de suspender a axuda o 29 de agosto e facilitar un golpe. Mentres tanto, o Senado dos Estados Unidos comezou a facer presi\u00f3n \u00e1 administraci\u00f3n para que tomara medidas respecto a Diem. O senador Frank Church informou \u00e1 administraci\u00f3n da s\u00faa intenci\u00f3n de condenar a represi\u00f3n anti-budista de Diem e facer un chamamento para po\u00f1er fin \u00e1s axudas se non se instauraba a igualdade relixiosa, pero finalmente Church aceptou retrasar temporalmente a introduci\u00f3n do proxecto de lei. Mentres a delegaci\u00f3n estaba en Vietnam, a estratexia de usar a suspensi\u00f3n da axuda para presionar a Diem e que terminase as s\u00faas discriminaci\u00f3ns relixiosas foi discutida no Departamento de Estado. Nunha entrevista do d\u00eda 8 de setembro, o director da USAID, David Bell avisou que o Congreso eliminar\u00eda as axudas ao sur de Vietnam se Diem non cambiaba as s\u00faas pol\u00edticas. O d\u00eda 9 de setembro, Kennedy esqueceuse dos comentarios de Bell, declarando: \"Non penso que unha reduci\u00f3n da axuda a Saig\u00f3n sexa boa neste momento\". O 11 de setembro, o d\u00eda despois de que Krulak e Mendenhall publicaran os seus informes, Logde cambiou a s\u00faa posici\u00f3n. Nun telegrama a Washington rend\u00edase \u00e1 consideraci\u00f3n da suspensi\u00f3n da axuda non militar para prender a mecha de Dimen. Logde conclu\u00eda que Estados Unidos non poder\u00eda chegar a obter o que quer\u00eda de Diem e ter\u00eda que forzar os eventos futuros. Tras outra reuni\u00f3n na Casa Branca o mesmo d\u00eda, o senador Church foi informado de que a lei era aceptable, as\u00ed que a introduciu no Senado.\nO Consello Nacional de Seguridade volveuse a reunir o 17 setembro para considerar as d\u00faas propostas de Hilsman para tratar con Diem. O plan favorito de Hilsman e os seus colegas do Departamento de Estado era o das \"presi\u00f3ns e persuasi\u00f3ns\". Isto levaba a unha escalada de medidas tanto a nivel p\u00fablico como privado, inclu\u00edndo a suspensi\u00f3n selectiva e facer presi\u00f3n a Diem para que eliminase a Nhu do poder. A alternativa era \"a reconciliaci\u00f3n cun rehabilitado GVN (Red de Virus Global)\" o cal inclu\u00eda a imaxe p\u00fablica das recentes acci\u00f3ns pol\u00edticas de Diem e un intento de salvar o m\u00e1ximo posible da situaci\u00f3n. Ambas as propostas asum\u00edan que o ERVN non \u00eda dar un golpe. O informe inconcluso viuse seguido dunha misi\u00f3n enviada Vietnam, que a McNamara-Taylor, encabezada polo secretario de defensa Robert McNamara e o xefe do Estado Maior, Maxwell D. Taylor."}
{"id": "414758", "revid": "98629", "url": "https://gl.wikipedia.org/wiki?curid=414758", "title": "Gran Premio de Hungr\u00eda de 1997", "text": "O Gran Premio de Hungr\u00eda de 1997 (oficialmente o XIII Marlboro Magyar Nagydij) foi unha carreira de motor de F\u00f3rmula Un celebrada o 10 de agosto de 1997 en Hungaroring, Budapest. Foi a und\u00e9cima rolda da tempada de 1997 da F\u00f3rmula Un e o d\u00e9cimo terceiro Gran Premio de Hungr\u00eda. A carreira, disputada sobre 77 voltas, ga\u00f1ouna Jacques Villeneuve, no Williams, Renault, seguido por Damon Hill segundo no Arrows - Yamaha e Johnny Herbert terceiro no Sauber - Petronas.\nO defensor do Campionato do Mundo, que tivo un ano decepcionante nos poucos competitivas e pouco fiables Arrows, liderou comodamente durante a maior parte da carreira, logo de cualificarse terceiro detr\u00e1s de Michael Schumacher e Villeneuve. Con todo, un fallo hidr\u00e1ulico provocou que Villeneuve adiantarao na \u00faltima volta. Foi a vez que o equipo Arrows estivo m\u00e1is preto de lograr unha vitoria nun Gran Premio.\nFoi a quinta vitoria da tempada de Villeneuve e colocouno a tres puntos de Schumacher no campionato de pilotos, o piloto de Ferrari s\u00f3 conseguiu ser cuarto na carreira. Shinji Nakano logrou os seus \u00faltimos puntos no campionato mundial nesta carreira.\nInformar.\nAntecedentes.\nAo chegar \u00e1 und\u00e9cima rolda da tempada, o piloto de Ferrari Michael Schumacher lideraba o Campionato de Pilotos con 53 puntos, por diante do piloto de Williams Jacques Villeneuve con 43 puntos e os dous pilotos de Benetton, Jean Alesi e Gerhard Berger, con 22 e 20 puntos respectivamente. O Campionato de Construtores estaba m\u00e1is competido, Ferrari con 71 puntos lideraba sobre Williams con 62 puntos.\nPr\u00e1ctica e cualificaci\u00f3n.\nHill, como defensor do campionato do mundo, sufr\u00eda un mal ano ata ent\u00f3n correndo co Arrows-Yamaha e era 17\u00ba na clasificaci\u00f3n xeral do campionato. Pero chegando a Hungr\u00eda, logrou o quinto mellor tempo da pr\u00e1ctica do venres logo de s\u00f3 unha volta, despois de estar sentado durante 55 minutos no garaxe mentres os seus mec\u00e1nicos ama\u00f1aban a caixa de cambios do coche, buscando un problema no sensor electr\u00f3nico. Posteriormente Hill clasificou no terceiro lugar por detr\u00e1s de Villeneuve e Michael Schumacher o pole position. O seu compa\u00f1eiro de equipo, Pedro Diniz, clasificou na 19\u00aa posici\u00f3n.\nCarreira.\nHill fixo unha gran sa\u00edda desde o seu terceiro posto, adiantando a Villeneuve, e logo colleu ao piloto l\u00edder Michael Schumacher na volta 6. Por ent\u00f3n, ambos pilotos afast\u00e1ranse do resto do peloton. Na volta 11, Hill superou a Schumacher e eventualmente liderar\u00eda a carreira por m\u00e1is de 35 segundos de Villeneuve. Na volta 74, cando faltaban tres voltas, a bomba hidr\u00e1ulica do auto de Hill fallou, facendo que quedase atrapado en terceira velocidade e o acelerador funcionase intermitentemente. Como resultado, Hill comezou a perder tempo e foi superado por Villeneuve na \u00faltima volta. Villeneuve ga\u00f1ou a carreira con Hill terminando segundo, Johnny Herbert logrou o terceiro posto no podio.\nDespois da carreira, o problema, que imped\u00edu a Arrows, Bridgestone e Yamaha a s\u00faa primeira vitoria (no caso de Arrows e Yamaha, as s\u00faas \u00fanicas vitorias), diagnosticouse como un fallo de conexi\u00f3n do acelerador, causado por unha arandela rota que custaba 50 centimos.\nPuntos destacados.\nJohnny Herbert logrou o seu \u00fanico podio da tempada, mentres que Shinji Nakano igualou o seu mellor fin de carreira no sexto posto. Gianni Morbidelli volveu a Sauber no lugar de Norberto Fontana tras perderse tres carreiras por lesi\u00f3n. A segunda posici\u00f3n de Hill tam\u00e9n marcou o mellor resultado para os motores de Yamaha na F\u00f3rmula Un.\nCoa vitoria de Villeneuve, o equipo Williams logrou a s\u00faa 100\u00aa vitoria nun Gran Premio."}
{"id": "414759", "revid": "23204", "url": "https://gl.wikipedia.org/wiki?curid=414759", "title": "Geoffrey Kirkland", "text": "Geoffrey Kirkland, nado en 1939 \u00e9 un dese\u00f1ador de produci\u00f3n ingl\u00e9s. Foi nomeado \u00f3 Oscar na categor\u00eda mellor direcci\u00f3n de arte polo filme \"The Right Stuff\". Foi d\u00faas veces ga\u00f1ador do BAFTA polo seu traballo en \"Bugsy Malone\" e \"Children of Men\". Tam\u00e9n foi nomeado \u00f3 Primetime Emmy polo seu traballo en \"Hemingway &amp; Gellhorn\"."}
{"id": "414760", "revid": "22570", "url": "https://gl.wikipedia.org/wiki?curid=414760", "title": "\u00c1lex Rodr\u00edguez (editor)", "text": "\u00c1lex Rodr\u00edguez, nado en Saint-Martin-d'H\u00e8res o 18 de maio de 1971, \u00e9 un editor de cinema mexicano, con m\u00e1is que vinte cr\u00e9ditos de filmes.\nTraxectoria.\nEditou numerosos filmes de Alfonso Cuar\u00f3n, comezando con \"Y tu mam\u00e1 tambi\u00e9n\" (2001). El e Cuar\u00f3n foron nomeados \u00f3 Oscar \u00e1 mellor montaxe polo filme \"Children of Men\" (2006). O cr\u00edtico Wesley Morris describiu o seu traballo deste xeito: \"Children of Men\" ten unha inmediatez ampulosa que \u00e9 singular nesta era de corte r\u00e1pido. Xunto con \u00c1lex Rodr\u00edguez, Cuar\u00f3n monta o cadro el mesmo, e mentres usa os efectos dixitais como enriquecemento, constr\u00fae escenas dentro do marco da c\u00e1mara no canto de s\u00f3 unha sala de edici\u00f3n. As\u00ed que o filme \u00e9 tan teatral como cinematogr\u00e1fico.\""}
{"id": "414762", "revid": "1131", "url": "https://gl.wikipedia.org/wiki?curid=414762", "title": "Fleet Street", "text": "Fleet Street \u00e9 unha r\u00faa en Londres, Inglaterra, bautizada en homenaxe ao r\u00edo Fleet. Foi a sede da prensa brit\u00e1nica at\u00e9 \u00e1 d\u00e9cada de 1980. Mesmo despois de que o \u00faltimo gran representante dos medios, a Reuters, deixase a zona en 2005, o nome da r\u00faa contin\u00faa a ser usado como unha metonimia para a prensa nacional brit\u00e1nica.\nHistoria.\nA primeira tipograf\u00eda de\u00a0Inglaterra foi instalada aqu\u00ed a finais do s\u00e9culo XV por un asistente de William Caxton. En 1702, o primeiro xornal, The Daily Courant, foi publicado na Fleet Street - a s\u00faa localizaci\u00f3n era conveniente tanto en relaci\u00f3n \u00e1 City canto a Westminster, principais fontes de novas. Dende ent\u00f3n, Fleet Street pasou a ser o centro da industria editorial de Londres. As rotativas baixo as oficinas do diario foron abandonadas en 1987, cando a nova tecnolox\u00eda permitiu producir xornais lonxe do centro, en \u00e1reas como Wapping e Docklands. \nOs dramaturgos Shakespeare e Ben Jonson eran fregueses da vella Mitre Tavern, hoxe no n.\u00ba 37.\nNa esquina ao nordeste da r\u00faa hai un busto do escrito Edgar Wallace, que traballara al\u00ed para o \"Daily Mail\" antes de acadar sona internacional como autor e guionista."}
{"id": "414764", "revid": "25871", "url": "https://gl.wikipedia.org/wiki?curid=414764", "title": "Hangaku Gozen", "text": "Hangaku Gozen (en ) foi unha muller samurai (onna-bugeisha) xaponesa, unha das poucas guerreiras do seu pa\u00eds co\u00f1ecidas e referenciadas na historia e a literatura cl\u00e1sica.\nTraxectoria.\nA s\u00faa vida transcorreu entre a fin do per\u00edodo Heian e o comezo do per\u00edodo Kamakura. Era a filla dun guerreiro samurai chamado J\u014d Sukekuni (\u57ce\u8cc7\u56fd). Os seus irm\u00e1ns eran J\u014d Sukenaga (\u57ce\u8cc7\u6c38) e J\u014d Nagamochi (\u57ce\u9577\u8302 ou Sukemochi \u52a9\u8302).\nHangaku loitou e axudou na defensa do castelo de Echigo en 1201. Vestida con roupas de home, foi abatendo coas s\u00faas frechas dende a torre do castelo a t\u00f3dolos atacantes que se achegaban. Finalmente, un arqueiro evitouna e rode\u00e1ndoa pola parte de atr\u00e1s do castelo, foi quen de ferila cunha frecha."}
{"id": "414766", "revid": "1505", "url": "https://gl.wikipedia.org/wiki?curid=414766", "title": "Mundial de F\u00fatbol Alema\u00f1a 1974", "text": ""}
{"id": "414767", "revid": "89787", "url": "https://gl.wikipedia.org/wiki?curid=414767", "title": "Igrexa de Suecia", "text": "A Igrexa de Suecia (sueco: \"Svenska kyrkan\") \u00e9 unha igrexa evanx\u00e9lica luterana nacional. Ata o ano 1999 foi a igrexa do estado sueco. Ten a s\u00faa sede en Uppsala e a finais de 2017 ti\u00f1a 6 mill\u00f3ns de bautizados, sendo a maior denominaci\u00f3n cristi\u00e1 de Suecia.\n\u00c9 a denominaci\u00f3n luterana m\u00e1is grande de Europa e a terceira m\u00e1is grande do mundo tras a Igrexa Evanx\u00e9lica Et\u00edope Mekane Yesus e a Igrexa Evanx\u00e9lica Luterana en Tanzania. \u00c9 membro da Comu\u00f1\u00f3n de Porvoo e profesa a rama luterana do Cristianismo. Est\u00e1 composta por trinta dioceses divididas en parroquias. \u00c9 unha igrexa nacional aberta que, traballando cunha organizaci\u00f3n democr\u00e1tica e a trav\u00e9s do ministerio da igrexa, cobre todo o pa\u00eds. O Primado da Igrexa de Suecia \u00e9 o Arcebispo de Uppsala (en xu\u00f1o de 2018 era Antje Jackel\u00e9n, a primeira muller arcebispo de Suecia).\n\u00c9 lit\u00farxica e teoloxicamente \"igrexa alta\", conservando sacerdotes, vestimentas e a Misa durante a Reforma en Suecia. En com\u00fan con outras igrexas evanx\u00e9licas luteranas (particularmente nos estados n\u00f3rdicos e b\u00e1lticos), a Igrexa de Suecia mant\u00e9n o episcopado hist\u00f3rico. Algunhas igrexas luteranas te\u00f1en pol\u00edtica congregacional ou pol\u00edtica episcpal modificada sen sucesi\u00f3n apost\u00f3lica, pero o episcopado hist\u00f3rico mantense en Suecia e noutras naci\u00f3ns luteranas da Comu\u00f1\u00f3n de Porvoo.\nA Igrexa de Suecia \u00e9 co\u00f1ecida pola s\u00faa posici\u00f3n liberal en materias teol\u00f3xicas, particularmente na cuesti\u00f3n da homosexualidade. Cando Eva Brunne foi consagrada como Bispo de Estocolmo en 2009, converteuse na primeira bispo abertamente lesbiana do mundo.\nA pesar dunha significativa perda anual de membros (recentemente dun 2% cada ano), a s\u00faa membres\u00eda de 5 993 368 persoas en 2017 representa o 59,3% da poboaci\u00f3n sueca. O alto n\u00famero de membros d\u00e9bese a que ata 1996 todos os nenos nacidos no pa\u00eds eran feito membros, a menos que os seus pais cancelasen activamente a s\u00faa membres\u00eda. Ao redor dun 2% dos membros da igrexa vai regularmente ao servizos dominicais. Segundo unha enquisa de Gallup realizada en 2009, o 17% dos suecos considera a relixi\u00f3n como unha parte importante da s\u00faa vida."}
{"id": "414768", "revid": "865", "url": "https://gl.wikipedia.org/wiki?curid=414768", "title": "Igrexa Luterana de Suecia", "text": ""}
{"id": "414769", "revid": "63181", "url": "https://gl.wikipedia.org/wiki?curid=414769", "title": "Koski Tl", "text": "Koski Tl (\"Tl. Koski\", \u201dTurun l\u00e4\u00e4nin Koski\u201d, en sueco \"Koskis\") \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 2.353 habitantes. A superficie do termo municipal \u00e9 de 192,42 km2, dos cales 0,94\u00a0km2 son auga. O concello ten unha densidade de poboaci\u00f3n de 12,29 hab./km\u00b2.\nLimita cos municipios de Loimaa, Marttila, P\u00f6yty\u00e4, Salo, Somero e Yp\u00e4j\u00e4, este \u00faltimo pertencente \u00e1 rexi\u00f3n de Tavastia Propia.\nO nome do municipio v\u00e9n da antiga provincia provincia de Turku e Pori, denominada en fin\u00e9s \"Turun ja Porin l\u00e4\u00e4ni\". Para diferenciar o municipio doutros tam\u00e9n chamados \"Koski\" adoptouse a forma \"Tl\" xunto ao nome, do mesmo xeito que Koski Hl (da antiga provincia de Tavastia, en fin\u00e9s \"H\u00e4meen l\u00e4\u00e4ni\"). Este \u00faltimo municipio mudou a s\u00faa denominaci\u00f3n por H\u00e4meenkoski en 1996, mais Koski Tl mantivo o seu nome.\nO concello \u00e9 uniling\u00fce en fin\u00e9s."}
{"id": "414771", "revid": "17467", "url": "https://gl.wikipedia.org/wiki?curid=414771", "title": "Hart Racing Engines", "text": ""}
{"id": "414772", "revid": "45576", "url": "https://gl.wikipedia.org/wiki?curid=414772", "title": "Arrows Grand Prix International", "text": ""}
{"id": "414775", "revid": "23204", "url": "https://gl.wikipedia.org/wiki?curid=414775", "title": "East London", "text": "East London \u00e9 a parte de leste da cidade de Londres, a capital do Reino Unido."}
{"id": "414778", "revid": "23204", "url": "https://gl.wikipedia.org/wiki?curid=414778", "title": "Forza A\u00e9rea de Suecia", "text": "A Forza A\u00e9rea de Suecia (sueco: \"Svenska flygvapnet\"), anteriormente co\u00f1ecida como Real Forza A\u00e9rea de Suecia (\"Kungliga Svenska Flygvapnet\"), \u00e9 a rama de aire das das Forzas Armadas de Suecia.\nHistoria.\nA Forza A\u00e9rea de Suecia creouse o 1 de xullo de 1926 cando se fusionaron as unidades de avi\u00f3ns do Ex\u00e9rcito e da Armada. Debido a escalada de tensi\u00f3ns internacionais durante os anos 30, a Forza A\u00e9rea reorganizouse e ampliouse de catro a sete escuadr\u00f3ns. Cando estoupou a segunda guerra mundial en 1939, iniciouse unha nova expansi\u00f3n que non rematar\u00eda ata o final do conflito. A\u00ednda que Suecia nunha entrou na guerra, considerouse necesaria unha gran forza a\u00e9rea para evitar a invasi\u00f3n e para resistir a presi\u00f3n das ameazas por parte das grandes potencias. En 1945 a Forza A\u00e9rea de Suecia ti\u00f1a m\u00e1is de 800 avi\u00f3ns listos para o combate, inclu\u00eddas 15 divisi\u00f3ns de cazas.\nUn gran problema para a Forza A\u00e9rea de Suecia durante a segunda guerra mundial foi a escaseza de combustible. Suecia estaba rodeada por pa\u00edses en guerra e non pod\u00eda contar con combustible importado. No seu lugar os xistos bituminosos dom\u00e9stico eran quentados para producir o necesiado petr\u00f3leo.\nExpansi\u00f3n durante a guerra fr\u00eda.\nA Forza A\u00e9rea de Suecia pasou por unha r\u00e1pida modernizaci\u00f3n a partir de 1945. Xa non era politicamente aceptable equipala con equipos de segunda categor\u00eda. No seu lugar, o Mando A\u00e9reo mercou o mellor que puido atopar no estranxeiro, como por exemplo os P-51D Mustang, de Havilland Mosquito NF.19 e de Havilland Vampire, e apoiou o desenvolvemento de modelos dom\u00e9sticos de alto rendemento. Cando o caza Saab 29 Tunnan foi introducido ao redor de 1950, Suecia pasou a ter de s\u00fapeto aparellos que eran iguais aos mellores da Royal Air Force, the Soviet Union's VVS, e a USAF.\nA finais dos 50 a Forza A\u00e9rea introduciu o sistema de bases Bas 60, que xiraba en tordo \u00e1 dispersi\u00f3n das forzas en m\u00faltiples bases no caso de guerra para facer m\u00e1is dif\u00edcil a un opo\u00f1ente destru\u00edr os seus efectivos no chan. Tam\u00e9n se introduciron pistas de aterraxe en estradas. O Bas 60 foi desenvolvido m\u00e1is adiante no Bas 90 durante as d\u00e9cadas dos 70 e 80.\nDurante a guerra fr\u00eda gastouse unha gran cantidade de cartos (inclu\u00eddos todos os reservados para armas nucleares suecas) na Forza A\u00e9rea e na produci\u00f3n de aeronaves dom\u00e9sticas. En 1957 Suecia ti\u00f1a a cuarta forza a\u00e9rea m\u00e1is poderosa do mundo, cuns 1 000 avi\u00f3ns modernos en servizo de primeira li\u00f1a. Durante os 50 introduciu cazas como o Saab J 29 Tunnan, o Saab A 32 Lansen e o Saab J 35 Draken.\nEn xu\u00f1o de 1952 a Forza A\u00e9rea de Suecia perdeu dous avi\u00f3ns en operaci\u00f3ns da guerra fr\u00eda, no que foi co\u00f1ecido como o Incidente Catalina. Un Douglas DC-3 de intelixencia de sinais foi interceptado por MiG-15 sovi\u00e9ticos sobre o mar B\u00e1ltico e foi derrubado morrendo os seus tres tripulantes e cinco t\u00e9cnicos civ\u00eds. Un hidroavi\u00f3n PBY Catalina de rescate tam\u00e9n foi derrubado, sendo rescatados os seus cinco tripulantes por un cargueiro no mar.\nReestruturaci\u00f3n.\nCo final da guerra fr\u00eda as Forzas Armadas de Suecia pasaron por un gran proceso de reestruturaci\u00f3n. Durante ese tempo varias bases a\u00e9reas foron consideradas innecesarias e pecharon. Os cazas Saab 37 Viggen foron retirados prematuramente. No ano 1994 as Forza A\u00e9rea ti\u00f1a m\u00e1is de 400 cazas e en 2005 o seu n\u00famero reduc\u00edrase a menos de 150.\nServizo de guerra.\nA Forza A\u00e9rea de Suecia participou nalg\u00fan nivel en tres guerras, a Guerra de Inverno fino-sovi\u00e9tica en 1939-1940, a Crise do Congo entre 1961 e 1964, e a guerra civil libia de 2011.\nFinlandia 1940.\nCando a Uni\u00f3n Sovi\u00e9tica atacou Finlandia en novembro de 1939 Suecia acudiu en axuda dos seus veci\u00f1os de varias formas, pero sen chegar a unirse \u00e1 guerra. Unha brigada de infanter\u00eda e un escuadr\u00f3n do aire suecos, \u00e1mbolos dous formados por voluntarios, loitaron no norte de Finlandia dende xaneiro ata marzo de 1940. O escuadr\u00f3n foi designado F 19 e estaba formado por 12 cazas Gloster Gladiator e 4 bombardeiros en picado Hawker Hart.\nCongo 1961-1964.\nA Forza A\u00e9rea de Suecia combateu como parte da misi\u00f3n de pacificaci\u00f3n das Naci\u00f3ns Unidas ONUC durante a Crise do Congo de 1961 a 1964. Estableceu unha \u00e1 a\u00e9rea separada, a F 22, equipada cunha ducia de semi-obsoletos Saab 29 Tunnan, que funcionaron ben baixo as duras condici\u00f3ns do centro de \u00c1frica. Os adversarios secesionistas s\u00f3 ti\u00f1an un pequeno n\u00famero de avi\u00f3ns con pobres capacidades de combate, como os adestradores Fouga Magister.\nLibia 2011.\nO 29 de marzo de 2011 o primeiro ministro sueco anunciou que oito Saab JAS 39 Gripen apoiar\u00edan a zona de exclusi\u00f3n a\u00e9rea ordenada pola ONU sobre Libia. O anuncio respostou a unha petici\u00f3n de axuda da OTAN. Os cazas suecos limit\u00e1ronse a apoiar a zona de exclusi\u00f3n e non estaban autorizados a realizar ataques. O despregue foi aprobado polo Riksdag o 1 de abril e os primeiros cazas partiron cara Libia no d\u00eda seguinte. Un C-130 Hercules acompa\u00f1\u00f3u aos Gripen para tarefas de reabastecemento en voo."}
{"id": "414779", "revid": "1576", "url": "https://gl.wikipedia.org/wiki?curid=414779", "title": "Libelloides coccajus", "text": "Libelloides coccajus \u00e9 unha especie de insecto neur\u00f3ptero endopterigoto (con metamorfose completa) da familia Ascalaphidae.\nCaracter\u00edsticas.\nNeur\u00f3ptero de ata 25 mm de lonxitude e 52 de envergadura. Pola s\u00faa forma e conduta lembra unha bolboreta; por\u00e9n, as s\u00faas \u00e1s, que non levan escamas, son transparentes, amarelas no primeiro terzo externo e pardoescuras na face anterior.\nTen o corpo cheo de pelos mouros.\nDistribuci\u00f3n.\nRegular no sur de Europa, \u00f3 norte dos Alpes s\u00f3 en lugares mornos. \u00c9 unha especie moi rara."}
{"id": "414780", "revid": "89787", "url": "https://gl.wikipedia.org/wiki?curid=414780", "title": "O deserto vermello", "text": "O deserto vermello (en ) \u00e9 un filme italiano dirixido por Michelangelo Antonioni e protagonizado por Monica Vitti e Richard Harris. Escrito por Antonioni e Tonino Guerra, o filme trata sobre unha muller que tenta sobrevivir no mundo moderno da neurose cultural e a d\u00fabida existencial. O primeiro filme a cor de Antonioni, \"O deserto vermello\" salienta polo seu dese\u00f1o esc\u00e9nico; o traballo ten lugar en gran medida en paisaxes industriais que foron interpretadas como correlativas do malestar, alienaci\u00f3n e percepci\u00f3ns vivas da personaxe principal. O seu t\u00edtulo inicial foi \"Celeste e verde\".\nEstreouse en galego o 25 de novembro de 2001 a trav\u00e9s da TVG."}
{"id": "414781", "revid": "23204", "url": "https://gl.wikipedia.org/wiki?curid=414781", "title": "Il deserto rosso", "text": ""}
{"id": "414782", "revid": "89787", "url": "https://gl.wikipedia.org/wiki?curid=414782", "title": "Blatodeos", "text": "A dos blatodeos (Blattodea) \u00e9 unha orde de insectos que cont\u00e9n as cascudas e t\u00e9rmites. Anteriormente as t\u00e9rmites eran consideradas unha orde separada, Isoptera, pero as probas xen\u00e9ticas e moleculares indican unha \u00edntima relaci\u00f3n coas cascudas, de tal xeito que as cascudas e as t\u00e9rmites evolucionaron a partir de antepasados com\u00fans. Os Blattodea e as barbantesas (orde Mantodea) son agora consideradas parte da superorde Dictyoptera. Os Blattodea comprenden aproximadamente 4\u00a0400 especies de cascudas en case 500 x\u00e9neros, e unhas 3\u00a0000 especies de t\u00e9rmites nuns 300 x\u00e9neros.\nAs t\u00e9rmites son de cores claras e corpo brando e son insectos eusociais que viven en colonias, mentres que as cascudas, son de cores escuras (a mi\u00fado marr\u00f3ns), esclerotizadas e segmentadas. Dentro da colonia as t\u00e9rmites te\u00f1en un sistema de castas, no que hai un par de reprodutores maduros, o rei e a ra\u00ed\u00f1a, e un gran n\u00famero de obreiras est\u00e9riles e soldados. As cascudas non son coloniais pero te\u00f1en a tendencia a agregarse e poden ser consideradas presociais, e todos os adultos poden reproducirse. Outras semellanzas entre os dous grupos incl\u00faen varios comportamentos sociais, seguimento de rastros, reco\u00f1ecemento de parentes e m\u00e9todos de comunicaci\u00f3n.\nFiloxenia e evoluci\u00f3n.\nA an\u00e1lise clad\u00edstica de cinco secuencias de ADN en 107 especies que representan todas as subfamilias de t\u00e9rmites, as seis familias de cascudas, que incl\u00faen 22 das 29 subfamilias, e 5 das 15 familias de barbantesas (os denominados grupos externos ou \"out-groups\") mostraron que as t\u00e9rmites est\u00e1n aloxadas dentro das cascudas e que os Cryptocercidae son un grupo irm\u00e1n das t\u00e9rmites. Os m\u00e1ntidos eran un grupo irm\u00e1n de Blattodea. \"Cryptocercus\" tam\u00e9n comparte caracter\u00edsticas como a de ter especies de bacterias do tracto intestinal iguais \u00e1s das t\u00e9rmites.\nAs familias de cascudas Lamproblattidae e Tryonicidae non se mostran pero est\u00e1n situadas dentro da superfamilia Blattoidea. As familias de cascudas Corydiidae e Ectobiidae eran antes co\u00f1ecidas como Polyphagidae e Blattellidae.\nAs relaci\u00f3ns evolutivas dos Blattodea (cascudas e t\u00e9rmites), baseadas en Eggleton, Beccaloni &amp; Inward (2007), m\u00f3stranse no cladograma:\nDiversidade.\nAs cascudas, diversificadas nunhas 4\u00a0000 especies, enc\u00f3ntranse practicamente en todas partes do mundo e cada continente ten as s\u00faas especies ind\u00edxenas. A maior\u00eda son omn\u00edvoras ou detrit\u00edvoras e viven nunha ampla variedade de h\u00e1bitats como entre follas ca\u00eddas, madeira podre, vexetaci\u00f3n espesa, en gretas, en cavidades baixo as codias das \u00e1rbores, baixo troncos e entre entullos. Algunhas son arb\u00f3reas, outras viven en covas e algunhas son acu\u00e1ticas. Un pequeno n\u00famero de especies viven na proximidade dos humanos nas casas, e foron involuntariamente transportadas por todo o mundo por eles, e consid\u00e9ranse unha praga. A\u00ednda que algunhas especies albergan simbiontes nos seus intestinos, o cal facilita a dixesti\u00f3n da celulosa, moitas especies tam\u00e9n producen encimas que dixiren a celulosa independentemente dos simbiontes.\nHai unhas 3\u00a0000 especies de t\u00e9rmites, que se encontran en todos os continentes excepto na Ant\u00e1rtida. A maior diversidade enc\u00f3ntrase en \u00c1frica e hai relativamente poucas especies que habiten en Europa e Norteam\u00e9rica. Son tam\u00e9n detrit\u00edvoras e moitas especies comen madeira, e especializaron o seu tracto dixestivo albergando protozoos simbi\u00f3ticos cos que dixiren a celulosa. As t\u00e9rmites te\u00f1en corpos moles e mant\u00e9\u00f1ense f\u00f3ra da vista sempre que \u00e9 posible. Grosso modo, poden subdividirse nos tipos que viven en madeira h\u00famida, en madeira seca e os subterr\u00e1neos. En xeral, as t\u00e9rmites de madeira h\u00famidas habitan \nnos bosques de con\u00edferas, as t\u00e9rmites da madeira seca habitan nos bosques de madeira dura e as subterr\u00e1neas viven nunha ampla variedade de h\u00e1bitats.\nCaracter\u00edsticas.\nAs t\u00e9rmites son insectos eusociais que viven en colonias. Te\u00f1en un sistema de castas, formado por un rei, unha ra\u00ed\u00f1a en cada colonia e un gran n\u00famero de obreiras e soldados non reprodutores. As obreiras procuran a madeira que \u00e9 o seu alimento, que levan \u00e1 colonia para alimentar os individos reprodutores e \u00e1s cr\u00edas en desenvolvemento. As cascudas son tam\u00e9n insectos sociais pero non viven en colonias e todos os adultos poden reproducirse. Algunhas especies forman agregaci\u00f3ns, outras mostran unha inclinaci\u00f3n a agregarse e algunhas proporcionan coidados parentais \u00e1s cr\u00edas.\nOs dous grupos te\u00f1en sorprendentes semellanzas en comportamento, que probablemente herdaron do seu devanceiro com\u00fan. Entre elas est\u00e1n unha atracci\u00f3n polos lugares c\u00e1lidos e h\u00famidos, a tigmotaxe, o costume de escavar tobos, a manipulaci\u00f3n do substrato, o comportamento hixi\u00e9nico, a compartici\u00f3n de comida, o canibalismo, o comportamento excretor, a comunicaci\u00f3n vibracional, o reco\u00f1ecemento de parentes, o seguimento de rastros, o aloacicalamento (doutros individuos), o coidado das cr\u00edas, recorte das antenas e certos comportamentos de apareamento. Nalg\u00fans destes comportamentos, hai marcadas semellanzas entre as t\u00e9rmites e as cr\u00edas de cascudas, pero non cos adultos. Durante a evoluci\u00f3n da eusocialidade, os individuos compart\u00edan un desexo de agruparse. As cascudas xuven\u00eds te\u00f1en unha tendencia a agregarse mentres que os adultos a mi\u00fado compiten agresivamente entre si polo espazo e os recursos. De xeito similar, o acicalamento individual ou ser acicalado \u00e9 com\u00fan en colonias de t\u00e9rmites mais o aloacicalamento non \u00e9 un comportamento xeral nas cascudas, a\u00ednda que os individuos se acicalen a si mesmos. Unha excepci\u00f3n a isto \u00e9 a cascuda \"Cryptocercus\", que parece estr m\u00e1is estreitamente relacionada coas t\u00e9rmites que con outras cascudas.\n Nelas as cr\u00edas acic\u00e1lanse entre si e tam\u00e9n acicalan aos adultos.\nAmbos os grupos son tam\u00e9n afectados polo seu ambiente social. Unha t\u00e9rmite, se a deixamos soa, ten un vigor significativamente menor e unha duraci\u00f3n da vida m\u00e1is curta que a que te\u00f1en d\u00faas que se deixan xuntas. Unha ninfa de cascuda illada pode crecer polo menos a metade de r\u00e1pido que os individuos agrupados e ten unha peor esperanza de vida.\nTanto as t\u00e9rmites coma as cascudas son copr\u00f3fagas, xa que consomen de pellets fecais. As t\u00e9rmites obreiras adultas buscan o alimento e transp\u00f3rtano \u00e1 colonia, onde o ceden aos individuos reprodutores e aos xoves pola s\u00faa boca ou ano, proporcion\u00e1ndolles todos os nutrientes que necesitan. As cascudas xoves non son buscadores de alimento efectivos, e raramente se afastan dos lugares onde est\u00e1n agochadas, e obte\u00f1en gran parte da s\u00faa nutrici\u00f3n comendo as feces dos individuos m\u00e1is grandes. Deles adquiren a flora microbina que lles axuda a dixerir a comida.\nUnha soa familia, a Cryptocercidae, e unha especie primitiva de t\u00e9rmite, \"Mastotermes darwiniensis\", comparten a caracter\u00edstica da orixe segmental de certas estruturas reprodutoras da femia, e o feito de que depositan os ovos nas ootecas que son t\u00edpicas das cascudas.\nCascudas.\nArtr\u00f3podos similares \u00e1s actuais cascudas dominaron as comunidades de insectos do Carbon\u00edfero. As cascudas modernas radiaron a partir delas a mediados do Mesozoico. Son insectos nocturnos, que s\u00f3 saen a buscar alimento e auga pola noite. Non se consideran eusociais porque as s\u00faas poboaci\u00f3ns non est\u00e1n divididas en castas; por\u00e9n, son de todos modos criaturas sociais e poden vivir en grupos de ata un mill\u00f3n de individuos. As cascudas est\u00e1n aplanadas dorsolateralmente e son aproximadamente ovais cunha placa parecida a un escudo chamada pronoto, que cobre o seu t\u00f3rax e a rexi\u00f3n posterior da cabeza. As antenas te\u00f1en moitos segmentos, son longas e delgadas, e as pezas bucais est\u00e1n adaptadas \u00e1 mastigaci\u00f3n. As \u00e1s anteriores son normalmente cori\u00e1ceas e as traseiras membranosas. As coxas das patas est\u00e1n aplanadas para que os f\u00e9mures encaixen nelas ben cando est\u00e1n dobradas. As cascudas son hemimet\u00e1bolas; non hai estadio pupal e as ninfas lembran os adultos excepto no seu tama\u00f1o e a ausencia de \u00e1s. As cascudas femias producen un saco de ovos chamado ooteca que pode conter de 12 a 25 ovos dependendo da especie. Algunhas especies mostran un comportamento de coidado das cr\u00edas, mentres que outras non lles prestan ning\u00fan coidado. Na maior\u00eda das especies o crecemento ata chegar \u00e1 madurez dura de tres a catro meses, pero nunhas poucas especies, o estadio de ninfa pode durar varios anos. Os principais factores que afectan a duraci\u00f3n do estadio de ninfa son diferenzas estacionais, e a cantdade de nutrientes da dieta.\nComunicaci\u00f3n.\nComo en moitas especies de insectos, as cascudas comun\u00edcanse entre elas liberando feromonas. Recentemente, tam\u00e9n se descubriu que as cascudas liberan hidrocarburos do seu corpo que son transferidos por medio de interacci\u00f3ns das antenas. Estes hidrocarburos axudan na comunicaci\u00f3n das cascudas e mesmo poden indicar se un individuo \u00e9 un membro da s\u00faa parentela ou non para impedir a endogamia. As cascudas que foron illadas no laboratorio mostran efectos extremos no comportamento e son menos estimuladas por estes hidrocarburos e feromonas, o que posiblemente indica que c\u00f3mpre un ambiente de grupo para desenvolver estas habilidades de comunicaci\u00f3n.\nT\u00e9rmites.\nTodas as especies de t\u00e9rmites son en certo grao eusociais, e os membros dunha colonia est\u00e1n diferenciados en sistemas de castas. A maior\u00eda das poboaci\u00f3ns de t\u00e9rmites constan da casta das obreiras, responsable da procura de alimento, construci\u00f3n do termiteiro, acicalamento e coidado das cr\u00edas. A casta dos soldados ten como \u00fanica responsabilidade a protecci\u00f3n do ni\u00f1o dos predadores e outros competidores. Os soldados te\u00f1en mand\u00edbulas moi desenvolvidas e moitas gl\u00e1ndulas ex\u00f3crinas que segregan m\u00faltiples substancias defensivas nocivas para os predadores.\nNormalmente s\u00f3 o rei e a ra\u00ed\u00f1a poden reproducirse; as outras castas son est\u00e9riles. Hai d\u00faas clases de reprodutores: reprodutores primarios e reprodutores neon\u00e9ticos. Os primarios son responsables da creaci\u00f3n da colonia e caracterizanse por ter ollos compostos, marcas alares (lugares de onde se desprenderon as \u00e1s), e unha esclerotizaci\u00f3n definida. Os reprodutores neon\u00e9ticos poden desenvolverse no seo da colonia xeralmente cando un dos reprodutores primarios morre, ou poden desenvolverse adicionalmente \u00e1 ra\u00ed\u00f1a existente. Os reprodutores neon\u00e9ticos poden ter dous fenotipos, un con \u00e1s e outro sen elas. Se os neon\u00e9ticos son alados, marchan voando da colonia parental, empar\u00e9llanse e forman unha nova colonia, pero se son formas non aladas, permanecen na colonia parental. As diferentes rutas de desenvolvemento que sigan estes dous morfos adoitan depender da dispo\u00f1ibilidade de comida na colonia, ou dos niveis variables de parasitismo na colonia. A casta \u00e1 que pertencer\u00e1 unha determinada ninfa en desenvolvemento empeza a facerse aparente nos \u00faltimos \u00ednstares; nese momento, os reprodutores potenciais empezan a mostrar un incremento de tama\u00f1o da rexi\u00f3n gonadal.\nAs colonias de t\u00e9rmites poden ser arb\u00f3reas, con forma de mont\u00edculo ou subterr\u00e1neas, e as t\u00e9rmites primitivas ani\u00f1an completamente dentro de estruturas pechadas, como tocos ou troncos. A construci\u00f3n do ni\u00f1o faise en gran medida coa propia materia fecal das t\u00e9rmites, con outros materiais como fibra vexetal mastigada, que orixina unha substancia similar a cart\u00f3n d\u00e9bil pero impermeable, e con solo, que orixina unha substancia dura, pero pode ser erosionado pola auga. Os ni\u00f1os a\u00e9reos est\u00e1n conectados ao chan por pasadizos pechados; as obreiras cegas de corpos brandos da maior\u00eda das especies viven permanentemente dentro destes ambientes protexidos e non se aventuran a sa\u00edr ao aire libre. A especie \"Trinervitermes trinervoides\" \u00e9 unha excepci\u00f3n a isto, xa que as obreiras saen a buscar comida en pequenos grupos \u00e1 superficie pola noite, segregando uns fedorentos terpenos para disuadir os depredadores. Os ni\u00f1os son complexas estruturas con t\u00faneles subterr\u00e1neos que os comunican coas \u00e1reas de alimentaci\u00f3n. En \u00c1frica, os termiteiros con forma de mont\u00edculo poden chegar aos nove metros de altura e trinta metros de di\u00e1metro, producindo unha \u00e1rea de maior fertilidade e creando un pequeno punto quente de biodiversidade.\nComen madeira e detritos vexetais en descomposici\u00f3n, polo que son moi importantes nos ecosistemas."}
{"id": "414785", "revid": "27155", "url": "https://gl.wikipedia.org/wiki?curid=414785", "title": "Blatodeo", "text": ""}
{"id": "414786", "revid": "27155", "url": "https://gl.wikipedia.org/wiki?curid=414786", "title": "Blattodea", "text": ""}
{"id": "414789", "revid": "25871", "url": "https://gl.wikipedia.org/wiki?curid=414789", "title": "Redfoo", "text": "Stefan Kendal Gordy, co\u00f1ecido como Redfoo, \u00e9 un DJ estadounidense, fillo do fundador de Motown Records, Berry Gordy.\nTraxectoria.\nEn 2006 formou o grupo LMFAO co seu sobri\u00f1o SkyBlu, producindo 2 \u00e1lbums, antes de dividirse en 2012. A canci\u00f3n Party Rock Anthem \u00e9 a canci\u00f3n m\u00e1is famosa, que vende 10 mill\u00f3ns de parellas s\u00f3 nos Estados Unidos. O segundo \u00e9xito \u00e9 Sexy and I know it, que vendeu 8 mill\u00f3ns de parellas nos Estados Unidos.\nCarreira en solitario.\nEn 2013 foi presentador de MTV Europeans, e xu\u00edz de Xfactor Australia; Neste ano lanzou Let's Get Ridiculous, que vendeu 280.000 parellas en Australia. En 2014 sempre foi xu\u00edz de X Factor Australia, publicando o seu single New Thang, que vendeu 210.000 parellas en Australia e 500.000 en Corea do Sur."}
{"id": "414791", "revid": "1505", "url": "https://gl.wikipedia.org/wiki?curid=414791", "title": "Cascudas", "text": ""}
{"id": "414793", "revid": "89787", "url": "https://gl.wikipedia.org/wiki?curid=414793", "title": "Battersea Power Station", "text": "A Battersea Power Station \u00e9 unha f\u00e1brica de enerx\u00eda el\u00e9ctrica desactivada que usaba carb\u00f3n como a s\u00faa principal materia prima. At\u00f3pase na beira sur do r\u00edo T\u00e1mese, en Battersea, distrito central do suroeste de Londres.\u00a0Est\u00e1\u00a0formada por d\u00faas f\u00e1bricas de enerx\u00eda individuais, constru\u00eddas en d\u00faas alturas distintas na forma dun predio \u00fanico. A Battersea Power Station A foi constru\u00edda na d\u00e9cada de 1930, e a Battersea Power Station B\u00a0\u00f3 oeste na d\u00e9cada de 1950. As d\u00faas f\u00e1bricas foron constru\u00eddas con dese\u00f1o id\u00e9ntico, creando a disposici\u00f3n co\u00f1ecida coas catro chemineas. A f\u00e1brica parou de xerar enerx\u00eda en 1983, por\u00e9n nos \u00faltimos 50 anos virou unha das atracci\u00f3ns tur\u00edsticas m\u00e1is famosas de Londres. A fama da f\u00e1brica d\u00e9bese \u00e1s s\u00faas aparici\u00f3ns na cultura popular, o que incl\u00fae unha filmaci\u00f3n para o filme \"Help!\", da banda The Beatles, para o videoclip da canci\u00f3n \"Another Thing Comin'\", da banda Judas Priest, e a portada do \u00e1lbum \"Animals\", da banda Pink Floyd. Al\u00e9n diso, unha fotograf\u00eda da sala de control da f\u00e1brica foi usada como capa do \u00e1lbum Quark, Strangeness and Charm, da banda Hawkwind.\nDesde o peche da f\u00e1brica, o local permaneceu sen uso, con varios planos de desenvolvemento propostos sen \u00e9xito por varios donos. O local \u00e9 actualmente unha propiedade da compa\u00f1\u00eda de administradores irlandeses Real Estate Oportunities (REO), que o comprou en novembro de 2006 por \u00a3 400 mill\u00f3ns. En novembro de 2010, a REO recibiu permiso para reformar a f\u00e1brica para uso p\u00fablico e constru\u00edr 3.400 casas no local. Por\u00e9n, ese plano non foi levado adiante porque as d\u00e9bedas da REO foron cobradas polos seus acredores, bancos do Reino Unido e Irlanda."}
{"id": "414794", "revid": "56817", "url": "https://gl.wikipedia.org/wiki?curid=414794", "title": "Chatham Dockyard", "text": "A estaleiros navais de Chatham (en ) situados na desembocadura do r\u00edo Medway en Chatham, en Kent no Reino Unido, son un dos m\u00e1is antigos estaleiros de Gran Breta\u00f1a.\nHistoria.\nOs inicios.\nA construci\u00f3n dos estaleiros en Chatham data do per\u00edodo da reforma inglesa, per\u00edodo durante o cal as relaci\u00f3ns de\u00a0Inglaterra, cos pa\u00edses europeos, daquela ligados \u00e1\u00a0igrexa cat\u00f3lica romana, estaban moi deterioradas. Estas relaci\u00f3ns tensas resultou na obriga de Inglaterra para aumentar a s\u00faa capacidade militar, especialmente en termos de defensa mar\u00edtima.\nPor m\u00e1is de 400 anos, a partir da 1550, estiveron na vangarda en termos de construci\u00f3n naval, industrial e desenvolvemento de\u00a0arquitectura naval para a Royal Navy. M\u00e1is de 500 barcos foron constru\u00eddos, e no auxe da s\u00faa historia, empregaron m\u00e1is de 10.000 traballadores especializados nun sitio de m\u00e1is de 400 acres."}
{"id": "414795", "revid": "23204", "url": "https://gl.wikipedia.org/wiki?curid=414795", "title": "Plano secuencia", "text": "Un plano secuencia \u00e9, no cinema\u00a0e na\u00a0televisi\u00f3n, unha t\u00e9cnica de planificaci\u00f3n de rodaxe que consiste na realizaci\u00f3n dunha toma sen cortes durante un tempo bastante dilatado, podendo usar travellings e diferentes tama\u00f1os de planos e \u00e1ngulos no seguimento dos personaxes ou na exposici\u00f3n dun escenario. P\u00f3dese utilizar para un efecto dram\u00e1tico e narrativo se se fai correctamente, e en tomas en movemento a mi\u00fado l\u00f3grase mediante o uso dunha plataforma rodante ou unha steadicam.\nUn dos m\u00e1is famosos planos secuencia da historia do cine pertence \u00f3 comezo do filme\u00a0\"Touch of Evil\" de Orson Welles, no que o suspense, centrado en cando estalar\u00e1 unha bomba colocada nun coche que atravesa o centro da cidade, comb\u00ednase coa presentaci\u00f3n da parella protagonista, todo iso envolto polo ritmo sincopado dun tema de Henry Mancini."}
{"id": "414796", "revid": "23204", "url": "https://gl.wikipedia.org/wiki?curid=414796", "title": "Great Expectations (filme de 1998)", "text": "Great Expectations \u00e9 un filme estadounidense de 1998 coescrito e dirixido por Alfonso Cuar\u00f3n. \u00c9 unha adaptaci\u00f3n da novela de Charles Dickens \"Grandes esperanzas\", e est\u00e1 protagonizado por Ethan Hawke, Gwyneth Paltrow, Hank Azaria, Robert De Niro, Anne Bancroft e Chris Cooper. Salienta por trasladar a ambientaci\u00f3n orixinal da novela, o Londres de 1812-1827, \u00f3 Nova York da d\u00e9cada de 1990."}
{"id": "414797", "revid": "89787", "url": "https://gl.wikipedia.org/wiki?curid=414797", "title": "Hank Williams", "text": "Hiram \"Hank\" Williams, nado en Mount Olive (no condado de Butler, Alabama) o 17 de setembro de 1923 e finado en Oak Hill (Virxinia Occidental) o 1 de xaneiro de 1953, foi un cantautor estadounidense, considerado unha icona da m\u00fasica country e un dos m\u00fasicos m\u00e1is influentes do s\u00e9culo XX. Destacado int\u00e9rprete de m\u00fasica \"honky tonk\", na s\u00faa curta traxectoria gravou m\u00e1is de 400 canci\u00f3ns e tivo numerosos \u00e9xitos que, xunto coas s\u00faas carism\u00e1ticas interpretaci\u00f3ns e composici\u00f3ns, lle proporcionaron unha gran fama.\nEntre os pseud\u00f3nimos que empregou est\u00e1n \"Luke the drifter\" ou \"Ramblin' man\".\nTraxectoria.\nWilliams naceu nunha cabana de madeira preto dunha estrada no condado de Butler, en Alabama. Naceu cun leve caso non diagnosticado de espina b\u00edfida oculta, trastorno da columna vertebral que lle causou dores toda a vida e foi un factor importante no seu posterior abuso do alcohol e as drogas. Foi o terceiro e \u00faltimo fillo da familia, precedido por un irm\u00e1n que morreu ao pouco de nacer e da s\u00faa irm\u00e1 Irene.\nEn xullo de 1936, as familias Williams e McNeil abriron unha pensi\u00f3n no centro de Montgomery. Nese tempo, Williams decidiu cambiar o seu nome Hiram de xeito informal a Hank, que consideraba que era mellor para a s\u00faa arelada carreira na m\u00fasica country. Ao finalizar a escola e as fins de semana, Williams cantaba e tocaba a s\u00faa guitarra \"Silvertone\" na beirarr\u00faa fronte aos estudios de radio WSFA. Captou axi\u00f1a a atenci\u00f3n dos produtores desa canle, que de cando en vez o invitaban a entrar para actuar en directo. Foron tantos os o\u00edntes que lle pediron \u00e1 estaci\u00f3n de radio m\u00e1is canci\u00f3ns do \"Singing Kid\" que os produtores o contrataron cos seus propios quince minutos, d\u00faas veces \u00e1 semana, por un salario semanal de quince d\u00f3lares.\nO seu \u00e9xito na radio propiciou que arrincase a s\u00faa carreira musical. O soldo foille suficiente para comezar cun grupo de seu, que chamou Drifting Cowboys. A entrada dos Estados Unidos na segunda guerra mundial supuxo o comezo de tempos dif\u00edciles para Williams, en parte debido a que os integrantes do seu conxunto se alistaron no ex\u00e9rcito.\nA s\u00faa lenda creceu ao morrer con 29 anos no aninovo de 1953: o chofer que contratara para levalo de xira atopouno morto ao parar a botar gasolina en Oak Hill (Virxinia Occidental).\nReco\u00f1ecementos.\nAs s\u00faas canci\u00f3ns son consideradas como un dos piares sobre os que se constru\u00edu a m\u00fasica country contempor\u00e1nea, e foi homenaxeado con versi\u00f3ns das s\u00faas canci\u00f3ns dende o pop ou o rock.\nEn 2003 a revista Rolling Stone situouno no posto 74.\u00ba da s\u00faa lista \"The Immortals\" (Os inmortais).\nO seu fillo, Hank Williams Jr., a s\u00faa filla, Jett Williams, e os seus netos Hank Williams III e Holly Williams son tam\u00e9n m\u00fasicos profesionais.\nCanci\u00f3ns.\nO n\u00famero indica a posici\u00f3n que acadou nas listaxes de \u00e9xitos dos Estados Unidos:"}
{"id": "414798", "revid": "6939", "url": "https://gl.wikipedia.org/wiki?curid=414798", "title": "Grandes esperanzas", "text": "Grandes esperanzas (en ) \u00e9 a d\u00e9cimo terceira novela de Charles Dickens, e a pen\u00faltima completada. Tr\u00e1tase dun \"bildungsroman\" que describe o crecemento e o desenvolvemento persoal dun orfo chamado Pip. \u00c9 a segunda novela de Dickens, despois de \"David Copperfield\", en ser narrada completamente en primeira persoa. Nun comezo, foi publicada de forma seriada no xornal semanal de Dickens, \"All the Year Round\", dende o 1 de decembro de 1860 at\u00e9 agosto de 1861. En outubro de 1861, Chapman and Hall publicou a novela en tres volumes.\nTraduciuna \u00f3 galego Isabel Soto a partir da adaptaci\u00f3n \u00f3 castel\u00e1n a cargo de Jos\u00e9 Mar\u00eda P\u00e9rez Z\u00fa\u00f1iga, e foi publicada pola editorial Vicens Vives en 2012."}
{"id": "414799", "revid": "23204", "url": "https://gl.wikipedia.org/wiki?curid=414799", "title": "Great Expectations", "text": ""}
{"id": "414800", "revid": "23204", "url": "https://gl.wikipedia.org/wiki?curid=414800", "title": "Krita", "text": "Krita \u00e9 un programa inform\u00e1tico de c\u00f3digo aberto, libre e gratu\u00edto, para debuxo dixital en formato raster/vectorial dese\u00f1ado para ilustraci\u00f3n e animaci\u00f3n.\nFormatos de arquivos soportados.\nO formato nativo de Krita \u00e9 Krita Document (.kra). Traballa tam\u00e9n con outros formatos inclu\u00edndo o PSD."}
{"id": "414802", "revid": "1410", "url": "https://gl.wikipedia.org/wiki?curid=414802", "title": "Onna-bugeisha", "text": "Unha onna-bugeisha (en ) era un tipo de muller guerreira pertencente \u00e1 nobreza xaponesa. Participaban en batallas, xeralmente a car\u00f3n dos samurais homes, e formaban parte da clase \"bushi\"\u00a0(samurai) na sociedade feudal xaponesa. Ao igual que eles, tam\u00e9n eran adestradas no uso de armas para protexer o seu fogar, familia e honra en tempos de guerra. Algunhas onna-bugeisha co\u00f1ecidas foron Tomoe Gozen, Nakano Takeko ou Hangaku Gozen.\nHistoria.\nOrixe.\nMoito tempo antes da emerxencia dos co\u00f1ecidos samurais, os guerreiros xaponeses eran intensamente adestrados para brandir unha espada e unha lanza. As mulleres aprend\u00edan a usar a lanza naginata, a daga kaiken e a arte do tant\u014djutsu na batalla. Adestralas aseguraba a protecci\u00f3n naquelas comunidades con falta de guerreiros homes. Unha destas mulleres, posteriormente co\u00f1ecida como a Emperatriz Jing\u016b (c. 169\u2013269), usou as s\u00faas habilidades para provocar un cambio econ\u00f3mico e social. \u00c9 reco\u00f1ecida por ser a onna-bugeisha que liderou a invasi\u00f3n de Corea no ano 200 trala morte en batalla do seu marido, o Emperador Ch\u016bai (o d\u00e9cimo cuarto emperador do Xap\u00f3n).\nDe acordo coa lenda, conquistou Corea milagrosamente sen verter unha soa pinga de sangue. A pesar das controversias arredor da s\u00faa existencia e as s\u00faas faza\u00f1as, foi un perfecto exemplo de onna-bugeisha.\nDurante os per\u00edodos Heian e Kamakura, as mulleres que participaron no campo de batalla foron m\u00e1is unha excepci\u00f3n que unha constante. Os ideais xaponeses da feminidade predispuxeron a moitas mulleres a adoptar un rol de submisi\u00f3n e impotencia, en conflito co papel dunha muller guerreira.\nPer\u00edodo Kamakura.\nAs guerras Genpei (1180\u20131185) marcaron o comezo do conflito entre os clans Taira e Minamoto; dous dos clans m\u00e1is prominentes e poderosos cara \u00e1 fin do per\u00edodo Heian. A epopea \"Heike monogatari\" foi escrita no s\u00e9culo XIII para commemorar as historias dos valentes e devotos samurais. Entre eles at\u00f3pase Tomoe Gozen, serva de Minamoto no Yoshinaka, membro do clan Minamoto. Ela axudou a Yoshinaka a defenderse dos ataques do seu curm\u00e1n, Minamoto no Yoritomo. Durante a batalla de Awazu (o 21 de febreiro de 1184) infiltrouse entre as forzas inimigas, arroxouse contra o seu guerreiro m\u00e1is forte, descabalgouno, apresouno e decapitouno.\nEn \"Heike monogatari\" descr\u00edbese a Tomoe Gozen como unha muller \"particularmente bela, coa pel branca, pelo longo e facci\u00f3ns encantadoras\". Tam\u00e9n foi unha not\u00e1bel arqueira e sempre que unha batalla era inminente, Yoshinaka envi\u00e1baa de primeira capit\u00e1, equipada cunha forte armadura, un escudo enorme e un poderoso arco. A\u00ednda que non se demostrou que Tomoe Gozen fose unha figura hist\u00f3rica, tivo un grande impacto na clase guerreira e nas escolas tradicionais de naginata. As s\u00faas faza\u00f1as tam\u00e9n formaron parte de obras de teatro como \"Tomoe no Monogatari\", as\u00ed como en varias pinturas de estilo ukiyo-e.\nEn 1185, estabeleceuse o shogunato Kamakura baixo o mandato de Minamoto no Yoritomo, tras frustrar as intenci\u00f3ns do clan Taira. Ap\u00f3s a s\u00faa morte, a s\u00faa muller H\u014dj\u014d Masako converteuse na primeira onna-bugeisha en xogar un papel prominente na pol\u00edtica. Masako f\u00edxose monxa budista, un destino habitual para as vi\u00favas de samurais, pero continuou participando activamente na pol\u00edtica. Influ\u00edu nas vidas dos seus fillos Minamoto no Yoriie e Minamoto no Sanetomo (segundo e terceiro sh\u014dgun respectivamente) e nas decisi\u00f3ns da facci\u00f3n do clan H\u014dj\u014d na corte do sh\u014dgun.\nA trav\u00e9s dos esforzos colectivos de Masako e uns poucos monicreques pol\u00edticos, as leis de goberno da corte do sh\u014dgun de comezos do s\u00e9culo XIII, permitiron que as mulleres tivesen os mesmos dereitos de herdanza que os seus parentes fraternos. A\u00ednda que o papel principal da muller no Xap\u00f3n segu\u00eda a ser o de coidar da familia e dos seus maridos, adquiriron un maior status dentro do fogar. Estas leis tam\u00e9n permitiron \u00e1s mulleres xaponesas controlar as finanzas, o legado de propiedades, o mantemento das casas, contratar servos e criar os seus fillos de acordo cunha boa educaci\u00f3n samurai. Tam\u00e9n se esperaba delas que defendesen os seus fogares en tempos de guerra.\nPer\u00edodo Edo.\nPor mor da influencia da filosof\u00eda neoconfucianista e o estabelecemento dun mercado matrimonial no per\u00edodo Edo (1600\u20131868), o status das onna-bugeisha diminu\u00edu significativamente. A s\u00faa funci\u00f3n cambiou as\u00ed como a dos seus maridos. Os samurais deixaron de implicarse nas batallas e nas guerras, pasando a ter un rol m\u00e1is burocr\u00e1tico. As mulleres, e especialmente as fillas de clase alta, axi\u00f1a se converteron en pe\u00f3ns nos plans de \u00e9xito e poder das s\u00faas familias. Os ideais de devoci\u00f3n valente e autosacrificio foron gradualmente substitu\u00eddos por unha obediencia silenciosa e pasiva.\nViaxar durante o per\u00edodo Edo era moi esixente e inseguro para moitas mulleres debido \u00e1s duras restricci\u00f3ns. Sempre ti\u00f1an que estar acompa\u00f1adas por un home, xa que non se lles permit\u00eda viaxar por si mesmas. Amais, ti\u00f1an que posu\u00edr permisos espec\u00edficos argumentando os seus motivos ou negocios. As mulleres samurais tam\u00e9n foron duramente acosadas polos oficiais que controlaban os puntos de inspecci\u00f3n.\nO comezo do s\u00e9culo XVII supuxo unha transformaci\u00f3n moi significativa da aceptaci\u00f3n social das mulleres no Xap\u00f3n. Moitos samurais v\u00edanas como meras criadoras de nenos e o concepto dunha muller como compa\u00f1eira de batalla xa non seguiu sendo concib\u00edbel. A relaci\u00f3n entre un marido e a s\u00faa dona era moi pr\u00f3xima a dun se\u00f1or e o seu vasalo.\nPor\u00e9n, durante a batalla de Aizu da guerra Boshin en 1868, Nakano Takeko, unha muller membro do clan Aizu, foi recrutada para liderar un corpo de combate feminino e facer fronte ao embate dos 20\u00a0000 guerreiros das tropas do Ex\u00e9rcito Imperial Xapon\u00e9s do dominio \u014cgaki. Takeko era moi h\u00e1bil coa lanza naginata e, xunto co seu grupo de 20 mulleres, uniuse a outros 3\u00a0000 samurais na batalla. Mentres lideraba unha carga, recibiu un disparo mortal no peito. No canto de deixar que o inimigo capturase a s\u00faa testa como un trofeo, pediulle \u00e1 s\u00faa irm\u00e1, Y\u016bko, que lla cortase e a enterrase. Foi levada \u00f3 templo H\u014dkai (na actual Aizubange, Fukushima) e enterrada debaixo dun pi\u00f1eiro.\nUn monumento dedicado a ela foi erixido a car\u00f3n da s\u00faa tumba no templo H\u014dkai; e o almirante da Mari\u00f1a Xaponesa Dewa Shiget\u014d estivo involucrado na s\u00faa construci\u00f3n.\nArmas.\nA s\u00faa arma de elecci\u00f3n m\u00e1is popular era a lanza naginata. Grazas \u00e1 s\u00faa longura e a s\u00faa coitela curvada, compensaba a maior forza e tama\u00f1o corporal dos opo\u00f1entes masculinos. Debido a que esta arma foi usada por moitas mulleres guerreiras lendarias, chegou a se converter nunha imaxe ic\u00f3nica das onna-bugeisha. Durante o per\u00edodo Edo, cre\u00e1ronse moitas escolas que se centraron no seu ensino a mulleres, polo que se perpetuou a\u00ednda m\u00e1is a s\u00faa asociaci\u00f3n feminina.\nPor outra parte, como a maior parte do tempo a funci\u00f3n das onna-bugeisha era protexer o seu fogar de intrusos, deuse maior \u00e9nfase ao uso de armas de longo alcance para ser disparadas dende estruturas defensivas."}
{"id": "414804", "revid": "23204", "url": "https://gl.wikipedia.org/wiki?curid=414804", "title": "Gran Premio de B\u00e9lxica de 1997", "text": "O Gran Premio de B\u00e9lxica de 1997 (oficialmente LV Grand Prix de Belgique) foi unha carreira de motor de F\u00f3rmula Un celebrada o 24 de agosto de 1997 no Circu\u00edto de Spa-Francorchamps, Spa. Foi a d\u00e9cimo segunda carreira do Campionato do Mundo de F\u00f3rmula 1 de da FIA.\nA carreira de 44 voltas ga\u00f1ouna Michael Schumacher, pilotando un Ferrari. Giancarlo Fisichella terminou segundo nun Jordan - Peugeot, xunto a Heinz-Harald Frentzen terceiro nun Williams - Renault despois de que o McLaren - Mercedes fora descualificado debido a unha irregularidade do combustible. O rival do campionato de pilotos de Schumacher, Jacques Villeneuve, terminou quinto no outro Williams-Renault, logo de comezar desde a pole position.\nCo triunfo, Schumacher ampliou o liderado sobre Villeneuve no Campionato de Pilotos a 11 puntos a falta de cinco carreiras.\nInforme.\nA carreira \u00e9 considerada por moitos como unha das mellores de Schumacher. Empezou terceiro na grella despois de que a clasificaci\u00f3n estivese dominada polo seu rival no Campionato Mundial, Jacques Villeneuve. No warm-up da ma\u00f1\u00e1, que tivo lugar nun clima c\u00e1lido e seco, Schumacher s\u00f3 foi 15\u00ba. Con todo, para a sorpresa de todos, a choiva comezou a caer preto de media hora antes da carreira e continuou durante uns vinte minutos, cambiando completamente as condici\u00f3ns e facendo que a sa\u00edda de fixese detr\u00e1s do coche de seguridade, a primeira vez que isto ocorreu na historia da F\u00f3rmula 1.\nNa emoci\u00f3n, o irm\u00e1n de Schumacher, Ralf, que clasificara sexto, trompeou e estrelou o seu Jordan Jordan en Stavelot mentres \u00eda ocupar o seu lugar na grella. Foi obrigado a partir do carril de boxes no seu coche de reposto. Explicando o incidente a ITV m\u00e1is tarde, dixo: \"Non ti\u00f1a nada que perder e perd\u00edn\".\nDos pilotos dianteiros, os dous pilotos de Williams Grand Prix Engineering e Jean Alesi no Benetton xunto a Villeneuve na primeira fila comezaron con pneum\u00e1ticos de mollad mentres que os outros comezaron con intermedios. O coche de seguridade circulou durante as tres primeiras voltas e ao final da 4\u00aa volta, a primeira volta de carreiras pura, Villeneuve continuou liderando diante de Alesi e Schumacher. Non obstante, foi a\u00ed onde o piloto alem\u00e1n comezou a tomar o control da carreira. Fixo un valente adiantamento a Alesi na forquita de La Source ao comezo da 5\u00aa volta, e logo superou a Villeneuve na curva Rivage na mesma volta. Ao final da volta, xa ti\u00f1a 5\u00b48 segundos de vantaxe, e na seguinte volta ampliou esta vantaxe a 16\u00b49 segundos, xunto a Giancarlo Fisichella, cuxo Jordan tam\u00e9n iniciara con intermedios, que acadara o segundo posto logo de que Villeneuve inesperadamente entrara en boxes.\nSchumacher continuou a afastarse, e na 12\u00aa volta o seu liderado chegou a un minuto mentres que Villeneuve caeu ao d\u00e9cimo sexto lugar logo dunha segunda parada nos boxes. A pista sec\u00e1base e os pilotos estaban a piques de montar pneum\u00e1ticos lisos. Schumacher entrou en boxes na volta 14 e finalmente ga\u00f1ou por 26 segundos. Fisichella aguantou os ataques do McLaren de Mika H\u00e4kkinen polo segundo posto, conseguindo as\u00ed o seu mellor remate na F1 nese momento. Os seis primeiros foron completados polo segundo Williams de Heinz-Harald Frentzen, o Sauber de Johnny Herbert e Villeneuve, que atacara nas \u00faltimas voltas da carreira e acadou a volta r\u00e1pida.\nLogo da carreira, H\u00e4kkinen foi descualificado debido a unha irregularidade de combustible, promovendo as\u00ed a Frentzen ao terceiro posto, Herbert ao cuarto, Villeneuve ao quinto e o segundo Benetton de Gerhard Berger ao sexto. Con todo, Schumacher ampliou a vantaxe de Villeneuve no Campionato de Pilotos a 11 puntos, mentres que Ferrari liderou sobre Williams por seis puntos no Campionato de Construtores."}
{"id": "414805", "revid": "85894", "url": "https://gl.wikipedia.org/wiki?curid=414805", "title": "Garc\u00eda Jofre de Loa\u00edsa", "text": "Garc\u00eda Jofre de Loa\u00edsa nado en Cidade Real en 1490 e finado no oc\u00e9ano Pac\u00edfico o 30 de xullo de 1526, foi un mari\u00f1o da coroa de Castela. Descubriu o cabo de Fornos e as illas Marshall.\nTraxectoria.\nComandou a expedici\u00f3n que o 24 de xullo de 1525 partiu do porto da Coru\u00f1a nunha frota de sete naos e 450 homes para colonizar as illas Molucas, ricas en especias ent\u00f3n en disputa das coroas de Castela e Portugal. Regresaron a Espa\u00f1a 24 mari\u00f1os en 1536."}
{"id": "414807", "revid": "4941112", "url": "https://gl.wikipedia.org/wiki?curid=414807", "title": "Expedici\u00f3n de Garc\u00eda Jofre de Loa\u00edsa", "text": "A expedici\u00f3n de Garc\u00eda Jofre de Loa\u00edsa foi unha expedici\u00f3n mar\u00edtima da coroa de Castela que sa\u00edu do porto da Coru\u00f1a o 24 de xullo de 1525 co obxectivo de chegar \u00e1s illas das especias e reclamalas para a coroa de Castela. A \"nao Victoria\" regresou a Espa\u00f1a en 1536.\nFrota.\nA expedici\u00f3n estaba formada 450 mari\u00f1os en sete naos e un pateche:\nNa expedici\u00f3n participaba Rodrigo de Triana, que foi o primeiro en avistar Am\u00e9rica na primeira viaxe de Col\u00f3n. Como axudante de Elcano \u00eda Andr\u00e9s de Urdaneta, que chegar\u00eda a ser o maior cosm\u00f3grafo do seu tempo."}
{"id": "414810", "revid": "23204", "url": "https://gl.wikipedia.org/wiki?curid=414810", "title": "Jonas qui aura 25 ans en l'an 2000", "text": "Jonas qui aura 25 ans en l'an 2000 \u00e9 un filme franco-su\u00edzo dirixido por Alain Tanner e escrito por Tanner e John Berger. Rodouse na cidade de Xenebra.\nO filme conta a historia dunhas parellas no contexto do tumulto social e pol\u00edtico de maio do 68."}
{"id": "414819", "revid": "23204", "url": "https://gl.wikipedia.org/wiki?curid=414819", "title": "Gary Thieltges", "text": "Gary Thieltges \u00e9 un\u00a0director de fotograf\u00eda estadounidense propietario de Doggicam Systems. \u00c9 co\u00f1ecido por inventar equipos de c\u00e1maras para filmes de grandes orzamentos de Hollywood e programas de televisi\u00f3n. \u00d3 ser contratado como director de fotograf\u00eda nun anuncio de cervexa no que sa\u00eda un can en 1997, a s\u00faa primeira invenci\u00f3n ch\u00e1mase Doggicam, unha c\u00e1mara nun pau cun monitor a nivel dos ollos do operador para ver a imaxe. O PowerSlide de Thieltge, unha c\u00e1mara sen cables controlada sobre unha pista r\u00edxida, foi empregado por Emmanuel Lubezki nunha escena do filme de Alfonso Cuar\u00f3n de \"Children of Men\"."}
{"id": "414828", "revid": "23204", "url": "https://gl.wikipedia.org/wiki?curid=414828", "title": "DNEG", "text": "DNEG \u00e9 unha compa\u00f1\u00eda brit\u00e1nica de efectos visuais animaci\u00f3n por ordenador\u00a0e conversi\u00f3n est\u00e9reo\u00a0que foi fundada en 1998 en Londres.\nA compa\u00f1\u00eda recibiu catro Premios Oscar polo seu traballo nos filmes \"Inception\", \"Interstellar\", \"Ex Machina\" e \"Blade Runner 2049\". Ademais, DNEG tam\u00e9n recibiu premios BAFTA por \"Inception\", \"Harry Potter e as reliquias da morte (2\u00aa parte)\", \"Interstellar\", \"Blade Runner 2049\" e \"Black Mirror\" - tempada 4: Metalhead, e premios polos efectos visuais polo seu traballo en filmes como \"\", \"Sherlock Holmes\", \"Inception\", \"Interstellar\", \"Dunkerque\" e \"Blade Runner 2049[3]\".\nDNEG ten a s\u00faa sede en Fitzrovia, Londres, con oficinas en Vancouver, Bombai, Os \u00c1nxeles, Chennai, Montreal, Hyderabad, Chandigarh e Goa ."}
{"id": "414829", "revid": "23204", "url": "https://gl.wikipedia.org/wiki?curid=414829", "title": "Double Negative (VFX)", "text": ""}
{"id": "414831", "revid": "23204", "url": "https://gl.wikipedia.org/wiki?curid=414831", "title": "Slate (revista)", "text": ""}
{"id": "414832", "revid": "23204", "url": "https://gl.wikipedia.org/wiki?curid=414832", "title": "Framestore", "text": "Framestore\u00a0\u00e9 unha empresa de efectos visuais brit\u00e1nica coa s\u00faa sede preto de Oxford Street, en Londres.\u00a0Fundada en 1986, adquiriu Computer Film Company en 1997, fusion\u00e1ndose posteriormente. A compa\u00f1\u00eda traballa en diferentes eidos dos medios de comunicaci\u00f3ns: filmes, anuncios, v\u00eddeos musicais, animaci\u00f3ns tradicional 2D e dixital, e recibiu premios e nomeamentos para os BAFTA e os \u00d3scar.\nHistoria.\nNo ano 2004, a empresa estableceu unha oficina no distrito de SoHo, en Nova York. Dende ent\u00f3n abriu outras oficinas en Os \u00c1nxeles, Chicago e Montreal.\nDepartamentos.\nNa actualidade conta cos seguintes departamentos:"}
{"id": "414833", "revid": "23204", "url": "https://gl.wikipedia.org/wiki?curid=414833", "title": "Framestore CFC", "text": ""}
{"id": "414834", "revid": "23204", "url": "https://gl.wikipedia.org/wiki?curid=414834", "title": "Animatr\u00f3nica", "text": " \nA animatr\u00f3nica \u00e9 a t\u00e9cnica que, mediante o uso de mecanismos rob\u00f3ticos ou electr\u00f3nicos, simula o aspecto e comportamento dos seres vivos empregando monicreques ou outros bonecos mec\u00e1nicos. Caracter\u00edzanse por ter un aspecto f\u00edsico antropom\u00f3rfico. Son creados para ser programados e controlados remotamente, reproducir sons e recrear movementos xa sexan sinxelos ou de gran complexidade. A sofisticaci\u00f3n destes robots depende do uso ou servizo que vaian cumprir, xa que por exemplo, p\u00f3dese recrear unicamente o lombo dun oso ou crear todo o animal completo.\nHistoria.\nOrixes.\nO texto de Liezi do s\u00e9culo -III describe un encontro entre o rei Mu de Zhou e un \"artificioso\" co\u00f1ecido como Yan Shi, que presentou \u00f3 rei cun aut\u00f3mata de tama\u00f1o natural. A \"figura\" describiuse como quen de cami\u00f1ar, plantar e cantar, e cando se observou un desmantelamento comp\u00faxose de \u00f3rganos anatomicamente precisos.\nO fil\u00f3sofo mohista Mozi do s\u00e9culo V a. C. e o seu contempor\u00e1neo Lu Ban atrib\u00faen coa invenci\u00f3n de aves de madeira artificiais (ma yuan) que puideron voar con \u00e9xito a Han Fei Zi e en 1066, o inventor chin\u00e9s Su Song constru\u00edu un reloxo de auga en forma de torre onde hab\u00eda figuras mec\u00e1nicas que acenderon as horas.\nNa Idade Media destacaron dous personaxes, Alberte o Magno e Al-Jazari coa creaci\u00f3n dun aut\u00f3mata de ferro que cumpr\u00eda a funci\u00f3n dun mordomo e un reloxo mec\u00e1nico.\nEn 1515, Leonardo da Vinci dese\u00f1ou e constru\u00edu o Le\u00f3n Aut\u00f3mata, un dos animatr\u00f3nicos descritos m\u00e1is cedo. O le\u00f3n mec\u00e1nico foi presentado por Giuliano de Medici de Florencia a Francisco I de Francia, como s\u00edmbolo dunha alianza entre Francia e Florencia. O Le\u00f3n Automata foi reconstru\u00eddo en 2009 segundo descrici\u00f3ns contempor\u00e1neas e os propios debuxos do mecanismo de Da Vinci. Antes diso, Da Vinci dese\u00f1ara e exhibira un cabaleiro mec\u00e1nico nunha celebraci\u00f3n a cargo de Ludovico Sforza na corte de Mil\u00e1n 1495. O 'robot' era quen de porse de p\u00e9, sentar, abrir a viseira e mover os brazos. Os debuxos foron redescubertos na d\u00e9cada de 1950 e posteriormente constru\u00eduse unha r\u00e9plica funcional."}
{"id": "414839", "revid": "1131", "url": "https://gl.wikipedia.org/wiki?curid=414839", "title": "Sa de Arriba, Vilavella, As Pontes de Garc\u00eda Rodr\u00edguez", "text": "Sa de Arriba \u00e9 un lugar da parroquia da Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "414840", "revid": "1131", "url": "https://gl.wikipedia.org/wiki?curid=414840", "title": "Gonzalo de Vigo", "text": "Gonzalo de Vigo (Gon\u00e7alo de Vigo), foi un mari\u00f1o galego do s\u00e9culo XVI. Participou na expedici\u00f3n de Fern\u00e3o de Magalh\u00e3es da que desertou nas illas Marianas onde viviu cinco anos cos ind\u00edxenas.\nHistoria.\nNado en Vigo, en data desco\u00f1ecida, como Gonzalo \u00c1lvarez Mart\u00ednez, fillo de Rodrigo \u00c1lvarez e de Isabel Mart\u00ednez. Identificado por el mesmo como galego. Sa\u00edu de Sanl\u00facar de Barrameda o 10 de agosto de 1519 na expedici\u00f3n de Magalh\u00e3es. Das cinco naves que sa\u00edron de Espa\u00f1a s\u00f3 d\u00faas chegaron \u00e1s Molucas, a nao \"Victoria\" e a \"Trinidad\" na que \u00eda Gonzalo. A \"Trinidad\" ao mando de Gonzalo G\u00f3mez de Espinosa sufriu unha grande avar\u00eda polo que tentaron regresar a Am\u00e9rica. As tempestades e a fame levaron a nave \u00e1 illa dos Ladr\u00f3ns (Illas Marianas), en agosto de 1522 desertou na illa de Maug xunto con dous portugueses que ser\u00edan asasinados polos ind\u00edxenas. Al\u00ed pasou cinco anos vivindo con ind\u00edxenas e aprendendo o seu idioma e costumes. O 5 de setembro de 1526 a Expedici\u00f3n de Garc\u00eda Jofre de Loa\u00edsa recalou na illa de Guam.\nGonzalo de Vigo pediu \"Seguro Real\" (perd\u00f3n e amnist\u00eda) que lle foi concedido pola s\u00faa axuda e continuou viaxe coa expedici\u00f3n \u00e1 illa de Maluco. O 10 de decembro de 1533 na illa Gilolo fixo de mediador cos nativos da illa, espa\u00f1ois e portugueses. En 1536 a expedici\u00f3n chegou a Lisboa na \u00fanica nao que quedaba comandada por Urdaneta. Non se sabe se volveu coa expedici\u00f3n a Espa\u00f1a.\nReco\u00f1ecementos.\nO porto de Vigo adicoulle unha escultura de Jos\u00e9 Molares. A escultura foi criticada polos erros hist\u00f3ricos no armamento. O trabuco \u00e9 douscentos anos posterior ao protagonista e a espada cincocentos anos anterior."}
{"id": "414841", "revid": "15490", "url": "https://gl.wikipedia.org/wiki?curid=414841", "title": "Miguel Maldonado", "text": "Miguel Maldonado Torres, nado en Murcia en 1986, \u00e9 un humorista espa\u00f1ol.\nTraxectoria.\nDespois de licenciarse en Historia da Arte pola Universidade de Murcia, foi vivir en Madrid, onde tivo varios postos de traballo. Comezou a traballar en \"La Tuerka\" como realizador, pasando m\u00e1is tarde a presentar a secci\u00f3n humor\u00edstica \"La Tuerka News\" xunto a Facu D\u00edaz.\nDesde de 2016 co-dirixe o programa de teatro \"No te metas en pol\u00edtica\" (NTMEP), con formato de programa nocturno en directo no Teatro del Barrio e tam\u00e9n transmitida a trav\u00e9s de internet. NTMEP foi unha secci\u00f3n do programa \"Al rojo vivo\", e desde 2017 \u00e9 realizada no Teatro Kamikaze.\nDesde 2018 colabora con Andreu Buenafuente no Late motiv."}
{"id": "414842", "revid": "98629", "url": "https://gl.wikipedia.org/wiki?curid=414842", "title": "Efemer\u00f3pteros", "text": "Os efemer\u00f3pteros (Ephemeroptera) son unha orde de insectos acu\u00e1ticos, xeralmente chamados ef\u00e9meras. Esta orde forma parte dun antigo grupo de insectos denominado Palaeoptera, que tam\u00e9n cont\u00e9n os odonatos (lib\u00e9lulas e cabalos do demo). Existen no mundo unhas 3\u00a0000 especies co\u00f1ecidas de ef\u00e9meras, agrupadas en 400 x\u00e9neros de 42 familias.\nAs ef\u00e9meras son insectos relativamente primitivos que mostran varios trazos ancestrais que probablemente estaban presentes nos primeiros insectos voadores, como colas longas e \u00e1s que non se pregan sobre o seu abdome. Os seus estadios inmaturos son formas acu\u00e1ticas de auga doce (chamadas n\u00e1iades ou ninfas), cuxa presenza indica que o ambiente est\u00e1 limpo e non contaminado. Son a \u00fanica orde de insectos que ten un estadio adulto terrestre completamente alado, o subimago, que muda dando lugar a un adulto sexualmente maduro, o imago.\nAs ef\u00e9meras \"eclosionan\" (emerxen da auga como adultos) de primavera ao outono, en enorme n\u00famero. Algunhas destas emerxencias masivas son unha atracci\u00f3n tur\u00edstica. Os pescadores de cana con mosca usan \"moscas\" artificiais que lembren ef\u00e9meras (que non son verdadeiras moscas ou d\u00edpteros).\nA breve (ef\u00e9mera) vida dos adultos desta orde de insectos foi sinalada por naturalista e enciclopedistas desde os tempos de Arist\u00f3teles e Plinio o Vello, e de a\u00ed lles v\u00e9n o seu nome, xa que Ephemeroptera procede do grego antigo \u1f10\u03c6\u03ae\u03bc\u03b5\u03c1\u03bf\u03c2, \"efemeros\" 'de vida curta' (literalmente 'que dura un d\u00eda') e \u03c0\u03c4\u03b5\u03c1\u03cc\u03bd, \"pteron\", '\u00e1'. Durante a fase acu\u00e1tica transcorre case toda a vida do insecto, que pode ser de varios anos. As ef\u00e9meras aparecen en diversas obras de arte; por exemplo, o gravador alem\u00e1n Albrecht D\u00fcrer inclu\u00edu unha ef\u00e9mera no seu gravado de 1495 \"A sagrada familia coa ef\u00e9mera\" para suxerir unha ligaz\u00f3n entre os ceos e a terra.\nDescrici\u00f3n.\nNinfa.\nAs ef\u00e9meras inmaturas son acu\u00e1ticas e denom\u00ednanse ninfas ou n\u00e1iades. En contraste coa s\u00faa curta vida como adultos, as ef\u00e9meras poden vivir varios anos na auga. Te\u00f1en un corpo alongado, cil\u00edndrico ou algo aplanado que pasa por varios \u00ednstares (estadios), mudando e incrementando o tama\u00f1o en cada ocasi\u00f3n. Cando est\u00e1n listos para emerxer da auga, as ninfas var\u00edan en lonxitude, dependendo da especie, desde 3 a 30\u00a0mm. A cabeza ten un duro exterior cuberto de esclerotina, a mi\u00fado con varias cristas duras e proxecci\u00f3ns; apunta cara a adiante ou abaixo, coa boca na parte frontal. Te\u00f1en dous grandes ollos compostos, tres ocelos (ollos simples) e un par de antenas de lonxitude variable, situadas entre ou fronte os ollos. As pezas bucais est\u00e1n dese\u00f1adas para mastigar e constan dun labro con forma de solapa, un par de fortes mand\u00edbulas, un par de maxilas, unha hipofarinxe membranosa e un labio.\nO t\u00f3rax consiste en tres segmentos; os dous m\u00e1is traseiros son o mesot\u00f3rax e o metat\u00f3rax, que est\u00e1n fusionados. Cada segmento leva un par de patas que xeralmente rematan nunha soa garra. As patas son robustas e a mi\u00fado inzadas de sedas, pelos ou espi\u00f1as. As almofadi\u00f1as alares desenv\u00f3lvense no mesot\u00f3rax e nalgunhas especies, as das \u00e1s anteriores desenv\u00f3lvense no metat\u00f3rax.\nO abdome consta de dez segmentos, alg\u00fans dos cales poden ser ocultados por un gran par de branquias operculadas, un escudo tor\u00e1cico (parte expandida do prot\u00f3rax) ou as almofadi\u00f1as alares en desenvolvemento. Na maior\u00eda dos taxons da parte superior ou lateral do abdome saen ata sete pares de branquias, mais nalgunhas especies est\u00e1n baixo o abdome, e nunhas poucas especies as branquias est\u00e1n localizadas nas coxas das patas, ou nas bases das maxilas. O abdome termina en dous ou tres proxecci\u00f3ns delgadas de tipo filamentoso.\nSubimago.\nA muda final da ninfa non \u00e9 a forma adulta final, sen\u00f3n un estadio alado chamado subimago que lembra fisicamente o adulto, pero que \u00e9 normalmente inmaturo sexualmente e de cor m\u00e1is clara. O subimago a mi\u00fado ten \u00e1s en parte turbias beireadas por pequenos pelos; os ollos, patas e xenitais non est\u00e1n totalmente desenvolvidos. Os subimagos xeralmente voan bastante mal, e tipicamente carecen dos padr\u00f3ns de cor utilizados para atraer compa\u00f1eiros. Despois dun per\u00edodo, que xeralmente dura un ou dous d\u00edas, pero nalgunhas especies s\u00f3 uns poucos minutos, o subimago muda dando a forma completamente adulta, polo que estes insectos son os \u00fanicos nos que unha forma alada sofre unha muda adicional.\nImago.\nAs ef\u00e9meras adultas ou imagos, te\u00f1en unha estrutura relativamente primitiva, e mostran caracter\u00edsticas que estaban probablemente presentes nos primeiros insectos voadores. Entre estas est\u00e1n ter longas colas e \u00e1s que non se dobran sobre o abdome. As ef\u00e9meras son insectos de aparencia delicada cun ou dous pares de \u00e1s membranosas triangulares, que est\u00e1n totalmente cubertas de veas. Cando est\u00e1n pousadas mante\u00f1en as \u00e1s ergueitas, como as das bolboretas. As \u00e1s traseiras son moito menores que as dianteiras e mesmo poden ser vestixiais ou estar ausentes. O segundo segmento do t\u00f3rax, que leva as \u00e1s anteriores, est\u00e1 agrandada para albergar os principais m\u00fasculos do voo. Os adultos te\u00f1en antenas curtas e flexibles, grandes ollos compostos, tres ocelos e pezas bucais non funcionais (o adulto non come). Na maior\u00eda das especies os ollos do macho son grandes e as patas dianteiras son especialmente longas para usalas para localizar e agarrar as femias durante o apareamento en voo. Nos machos dalgunhas familias hai dous longos ollos \"turbante\" cil\u00edndricos que miran cara a adiante ademais dos ollos laterais. Poden detectar a luz ultravioleta e p\u00e9nsase que os usan durante o cortexo para detectar as femias que voan sobre eles. Nalgunhas especies, ningunha das patas \u00e9 funcional, ag\u00e1s o par anterior nos machos. O abdome \u00e9 longo e aproximadamente cil\u00edndrico, con dez segmentos e dous ou tres longos cercos (ap\u00e9ndices parecidos a colas) no extremo. As ef\u00e9meras son un caso \u00fanico entre os insectos, xa que pos\u00faen xenitais pares, e o macho ten dous \u00f3rganos similares a penes chamados edeagos e a femia dous gon\u00f3poros (aberturas sexuais).\nBiolox\u00eda.\nReproduci\u00f3n e ciclo de vida.\nAs ef\u00e9meras son hemimet\u00e1bolos (te\u00f1en unha metamorfose incompleta). Son \u00fanicos entre os insectos porque mudan unha vez m\u00e1is despois de adquiriren \u00e1s funcionais; este pen\u00faltimo \u00ednstar alado xeralmente dura pouco tempo e co\u00f1\u00e9cese como subimago. As ef\u00e9meras no estadio de subimago son un alimento favorito de moitos peixes, e moitas moscas artificiais para a pesca con cana fabr\u00edcanse seguindo o modelo dos subimagos. O estadio de subimago non vive moito tempo, raramente m\u00e1is de 24 horas. Nalgunhas especies, s\u00f3 viven uns poucos minutos, a\u00ednda que as da familia Palingeniidae te\u00f1en subimagos sexualmente maduros e ningunha forma verdadeiramente adulta.\nA mi\u00fado, todos as ef\u00e9meras nunha poboaci\u00f3n maduran \u00e1 vez (unha \"eclosi\u00f3n\"), e durante un d\u00eda ou dous a primavera ou outono, as ef\u00e9meras est\u00e1n por todas partes, danzando unhas arredor doutras en grandes grupos, ou pousadas en calquera superficie. En moitas especies a emerxencia destes insectos est\u00e1 sincronizada co mencer ou o lusco-fusco e a intensidade da luz parece ser un importante sinal para que se produza a emerxencia, pero poden tam\u00e9n estar implicados outros factores. \"Baetis intercalaris\", por exemplo, adoita emerxer xusto despois da posta do sol en xullo e agosto, pero nun ano, observouse unha gran eclosi\u00f3n en xu\u00f1o. Os subimagos de corpo brando son moi atractivos para os predadores. A emerxencia s\u00edncrona \u00e9 probablemente unha estratexia adaptativa que reduce o risco individual de ser comido polos predadores. A duraci\u00f3n da vida dunha ef\u00e9mera adulta \u00e9 moi curta, e var\u00eda coa especie. A principal funci\u00f3n do adulto \u00e9 a reproduci\u00f3n; os adultos non se alimentan, e te\u00f1en s\u00f3 pezas bucais vestixiais (e in\u00fatiles), mentres que os seus sistemas dixestivos est\u00e1n cheos de aire. \"Dolania americana\" ten a duraci\u00f3n de vida do adulto m\u00e1is curta entre as ef\u00e9meras: as femias adultas da especie viven menos de cinco minutos.\nOs machos adultos poden patrullar individualmente, pero a maior\u00eda congr\u00e9gase en enxames uns poucos metros por riba da auga os d\u00edas de ceos despexados, e realizan unha danza ou cortexo nupcial. Cada insecto ten un padr\u00f3n de movemento de subida e baixada caracter\u00edstico; fortes batidos de \u00e1s prop\u00falsanas cara a arriba e abaixo coa cola inclinada cara a abaixo; cando paran de mover as \u00e1s, caen pasivamente co abdome inclinado cara a adiante. As femias voan ao interior destes enxames e o apareamento ten lugar no aire. Un macho el\u00e9vase voando e agarra o t\u00f3rax da femia desde abaixo usando as patas dianteiras que dobra cara a arriba, e insem\u00ednaa. A copulaci\u00f3n pode durar s\u00f3 uns poucos segundos, pero ocasionalmente unha parella permanece unida en t\u00e1ndem e voa ata o chan. Os machos poden pasar a noite na vexetaci\u00f3n e tornar a facer a danza nupcial o d\u00eda seguinte. A\u00ednda que non se alimentan, algunhas tocan brevemente a superficie da auga e beben algo de auga.\nAs femias adoitan po\u00f1er de cen a trescentos ovos. Os ovos son a mi\u00fado postos deix\u00e1ndoos caer na superficie da auga; \u00e1s veces a femia depos\u00edtaos mergullando o extremo do abdome na auga durante o voo, liberando un pequeno paquete de ovos cada vez, ou depos\u00edtaos en masa mentres est\u00e1 pousada preto da auga. Nunhas poucas especies, a femia mergullase e coloca os ovos entre plantas ou gretas baixo a auga, pero en xeral af\u00fandense ata o fondo. A duraci\u00f3n da incubaci\u00f3n \u00e9 variable, dependendo polo menos en parte da temperatura, e pode ser duns poucos d\u00edas a case un ano. Os ovos poden entrar nunha fase dormente de repouso ou diapausa. A velocidade de crecemento da larva tam\u00e9n depende da tempertura, como tam\u00e9n o n\u00famero de mudas. Pode haber de dez a cincuenta mudas, polo que estas mudas posembrionarias son m\u00e1is numerosas nas ef\u00e9meras que na maior\u00eda das outras ordes de insectos. O estado ninfal pode durar desde varios meses a varios anos, dependendo da especie e as condici\u00f3ns ambientais.\nMoitas especies reprod\u00facense en augas con correntes r\u00e1pidas, onde os ovos e ninfas poden ser arrastrados corrente abaixo. Para contrarrestaren isto, as femias poden voar r\u00edo arriba antes de depositar os ovos. Por exemplo, a femia de \"Palingenia longicauda\", a maior das especies europeas, cunha lonxitude de 10\u00a0cm, voa ata 3\u00a0km corrente arriba antes de depositar os seus ovos na superficie da auga. Estes af\u00fandense ata o fondo e eclosionan en 45 d\u00edas, e as ninfas escavan no sedimento onde pasan dous ou tres anos antes de eclosionar como subimagos.\nCando est\u00e1n listas para emerxer, utilizan varias estratexias diferentes. Nalgunhas especies, a transformaci\u00f3n da ninfa ocorre baixo a auga e o subimago nada ata a superficie e b\u00f3tase a voar no aire. Noutras especies, a ninfa sobe \u00e1 superficie, sae da s\u00faa envoltura, permanece quiescente durante un minuto ou dous descansando sobre a exuvia (exoesqueleto desbotado) e despois ascende voando, e nalgunhas, a ninfa sae gabeando da auga antes de transformarse.\nEcolox\u00eda.\nAs ninfas viven principalmente en r\u00edos baixo as rochas, en vexetaci\u00f3n en putrefacci\u00f3n ou en sedimentos. S\u00f3 unhas poucas especies viven en lagos, pero est\u00e1n entre as m\u00e1is prol\u00edficas. Por exemplo, a emerxencia de individuos de especies de \"Hexagenia\" foi rexistrada por radar meteorol\u00f3lxico Doppler nas costas do lago Erie en 2003. Nas ninfas da maior\u00eda das especies de ef\u00e9meras, as branquias con forma de paleta non funcionan como superficies respiratorias porque absorben suficiente ox\u00edxeno a trav\u00e9s do tegumento, sen\u00f3n que serven para crear unha corrente resp\u00ecratoria. Por\u00e9n, en ambientes con pouco ox\u00edxeno, como a lama do fondo de lagoas nas cales se enterra \"Ephemera vulgata\", as branquias filamentosas act\u00faan como verdadeiros \u00f3rganos respiratorios e util\u00edzanse para o intercambio gasoso.\nNa maior\u00eda das especies, as ninfas son herb\u00edvoras ou detrit\u00edvoras, aliment\u00e1ndose de algas, diatomeas ou detritos, pero nunhas poucas especies, son predadores de quiron\u00f3midos e larvas e ninfas doutros pequenos insectos. As ninfas de \"Povilla\" fan escavaci\u00f3ns en madeira mergullada e poden ser un problema para os propietarios de embarcaci\u00f3ns en Asia. Algunhas poden cambiar dun modo de alimentaci\u00f3n a outro a medida que crecen, o que lles permite utilizar varias fontes de alimento. Procesan unha gran cantidade de materia org\u00e1nica cando son ninfas e transfiren moitos fosfatos e nitratos a ambientes terrestres cando emerxen da auga, axudando a eliminar os contaminantes dos sistemas acu\u00e1ticos. Xunto coas larvas de tric\u00f3pteros e moluscos gaster\u00f3podos, a alimentaci\u00f3n das ninfas de ef\u00e9meras ten un impacto significativo sobre os produtores primarios, as plantas e as algas, no leito de r\u00edos e regatos.\nAs ninfas son comidas por unha ampla variedade de predadores e forman unha parte importante da cadea alimenticia acu\u00e1tica. Os peixes est\u00e1n entre os seus principais predadores, e capturan as ninfas nos fondos ou na columna de auga, e aliment\u00e1ndose de ninfas que emerxen e adultos na superficie da auga. Larvas carn\u00edvoras de plec\u00f3pteros, tric\u00f3pteros, si\u00e1lidos e odonatos alim\u00e9ntanse das ninfas de ef\u00e9meras que viven nos fondos, como tam\u00e9n fan os escaravellos acu\u00e1ticos, samesugas, cangrexos de r\u00edo e anfibios. Ademais da mortalidade directa causada por estes predadores, o comportamento das s\u00faas presas potenciais tam\u00e9n se ve afectado, de modo que a velocidade de crecemento das ninfas se fai m\u00e1is lento pola s\u00faa necesidade de permaneceren agochadas en vez de sa\u00edren a alimentarse. As ninfas son moi susceptibles \u00e1 contaminaci\u00f3n e poden ser \u00fatiles para a biomonitorizaci\u00f3n de corpos de auga. Unha vez que emerxeron, as aves, morcegos e outros insectos c\u00f3menas en grandes cantidades.\nAs ninfas de ef\u00e9meras poden servir como h\u00f3spedes de parasitos como nematodos e trematodos. Alg\u00fans destes afectan o comportamento das ninfas dunha maneira en que \u00e9 m\u00e1is f\u00e1cil que as depreden. Outros nematodos converten \u00e1s ef\u00e9meras macho adultas en case-femias que frecuentan as beiras dos regatos, o que permite aos parasitos abrirse paso ata o ambiente acuoso que necesitan para completar os seus ciclos vitais. As ninfas poden tam\u00e9n servir como h\u00f3spede intermedio do verme \"Paragordius varius\", o que causa que o seu h\u00f3spede definitivo, un salt\u00f3n, salte \u00e1 auga e afogue.\nEfectos no funcionamento dos ecosistemas.\nAs ef\u00e9meras infl\u00faen na produci\u00f3n primaria e na bioturbaci\u00f3n. Un estudo feito en laboratorio simulando un regato revelou que as ef\u00e9meras do x\u00e9nero \"Centroptilum\" incrementaban a exportaci\u00f3n de per\u00edfiton, o que indirectamente afecta \u00e1 produci\u00f3n primaria de forma positiva, o cal \u00e9 un proceso esencial nos ecosistemas. As ef\u00e9meras poden tam\u00e9n redistribu\u00edr e alterar a dispo\u00f1ibilidade de nutrientes en h\u00e1bitats acu\u00e1ticos por medio do proceso da bioturbaci\u00f3n. Ao escavaren no fondo dos lagos e redistribu\u00edren os nutrientes, regulan indirectamente o fitoplancto e a produci\u00f3n primaria epib\u00e9nntica. Unha vez que se enterraron no fondo dos lagos, as ninfas de ef\u00e9meras empezan a inchar as s\u00faas branquias respiratorias. Este movemento crea correntes que transportan part\u00edculas alimenticias ao burato onde est\u00e1n enterradas e permiten que a ninfa filtre o alimento. Outras ninfas de ef\u00e9meras pos\u00faen elaborados mecanismos de filtraci\u00f3n do alimento como as do x\u00e9nero \"Isonychia\". A ninfa ten patas anteriores con longas estruturas parecidas a sedas que te\u00f1en d\u00faas ringleiras de pelos. Os pelos eng\u00e1nchanse entre si e forman o filtro mediante o cal o insecto atrapa as part\u00edculas da s\u00faa comida. A acci\u00f3n da alimentaci\u00f3n por filtraci\u00f3n ten un pequeno impacto sobre a purificaci\u00f3n da auga, pero un impacto maior na converxencia de materia particulada pequena en materia de forma m\u00e1is complexa, que acaba beneficiando os consumidores posteriores da cadea alimenticia.\nDistribuci\u00f3n.\nAs ef\u00e9meras est\u00e1n distribu\u00eddas por todo o mundo nos h\u00e1bitats de augas doces, e s\u00f3 est\u00e1n ausentes da Ant\u00e1rtida. Son raras ou ausentes nas illas oce\u00e1nicas ou est\u00e1n representadas s\u00f3 por unha ou d\u00faas especies que se dispersaron desde os continentes veci\u00f1os. As femias poden ser dispersadas polo vento e os ovos poden ser transferidos adheridos \u00e1s patas de aves acu\u00e1ticas. A maior diversidade xen\u00e9rica enc\u00f3ntrase na ecozona neotropical, mentres que o Hol\u00e1rtico ten un menor n\u00famero de x\u00e9neros pero un grao m\u00e1is alto de especiaci\u00f3n. Unhas trece familias est\u00e1n restrinxidas a unha soa biorrexi\u00f3n. As principais familias te\u00f1en algunhas preferencias xerais de h\u00e1bitat: as Baetidae prefiren as augas c\u00e1lidas; as Heptageniidae viven baixo pedras e prefiren augas de corrente r\u00e1pida; e as relativamente grandes Ephemeridae escavan tobos en lagos areosos ou fondos de r\u00edos.\nConservaci\u00f3n.\nA ninfa \u00e9 o estadio dominante na historia vital das ef\u00e9meras. As distintas especies de insectos var\u00edan na s\u00faa tolerancia \u00e1 poluci\u00f3n da auga, pero en xeral, os estadios larvarios das ef\u00e9meras, plec\u00f3pteros e tric\u00f3pteros son susceptibles a varios contaminantes como augas residuais, pesticidas e efluentes industriais. En xeral, as ef\u00e9meras son particularmente sensibles \u00e1 acidificaci\u00f3n, pero a tolerancia var\u00eda e certas especies son excepcionalmente tolerantes \u00e1 contaminaci\u00f3n por metais pesados e ao pH baixo. Os Ephemerellidae est\u00e1n entre os grupos m\u00e1is tolerantes e os Siphlonuridae e Caenidae son os menos tolerantes. Os efectos adversos sobre os insectos causados pola contaminaci\u00f3n poden ser letais ou subletais, e neste \u00faltimo caso te\u00f1en como resultado a alteraci\u00f3n da funci\u00f3n encim\u00e1tica, escaso crecemento, cambios no comportamento ou falta de \u00e9xito reprodutivo. Como son parte importante da cadea alimenticia, a contaminaci\u00f3n pode causar efectos que repercuten sobre outros organismos; unha morte de ninfas herb\u00edvoras pode causar un sobrecrecemento de algas, e unha escaseza de ninfas predadoras pode orixinar unha sobreabundancia das s\u00faas especies presa. Os peixes que se alimentan de ninfas de ef\u00e9meras que bioacumularon metais pesados est\u00e1n tam\u00e9n en risco. As femias de ef\u00e9meras adultas encontran a auga ao detectar a polarizaci\u00f3n da luz reflectida, e poden ser enganadas por outras superficies pu\u00eddas que poden actuar como trampas para os enxames de ef\u00e9meras.\nOs perigos que afrontan as ef\u00e9meras tam\u00e9n afectan os seus ovos. Por exemplo, comprobouse que \"niveis modestos\" de contaminaci\u00f3n nos r\u00edos en Inglaterra eran dabondo para matar o 80% dos ovos de ef\u00e9meras, os cales son tan vulnerables \u00e1 contaminaci\u00f3n coma os outros estadios do ciclo vital; as\u00ed, as cantidades de ef\u00e9meras do x\u00e9nero \"Baetis\" reduc\u00edronse drasticamente, case a cero nalg\u00fans r\u00edos ingleses. Os maiores contaminantes responsables disto son sedimentos finos e fosfatos de orixe agr\u00edcola e augas residuais.\nO status de moitas especies de ef\u00e9meras \u00e9 desco\u00f1ecido porque se co\u00f1ecen s\u00f3 polos datos da recolecci\u00f3n orixinal. Catro especies norteamericanas crese que se extinguiron. Entre estas, \"Pentagenia robusta\" fora recollida orixinalmente do r\u00edo Ohio preto de Cincinnati, pero esta especie xa non se volveu a ver desde a s\u00faa recolecci\u00f3n orixinal na d\u00e9cada de 1800. \"Ephemera compar\" co\u00f1\u00e9cese s\u00f3 por un s\u00f3 esp\u00e9cime, recollido en Colorado en 1873, pero na inspecci\u00f3n exhaustiva feita en Colorado en 1984 xa non se atopou.\nA Lista Vermella da Uni\u00f3n Internacional para a Conservaci\u00f3n da Natureza (IUCN) de especies ameazadas incl\u00fae unha ef\u00e9mera: \"Tasmanophlebi lacuscoerulei\", nativa de Australia considerada especie en perigo porque o seu h\u00e1bitat alpino \u00e9 vulnerable ante o cambio clim\u00e1tico.\nTaxonom\u00eda e filoxenia.\nCo\u00f1\u00e9cense en todo o mundo unhas 3\u00a0000 especies de ef\u00e9meras clasificadas en 400 x\u00e9neros e 42 familias. As ef\u00e9meras son un grupo antigo de insectos alados (pterigotos). Posibles f\u00f3siles representativos dun grupo troncal (como o similar a un Syntonopteroidea \"Lithoneura lameerrei\") xa se co\u00f1ecen desde o Carbon\u00edfero tard\u00edo. A ef\u00e9mera m\u00e1is grande co\u00f1ecida de todos os tempos \u00e9 \"Bojophlebia prokopi\" do Carbon\u00edfero superior de Moravia, cunha envergadura alar de 45\u00a0cm.\nDesde o Permiano, co\u00f1\u00e9cense numerosos representantes do grupo troncal (\"stem group\") das ef\u00e9meras, que adoitan situarse nun taxon separado, o Permoplectoptera (por exemplo inclu\u00edndo \"Protereisma permianum\" nos Protereismatidae, e Misthodotidae). As larvas dos Permoplectoptera a\u00ednda te\u00f1en 9 pares de branquias abdominais, e os adultos a\u00ednda te\u00f1en \u00e1s dianteiras longas. Quizais a familia f\u00f3sil Cretereismatidae da Formaci\u00f3n Crato do Cret\u00e1ceo inferior do Brasil tam\u00e9n pertence \u00e1 \u00faltima ramificaci\u00f3n dos Permoplectoptera. Os afloramentos da Crato proporcionaron tam\u00e9n f\u00f3siles de esp\u00e9cimes das familis modernas de ef\u00e9meras ou dalgunhas extintas (pero de caracter\u00edsticas modernas) da familia Hexagenitidae. Por\u00e9n, describ\u00edronse nunha mesma localidade estra\u00f1as larvas e adultos f\u00f3siles da familia extinta Mickoleitiidae (orde Coxoplectoptera), os cales representan o grupo irm\u00e1n f\u00f3sil das ef\u00e9meras modernas, a\u00ednda que te\u00f1en adaptaci\u00f3ns moi peculiares como ter patas anteriores raptoras.\nA inclusi\u00f3n en \u00e1mbar m\u00e1is antiga dunha ef\u00e9mera \u00e9 \"Cretoneta zherichini\" (Leptophlebiidae) do Cret\u00e1ceo inferior de Siberia. No \u00e1mbar do B\u00e1ltico, moito m\u00e1is recente, atop\u00e1ronse numerosas inclusi\u00f3ns de varias familias modernas de ef\u00e9meras (Ephemeridae, Potamanthidae, Leptophlebiidae, Ametropodidae, Siphlonuridae, Isonychiidae, Heptageniidae e Ephemerellidae). O x\u00e9nero moderno \"Neoephemera\" est\u00e1 representado no rexistro f\u00f3sil do Ypresiano pola especie \"N.\u00a0antiqua\" do estado de Washington.\nGrimaldi e Engel, ao revisaren a filoxenia destes insectos en 2005, comentaron que se fixeran moitos estudos clad\u00edsticos pero sen estabilidade nas subordes e infraordes de Ephemeroptera; a divisi\u00f3n tradicional en Schistonota e Pannota era incorrecta porque Pannota deriva de Schistonota.\nA filoxenia dos Ephemeroptera foi estudada primeiramente usando an\u00e1lises moleculares por Ogden e Whiting en 2005. Recuperaron os Baetidae como o grupo irm\u00e1n dos outros clados.\nPosteriormente a filoxenia das ef\u00e9meras foi estudada usando an\u00e1lises morfol\u00f3xicas e moleculares por Ogden e outros en 2009. Atoparon que o x\u00e9nero asi\u00e1tico \"Siphluriscus\" era irm\u00e1n de todas as outras ef\u00e9meras. Algunhas li\u00f1axes existentes como Ephemeroidea, e familias como Ameletopsidae, viuse que non eran monofil\u00e9ticas, debido a converxencia ente as caracter\u00edsticas ninfais.\nA seguinte clasificaci\u00f3n tradicional est\u00e1 baseada en Peters e Campbell (1991), e figura na obra \"Insects of Australia\".\nSuborde Pannota\nSuborde Schistonota\nNa cultura humana.\nNa arte e literatura.\nO fil\u00f3sofo grego Arist\u00f3teles escribiu n a s\u00faa \"Historia dos animais\" que:\nO enciclopedista da Antiga Roma Plinio o Vello describiu a ef\u00e9mera co nome \"hemerobius\" na s\u00faa \"Historia natural\":\nO autor da idade de ouro holandesa Augerius Clutius (latinizaci\u00f3n de Outgert Cluyt) ilustrou algunhas ef\u00e9meras na s\u00faa obra de 1634 \"De Hemerobio\" (\"Sobre a ef\u00e9mera\"), o primeiro libro escrito sobre este grupo de animais. Maerten de Vos ilustrou de xeito similar unha ef\u00e9mera no seu debuxo de 1587 do quinto d\u00eda da creaci\u00f3n, entre unha selecci\u00f3n de peixes e aves acu\u00e1ticas.\nEn 1495 Albrecht D\u00fcrer inclu\u00edu unha ef\u00e9mera no seu gravado \"A sagrada familia coa ef\u00e9mera\". Os cr\u00edticos Larry Silver e Pamela H. Smith argumentan que a imaxe pretende facer \"unha ligaz\u00f3n expl\u00edcita entre os ceos e a terra .. para suxerir unha resonancia c\u00f3smica entre o sagrado e o profano, o celestial e o terrestre, o macrocosmos e o microcosmos.\"\nA ef\u00e9mera simbolizou a transitoriedade e brevidade da vida. O poeta ingl\u00e9s George Crabbe, que se sabe estaba moi interesado nos insectos, comparou a breve vida dun xornal coa das ef\u00e9meras\nOutra referencia \u00e1s ef\u00e9meras pode verse na \"Epopea de Gilgamesh\", unha das primeiras grandes obras da literatura que sobreviviron desde a \u00e9poca das antigas civilizaci\u00f3ns mesopot\u00e1micas. A brevidade da vida de Gilgamesh comp\u00e1rase coa da ef\u00e9mera adulta.\nEn Szeged, Hungr\u00eda, as ef\u00e9meras son celebradas nun momumento preto da ponte de Belv\u00e1rosi, unha obra do escultor Pal Farkas, representando a danza de cortexo das ef\u00e9meras.\nNa pesca con mosca.\nAs ef\u00e9meras son unha dos principais modelos usados para fabricar moscas artificiais, para atalas aos anz\u00f3s, feitas con materiais coloreados como f\u00edos e plumas, para usalas na pesca con cana. Est\u00e1n baseadas en diferentes estadios do ciclo vital das ef\u00e9meras, por exemplo as que imitan os subimagos crese que son tentadoras para as troitas.\nComo espect\u00e1culo.\nA \"eclosi\u00f3n\" da ef\u00e9mera xigante \"Palingenia longicauda\" nos r\u00edos Tisza ed Mure\u0219 en Hungr\u00eda e Serbia, co\u00f1ecido como \"floraci\u00f3n do Tisza\", \u00e9 unha atracci\u00f3n tur\u00edstica. A eclosi\u00f3n de 2014 da \"Hexagenia bilineata\" no r\u00edo Mississippi nos Estados Unidos foi rexistrada con radar meteorol\u00f3xico; o enxame voou a 760 m de altura en La Crosse, Wisconsin, creando unha sinatura de radar que lembraba unha \"tormenta de chuvia significativa\", e a masa de insectos mortos cubriu as estradas, coches e edificios. Nalg\u00fans casos estes enxames poden causar accidentes de tr\u00e1fico.\nComo alimento e outros usos.\nAs ef\u00e9meras son comidas en varias culturas e son estimadas por teren o maior contido proteico de calquera insecto comestible en peso seco. En Malawi, o kungu \u00e9 unha pasta de ef\u00e9meras (\"Caenis kungu\") e mosquitos coa que se fai un pastel. As ef\u00e9meras adultas son recollidas e comidas en moitas partes da China e o Xap\u00f3n. Preto do lago Victoria, rec\u00f3llense as ef\u00e9meras \"Povilla\", que son secadas e conservadas para usalas na preparaci\u00f3n de comidas.\nEn Francia antes da d\u00e9cada de 1950 o \"chute de manne\" obt\u00ed\u00f1ase presionando ef\u00e9meras en pasteis e us\u00e1ndoos como isco para peixes e aves. Desde un punto de vista econ\u00f3mico, as ef\u00e9meras son tam\u00e9n unha excelente fonte de alimento para os peixes en acuicultura.\nAs ef\u00e9meras poder\u00edan tam\u00e9n ter usos potenciais nas industrias biom\u00e9dicas, farmac\u00e9uticas e cosm\u00e9ticas. O seu exoesqueleto cont\u00e9n quitina, que ten aplicaci\u00f3ns nesas industrias.\nBioindicadores.\nAs larvas de ef\u00e9meras non sobreviven en h\u00e1bitats acu\u00e1ticos contaminados e, por iso foron elixidas como bioindicadores, que serven como marcadores da calidade da auga nas avaliaci\u00f3ns ecol\u00f3xicas."}
{"id": "414843", "revid": "63181", "url": "https://gl.wikipedia.org/wiki?curid=414843", "title": "Somero", "text": "Somero \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 8.881 habitantes. A superficie do termo municipal \u00e9 de 697,67 km2, dos cales 29,86\u00a0km2 son auga. O concello ten unha densidade de poboaci\u00f3n de 13,30 hab./km\u00b2.\nLimita cos municipios de Koski Tl, Loimaa, Salo e Yp\u00e4j\u00e4 na s\u00faa mesma rexi\u00f3n, Jokioinen e Tammela na rexi\u00f3n de Tavastia Propia, e Lohja na rexi\u00f3n de Uusimaa.\nO concello \u00e9 uniling\u00fce en fin\u00e9s.\nCidades irm\u00e1s.\nA cidade de Somero est\u00e1 irmandada con:"}
{"id": "414844", "revid": "25871", "url": "https://gl.wikipedia.org/wiki?curid=414844", "title": "\u00c5benr\u00e5", "text": ""}
{"id": "414845", "revid": "27155", "url": "https://gl.wikipedia.org/wiki?curid=414845", "title": "Efemer\u00f3ptero", "text": ""}
{"id": "414846", "revid": "27155", "url": "https://gl.wikipedia.org/wiki?curid=414846", "title": "Ephemeroptera", "text": ""}
{"id": "414848", "revid": "27155", "url": "https://gl.wikipedia.org/wiki?curid=414848", "title": "Ef\u00e9mera", "text": ""}
{"id": "414850", "revid": "47401", "url": "https://gl.wikipedia.org/wiki?curid=414850", "title": "Corpo e alma", "text": "Corpo e alma () \u00e9 un filme estadounidense de 1947 dirixido por Robert Rossen e interpretado por John Garfield, Lilli Palmer, Hazel Brooks, Anne Revere e William Conrad.\nFoi emitido na TVG o 7 de novembro de 2015.\nArgumento.\nCharley Davis, en contra dos desexos da s\u00faa nai, conv\u00e9rtese en boxeador. Segundo vai acadando m\u00e1is \u00e9xito, vaise vendo rodeado por personaxes turbias, inclu\u00edndo un promotor sen \u00e9tica chamado Roberts, que o tenta con vicios. Charley enfr\u00f3ntase a escollas cada vez m\u00e1is dif\u00edciles.\nRecepci\u00f3n.\nCando se estreou o filme, o cr\u00edtico Bosley Crowther gabouno. O cr\u00edtico Dennis Schwartz indicou que o filme ti\u00f1a un punto de vista sociopol\u00edtico e gabou tam\u00e9n o traballo de Garfield."}
{"id": "414851", "revid": "17467", "url": "https://gl.wikipedia.org/wiki?curid=414851", "title": "Escaravellos", "text": ""}
{"id": "414853", "revid": "23204", "url": "https://gl.wikipedia.org/wiki?curid=414853", "title": "Gran Premio de Italia de 1997", "text": "O Gran Premio de Italia de 1997 foi unha carreira de motor de F\u00f3rmula 1 celebrada o 7 de setembro de 1997 no Autodromo Nazionale Monza, Monza, Italia. Foi a d\u00e9cimo terceira carreira do Campionato Mundial de F\u00f3rmula 1 de . A carreira de 53 voltas ga\u00f1ouna David Coulthard pilotando un McLaren despois de sa\u00edr da sexta posici\u00f3n na grella. Jean Alesi terminou segundo para Benetton logo de partir da pole position, mentres que Heinz-Harald Frentzen terminou terceiro para Williams.\nInforme.\nClasificaci\u00f3n.\nFisichella marcou o ritmo inicial na cualificaci\u00f3n. Alesi conseguiu a pole position co seu segundo conxunto de pneum\u00e1ticos. Frentzen logrou a segunda posici\u00f3n ao final da sesi\u00f3n. O resto dos seis primeiros foron Fisichella terceiro, Villeneuve cuarto, H\u00e4kkinen quinto e Coulthard sexto. Os Ferraris de Michael Schumacher e Eddie Irvine clasificaron noveno e d\u00e9cimo respectivamente.\nCarreira.\nNo inicio, Alesi liderou con Frentzen segundo e Coulthard pasou do sexto posto na grella ao terceiro lugar. Os tres primeiros quedaron as\u00ed ata a volta 28 cando Frentzen entrou en boxes. Na volta 32, Alesi e Coulthard entraron xuntos, Coulthard adiantou a Alesi grazas a unha parada m\u00e1is r\u00e1pida. Isto deixou a Mika H\u00e4kkinen no liderado ata que entrou en boxes un par de voltas despois. Coulthard tomou o liderado na volta 34 cando Michael Schumacher parou en boxes. Os tres primeiros despois da parada de Michael Schumacher eran primeiro Coulthard, Alesi segundo e Frentzen terceiro. H\u00e4kkinen quedou cuarto ata que picou unha roda na volta 36. Os primeiros seis tras a picada de H\u00e4kkinen eran Coulthard primeiro, Alesi segundo, Frentzen terceiro, Fisichella cuarto, Villeneuve quinto e Michael Schumacher sexto. Os primeiros seis mantiveron esa posici\u00f3n durante o resto da carreira e ga\u00f1ou Coulthard por pouco menos de dous segundos. Esta foi a \u00fanica carreira da tempada en que nin Jacques Villeneuve nin Michael Schumacher estiveron no podio.\nPost-carreira.\nDavid Coulthard dedicou a s\u00faa vitoria nesta carreira \u00e1 princesa Diana."}
{"id": "414855", "revid": "785", "url": "https://gl.wikipedia.org/wiki?curid=414855", "title": "Eixe (mec\u00e1nica)", "text": "Un eixe ou eixo \u00e9 un elemento da mec\u00e1nica, que serve para orientar o movemento de rotaci\u00f3n dun ou dun conxunto de pezas, como unha roda ou unha engrenaxe. Hai dous tipos b\u00e1sicos de eixes: os fixos, e aqueles que son acompa\u00f1ados por un sistema de rodamentos que facelos xirar."}
{"id": "414857", "revid": "5863", "url": "https://gl.wikipedia.org/wiki?curid=414857", "title": "A Voz de Cotobade", "text": ""}
{"id": "414858", "revid": "22570", "url": "https://gl.wikipedia.org/wiki?curid=414858", "title": "Gran Premio de Austria de 1997", "text": "O Gran Premio de Austria de 1997 (oficialmente o XXI Gro\u00dfer Preis von \u00d6sterreich) foi unha carreira do Campionato do Mundo de F\u00f3rmula 1 celebrada no Circu\u00edto de \u00d6sterreichring o 21 de setembro de 1997. Foi a d\u00e9cima cuarta carreira da tempada de F\u00f3rmula Un de , o 21\u00ba Gran Premio de Austria o d\u00e9cimo noveno que se celebrou en \u00d6sterreichring e o primeiro Gran Premio de Austria desde o Gran Premio de Austria de 1987. A carreira disputouse sobre 71 voltas ao circu\u00edto de 4\u00b4323 quil\u00f3metros para unha distancia total de carreira de 307 quil\u00f3metros.\nJacques Villeneuve, pilotando un Williams - Renault, ga\u00f1ou desde a pole position, xunto a David Coulthard en segundo lugar no McLaren - Mercedes, e o compa\u00f1eiro de Villeneuve Heinz-Harald Frentzen foi terceiro. O rival de Villeneuve para o campionato de pilotos, Michael Schumacher, s\u00f3 puido ocupar o sexto posto no seu Ferrari.\nInformes.\nA cualificaci\u00f3n trouxo algunhas sorpresas, xa que os pneum\u00e1ticos Bridgestone usados \u200b\u200bpor varios dos equipos m\u00e1is pequenos demostraron ser fortes, pero foi finalmente Jacques Villeneuve quen ga\u00f1ou. Mika H\u00e4kkinen liderou diante de Villeneuve despois do comezo pero o seu motor fallou de novo, antes de que puidese completar a primeira volta. como consecuencia Jarno Trulli liderou as primeiras voltas, e estaba correndo no segundo lugar (a\u00ednda que ti\u00f1a que facer outro pit stop) cando o seu motor tam\u00e9n fallou.\nOcorreu unha espectacular colisi\u00f3n entre Eddie Irvine e Jean Alesi. Cando loitaban polo cuarto lugar na volta 37, Alesi intentou adiantar a Irvine na chicana desde aproximadamente oito lonxitudes de autom\u00f3bil atr\u00e1s, Irvine tomou medidas evasivas, o franc\u00e9s chocou contra o auto do irland\u00e9s a tal velocidade que o coche de Alesi pasou por encima do coche de Irvine mentres este \u00faltimo trompeaba. Alesi quedou baixo investigaci\u00f3n polos comisarios por conduci\u00f3n perigosa despois da carreira, a\u00ednda que non se fixeron acusaci\u00f3ns formais contra ning\u00fan piloto.\nMichael Schumacher foi terceiro, pero recibiu unha penalizaci\u00f3n dun stop&amp;go por adiantar a Heinz-Harald Frentzen baixo bandeiras amarelas. Schumacher dixo que non as vira e que non eran visibles desde o interior da curva.\nO veterano piloto austr\u00edaco de F\u00f3rmula Un, Gerhard Berger, anunciou que se retirar\u00eda ao final da tempada, pouco despois de ter cualificado d\u00e9cimo oitavo na grella."}
{"id": "414859", "revid": "23204", "url": "https://gl.wikipedia.org/wiki?curid=414859", "title": "Centro hist\u00f3rico de Guimar\u00e3es", "text": "O centro hist\u00f3rico de Guimar\u00e3es at\u00f3pase asociado ao nacemento da identidade nacional portuguesa do s\u00e9culo XII. Constit\u00fae un exemplo excepcionalmente ben conservado da evoluci\u00f3n dunha localidade medieval cara a unha cidade moderna. A variada tipolox\u00eda de edificaci\u00f3ns mostra o desenvolvemento da arquitectura portuguesa entre os s\u00e9culos XV e XIX, co uso continuo de t\u00e9cnicas e materiais de construci\u00f3n tradicionais. Foi declarado Patrimonio da Humanidade pola Unesco no ano 2001.\nArquitectura.\nT\u00e9cnicas de construci\u00f3n.\nAs t\u00e9cnicas constructivas dominantes son co\u00f1ecidas como \"taipa de rod\u00edzio\" e \"taipa de fasquio\". A colocaci\u00f3n do xeso constit\u00fae o revestimento final, sobre o cal se aplican pinturas e decoraci\u00f3n artesanais. Estas t\u00e9cnicas constructivas, con ra\u00edces medievais, continuar\u00e1n a utilizarse ata os nosos d\u00edas por ser un proceso constructivo de f\u00e1cil execuci\u00f3n.\n\u201cA taipa de rod\u00edzio\u201d.\nA \"taipa de rod\u00edzio\" constit\u00fae unha t\u00e9cnica de construci\u00f3n de paredes exteriores e interiores, soamente utilizada para os andares superiores, xa que o primeiro andar est\u00e1 case sempre constru\u00eddo con granito.\n\u201cA taipa de fasquio\u201d.\nA \"taipa de fasquio\" \u00e9 tam\u00e9n unha t\u00e9cnica de construci\u00f3n de paredes exteriores e interiores, soamente utilizada para os andares superiores ao primeiro. Estas paredes comp\u00f3\u00f1ense dunha estrutura de t\u00e1boas de madeira, ligada con cravos a un segundo plano de t\u00e1boas, dispostas diagonalmente."}
{"id": "414860", "revid": "98629", "url": "https://gl.wikipedia.org/wiki?curid=414860", "title": "Atlas SLV-3", "text": "Atlas SLV-3 foi un lanzador orbital pertencente \u00e1 familia de foguetes Atlas, formada en primeiro lugar por m\u00edsiles e m\u00e1is tarde por foguetes espaciais.\nCaracter\u00edsticas.\nO Atlas SLV-3 foi unha versi\u00f3n estandarizada do foguete Atlas para lanzamentos espaciais. Despois da b\u00e1sica vi\u00f1eron caro revisi\u00f3ns m\u00e1is: os Atlas SLV-3A, SLV3-B, SLV3-C e SLV3-D, cada un coas s\u00faas variantes.\nVariantes.\nAtlas SLV-3 Agena B.\nConsist\u00eda nun Atlas SLV-3 cunha segunda etapa Agena B, co que se consegu\u00eda poder lanzar ata 600\u00a0kg de carga \u00e1 \u00f3rbita xeoestacionaria. Lanzouse un \u00fanico foguete desta variante.\nAtlas SLV-3 Agena D.\nConsist\u00eda nun Atlas SLV-3 cunha segunda etapa Agena D, incrementando a carga para a \u00f3rbita baixa terrestre ata os 1000\u00a0kg e para a \u00f3rbita xeoestacionaria a 700. Lanzouse 47 veces, con 5 fallos totais e un parcial.\nAtlas SLV-3A Agena D.\nUn Atlas SLV-3A, mellorado e m\u00e1is potente, cunha segunda etapa Agena D. Lanzouse 12 veces, cun s\u00f3 fallo, e todos desde Cabo Ca\u00f1averal.\nAtlas SLV-3B Agena D.\nUn Atlas SLV-3B cunha segunda etapa Agena D. Lanzouse unha soa vez para po\u00f1er en \u00f3rbita o observatorio espacial OAO-1.\nAtlas SLV-3C Centaur D.\nConsist\u00eda nun Atlas SLV-3C, unha versi\u00f3n mellorada do foguete base, usando unha segunda etapa Centaur D. Capaz de po\u00f1er 1800\u00a0kg en \u00f3rbita. Lanzouse 16 veces, todas desde Cabo Ca\u00f1averal, con tres fallos.\nAtlas SLV-3D Centaur D.\nA \u00faltima iteraci\u00f3n dos Atlas SLV-3, o Atlas SLV-3D era unha versi\u00f3n m\u00e1is potente e usaba unha segunda etapa Centaur D1A ou Centaur D1AR. Era capaz de po\u00f1er ata 1800\u00a0kg en \u00f3rbita xeoestacionaria. Lanzouse 32 veces, todas desde Cabo Ca\u00f1averal, con dous fallos totais e un parcial."}
{"id": "414861", "revid": "5863", "url": "https://gl.wikipedia.org/wiki?curid=414861", "title": "Antonio Fraguas (hom\u00f3nimos)", "text": "O nome Antonio Fraguas pode referirse a:"}
{"id": "414862", "revid": "1888", "url": "https://gl.wikipedia.org/wiki?curid=414862", "title": "Adelante (A Coru\u00f1a)", "text": "Adelante foi un peri\u00f3dico editado na Coru\u00f1a entre 1930 e 1931.\nHistoria e caracter\u00edsticas.\nSemanario republicano, apareceu o 18 de maio de 1930. Fundado por Fernando Osorio Docampo, Carlos Monasterio Valeiro e \u00c1nxel Casal, estaba dirixido por Fernando Osorio. A comisi\u00f3n promotora estaba formada por Fernando Osorio Docampo, Enrique Freijido Garc\u00eda, C\u00e9sar Alvajar Di\u00e9guez, Eduardo Paredes Rodr\u00edguez, Ram\u00f3n Lago Portela, Antonio Zapata Fern\u00e1ndez e Fernando Balsa Ant\u00f3n. Despois foi dirixido por C\u00e9sar Alvajar. Publicou extraordinarios e suplementos. Foi multado e censurado polo Gobernador civil. Publicou un n\u00famero extraordinario con motivo do aniversario da I Rep\u00fablica o 11 de febreiro de 1931. O 20 de febreiro de 1931 foi secuestrado por publicar un artigo de Luis Jim\u00e9nez de As\u00faa. O seu director, Fernando Osorio, foi acusado de sedici\u00f3n e xulgado na Coru\u00f1a en abril de 1931. Coa proclamaci\u00f3n da Rep\u00fablica pasou a ser diario o 18 de maio de 1931, co subt\u00edtulo de \"Diario republicano de la tarde\", co compromiso dos fundadores-propietarios, de suspendelo cando fose aprobada a Constituci\u00f3n, momento no que cada un deles recobrar\u00eda a s\u00faa independencia pol\u00edtica. Por\u00e9n, cesou a s\u00faa publicaci\u00f3n un pouco antes, o 15 de agosto de 1931."}
{"id": "414863", "revid": "88215", "url": "https://gl.wikipedia.org/wiki?curid=414863", "title": "Annemarie Moser-Pr\u00f6ll", "text": "Annemarie Moser-Pr\u00f6ll, nada en Kleinar (Salzburgo) o 27 de marzo de 1953 \u00e9 unha ex-esquiadora austr\u00edaca. Foi a esquiadora alpina de m\u00e1is \u00e9xito na d\u00e9cada de 1970, con seis t\u00edtulos xerais, inclu\u00eddos cinco consecutivos. Moser-Pr\u00f6ll logrou os seus maiores triunfos en descenso, sl\u00e1lom xigante e cominada. En 1980, o \u00faltimo ano que competiu, obtivo a s\u00faa terceira medalla ol\u00edmpica, primeira de ouro e ga\u00f1ou cinco carreiras da Copa do Mundo.\nTraxectoria.\nDurante a s\u00faa carreira, Moser-Pr\u00f6ll ga\u00f1ou a Copa do Mundo en seis ocasi\u00f3ns, inclu\u00edndo cinco consecutivas (1971-75). Logrou 62 vitorias na Copa do Mundo, segunda muller en n\u00famero de vitorias tras Lindsey Vonn. A\u00ednda as\u00ed, contin\u00faa a ser a mellor muller en porcentaxe de vitorias xa que nesa \u00e9poca disput\u00e1banse poucas carreiras. Ga\u00f1ou cinco t\u00edtulos de campionato do mundo (3 en descenso e 2 en combinada) e unha medalla de ouro ol\u00edmpica. Entre 1973 e 1974 ga\u00f1ou once carreiras de descenso consecutivas.\nO cami\u00f1o \u00e1 s\u00faa primeira e \u00fanica medalla ol\u00edmpica de ouro foi longo: nos Xogos Ol\u00edmpicos de 1972 en Sapporo, estaba considerada a favorita en descenso e sl\u00e1lom xigante, mais nas d\u00faas modalidades acabou segunda detr\u00e1s da su\u00edza Marie-Theres Nadig. Tras obter o seu quinto t\u00edtulo mundial consecutivo, interrompeu a s\u00faa carreira para coidar o seu pai, enfermo de cancro de pulm\u00f3n, perdendo a tempada completa da Copa do Mundo e os Xogos Ol\u00edmpicos de 1976, que ti\u00f1an lugar no seu pa\u00eds, en Innsbruck. Trala morte do seu pai en xu\u00f1o de 1976, volveu ao esqu\u00ed competitivo de novo entre as mellores, finalizando segunda na Copa do Mundo en 1977 e 1978 e ga\u00f1ando a de 1979. Nos Xogos Ol\u00edmpicos de 1980 en Lake Placid, conseguiu finalmente a medalla de ouro en descenso, coa s\u00faa rival de 1972 Marie-Theres de novo no podio, tras obter a medalla de bronce.\nVarias semanas despois dos Xogos Ol\u00edmpicos de 1980, retirouse do esqu\u00ed competitivo e montou o seu propio caf\u00e9, \"Weltcup-Caf\u00e9 Annemarie\" en Kleinarl, que decorou coa s\u00faa extensa colecci\u00f3n de copas e trofeos. En 2008, meses despois da morte do seu home, retirouse do negocio e vendeu o establecemento a investidores locais, que o mantiveron co nome de \"Caf\u00e9-Restaurant Olympia.\"\nVida privada.\nA s\u00faa irm\u00e1 m\u00e1is nova, Cornelia Pr\u00f6ll, tam\u00e9n foi esquiadora ol\u00edmpica.\nCasou con Herbert Moser en 1974 e a s\u00faa filla Marion naceu en 1982."}
{"id": "414865", "revid": "47401", "url": "https://gl.wikipedia.org/wiki?curid=414865", "title": "Obra de teatro", "text": "Unha obra de teatro ou obra teatral \u00e9 unha forma literaria normalmente constitu\u00edda por di\u00e1logos entre personaxes e cunha certa orde. A obra de teatro oc\u00fapana as personaxes, os di\u00e1logos, os par\u00e1grafos...\n\u00c1 hora de escenificar a obra, os actores deben respectar o gui\u00f3n teatral, obra dun dramaturgo. O director de escena \u00e9 o encargado de que a obra se cinga ao gui\u00f3n, as\u00ed como da direcci\u00f3n das interpretaci\u00f3ns.\nHistoria.\nEn Occidente, as obras de teatro en sentido tradicional te\u00f1en a s\u00faa orixe estrutural na Antiga Grecia, en concreto nos ditirambos dionis\u00edacos e a produci\u00f3n dos pais da dramaturxia grega: Esquilo, S\u00f3focles, Eur\u00edpides e Arist\u00f3fanes.\nNo s\u00e9culo XVIII, obs\u00e9rvase unha gran variedade de comedias teatrais. O s\u00e9culo XIX viu o nacemento do drama rom\u00e1ntico, unha mestura de comedia e traxedia. Isto demostra o actual x\u00e9nero literario da \u00e9poca, o romance, que se op\u00f3n ao clasicismo. Conv\u00e9rtense en populares o vodevil e o melodrama. A finais dese s\u00e9culo xorde o drama realista.\nX\u00e9neros.\nEntre os principais x\u00e9neros dram\u00e1ticos est\u00e1n a comedia, a farsa, o melodrama, a traxedia, a traxicomedia e a peza. Tam\u00e9n poden inclu\u00edrse os x\u00e9neros musicais como a \u00f3pera, a opereta e os musicais, e tam\u00e9n o ballet e a danza, cando neles aparece unha acci\u00f3n dramatizada."}
{"id": "414866", "revid": "47401", "url": "https://gl.wikipedia.org/wiki?curid=414866", "title": "Obra teatral", "text": ""}
{"id": "414867", "revid": "63181", "url": "https://gl.wikipedia.org/wiki?curid=414867", "title": "Orip\u00e4\u00e4", "text": "Orip\u00e4\u00e4 \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 1.376 habitantes. A superficie do termo municipal \u00e9 de 117,72 km2, dos cales 0,11\u00a0km2 son auga. O concello ten unha densidade de poboaci\u00f3n de 11,70 hab./km\u00b2.\nLimita cos municipios de Loimaa, P\u00f6yty\u00e4 e S\u00e4kyl\u00e4 este \u00faltimo na rexi\u00f3n veci\u00f1a de Satakunta.\nO concello \u00e9 uniling\u00fce en fin\u00e9s."}
{"id": "414868", "revid": "1888", "url": "https://gl.wikipedia.org/wiki?curid=414868", "title": "Adelante", "text": "Co nome de Adelante podemos referirnos a:"}
{"id": "414869", "revid": "89787", "url": "https://gl.wikipedia.org/wiki?curid=414869", "title": "Mario Granell", "text": "Mario Fern\u00e1ndez Granell, nado na Coru\u00f1a en 1914 e finado en Vigo en 1991, foi un pintor e poeta galego.\nTraxectoria.\nA s\u00faa infancia transcorreu xunto co seu irm\u00e1n Eugenio Granell entre A Coru\u00f1a e Compostela, onde tiveron lugar os primeiros contactos coa pintura, no estudio de Camilo D\u00edaz Bali\u00f1o. Con catorce anos expuxo en Santiago e Pontevedra, con eloxio do escritor Francisco Fern\u00e1ndez del Riego.\nEn 1930 chegou a Madrid e entrou en contacto con personaxes da Xeraci\u00f3n do 27, chegando a expo\u00f1er con Rafael Alberti.\nA s\u00faa biograf\u00eda est\u00e1 marcada pola guerra civil espa\u00f1ola. Afiliado ao Partido Obrero de Unificaci\u00f3n Marxista, foi detido na Coru\u00f1a mentres intentaba fuxir de Espa\u00f1a nunha pequena embarcaci\u00f3n, apresado, e condenado a morte. Esta condena mudou a cadea perpetua.Sa\u00edu do penal da Coru\u00f1a en 1942.\nTraballou e viviu en Vigo unha bohemia relativamente dura, con Laxeiro e outros artistas, subsistindo grazas a traballos espor\u00e1dicos, sobre todo de pintura mural, dese\u00f1os publicitarios, x\u00e9neros que desde o primeiro momento co\u00f1ecera a trav\u00e9s do profesor Bali\u00f1o. Destaca tam\u00e9n a s\u00faa produci\u00f3n como dese\u00f1ador escen\u00f3grafo no Teatro Cine Fraga de Vigo e alg\u00fan traballo en cer\u00e1mica e esmalte. Ademais de poeta, x\u00e9nero ao que chega a trav\u00e9s de Celso Emilio Ferreiro, que co\u00f1eceu en Caracas. A s\u00faa creatividade excelsa e dispersa conectouno con gran parte da intelectualidade galega do s\u00e9culo XX.\nEn 1957 emigrou a Venezuela, e al\u00ed traballa intensamente, a\u00ednda que a s\u00faa obra viaxa a Espa\u00f1a con frecuencia, para ser exposta en Madrid e en toda Galicia, e tam\u00e9n en Bogot\u00e1 e Bos Aires. A mediados da d\u00e9cada de 1980 regresou a Espa\u00f1a e fixa a s\u00faa residencia en Vigo, onde traballou, expuxo e viviu os \u00faltimos anos da s\u00faa vida. O Concello de Vigo tomou o acordo de rotular unha r\u00faa co nome do artista herculino que foi vigu\u00e9s na \u00faltima etapa da s\u00faa vida.\nA obra.\nA pintura de Mario Granell est\u00e1 vinculada ao surrealismo, a\u00ednda que moi decantado. Sobre un debuxo preciso, siluetea figuras idealizadas, que habitan en mundos inventados, en vermellos, negros, azuis, verdes.\nO seu per\u00edodo de madurez art\u00edstica corresponde coa s\u00faa estancia na emigraci\u00f3n venezolana (1957/ 1981). En total liberdade f\u00edsica e de esp\u00edrito, xorde o gran Granell, apoiado por un importante prestixio social, pinta as s\u00faas mellores obras, \"Monxas e claustros\" ou \"As fiadeiras\" son alg\u00fans exemplos caracterizados por figuras estilizadas, an\u00f3nimas, sen rostros e integradas nunha intensa composici\u00f3n, sen elementos superfluos. Publicou libros de estampas, entre eles \"Homenaxe ao pobo espa\u00f1ol. Estampas amargas-vivencias dunha guerra civil\", en 1978. \nA obra de Mario Granell figura en museos de Galicia e de Hispanoam\u00e9rica, as\u00ed como en colecci\u00f3ns particulares."}
{"id": "414870", "revid": "89787", "url": "https://gl.wikipedia.org/wiki?curid=414870", "title": "Edith Wharton", "text": "Edith Wharton, de solteira Edith Newbold Jones, nada en Nova York o 24 de xaneiro de 1862 e finada en Saint-Brice-sous-For\u00eat (Francia) o 11 de agosto de 1937, foi unha escritora e dese\u00f1adora estadounidense. En 1921 converteuse na primeira muller en ga\u00f1ar o premio Pulitzer.\nTraxectoria.\nPrimeiros anos.\nNaceu nunha familia adi\u00f1eirada que lle proporcionou unha s\u00f3lida educaci\u00f3n privada. Combinou a s\u00faa privilexiada posici\u00f3n cun natural enxe\u00f1o para escribir novelas e relatos, que destacaron polo seu humor, car\u00e1cter incisivo e escaseza de acci\u00f3n narrativa. As\u00ed mesmo, traballou en diversas publicaci\u00f3ns.\nEn 1885, \u00e1 idade de vinte e tres anos, Edith casou con Edward (Teddy) Robbins Wharton, doce anos m\u00e1is vello ca ela. Divorci\u00e1ronse en 1913 polas repetidas e p\u00fablicas infidelidades do seu marido, que a afectaron mental e fisicamente. Durante alg\u00fans anos, ao final do seu tumultuoso e infeliz matrimonio, mantivo un idilio con William Morton Fullerton (1865\u20131952), xornalista estadounidense que traballaba no diario \"The Times\". Fullerton era bisexual e alternaba a s\u00faa relaci\u00f3n coa escritora cun romance con Lord Ronald Coller, rax\u00e1 de Sarawak.\n\u00c9xitos de cr\u00edtica e primeira guerra mundial.\nDende fins do s\u00e9culo XIX, Wharton produciu un gran n\u00famero de novelas, libros de viaxes, relatos (entre os que destacan alg\u00fans contos de pantasmas memorables) e poemas. En 1902 publicou unha novela hist\u00f3rica titulada \"The Valley of Decision\". A cr\u00edtica considera como a s\u00faa primeira gran novela \"The House of Mirth\" (1905), unha historia que ironiza sobre a aristocracia financeira neoiorquina da que ela mesma era un membro destacado.\nEdith Wharton era unha grande admiradora da cultura e da arquitectura europea, o que a fixo cruzar o Atl\u00e1ntico un total de 66 veces antes de morrer.\nEn 1907 estableceuse definitivamente en Francia, onde foi disc\u00edpula e amiga de Henry James. Primeiro instalouse en Par\u00eds e a partir de 1919 nas s\u00faas d\u00faas casas de campo, Pavilion Colombe na pr\u00f3xima Saint-Brice-sous-For\u00eat e no antigo convento de Sainte-Claire le Ch\u00e2teau en Hy\u00e8res ao sueste de Francia.\nDesta \u00e9poca destaca a s\u00faa novela curta \"Ethan Frome\", unha tr\u00e1xica historia de amor entre persoas correntes ambientada en Nova Inglaterra, que se publicou en 1911. En opini\u00f3n de moitos cr\u00edticos, este libro alcanza, pola s\u00faa sinxeleza, unha universalidade que non te\u00f1en as s\u00faas novelas de sociedade.\nEla viv\u00eda na moi de moda Rue de Varenne en Par\u00eds cando comezou a primeira guerra mundial e empregando as s\u00faas altas conexi\u00f3ns co Goberno franc\u00e9s, conseguiu permisos para viaxar en motocicleta polas li\u00f1as da fronte. Wharton describiu esa experiencia nunha serie de artigos que posteriormente se recompilaron no ensaio \"Fighting France: From Dunkerque to Belfort\" (1915).\nDurante a guerra tam\u00e9n traballou para a Cruz Vermella cos refuxiados, polo que o goberno franc\u00e9s lle outorgou a cruz da Lexi\u00f3n de Honra. O seu labor social foi moi extenso; Wharton dirixiu salas de traballo para mulleres desempregadas, celebrou concertos para dar traballo a m\u00fasicos, apoiou hospitais para tuberculosos, e fundou os American Hostels para axudar aos refuxiados belgas. En 1916, editou un volume titulado \"The Book of the Homeless\" reunindo escritos, ilustraci\u00f3ns e partituras dos m\u00e1is grandes nomes do mundo da creaci\u00f3n art\u00edstica do momento. Ao acabar a guerra, volveu aos Estados Unidos, pa\u00eds que non volveu pisar.\nA\u00ednda que non formaban parte do refinado mundo da autora, Edith Wharton quedou fascinada e loitou polo reco\u00f1ecemento da comunidade art\u00edstica de Montmartre e Montparnasse.\nFoi membro da Academia Americana das Artes e as Letras (1926) e do Instituto Nacional das Artes e as Letras. O goberno dos Estados Unidos concedeulle a medalla de ouro deste \u00faltimo Instituto Nacional en 1924, e foi a primeira muller en alcanzar tal distinci\u00f3n.\n\u00daltimos anos.\nA s\u00faa obra m\u00e1is co\u00f1ecida \u00e9 \"A idade da inocencia\" (\"The Age of Innocence\") de 1920, que ga\u00f1ou o premio Pulitzer en 1921. Como neses anos Edith Wharton falaba fluidamente franc\u00e9s, moitos dos seus libros foron publicados tanto en ingl\u00e9s como en franc\u00e9s. En 1923, foi a primeira muller nomeada Doutora honoris causa pola Universidade Yale.\nFoi amiga e confidente de moitos intelectuais do seu tempo. Henry James, Francis Scott Fitzgerald, Jean Cocteau e Ernest Hemingway foron convidados seus nalgunha ocasi\u00f3n. Tam\u00e9n foi unha boa amiga do presidente Theodore Roosevelt.\nEdith Wharton foi amplamente respectada, ademais, como paisaxista e asesora de estilo no seu tempo e escribiu alg\u00fans libros decisivos respecto diso, como \"The Decoration of Houses\" e \"Italian Villas\". \"The Mount\", a s\u00faa propiedade en Lennox, Massachusetts, foi dese\u00f1ada pola escritora e exemplifica os seus dese\u00f1os.\nContinuou a escribir at\u00e9 o seu falecemento en Saint-Brice-sous-For\u00eat, na rexi\u00f3n de \u00cele-de-France, preto de Par\u00eds. Est\u00e1 enterrada no cemiterio de Gonards en Versalles.\nA s\u00faa \u00faltima novela, \"The Buccaneers\" quedou inconclusa no momento da s\u00faa morte. Marion Mainwaring terminou a historia despois dun minucioso estudo das notas e a sinopse que Wharton deixou escritas. A novela foi publicada en 1938 na s\u00faa versi\u00f3n incompleta e en 1993 na definitiva.\nEstilo literario.\nUnha das caracter\u00edsticas de moitas das s\u00faas novelas \u00e9 o frecuente uso da iron\u00eda. Crecendo na clase alta da sociedade da preguerra, Wharton converteuse nunha das m\u00e1is astutas cr\u00edticas deste grupo social. Mostrou nalgunhas das s\u00faas obras como \"The House of Mirth\" ou \"A idade da inocencia\" a estreiteza de miras e a ignorancia da alta sociedade a trav\u00e9s dun h\u00e1bil uso da iron\u00eda.\nWharton adoitaba usar o vocabulario e dicci\u00f3n propios desta clase social neoiorquina nas s\u00faas pr\u00e1cticas rituais e costumes como recurso para mostrar o particular da s\u00faa existencia. Precisamente o co\u00f1ecemento persoal que ti\u00f1a dese grupo social fixo que os seus escritos de ficci\u00f3n fosen ver\u00eddicos, case ensaios sobre os usos e convencionalismos dunha parte da sociedade que permanec\u00eda oculta para o gran p\u00fablico. Iso si, os seus escritos gozan de gran fondura psicol\u00f3xica no retrato das s\u00faas personaxes, en especial en situaci\u00f3ns nos que a boa compostura indicaba que deb\u00edan quedar silenciados e que grazas \u00e1 destreza literaria de Wharton, abren as s\u00faas mentes aos lectores."}
{"id": "414873", "revid": "5863", "url": "https://gl.wikipedia.org/wiki?curid=414873", "title": "Antonio Fraguas y Fraguas", "text": ""}
{"id": "414874", "revid": "72012", "url": "https://gl.wikipedia.org/wiki?curid=414874", "title": "Atlas SLV-3A Agena D", "text": ""}
{"id": "414876", "revid": "1505", "url": "https://gl.wikipedia.org/wiki?curid=414876", "title": "Mundial de F\u00fatbol Francia 1998", "text": ""}
{"id": "414877", "revid": "1505", "url": "https://gl.wikipedia.org/wiki?curid=414877", "title": "Mundial de F\u00fatbol Sur\u00e1frica 2010", "text": ""}
{"id": "414878", "revid": "98629", "url": "https://gl.wikipedia.org/wiki?curid=414878", "title": "Children of Men (banda sonora)", "text": "Children of Men\u00a0ten d\u00faas bandas sonoras, unha delas foi composta polo\u00a0brit\u00e1nico John Tavener, e a outra con varias canci\u00f3ns de m\u00fasica popular.\nBanda sonora.\nVarias das canci\u00f3ns que se escoitan durante o filme, como \"Total State Machine\" de Test Dept, \"Omgyjya Switch7\" de Aphex Twin, \"Anti War Dub\" de Digital Mystikz, \"War Dub\" de Pinch e \"Life in a Glasshouse\" de Radiohead non est\u00e1n inclu\u00eddas na banda sonora. Ademais, as canci\u00f3ns \"Map of the Problematique\" de Muse, \"Gimme Shelter\" de The Rolling Stones e \"Hopp\u00edpolla\" de Sigur R\u00f3s foron empregadas en anuncios de televisi\u00f3n e tr\u00e1ilers pero non aparecen no filme. A canci\u00f3n de Jarvis Cocker \"Running the World\" \u00e9 interpretada nos cr\u00e9ditos finais.\nFragments of a Prayer from the Motion Picture \"Children of Men\".\nA banda sonora, Fragments of a Prayer, foi composta por John Tavener e estreada polo selo Var\u00e8se Sarabande.\nO director Alfonso Cuar\u00f3n describe o \"Fragments of a Prayer\" de Tavener como \"un comentario espiritual no canto dun apoio narrativo.\" A banda sonora conta coa mezzo-soprano Sarah Connolly e a s\u00faa voz \u00e9 usada como un poderoso motivo musical. \u00d3 contrario que moitos compositores, Tavener non fixo a banda sonora sobre o filme, sen\u00f3n sobre o gui\u00f3n.\nA poes\u00eda de William Blake aparece na letra de \"Eternity's Sunrise\", unha obra de Tavener que fora previamente escrita e dedicada \u00e1 Princesa Diana despois da s\u00faa morte.\n\"Mars\" de Gustav Holst \u00e9 empregada no filme pero non aparece nos \u00e1lbums.\n\"Eternity's Sunrise\" aparece no filme de Oliver Stone \"Savages\"."}
{"id": "414882", "revid": "65337", "url": "https://gl.wikipedia.org/wiki?curid=414882", "title": "Semissis", "text": "O semissis (voz latina, \"metade dunha unidade\"; en grego \"\u03c3\u03b5\u03bc\u03af\u03c3\u03c3\u03b7\u03c2\") foi unha pequena moeda da Antiga Roma de ouro, aparecida no s\u00e9culo IV, equivalente a medio s\u00f3lido do Imperio Romano, e que continuou vixente ata o s\u00e9culo IX co valor da metade do nomisma do Imperio Bizantino.\nHistoria.\nOs motivos m\u00e1is recorrentes dos semissis son o busto do emperador nos seus anversos e a imaxe dunha idealizaci\u00f3n aleg\u00f3rica da Vitoria nos seus reversos.\nA partir da reforma de 309, no reinado do emperador Constantino I (306-337), o s\u00f3lido constitu\u00edu, xunto co seu divisor, o semissis (arredor de 2,25 gramos), o est\u00e1ndar moeda de ouro do Imperio Romano.\nOs primeiros exemplares de semissis foron emitidos ao seu nome nos obradoiros monetarios de Roma en 312. Durante os s\u00e9culos IV e V cu\u00f1ouse en cantidades moi modestas, e foi nos s\u00e9culos VI e VII, e nas primeiras d\u00e9cadas do VIII cando as s\u00faas emisi\u00f3ns acadaron maior importancia. A partir de 740 foi moi raramente cu\u00f1ado no Oriente; o derradeiro exemplar co\u00f1ecido prov\u00e9n do reinado de Basilio I o Macedonio (867-886). No entanto, na Europa Occidental mant\u00edvose en circulaci\u00f3n en Sicilia ata a conquista \u00e1rabe de Siracusa (877-878)."}
{"id": "414884", "revid": "89787", "url": "https://gl.wikipedia.org/wiki?curid=414884", "title": "Gran Premio de Alema\u00f1a de 2018", "text": "O Gran Premio de Alema\u00f1a de 2018 (oficialmente o F\u00f3rmula 1 Gro\u00dfer Preis von Deutschland 2018) foi unha carreira de F\u00f3rmula Un que se celebrou o 22 de xullo de 2018, en Hockenheimring, Hockenheim, no estado alem\u00e1n de Baden-W\u00fcrttemberg, Alema\u00f1a. Ser\u00e1 a d\u00e9cima primeira rolda da tempada , e marca a septuax\u00e9sima s\u00e9tima edici\u00f3n do Gran Premio de Alema\u00f1a, e o sesax\u00e9sima terceira vez que a carreira foi disputada como unha proba do Campionato Mundial de F\u00f3rmula 1."}
{"id": "414887", "revid": "56817", "url": "https://gl.wikipedia.org/wiki?curid=414887", "title": "Los Angeles Times", "text": "Los Angeles Times (tam\u00e9n co\u00f1ecido como LA Times) \u00e9 un xornal de circulaci\u00f3n diaria publicado nos\u00a0\u00c1nxeles, e distribu\u00eddo nos estados occidentais dos\u00a0Estados Unidos, propiedade de Tribune Company. Cunha circulaci\u00f3n de 843.432 lectores por d\u00eda a setembro de 2005, \u00e9 o segundo xornal metropolitano meirande nos Estados Unidos despois de \"The New York Times\".\nAo longo da s\u00faa historia ga\u00f1ou 37 premios Pulitzer, e segundo o Almanaque Mundial de 2007, \u00e9 o terceiro xornal m\u00e1is lido dos que se publican nos\u00a0Estados Unidos.\nHistoria.\nA primeira edici\u00f3n do \"Times\" produciuse o 4 de decembro de 1881, a\u00ednda que pronto entrou en bancarrota. En 1884 o seu fundador creou o \"Times-Mirror Company\", compa\u00f1\u00eda que editar\u00eda o xornal a partir dese momento.\nO 1 de outubro de 1910, e tras frecuentes enfrontamentos cos sindicalistas, unha bomba estalou na sede do xornal, causando 21 falecidos. Os co\u00f1ecidos sindicalistas, os irm\u00e1ns McNamara, foron parte dos acusados do atentado. \u00d3\u00a0pouco tempo, o xornal xa ti\u00f1a unha nova sede situado nas r\u00faas Primeira e Spring no centro dos \u00c1nxeles dende 1935. A planta imprimidora atop\u00e1base nas r\u00faas Oitava e Alameda.\nA familia Chandler foron os donos do diario at\u00e9 o ano 2000, daquela a empresa xornalista Tribune Publishing, compa\u00f1\u00eda matriz do diario Chicago Tribune comprou o diario. O 7 de febreiro do ano 2018, \"Os Angeles Times\", xunto co diario metropolitano \"San Diego Union-Tribune\" foron vendidos por \u00f3 multi-millonario Dr. Patrick Soon-Shiong, nado en Sur\u00e1frica de ascendencia chinesa, por $500 mill\u00f3ns de d\u00f3lares (USD) pola acquicisi\u00f3n de ambos os diarios e semanarios comunitarios."}
{"id": "414888", "revid": "89787", "url": "https://gl.wikipedia.org/wiki?curid=414888", "title": "Hush (canci\u00f3n de Billy Joe Royal)", "text": "Hush \u00e9 unha canci\u00f3n escrita polo compositor estadounidense Joe South para o artista Billy Joe Royal, cuxo sinxelo acadou o n\u00famero 52 na \"Billboard\" Hot 100 o 28 de outubro - 11 de novembro de 1967, e o 45 no Canad\u00e1. O propio South gravou a canci\u00f3n en 1968, e inclu\u00edna no seu segundo \u00e1lbum, \"Games People Play\".\nDeep Purple e Kula Shaker fixeron as s\u00faas propias versi\u00f3ns da canci\u00f3n. O tema foi popularizada polo grupo Deep Purple en 1968. O sinxelo -primeiro da banda- contaba con \u00abOne More Rainy Day\u00bb na cara B, e chegou \u00f3 4\u00ba posto do Hot 100 estadounidense, e \u00f3 2\u00ba posto no\u00a0Canad\u00e1, a\u00ednda que pasou desapercibido no Reino Unido.\nA canci\u00f3n inclu\u00eduse no primeiro \u00e1lbum do grupo, \"Shades of Deep Purple\", e deu a co\u00f1ecer \u00e1 banda en Norteam\u00e9rica, onde en principio gozaron de moito m\u00e1is \u00e9xito que na s\u00faa Inglaterra natal, durante os seus primeiros anos, a finais da d\u00e9cada de 1960, con Rod Evans na voz e Nick Simper\u00a0no baixo.\nO grupo volveu gravar o tema 20 anos despois, con Ian Gillan nas voces, para conmemorar o vix\u00e9simo aniversario da s\u00faa edici\u00f3n, e foi inclu\u00eddo como tema de estudo do dobre LP en directo \"Nobody's Perfect\", de 1988.\n\"Hush\" tam\u00e9n foi interpretada por nomes como Johnny Hallyday (en franc\u00e9s), Kula Shaker, Funk Machine, ou a banda tributo a Deep Purple Funky Junction, con Phil Lynott."}
{"id": "414890", "revid": "23204", "url": "https://gl.wikipedia.org/wiki?curid=414890", "title": "Life in a Glasshouse", "text": ""}
{"id": "414891", "revid": "23204", "url": "https://gl.wikipedia.org/wiki?curid=414891", "title": "Vicente Palmaroli", "text": "Vicente Palmaroli Gonz\u00e1lez, nado en Zarzalejo (Madrid) o 5 de setembro de 1834 e finado en Madrid o 25 de xaneiro de 1896, foi un pintor espa\u00f1ol do per\u00edodo rom\u00e1ntico que evolucionou cara \u00e1 pintura de x\u00e9nero costumista na li\u00f1a de Mariano Fortuny.\nTraxectoria.\nFillo de Gaetano Palmaroli, pintor e lit\u00f3grafo italiano, sucedeuno \u00e1 s\u00faa morte (1853) na praza de lit\u00f3grafo do departamento que baixo os auspicios de Francisco de Agarrades creouse no Museo do Prado co apoio de Jos\u00e9 Madrazo. Dende 1848, estudou na Real Academia de Belas Artes de San Fernando, onde tivo como profesores a Federico de Madrazo e a P\u00e9rez Villamil.\nEn 1857 marchou a Roma, e formou parte do grupo de pintores pensionados espa\u00f1ois que se reun\u00edan no \"Caf\u00e9 Greco\" (Lu\u00eds \u00c1lvarez Catal\u00e1, Di\u00f3scoro Puebla, Jos\u00e9 Casado del Alisal, Rosales, Mercad\u00e9, Fortuny, Alejo Vera y Estaca entre outros). Durante esa estancia, conseguiu a medalla de primeira clase na Exposici\u00f3n Nacional de 1861 polo \"Serm\u00f3n de la capilla Sixtina\". En 1862, presentou d\u00faas obras realizadas en Italia \u00e1 exposici\u00f3n Nacional de Belas Artes de Madrid, obtendo medalla de primeira clase con \"Pacuccia\", retrato dunha campesi\u00f1a napolitana, e medalla de segunda clase por \"Sacra Conversazione.\" Durante esa \u00e9poca dedica gran parte da s\u00faa actividade ao retrato (\"Sof\u00eda Reboulet\", esposa do pintor, \"Retrato de la infanta Isabel de Borb\u00f3n\", \"Retrato de Amadeu I de Savoia\", \"Retrato de\" \"Antonio Alcal\u00e1 Galiano\"). De novo, volveu en 1863 e permaneceu al\u00ed at\u00e9 1866.\nAo regresar en 1866, estableceuse en Madrid, onde casou. En 1867 acudiu, coa delegaci\u00f3n espa\u00f1ola, \u00e1 Exposici\u00f3n Universal de Par\u00eds, onde co\u00f1eceu ao pintor realista Ernest Meissonier, que influ\u00edu nos seus cadros posteriores.\nEn 1871, obtivo outra primeira medalla coa obra \"Los enterramientos de la Moncloa el 3 de mayo de 1808\". Da s\u00faa pintura costumista cabe destacar dous cadros realizados en 1883: \"El concierto\" e \"Confesi\u00f3n\" (cuxa figura masculina \u00e9 o fillo do pintor, Vicente Palmaroli Reboulet, \u00e1 idade de 14 anos, nas praias de moda da costa de Trouville). En 1872 foi admitido como acad\u00e9mico de n\u00famero na Real Academia de Belas Artes de San Fernando. Un ano despois, installouse en Par\u00eds como pintor de \"tableautin\" e, posteriormente\",\" trasladouse a Roma ao ser nomeado director da Real Academia Espa\u00f1ola de Belas Artes, at\u00e9 ser sucedido en 1891 por Alejo Vera y Estaca.\nDirector do Museo do Prado.\nPalmaroli foi director do Museo do Prado desde 1894 at\u00e9 a s\u00faa morte en 1896. Durante a s\u00faa xesti\u00f3n creouse unha comisi\u00f3n [\"Doaz\u00f3ns\"] do Museo presidida polo director, secretario e un restaurador conservador, para que en adiante, as obras \"doadas\" ao Museo fosen examinadas para aceptar ou rexeitar a s\u00faa admisi\u00f3n, a fin de controlar a calidade destas. Promoveu obras de mantemento, de reparaci\u00f3n e de melloras do edificio en xeral, ordenou substitu\u00ed-las cubertas de madeira por outras met\u00e1licas, pero a instalaci\u00f3n da calefacci\u00f3n quedou en suspenso ao non dispor de fondos.\nBaixo a direcci\u00f3n do arquitecto Fernando Arb\u00f3s realizouse un proxecto para proceder a instalar as vivendas dos empregados na ampliaci\u00f3n lateral dos pavill\u00f3ns de chatarras, como prevenci\u00f3n de incendios en 1895. Tam\u00e9n fixo traer de Sevilla a obra de Federico Madrazo, \"Las Mar\u00edas en el sepulcro\", procedendo \u00e1 s\u00faa restauraci\u00f3n por mor do mal estado da tea. A xeneralidade das obras agregadas por doaz\u00f3n ou adquiridas ao fondo art\u00edstico do Museo do Prado durante o per\u00edodo do seu mandato pasaron m\u00e1is tarde a formar parte da colecci\u00f3n do Museo de Arte Moderna.\nMorte.\nMorreu en 1896, e foi soterrado cemiterio de San Justo de Madrid. Foi un autor moi prol\u00edfico, e ao morrer legou a seu fillo m\u00e1is de cento cadros cos que se levou a cabo unha exposici\u00f3n. O Museo do Prado conserva e ten catalogadas trinta e tres obras de Palmaroli, entre a que poden mencionarse: \"Los enterramientos de la Moncloa el 3 de mayo de 1808\" (1871), \"Concepci\u00f3n Miram\u00f3n de Duret\", \"Modelo en el estudio del pintor\", o citado \"Retrato de\" \"Amadeu I de Saboia\" e m\u00e1is \"La confesi\u00f3n.\" No Museo de Xa\u00e9n, cedido pola pinacoteca, at\u00f3pase o \"Martirio de Santa Cristina\"."}
{"id": "414893", "revid": "89787", "url": "https://gl.wikipedia.org/wiki?curid=414893", "title": "Digital Mystikz", "text": "Dixital Mystikz son un d\u00fao de produtores de dubstep (formados por Mala e Coki \u2013 co\u00f1ecidos como Malibu e Coke na adolescencia) do suburbio de South London en Norwood. Con Loefah e Sgt. Pokes, que forman o grupo ASBO (All Soundbwoy Out), eles operan co selo discogr\u00e1fico DMZ e promoven a casa nocturna bimestral DMZ, no complexo de baladas Mass en Brixton, Londres. O\u00a0Dj da BBC Radio 1 John Peel foi un dos primeiros en apoiar a Dixital Mystikz, coloc\u00e1ndoos na edici\u00f3n 2004 da s\u00faa lista anual de 50 mellores, na 29\u00aa posici\u00f3n. Est\u00e1n entre os m\u00e1is famosos nomes da escena dubstep.\nNo ver\u00e1n de 2008, Mala foi escollido como atracci\u00f3n principal do Festival Sonar en Barcelona. En abril de 2011, viaxou para Cuba con Gilles Peterson para producir o segundo traballo da serie 'Habana Cultura' de Gilles. Mentres el gravaba novo material con m\u00fasicos locais, Mala comezou a traballar nun novo \u00e1lbum, \"Mala in Cuba\", que foi lanzado en setembro de 2012. En 2015, o tema \"Ghosts\" figurou na banda sonora do xogo \"Grand Theft Auto V\", m\u00e1is concretamente na radio WorldWide FM."}
{"id": "414894", "revid": "23204", "url": "https://gl.wikipedia.org/wiki?curid=414894", "title": "The Court of the Crimson King", "text": ""}
{"id": "414896", "revid": "1505", "url": "https://gl.wikipedia.org/wiki?curid=414896", "title": "Escaravello", "text": ""}
{"id": "414898", "revid": "98629", "url": "https://gl.wikipedia.org/wiki?curid=414898", "title": "Gran Premio de Luxemburgo de 1997", "text": "O Gran Premio de Luxemburgo de 1997 foi unha carreira de F\u00f3rmula 1 que se celebrou en N\u00fcrburgring, N\u00fcrburg, o 28 de setembro de 1997. Foi a d\u00e9cimo quinta carreira do Campionato Mundial de F\u00f3rmula 1 de 1997.\nA carreira de 67 voltas ga\u00f1ouna o canadense Jacques Villeneuve, pilotando un Williams - Renault. O franc\u00e9s Jean Alesi terminou segundo nun Benetton - Renault, co compa\u00f1eiro alem\u00e1n de Villeneuve Heinz-Harald Frentzen terceiro. A\u00ednda que Villeneuve ga\u00f1ou o Campionato de Pilotos de 1997, esta resultou ser a s\u00faa \u00faltima vitoria na F\u00f3rmula Un.\nInforme.\nClasificaci\u00f3n.\nA cualificaci\u00f3n viu a Mika H\u00e4kkinen logrou a pole position no McLaren - Mercedes, a primeira do piloto finland\u00e9s, a primeira de McLaren desde o Gran Premio de Australia de 1993 e a primeira de Mercedes (como fornecedro ou construtor de motores) desde o Gran Premio de Italia de 1955. Villeneuve acompa\u00f1ouno na primeira fila, mentres que o seu compa\u00f1eiro do equipo Williams Heinz-Harald Frentzen compartiu a segunda li\u00f1a con Giancarlo Fisichella no Jordan. Michael Schumacher, que lideraba diante de Villeneuve no Campionato de Pilotos por un punto, quedou quinto no seu Ferrari, compartindo a terceira li\u00f1a con David Coulthard no segundo McLaren. Os dez primeiros foron completados por Gerhard Berger no Benetton, Ralf Schumacher no segundo Jordan, Rubens Barrichello no Stewart e Jean Alesi no segundo Benetton.\nCarreira.\nNo inicio, H\u00e4kkinen, no d\u00eda do seu 29 aniversario, liderou mentres o seu compa\u00f1eiro de equipo Coulthard saltou do sexto ao segundo posto, por diante de Villeneuve.\nMentres tanto, Michael Schumacher xuntouse a Fisichella, mentres que o seu irm\u00e1n Ralf fixo un comezo r\u00e1pido un\u00edndose aos dous coches que se dirix\u00edan \u00e1 primeira curva. Con todo, Ralf apertou ao seu compa\u00f1eiro de equipo de Xordania Fisichella polo cuarto posto, deixando o piloto italiano sen espazo onde ir. A colisi\u00f3n resultante viu o lanzamento do autom\u00f3bil de Ralf ao aire e caeu enriba do Ferrari de Michael. Tam\u00e9n estivo involucrado o Minardi de Ukyo Katayama, que cegado polo po chocou co coche de Fisichella. Ralf, Fisichella e Katayama quedaron f\u00f3ra da carreira de inmediato, mentres que Michael continuou d\u00faas voltas m\u00e1is antes de entrar en boxes coa suspensi\u00f3n danada.\nCando Frentzen perdeu postos tras golpear coas rodas a Villeneuve e apagar o seu interruptor de ignici\u00f3n, e Berger cortando a curva para evitar a colisi\u00f3n anteriormente mencionada, Barrichello e Alesi pasaron a ser cuarto e quinto respectivamente, seguidos por Jan Magnussen no segundo Stewart. Os seis primeiros permaneceron inalterados ata a primeira quenda de paradas en boxes, durante a cal Alesi foi superado por Magnussen e Damon Hill nos Arrows.\nA media carreira, H\u00e4kkinen lideraba sobre Coulthard por uns 12 segundos, con Villeneuve catro segundos por detr\u00e1s do piloto escoc\u00e9s. Ent\u00f3n, ao comezo da volta 43, o motor de Coulthard rebentou. H\u00e4kkinen sufriu o mesmo fallo despois, deixando a Villeneuve \u00e1 cabeza. Ambos Stewarts tam\u00e9n se retiraron ao redor deste tempo, Magnussen sufriu un fallo no eixo de transmisi\u00f3n e Barrichello a rotura da caixa de cambios, mentres que Hill sufriu unha parada do motor durante o seu pit stop. Isto deixou aos catro coches con motor Renault nos catro primeiros postos, con Alesi segundo, Frentzen terceiro e Berger cuarto, mentres que Pedro Diniz pasou \u00e1 quinta posici\u00f3n no segundo Arrows, xusto antes do Prost de Olivier Panis, na s\u00faa primeira carreira despois de romper as s\u00faas pernas no Canad\u00e1.\nVilleneuve finalmente tomou a bandeira a cuadros 11\u00b47 segundos por diante de Alesi, con Frentzen a 1\u00b47 segundos m\u00e1is tarde. Berger terminou tres segundos por detr\u00e1s de Frentzen, pero 27 segundos por diante de Diniz. O piloto brasileiro detivo a Panis, que \u00e1 s\u00faa vez retivo Johnny Herbert no Sauber e Hill logrou o \u00faltimo punto.\nO triunfo deu a Villeneuve unha vantaxe de nove puntos sobre Michael Schumacher no Campionato de Pilotos a falta de d\u00faas carreiras para o fin da tempada, mentres que o Williams ampliou o seu liderado con Ferrari no Campionato de Construtores a 26 puntos, necesitando s\u00f3 seis m\u00e1is para o seu noveno t\u00edtulo.\nL\u00edderes por volta.\nMika H\u00e4kkinen 40 (1-28, 32-43), David Coulthard 3 (29-31), Jacques Villeneuve 24 (44-67)."}
{"id": "414899", "revid": "56817", "url": "https://gl.wikipedia.org/wiki?curid=414899", "title": "Kode9", "text": "Kode9 (nado como\u00a0Steve Goodman en Glasgow, Escocia) \u00e9 un m\u00fasico radicado en Londres dedicado \u00e1 m\u00fasica electr\u00f3nica como produtor, DJ e dono do selo discogr\u00e1fico Hyperdub. O MC The Spaceape adoitaba colaborar habitualmente con el.\nA s\u00faa carreira insp\u00edrase no que alg\u00fans xornalistas e produtores deron en chamar o \"hardcore continuum\", a\u00ednda que tam\u00e9n toma elementos da m\u00fasica dub. \u00c9 un dos primeiros impulsores da escena dubstep (que el ve como unha continuaci\u00f3n de toda unha serie de desenvolvementos cuxa orixe est\u00e1 no UK hardcore). Aparece no recompilatorio \"Grime\" publicado por Rephlex, e publicou o \u00e1lbum longo \"Memories of the Future\" (feat. The Spaceape) no seu propio selo Hyperdub.\nKode9 ten un doutoramento en filosof\u00eda pola Universidade de Warwick e publicou un libro, Sonic Warfare: Sound, Affect, and the Ecology of Fear."}
{"id": "414900", "revid": "23204", "url": "https://gl.wikipedia.org/wiki?curid=414900", "title": "Steve Goodman", "text": ""}
{"id": "414901", "revid": "85894", "url": "https://gl.wikipedia.org/wiki?curid=414901", "title": "Disicl\u00edn", "text": "Disicl\u00edn \u00e9 unha empresa galega adicada \u00e1 produci\u00f3n de produtos de limpeza.\nHistoria.\nA empresa foi fundada en Silleda en 1992, por unha familia de emigrantes retornados. F\u00edxose co\u00f1ecida na d\u00e9cada de 1990 por anuncios en televisi\u00f3n. Ent\u00f3n os limpadores para o fogar eran con olor a pino e amon\u00edaco. Vende principalmente en Galiza e norte de Portugal."}
{"id": "414902", "revid": "98629", "url": "https://gl.wikipedia.org/wiki?curid=414902", "title": "Kevin Martin (m\u00fasico)", "text": "Kevin Martin \u00e9 un m\u00fasico, produtor musical e xornalista, a mi\u00fado co\u00f1ecido co alcume\u00a0The Bug. Martin mudouse dende Weymouth a Londres arredor do ano 1990 e no presente viven en Berl\u00edn, Alema\u00f1a. A s\u00faa m\u00fasica mestura os x\u00e9neros de dub, jazzcore, hip hop, dancehall e dubstep.\nEntre os seus proxectos musicais salientan GOD, Techno Animal, Ice, Curse of the Golden Vampire, Pressure, e m\u00e1is recentemente, King Midas Sound (con Roger Robinson e Kiki Hitomi) e The Bug vs Earth."}
{"id": "414903", "revid": "89787", "url": "https://gl.wikipedia.org/wiki?curid=414903", "title": "Tren ofiarom Hiroszimy", "text": "Tren ofiarom Hiroszimy\u00a0(traducible \u00f3 galego dende o polaco como \"Laio \u00e1s v\u00edtimas de Hiroshima\") \u00e9 unha composici\u00f3n musical composta en 1960 por Krzysztof Penderecki para 52 instrumentos de corda. Dedicada \u00f3s residentes de Hiroshima asasinados e feridos polo primeiro bombardeo at\u00f3mico da historia, a composici\u00f3n ga\u00f1ou o terceiro premio na Competici\u00f3n Grzegorz Fitelberg en Katowice celebrada en 1960 e ga\u00f1ou o premio da UNESCO Tribune internationale des compositeurs en 1961.\nEmprego nos medios.\nNo cinema, empreg\u00e1ronse anacos de \"Tren ofiarom Hiroszimy\" en filmes como \"Children of Men\" de Alfonso Cuar\u00f3n, \"The People Under the Stairs\" de Wes Craven, a serie de televisi\u00f3n \"Twin Peaks\" de David Lynch, e no filme \"Doppelg\u00e4nger\" de Gerry Anderson. Na m\u00fasica, anacos de \"Tren ofiarom Hiroszimy\" foron empregados nunha versi\u00f3n da canci\u00f3n de 1991 \"You Love Us\", de Manic Street Preachers e na estrea de SebastiAn \"Bird Games\"."}
{"id": "414904", "revid": "89787", "url": "https://gl.wikipedia.org/wiki?curid=414904", "title": "Victoria (nao)", "text": "A Victoria foi unha nao ou carraca constru\u00edda no s\u00e9culo XVI pola monarqu\u00eda hispana para a navegaci\u00f3n oce\u00e1nica. A Victoria foi a primeira nave en circunnavegar a terra. Foi constru\u00edda para a chamada \u00abArmada da especier\u00eda\u00bb ou \u00abArmada de Magallanes\u00bb sendo o \u00fanico nav\u00edo que deu a volta ao mundo (1519-1522) ao mando de Juan Sebasti\u00e1n Elcano.\nDescrici\u00f3n.\nA nao Victoria armouse nos estaleiros de Ondarroa (Pa\u00eds Vasco). Non queda documentaci\u00f3n do estaleiro nin da s\u00faa construci\u00f3n ou planos. O nome v\u00e9n da igrexa de Santa Mar\u00eda da Victoria de Triana (Sevilla). Al\u00ed foi onde Fern\u00e3o de Magalh\u00e3es xurou servizo ao rey Carlos I. Ti\u00f1a unha capacidade de carga de 85 toneis visca\u00ednos (102 toneladas). Tivo un custo de 300\u00a0000 marabed\u00eds, inclu\u00edndo o bote e o aparello.\u200b No inicio da expedici\u00f3n contaba cunha tripulaci\u00f3n de 45 homes: 9 oficiais, 11 mari\u00f1os, 3 artilleiros, 10 grumetes, 2 paxes e outros 10 homes m\u00e1is entre criados do capit\u00e1n e outros viaxeiros."}
{"id": "414905", "revid": "22570", "url": "https://gl.wikipedia.org/wiki?curid=414905", "title": "The Washington Post", "text": "The Washington Post \u00e9 o maior e m\u00e1is antigo xornal de Washington, D.C., a capital dos Estados Unidos. Ga\u00f1ou fama mundial a principios dos 70, pola s\u00faa investigaci\u00f3n sobre o caso Watergate, conducida por Bob Woodward e Carl Bernstein, que desempe\u00f1ou un papel importante na ca\u00edda de Richard Nixon como presidente. \u00c9 xeralmente considerado un dos mellores diarios estadounidenses, xunto co \"New York Times\", co\u00f1ecido pola s\u00faa reportaxe xeral e cobertura internacional, e o \"Wall Street Journal\", famoso no eido financeiro. O \"Post\" distinguiuse polas s\u00faas reportaxes sobre a Casa Branca, o Congreso, e outros aspectos do goberno estadounidense.\nPor outra banda, a diferenza do\"Times\" e o \"Journal\", o \"Post\" vese a si mesmo como un xornal estritamente rexional, e non imprime unha edici\u00f3n nacional para distribuci\u00f3n m\u00e1is al\u00f3 da Costa leste dos Estados Unidos. A maior parte dos seus lectores son do Distrito de Columbia, xunto cos suburbios adi\u00f1eirados de Maryland e Virxinia.\nA s\u00faa circulaci\u00f3n diaria media, segundo datos de marzo de 2013, era de 474\u00a0767 e de 838\u00a0014 os domingos, o que o coloca no oitavo lugar dos xornais estadounidenses, detr\u00e1s do \"Wall Street Journal\", \"New York Times\", \"USA Today\", \"Los Angeles Times\", \"San Jose Mercury News\", \"Daily News\" e \"New York Post\". Mentres que a s\u00faa circulaci\u00f3n (como a de todos os diarios) foi en ca\u00edda lenta, ten unha das taxas de penetraci\u00f3n de mercado m\u00e1is altas de todos os diarios metropolitanos."}
{"id": "414906", "revid": "88215", "url": "https://gl.wikipedia.org/wiki?curid=414906", "title": "Iv\u00e1n Alonso Lage", "text": "Iv\u00e1n Alonso Lage, nado o 21 de outubro de 1985 en Tui, \u00e9 un deportista galego que compite en\u00a0pirag\u00fcismo na modalidade de marat\u00f3n. \u00c9 ga\u00f1ador de sete medallas no Campionato Mundial de Pirag\u00fcismo en Marat\u00f3n entre os anos 2012 e 2015, e sete medallas no Campionato Europeo de Pirag\u00fcismo en Marat\u00f3n entre os anos 2013 e 2016."}
{"id": "414907", "revid": "89787", "url": "https://gl.wikipedia.org/wiki?curid=414907", "title": "Peter Travers", "text": "Peter Travers \u00e9 un cr\u00edtico de cinema estadounidense. Foi o cr\u00edtico principal das revistas \"People\" e, posteriormente, \"Rolling Stone\".\nTraxectoria.\nTravers \u00e9 un dos cr\u00edticos de cinema m\u00e1is reco\u00f1ecidos dos Estados Unidos. Antes de escribir para \"Rolling Stone\", en 1989, Travers foi cr\u00edtico de cinema para a revista \"People\" entre 1984 e 1988. As s\u00faas caracter\u00edsticas principais son o seu b\u00e1sico estilo de escritura que realiza unha an\u00e1lise sofisticada, doada de ler e con moitas opini\u00f3ns. Travers tam\u00e9n traballou como cr\u00edtico dos Premios \u00d3scar. Declarou que \"O padri\u00f1o\" \u00e9 o seu filme favorito. Alg\u00fans dos directores contempor\u00e1neos \u00f3s que admira son: Martin Scorsese, David Lynch, Quentin Tarantino, Alexander Payne, Tim Burton, Clint Eastwood, Peter Jackson, Pedro Almod\u00f3var\u00a0e Ang Lee."}
{"id": "414908", "revid": "5863", "url": "https://gl.wikipedia.org/wiki?curid=414908", "title": "Cuadernos de Estudios Gallegos", "text": "Cuadernos de Estudios Gallegos \u00e9 unha publicaci\u00f3n cient\u00edfica, de periodicidade irregular, do Instituto de Estudos Galegos Padre Sarmiento (CSIC), con sede en Santiago de Compostela.\nO primeiro n\u00famero \u00e9 de 1944. A tem\u00e1tica da revista abrangue \u00e1reas como a prehistoria, a arte, a cr\u00edtica literaria, a filolox\u00eda ou a etnograf\u00eda e ref\u00edrese principalmente a Galicia. O idioma empregado \u00e9 fundamentalmente o castel\u00e1n. Est\u00e1 dirixida por Eduardo Pardo de Guevara, director do propio IEGPS, cargo que ocuparon anteriormente Francisco Javier S\u00e1nchez Cant\u00f3n e Xos\u00e9 Filgueira Valverde sucesivamente.\nNa p\u00e1xina web do Instituto p\u00f3dense descargar os contidos da revista publicados a partir de 1991.\nAutores.\nPublicou artigos de, entre outros autores: \nFerm\u00edn Bouza-Brey, \nIsidro Garc\u00eda Tato, \nFlorentino L\u00f3pez Cuevillas, \nRam\u00f3n Otero Pedrayo, \nPaulino Pedret, \nVicente Risco, \nFrancisco Javier S\u00e1nchez Cant\u00f3n \ne Xes\u00fas Taboada Chivite."}
{"id": "414909", "revid": "1131", "url": "https://gl.wikipedia.org/wiki?curid=414909", "title": "Dana Stevens (cr\u00edtica)", "text": "Dana Shawn Stevens, nada o 30 de xu\u00f1o de 1966 \u00e9 unha cr\u00edtica cinematogr\u00e1fica de \"Slate\". \u00c9 tam\u00e9n unha convidada regular no podcast cultural semanal da revista, \"Culture Gabfest\". Est\u00e1 a traballar nun libro sobre Buster Keaton e o s\u00e9culo XX."}
{"id": "414910", "revid": "23204", "url": "https://gl.wikipedia.org/wiki?curid=414910", "title": "Dana Shawn Stevens", "text": ""}
{"id": "414911", "revid": "126167", "url": "https://gl.wikipedia.org/wiki?curid=414911", "title": "The Independent", "text": "The Independent \u00e9 un xornal brit\u00e1nico publicado por Independent Print Limited, de Alex\u00e1nder L\u00e9bedev. Ten o alcume de \u00abthe Indie\u00bb, mentres que a edici\u00f3n dos domingos \u00e9 alcumada \u00abthe Sindie\u00bb. Lanzado en 1986, \u00e9 o m\u00e1is novo de todos os xornais de tirada nacional do Reino Unido, cunha circulaci\u00f3n de arredor de 250.000 exemplares en 2004. Mentres que o xornal tenta xenuinamente representar e contrastar as opini\u00f3ns pol\u00edticas do pa\u00eds, recentemente promoveu campa\u00f1as de reforma electoral e ambientais, as\u00ed como contra os carn\u00e9s de identidade brit\u00e1nicos. Probablemente, a pol\u00edtica do xornal ach\u00e9gase \u00e1 do Partido Liberal Dem\u00f3crata, e o seu editorial \u00e9 por iso considerada europe\u00edsta. \"The Independent\" foi galardoado co National Newspaper of the Year en the British Press Awards 2004.\nFoi producido por Newspaper Publishing Ltd. e creado por Andreas Whittam Smith, Stephen Glover e Matthew Symonds. Os tres eran antigos xornalistas de \"The Daily Telegraph\" que fuxiron do r\u00e9xime de Lord Hartwell. Marcus Sieff foi nomeado o primeiro director de Newspaper Publishing e Whittam Smith tomou o control do xornal.\nO 12 de febreiro de 2016 anunciou que a partir de marzo, xunto coa s\u00faa edici\u00f3n dominical, deixar\u00e1 de ter unha edici\u00f3n impresa e producirase soamente en formato dixital."}
{"id": "414912", "revid": "89787", "url": "https://gl.wikipedia.org/wiki?curid=414912", "title": "Gran Premio do Xap\u00f3n de 1997", "text": "O Gran Premio do Xap\u00f3n de 1997 (oficialmente o XXIII Fuji Television Japanese Grand Prix) foi unha carreira de motor de F\u00f3rmula Un celebrada o 12 de outubro de 1997, no Circu\u00edto de Suzuka, Suzuka. Foi a d\u00e9cimo sexta rolda da tempada de F\u00f3rmula Un. A carreira de 53 voltas ga\u00f1ouna Michael Schumacher para o equipo Ferrari logo de comezar desde a segunda posici\u00f3n. Heinz-Harald Frentzen terminou segundo nun Williams e Eddie Irvine terceiro no outro Ferrari. Irvine liderou gran parte da carreira antes de pasar a axudar a Schumacher na loita pol campionato ao bloquear ao l\u00edder Jacques Villeneuve.\nVilleneuve comezou na pole position no Williams. Antes da carreira, destacou que Villeneuve fora sanciaonado a sa\u00edr na parte traseira da grella, por ignorar as bandeiras amarelas d\u00faas voltas consecutivas durante unha sesi\u00f3n de pr\u00e1cticas para a carreira. Williams apelou e Villeneuve comezou desde a pole. Fixo unha carreira conservadora para rematar quinto, ga\u00f1ando dous puntos. Logo da carreira, Williams retirou a s\u00faa apelaci\u00f3n, o que significou que perdeu os dous puntos que obtivo orixinalmente. A vitoria de Schumacher p\u00faxoo diante de Villeneuve no campionato con 78 puntos, con Villeneuve en 77 puntos. Con todo, como resultado de que Frentzen terminara segundo, Williams asegurouse o Campionato de Construtores de F\u00f3rmula Un xa que Ferrari non pod\u00eda superar os seus puntos na carreira restante.\nInforme.\nPr\u00e1ctica e cualificaci\u00f3n.\nEn cada carreira da tempada de F\u00f3rmula 1 houbo catro sesi\u00f3ns pr\u00e1cticas; d\u00faas sesi\u00f3ns o venres e d\u00faas sesi\u00f3ns o s\u00e1bado pola ma\u00f1\u00e1. As sesi\u00f3ns de pr\u00e1cticas do venres duraban unha hora e as sesi\u00f3ns de pr\u00e1cticas do s\u00e1bado duraban 45 minutos.\nNa primeira sesi\u00f3n pr\u00e1ctica do s\u00e1bado pola ma\u00f1\u00e1, ocorreu un incidente aos 30 minutos da sesi\u00f3n. Jos Verstappen nun Tyrrell det\u00edvose nun lado da pista cun problema de recarga de combustible. Os comisarios de pista ondearon as bandeiras amarelas, o que significa que os pilotos deber\u00edan ralentizarse nesta parte da pista. A pesar das bandeiras amarelas, nove pilotos, inclu\u00edndo Michael Schumacher e Jacques Villeneuve, non desaceleraron. Villeneuve no proceso, fixou o tempo r\u00e1pido da sesi\u00f3n nesa volta.\nVilleneuve logrou a pole position cun tempo de 1:36.071, media d\u00e9cima m\u00e1is r\u00e1pido que Schumacher, que foi o segundo no Ferrari cun tempo de 1:36.133. O compa\u00f1eiro de equipo de Schumacher, Eddie Irvine, cualificou terceiro, catro d\u00e9cimas detr\u00e1s de Villeneuve. O piloto de McLaren, Mika H\u00e4kkinen, completou os catro primeiros, s\u00f3 a tres milesimas de segundo por detr\u00e1s de Irvine. Os pilotos de Benetton foron quintos e s\u00e9timo; Gerhard Berger por diante de Jean Alesi. Heinz-Harald Frentzen nun Williams dividiu os dous en sexto, seis d\u00e9cimas detr\u00e1s de Villeneuve.\nPosici\u00f3ns logo da carreira.\nNote, only the top five positions are included for both sets of standings.\nNotas.\nMichael Schumacher igualou o n\u00famero de vitorias de Jackie Stewart na s\u00faa carreira n\u00ba 100."}
{"id": "414913", "revid": "23204", "url": "https://gl.wikipedia.org/wiki?curid=414913", "title": "Gran Premio de Europa de 1997", "text": "O Gran Premio de Europa de 1997 (oficialmente o XLII Gran Premio de Europa) foi unha carreira de motor de F\u00f3rmula Un celebrada o 26 de outubro de 1997 no Circu\u00edto Permanente de Jerez, Xerez, Espa\u00f1a. Foi a d\u00e9cimo s\u00e9tima carreira da tempada de F\u00f3rmula Un de . Orixinalmente programado como Gran Premio de Portugal no circu\u00edto do Estoril, mudouse cando os xestores de Estoril tiveron dificultades econ\u00f3micas. A carreira de 69 voltas ga\u00f1ouna Mika H\u00e4kkinen nun McLaren, a s\u00faa primeira vitoria na F\u00f3rmula Un. O seu compa\u00f1eiro de equipo David Coulthard rematou en segundo lugar e o piloto de Williams quedou terceiro, o que lle foi suficiente para ga\u00f1ar o Campionato do Mundo. Ata 2017, estes foron os \u00faltimos Campionatos do Mundo de Pilotos e Construtores de Williams.\nMichael Schumacher, pilotando para Ferrari, lideraba o campionato por un s\u00f3 punto diante de Villeneuve antes da carreira. Durante a carreira Villeneuve e Schumacher chocaron mentres loitaban polo liderado, o dano resultante no coche de Schumacher obrigouno a retirarse. A culpa do incidente foi posteriormente atribu\u00edda a Schumacher polo \u00f3rgano de goberno do deporte, a F\u00e9d\u00e9ration Internationale de l'Automobile (FIA), e foi eliminado do seu segundo posto no campionato. As t\u00e1cticas de Schumacher foron amplamente criticadas polos medios, inclu\u00edndo publicaci\u00f3ns baseadas no seu pa\u00eds natal, Alema\u00f1a e no pa\u00eds de Ferrari, Italia.\nDespois da carreira, Williams e McLaren foron acusados \u200b\u200bde pactar para decidir a orde final. Villeneuve afirmou que \"era mellor deixarlles pasar e ga\u00f1ar o Campionato do Mundo\". A FIA determinou que non hab\u00eda probas para apoiar as reivindicaci\u00f3ns e desestimou as acusaci\u00f3ns.\nInforme.\nAntecedentes.\nOrixinalmente programado como Gran Premio de Portugal no circu\u00edto de Estoril, a carreira trasladouse ao circu\u00edto de Jerez cando a xesti\u00f3n de Estoril tivo dificultades econ\u00f3micas. A carreira engadiuse ao calendario despois do Xap\u00f3n porque o fornecedor de motores Renault non quer\u00eda que a s\u00faa \u00faltima carreira na F\u00f3rmula 1 fora no Xap\u00f3n. \nChegando \u00e1 derradeira carreira da tempada, dous pilotos a\u00ednda estaban en disputa polo Campionato Mundial de Pilotos de F\u00f3rmula Un. O piloto Michael Schumacher, da Scuderia Ferrari, lideraba con 78 puntos. O piloto de Williams Jacques Villeneuve era segundo con 77 puntos, un punto por detr\u00e1s de Schumacher. Detr\u00e1s de Schumacher e Villeneuve no Campionato de Pilotos, Heinz-Harald Frentzen era terceiro con 41 puntos no outro Williams, con Jean Alesi e David Coulthard con 36 e 30 puntos respectivamente. Villeneuve ga\u00f1ara d\u00faas carreiras m\u00e1is que Schumacher durante a tempada, o que significaba que no caso de empate a puntos, Villeneuve ser\u00eda campi\u00f3n do mundo.\nVilleneuve ti\u00f1a que rematar a carreira puntuando (os puntos adxudic\u00e1banse aos seis primeiros pilotos) e por diante de Schumacher para converterse no campi\u00f3n mundial de pilotos. Schumacher ser\u00eda campi\u00f3n do mundo se terminaba por diante de Villeneuve, ou se Villeneuve non consegu\u00eda puntuar.\nNo Campionato Mundial de Construtores de F\u00f3rmula Un, Williams lideraba con 118 puntos e Ferrari era segundo en 100. Williams logrou o t\u00edtulo de construtores antes da carreira, a\u00ednda que Ferrari terminase primeiro e segundo na carreira, logrando 16 puntos, e os dous coches Williams non conseguiran puntuar, non pod\u00edan vencer a Williams.\nTras o Gran Premio do Xap\u00f3n de 1997 o 12 de outubro, os equipos realizaron sesi\u00f3ns de proba en varios lugares do mundo. Williams, Benetton, Sauber, Jordan e McLaren realiz\u00e1ron unha sesi\u00f3n de proba no Circu\u00edto de Silverstone. Williams, Sauber e Jordan probaron coches coas especificaci\u00f3n de 1998, en preparaci\u00f3n para a tempada . Arrows realizou probas no circu\u00edto Circu\u00edto de Nevers Magny-Cours, realizando un desenvolvemento de pneum\u00e1ticos de chuvia co fornecedor de pneum\u00e1ticos Bridgestone co circu\u00edto inundado para simular condici\u00f3ns clim\u00e1ticas de chuvia. Prost realizou probas no Circu\u00edto de Barcelona-Catalu\u00f1a e realizou probas de pneum\u00e1ticos para Bridgestone, ademais de probar o seu coche coas especificaci\u00f3ns de 1998. Ferrari permaneceu no circu\u00edto de Suzuka probando un diferencial electr\u00f3nico usado polo seu piloto Eddie Irvine na carreira anterior.\nPr\u00e1ctica e cualificaci\u00f3n.\nCatro sesi\u00f3ns de pr\u00e1ctica realiz\u00e1ronse antes da carreira do domingo, as do venres de 11:00 a 12:00 e de 13:00 a 14:00 hora central de ver\u00e1n (CES) (UTC) + 2 e as dous do s\u00e1bado pola ma\u00f1\u00e1 celebrado de 09:00 a 09:45 e de 10:15 a 11:00 Tempo central europeo de ver\u00e1n. Nas primeiras d\u00faas sesi\u00f3ns de pr\u00e1cticas, o piloto de Prost Olivier Panis marcou o tempo m\u00e1is r\u00e1pido cunha volta de 1 minuto e 22.735 segundos, unha d\u00e9cima de segundo m\u00e1is r\u00e1pido que o piloto de Arrows Damon Hill. Villeneuve e Rubens Barrichello foron terceiro e cuarto. Mika H\u00e4kkinen e Coulthard, fixeron o quinto e oitavo tempo m\u00e1is r\u00e1pidos respectivamente para McLaren, estiveron separados por Frentzen e Alesi. Michael Schumacher e Ralf Schumacher completaron o top ten.\nNas d\u00faas \u00faltimas sesi\u00f3ns pr\u00e1cticas, Coulthard logrou a volta m\u00e1is r\u00e1pida cun tempo de 1:20.738, H\u00e4kkinen terminou co segundo tempo m\u00e1is r\u00e1pido. Os pilotos de Williams foron r\u00e1pidos: Villeneuve terceiro e Frentzen sexto. Panis caeu ao cuarto lugar por diante de Gerhard Berger, os seus mellores tempos separados por unha d\u00e9cima de segundo. Estaban por diante do piloto de Stewart, Jan Magnussen, Shinji Nakano de Prost, Hill e Alesi.\nA sesi\u00f3n de cualificaci\u00f3n celebrouse o s\u00e1bado pola tarde e durou unha hora entre as 13:00 a 14:00 horas do CEST, permitindo que cada piloto ata doce voltas cronometradas, coa s\u00faa volta r\u00e1pida utilizada para determinar a s\u00faa posici\u00f3n na grella. Os coches foron cronometrados usando un sistema de sincronizaci\u00f3n TAG Heuer, que med\u00eda a unha precisi\u00f3n dunha mil\u00e9sima de segundo. Ao final da sesi\u00f3n, os tres pilotos m\u00e1is r\u00e1pidos fixaran o mesmo tempo, a primeira vez que isto ocorreu no historia do Campionato do Mundo. Jacques Villeneuve foi o primeiro en definir un tempo de 1:21.072, aos catorce minutos da sesi\u00f3n dunha hora. Outros catorce minutos despois, Michael Schumacher marcou un tempo id\u00e9ntico. A falta de nove minutos para rematar a sesi\u00f3n, Heinz-Harald Frentzen cruzou a li\u00f1a, outra vez cun tempo de 1:21.072. De conformidade coa normativa, no caso de que os pilotos fixen o mesmo tempo na cualificaci\u00f3n, consid\u00e9ranse a orde en que se fixaron os tempos, co primeiro piloto establecendo a prioridade. Villeneuve adxudicouse a pole position na grella inicial para a carreira, con Schumacher segundo e Frentzen terceiro. O cuarto lugar na grella foi para o vixente Campi\u00f3n do Mundo, Damon Hill, no seu Arrows, cun tempo de 1:21.130, 0\u00b4058 segundos por detr\u00e1s dos tres primeiros. Hill estivo a piques de obter a pole position pero tivo que retroceder no final da volta debido \u00e1s bandeiras amarelas debido a un incidente que implicaba ao Minardi de Ukyo Katayama.\nCarreira.\nA carreira tivo lugar pola tarde a partir das 14:00 horas o clima era seco e asollado. Villeneuve comezou a carreira na pole position, con Schumacher na segunda posici\u00f3n. Poucos momentos antes do inicio da carreira, un l\u00edquido azul sa\u00edu do Williams de Villeneuve. Con todo, isto non influ\u00edu no seu coche durante a carreira. A sa\u00edda de Schumacher ao comezo foi mellor que a de Villeneuve e lideraba no momento en que chegaron \u00e1 primeira curva. Schumacher liderar\u00eda 40 das primeiras 47 voltas da carreira Frentzen tam\u00e9n fixo unha mellor sa\u00edda que Villeneuve e superouno. Baixo as ordes do equipo Williams, na volta oito Frentzen deixou pasar ao seu compa\u00f1eiro de equipo Villeneuve. Schumacher fixo o seu primeiro pit-stop na volta 22 e Villeneuve fixo a s\u00faa primeira parada na seguinte volta. Ambos mantiveron as s\u00faas posici\u00f3ns. Durante a primeira rolda de pitstops, os McLarens intercambiaron prazas con David Coulthard e liderou Mika H\u00e4kkinen e Frentzen caeu en quinta posici\u00f3n por detr\u00e1s deles. A orde dos l\u00edderes tras a segunda rolda de pitstops na volta 43 e volta 44 mantivose igual pero con Villeneuve m\u00e1is preto de Schumacher.\nVilleneuve entrou na volta 48 a menos dun segundo por detr\u00e1s de Schumacher. A metade da volta, intentou superar a Schumacher na curva de \"Dry Sack\". Freou m\u00e1is tarde que Schumacher, Villeneuve mantivo a li\u00f1a interna e estaba adiante na pista cando Schumacher volveuse a provocando unha colisi\u00f3n. O ent\u00f3n reporteiro en boxes da ITV James Allen, observou que as gravaci\u00f3ns de a bordo mostran a Schumacher virando o volante a esquerdo antes de virar \u00e1 dereita contra Villeneuve. Martin Brundle, na cabina de comentaristas xunto a Murray Walker, viu de inmediato que o movemento de Schumacher fora deliberado, dicindo: \"Iso non funcionou Michael. Golpeachelo na parte equivocada, amigo meu\". A roda dianteira dereita do Ferrari de Schumacher golpeou a parte esquerda do radiador do Williams de Villeneuve, a diferenza da colisi\u00f3n de 1994 con Hill en 1994 no Gran Premio de Australia, onde Schumacher causou danos na suspensi\u00f3n de Hill, fixo que Schumacher se retirase. Villeneuve describiu o incidente logo da carreira \"O coche sentiuse moi estra\u00f1o. O golpe foi moi duro. Non foi algo pequeno\". Continuou pero o dano ao seu autom\u00f3bil significou que era m\u00e1is lento que os coches que vi\u00f1an detr\u00e1s.\nNo momento do incidente, faltaban 22 voltas. O ritmo m\u00e1is lento do autom\u00f3bil de Villeneuve significou que na \u00faltima volta, fora atrapado por ambos McLarens, H\u00e4kkinen recuperara o segundo posto de Coulthard baixo ordes de equipo. Despois da carreira, Villeneuve afirmou que \"Non loitei ent\u00f3n. Era mellor deixarlles pasar e ga\u00f1ar o Campionato do Mundo. Foi un bo cambio\". Gerhard Berger no cuarto lugar (no que resultou ser o seu derradeiro Gran Premio) tam\u00e9n estaba atrapando a Villeneuve pero non o pasou antes de cruzar a meta. A marxe final entre Villeneuve e Berger foi de 0\u00b4116 segundos. O terceiro lugar significou que Villeneuve terminou por diante de Schumacher no campionato de pilotos por 3 puntos e foi campi\u00f3n do mundo. A vitoria de H\u00e4kkinen foi a primeira da s\u00faa carreira.\nPost-carreira.\nColisi\u00f3n de Schumacher / Villeneuve.\nAntes da carreira en Xerez, o presidente da FIA, Max Mosley, prometera castigar a todos os que intentasen influenciar o resultado do campionato. Os responsables da carreira emitiron un comunicado logo da carreira afirmando que \"conclu\u00edran un\u00e1nimemente que fora un accidente de carreiras e non se necesitaba realizar m\u00e1is acci\u00f3ns\". Con todo, Schumacher foi posteriormente convocado a unha audiencia disciplinaria pola FIA e o 11 de novembro de 1997, anunciouse que Schumacher ser\u00eda descualificado do Campionato Mundial de 1997. Isto significou que perdeu o segundo posto na clasificaci\u00f3n xeral en favor de Heinz-Harald Frentzen, pero mantivo as s\u00faas vitorias nas carreira e outros resultados e non ser\u00eda multado nin afrontar\u00eda ning\u00fan outro castigo na seguinte tempada. Max Mosley afirmou que o xurado \"conclu\u00edu que a\u00ednda que as acci\u00f3ns foran deliberadas non estaban premeditadas\". Schumacher tam\u00e9n foi obrigado a participar nunha campa\u00f1a de seguridade vial durante a tempada de 1998.\nFerrari tam\u00e9n escapou impune a pesar de que o artigo 123 do C\u00f3digo Deportivo Internacional da FIA indica: \"O equipo ser\u00e1 responsable de todos os actos ou omisi\u00f3ns por parte do piloto\". Baixo esta regra, que nunca foi invocada por un incidente de conduci\u00f3n, Ferrari poder\u00eda ser castigado por non controlar ao seu piloto. Cando se lle preguntou sobre o tema, Max Mosley dixo que o Consello Mundial decidira non invocar o artigo 123. Outra cuesti\u00f3n que o Consello Mundial non tivo en conta foi a existencia ou non de ningunha sanci\u00f3n p\u00fablica contra os comisarios de Xerez que desestimaran o incidente entre Schumacher e Villeneuve, que segundo se alegou, foi un incumprimento do seu deber.\nReacci\u00f3n dos medios.\nOs xornais alem\u00e1ns estaban entre os moitos de toda Europa que atacaron a Schumacher. \"Bild\" dixo \"Schumacher foi o culpable do accidente\". \"Apostou forte e perdeu todo: o Campionato do Mundo e a s\u00faa reputaci\u00f3n de fair play. Non hai d\u00fabida de que quer\u00eda sacar a Villeneuve\". O \"Frankfurter Allgemeine\" chamouno \"un kamikaze sen honra\" e comentou que \"o monumento empeza a romper porque os fundamentos son defectuosos\". Unha estaci\u00f3n de televisi\u00f3n alem\u00e1 pediu aos fan\u00e1ticos as s\u00faas opini\u00f3ns e recibiu as opini\u00f3ns de 63.081 votos. O 28% dixeron que xa non pod\u00edan soportar a Schumacher.\nEn Italia houbo unha gran condena a Schumacher. O diario \"l'Unit\u00e0\" pediu que fose despedido por Ferrari. \"Schumacher debe enfrontar cargos nun tribunal espa\u00f1ol pola grave acci\u00f3n que cometeu\", informou. \"O piloto cubriuse a se mesmo, Ferrari e ao deporte italiano no seu conxunto de vergonza. Estamos esperando a que Ferrari anuncie que descarta a Michael Schumacher e contrata un novo piloto m\u00e1is intelixente, con m\u00e1is sabedor\u00eda e un verdadeiro sentido da moral.\n\"La Repubblica\" informou que \"ver desaparecer un t\u00edtulo mundial logo de esperar 18 anos \u00e9 o suficientemente triste. Pero ver como se esfuma co movemento de Michael Schumacher lamentablemente \u00e9 moito peor. \u00c9 vergo\u00f1ento\". A \"Gazzetta dello Sport\" dixo que se Ferrari ga\u00f1ara o t\u00edtulo ser\u00eda \"un t\u00edtulo para esconderse\" e dixo que prefer\u00eda continuar esperando o d\u00eda no que \"a nosa paix\u00f3n por Ferrari te\u00f1a un final feliz.\" Mesmo \"La Stampa\", o xornal pertencente \u00e1 familia Agnelli, que tam\u00e9n controla a Ferrari, dixo \"A s\u00faa imaxe como un campi\u00f3n rompeu, como un vaso golpeado por unha pedra\".\nCircu\u00edto de Xerez.\nO 12 de decembro de 1997, o Consello Mundial do Autom\u00f3bil determinou que o alcalde de Xerez, Pedro Pacheco, interrompira a cerimonia do podio. Orixinalmente, o veredicto foi que non se conceder\u00edan outras carreiras de F\u00f3rmula Un \u00e1 pista. Non obstante, cando o se\u00f1or Pacheco compareceu ante o WMSC, esta resoluci\u00f3n revocouse.\nAs persoas elixidas para presentar os trofeos depend\u00edan do resultado da carreira, co presidente de Daimler-Benz J\u00fcrgen Schrempp s\u00f3 disposto a facer unha entrega a un piloto de McLaren-Mercedes. Cando os McLarens de H\u00e4kkinen e Coulthard pasaron ao Williams de Villeneuve na \u00faltima volta, significou que poder\u00eda entregar o trofeo para a primeira ou segunda posici\u00f3n ou o trofeo de ga\u00f1ador de construtores. Houbo algunha confusi\u00f3n debido aos \u00faltimos cambios na posici\u00f3n e mentres o alcalde e o presidente da rexi\u00f3n entregaron os trofeos, Schrempp non fixo nada. O presidente da FIA, Max Mosley, anunciou m\u00e1is adiante que \"a perturbaci\u00f3n provocou vergo\u00f1a e inconvenientes aos que presentaban os trofeos e, polo tanto, non se realizar\u00edan roldas posteriores do Campionato do Mundo da F\u00f3rmula 1 no circu\u00edto de Xerez\". Ata 2017, esta carreira foi a \u00faltima vez que o Circu\u00edto Permanente de Xerez organizou un Gran Premio de F\u00f3rmula Un, a\u00ednda que celebrou moitos d\u00edas de probas de pretempada.\nAcci\u00f3ns de colusi\u00f3n.\nO 8 de novembro, o xornal The Times publicou un artigo acusando a Williams e McLaren de pactar o final do Gran Premio. As reclamaci\u00f3ns do artigo foron baseadas nas gravaci\u00f3ns das transmisi\u00f3ns de radio realizadas polos dous equipos. O Consello Mundial da FIA rexeitou as alegaci\u00f3ns cando o asunto foi interposto ante eles. O presidente da FIA, Max Mosley, declarou \"Est\u00e1 claro que o resultado da carreira non se pactou. Non hab\u00eda acordos entre McLaren e Williams de que Mika H\u00e4kkinen \u00eda ga\u00f1ar. Pod\u00edan demostrar moi claramente que non era o caso.\"\nEn 2006, Norberto Fontana afirmou nunha entrevista no xornal arxentino \"Ol\u00e9\" que unhas horas antes do Gran Premio o director do equipo de Ferrari Jean Todt visitou a autocaravana de Sauber e d\u00edxolle ao equipo su\u00edzo, que usaba os motores de Ferrari naquel momento, que os Saubers deb\u00edan bloquear a Jacques Villeneuve se estaban en condici\u00f3ns de facelo para axudar a Michael Schumacher a ga\u00f1ar o Campionato do Mundo.\nO dono e director do equipo Sauber naquel momento, Peter Sauber negou estas acusaci\u00f3ns e dixo: \"Ferrari nunca expresou o desexo de que obstru\u00edramos a un adversario de Schumacher na pista\".\nEn 2014 David Coulthard deu unha entrevista a Charles Bradley en Autosport, onde afirmou que de feito hab\u00eda un acordo entre McLaren e Williams. \"Ron Dennis fixera ese trato con Frank Williams, e ning\u00fan de nos sab\u00eda nada, se axudamos a Williams na s\u00faa procura de vencer a Ferrari, eles non entrar\u00edan no xeito de axudar a McLaren. Ron probablemente a\u00ednda negar\u00edao hoxe. Isto \u00e9 o que pasou \"."}
{"id": "414915", "revid": "22570", "url": "https://gl.wikipedia.org/wiki?curid=414915", "title": "Ola mundo", "text": "Ola mundo \u00e9 un programa inform\u00e1tico que simplemente imprime o texto \u00abOla mundo!\u00bb nun dispositivo de sa\u00edda, xeralmente un monitor. Habitualmente o programa \u00fasase\u00a0como introduci\u00f3n ao estudo dunha linguaxe de programaci\u00f3n\u00a0e constit\u00fae un t\u00edpico\u00a0primeiro exercicio, fundamental dende o punto de vista did\u00e1ctico.\nNalgunhas linguaxes, configurar un conxunto de ferramentas b\u00e1sicas completo dende cero ata compilar e executar pequenos programas envolve unha cantidade de traballo substancial, e por isto polo que se usa como\u00a0un programa moi simple para probar un novo conxunto de ferramentas.\nNos sistemas baseados en microcontroladores empregados para a aprendizaxe, denom\u00ednase Ola mundo ao programa que permite p\u00f3r en modo intermitente un LED. O programa consiste en mandar alternativamente un nivel alto e un baixo por un dos portos do sistema, dando a cada un valor de retardaci\u00f3n.\nAs\u00ed en HTML5 o c\u00f3digo ser\u00eda:\n &lt;!DOCTYPE HTML&gt;\n &lt;html&gt;\n &lt;head&gt;\n &lt;title&gt;Ola mundo&lt;/title&gt;\n &lt;/head&gt;\n &lt;body&gt;\n &lt;header&gt;Ola mundo!&lt;/header&gt;\n &lt;nav&gt;&lt;/nav&gt;\n &lt;section&gt;\n &lt;article&gt;\n &lt;/article&gt;\n &lt;/section&gt;\n &lt;footer&gt;\n &lt;/footer&gt;\n &lt;/body&gt;\n &lt;/html&gt;"}
{"id": "414918", "revid": "7594", "url": "https://gl.wikipedia.org/wiki?curid=414918", "title": "Lista de directores do Museo do Prado", "text": "Lista de directores do Museo do Prado dende 1817 at\u00e9 o presente.\nO Museo do Prado \u00e9 unha das grandes pinacotecas a nivel mundial, especialmente da pintura entre os s\u00e9culos XVI e XIX. Cont\u00e9n, entre outras, a maior parte das obras de Vel\u00e1zquez, Goya, O Greco ou Tiziano. O edificio que o alberga, que xa tivo varias remodelaci\u00f3ns e ampliaci\u00f3ns, proxectouse no reinado de Carlos III e comezouno o seu arquitecto predilecto Juan de Villanueva, cuxo proxecto foi aprobado en 1786. Por mor de diferentes sucesos, non se chegou a inaugurar como \"Museo Real de Pinturas\" at\u00e9 o 19 de novembro de 1819."}
{"id": "414920", "revid": "15490", "url": "https://gl.wikipedia.org/wiki?curid=414920", "title": "Vicente Palmaroli y Gonz\u00e1lez", "text": ""}
{"id": "414921", "revid": "5863", "url": "https://gl.wikipedia.org/wiki?curid=414921", "title": "Sarri\u00e0 de Ter", "text": "Sarri\u00e0 de Ter \u00e9 un concello catal\u00e1n da provincia de Xirona que se atopa na comarca do Giron\u00e8s. Forma parte da trama urbana da cidade de Xirona. Ti\u00f1a unha poboaci\u00f3n de 5.052 habitantes en 2017."}
{"id": "414922", "revid": "5863", "url": "https://gl.wikipedia.org/wiki?curid=414922", "title": "Cuadernos de estudios gallegos", "text": ""}
{"id": "414925", "revid": "63181", "url": "https://gl.wikipedia.org/wiki?curid=414925", "title": "Marttila", "text": "Marttila (en sueco \"S:t M\u00e5rtens\") \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 1.993 habitantes. A superficie do termo municipal \u00e9 de 195,99 km2, dos cales 0,69\u00a0km2 son auga. O concello ten unha densidade de poboaci\u00f3n de 10,20 hab./km\u00b2.\nLimita cos municipios de Koski Tl, Lieto, Loimaa, Paimio, P\u00f6yty\u00e4 e Salo.\nO concello \u00e9 uniling\u00fce en fin\u00e9s."}
{"id": "414929", "revid": "89787", "url": "https://gl.wikipedia.org/wiki?curid=414929", "title": "Ofelia Nieto", "text": "Mar\u00eda Ofelia Erenia Nieto Iglesias, m\u00e1is co\u00f1ecida como Ofelia Nieto, nada en Santiago de Compostela o 18 de marzo de 1900 e finada en Madrid o 22 de maio de 1931, foi unha soprano\u00a0galega.\nTraxectoria.\nOfelia Nieto naceu o 18 de marzo de 1900 en Santiago de Compostela, sendo a terceira filla de Jos\u00e9 Nieto, natural de Santiago de Compostela, notario de profesi\u00f3n, e Erundina Iglesias, orixinaria de Ferrol.\nCando Ofelia \u00eda cumprir 12 anos a familia encontr\u00e1base na localidade de Santa Cruz de la Palma, onde chegou unha compa\u00f1\u00eda de zarzuela integrada por coristas do Teatro Real. Logo de que os pais lles pediran que escoitaran \u00e1s s\u00faas fillas contest\u00e1ronlles:\nFaleceu en Madrid o 22 de maio de 1931 no Sanatorio de Ntra. Sra. del Rosario a consecuencia dunha enfermidade hep\u00e1tica e est\u00e1 enterrada no Cemiterio da Almudena.\nLevan o seu nome unha r\u00faa de Madrid e unha glorieta no Parque de Mar\u00eda Lu\u00edsa de Sevilla."}
{"id": "414930", "revid": "89787", "url": "https://gl.wikipedia.org/wiki?curid=414930", "title": "Tressis", "text": "O tressis (voz latina) foi unha moeda da Antiga Roma de bronce, de tempos da Rep\u00fablica, emitida nos s\u00e9culos III e I a. de C., co valor de tres ases.\nHistoria.\nEsta moeda emitiuse inicialmente en d\u00faas ocasi\u00f3ns en bronce fundido durante o s\u00e9culo III a. de C., na Rep\u00fablica de Roma: a primeira delas en torno ao ano 260 a. de C. e a segunda arredor de 215 a. de C., ambas sa\u00eddas dos obradoiros monetarios de Roma.\nA marca de valor destas moedas consist\u00eda en tres li\u00f1as verticais (unha por cada \u00e1s). Nos seus anversos amosan o busto da deusa Roma ollando \u00e1 dereita. Nos seus reversos, os tressis da primeira emisi\u00f3n exhiben unha roda con seis raios e a marca de valor, en tanto que os da segunda emisi\u00f3n amosan a tradicional proa de barco caracter\u00edstica da moeda romana de bronce desta \u00e9poca.\nCoincidindo coa introduci\u00f3n do denario en 211 a. de C. foi retirada da circulaci\u00f3n, debido a que o seu grande tama\u00f1o dificultaba moito o seu uso.\nPor\u00e9n, o tressis reviviu monet\u00e1neamente no s\u00e9culo I a. C., xa ao final da \u00e9poca republicana, nesta ocasi\u00f3n xa non fundida, sen\u00f3n cu\u00f1ada, ao ser emitida entre o 38 e o 37 a. de C. polos prefectos da frota de Marco Antonio."}
{"id": "414931", "revid": "23204", "url": "https://gl.wikipedia.org/wiki?curid=414931", "title": "Film Comment", "text": "Film Comment\u00a0\u00e9 unha revista de artes e cultura publicada por Film Society of Lincoln Center, que \u00e9 a s\u00faa publicaci\u00f3n oficial. \"Film Comment\" cont\u00e9n revisi\u00f3n e an\u00e1lises de filmes de gran consumo, art-house e avant-garde de todo o mundo. Fundada en 1962 e orixinalmente lanzado de xeito trimestral, \"Film Comment\" comezou a publicar bimensualmente a partir do n\u00famero novembro/decembro de 1972. En 2007, a revista foi galardoada co Premio Utne Independent \u00e1 mellor cobertura de arte. O equipo editorial da revista tam\u00e9n celebra anualmente o Film Comment Selects no Film Society of Lincoln Center."}
{"id": "414932", "revid": "41859", "url": "https://gl.wikipedia.org/wiki?curid=414932", "title": "The A.V. Club", "text": "The A.V. Club \u00e9 un sitio de entretemento con recenci\u00f3ns de filmes, m\u00fasica, televisi\u00f3n, libros e xogos, as\u00ed como entrevistas e outras ofertas regulares que examinan novos medios, medios cl\u00e1sicos e outros elementos da cultura popular. \"The A.V. Club\" foi creado en 1993 como unha parte suplementaria de \"The Onion\" e tivo unha presenza m\u00ednima na p\u00e1xina web de \"The Onion\" nos seus primeiros anos. Por\u00e9n, un redese\u00f1o da p\u00e1xina web en 2005 puxo a \"The A.V. Club\" nunha posici\u00f3n m\u00e1is prominente, permitindo que a s\u00faa identidade en li\u00f1a creza. A diferenza da s\u00faa publicaci\u00f3n principal, \"The A.V. Club\" non \u00e9 sat\u00edrico.\nO nome da publicaci\u00f3n \u00e9 unha referencia \u00f3s clubs audiovisuais escolares, \u00abcomposto por un grupo de \"geeks\" que sab\u00edan como dirixir as filminas e os proxectores de cine\u00bb.\nHistoria.\nEn 1993, cinco anos despois da fundaci\u00f3n de \"The Onion\" na Universidade de Wisconsin-Madison, o estudante de UWM Stephen Thompson lanzou unha secci\u00f3n de entretemento, m\u00e1is tarde renomeada \"The A.V. Club\", como parte do redese\u00f1o do xornal en 1995.\n\"The Onion\" e \"The A.V. Club\" fixeron o seu debut en Internet en 1996. \"The A.V. Club\" adquiriu o seu propio nome de dominio de Internet en decembro de 1999.\nEn decembro de 2004, Stephen Thompson deixou o seu cargo como editor fundador de The A.V. Club. O sitio web de \"The A.V. Club\" foi redese\u00f1ado en 2005 para incorporar blogs e comentarios de lectores. En 2006, xunto con outro redese\u00f1o, a p\u00e1xina web cambiou o seu modelo para comezar a engadir contido sobre unha base diaria, no canto de semanal."}
{"id": "414933", "revid": "1576", "url": "https://gl.wikipedia.org/wiki?curid=414933", "title": "The Hollywood Reporter", "text": "The Hollywood Reporter \u00e9 unha revista de entretemento estadounidense. O seu enfoque \u00e9 principalmente cara \u00f3 panorama cinematogr\u00e1fico estadounidense.\nFoi o primeiro xornal en publicar contidos exclusivamente sobre a industria cinematogr\u00e1fica. Durante o s\u00e9culo pasado integrouse e foi unha das d\u00faas publicaci\u00f3ns m\u00e1is importantes do s\u00e9culo, xunto con\u00a0\"Variety\". Dende o ano 1950 enfocouse no eido da televisi\u00f3n, e nos anos 1980 enfocouse en temas doutros medios. No presente, esta revista \u00e9 unha das m\u00e1is importantes e influentes na industria do entretemento.\nHistoria.\nComezos.\nO primeiro n\u00famero da revista publicouse o 3 de setembro de 1930, por William R. Wilkerson. Os primeiros temas informados foron sobre filmes, estudos, produci\u00f3ns de televisi\u00f3n e actores de Hollywood. A revista rapidamente f\u00edxose co\u00f1ecida no mundo do espect\u00e1culo.\u00a0Por efecto da fama da revista, Wilkerson, creador da revista, f\u00edxose un dos personaxes m\u00e1is salientables do pa\u00eds."}
{"id": "414934", "revid": "1576", "url": "https://gl.wikipedia.org/wiki?curid=414934", "title": "TV Guide", "text": "TV Guide \u00e9 unha revista semanal estadounidense que trata acerca da programaci\u00f3n televisiva. A edici\u00f3n principal publ\u00edcase nos Estados Unidos, pero tam\u00e9n existe unha edici\u00f3n alternativa para o\u00a0Canad\u00e1.\nAdemais das listas de programaci\u00f3n de televisi\u00f3n, nas publicaci\u00f3ns aparecen novas relacionadas coa televisi\u00f3n, entrevistas con celebridades, murmurios, e recensi\u00f3ns de filmes. Tam\u00e9n cont\u00e9n\u00a0hor\u00f3scopos e encrucillados.\nHistoria nos Estados Unidos.\nPrototipo.\nLe Wagner (1910-1993) foi o director de circulaci\u00f3n para McFadden Publications en Nova York na d\u00e9cada de 1930\u2014e despois para Cowles Media Co.\u2014distribu\u00edndo revistas sobre os famosos do cinema. En 1948, imprimiu \"The TeleVision Guide\" para a \u00e1rea de Nova York. Na portada foi Gloria Swanson, unha estrela do cinema mudo que estaba a protagonizar en \"The Gloria Swanson Hour.\" Wagner posteriormente engadiu edici\u00f3ns rexionais para Nova Inglaterra e as zonas de Baltimore-Washington. Cinco anos m\u00e1is tarde, vendeu as edici\u00f3ns a Triangle Publications, albergada por Walter Annenberg, pero mant\u00edvose como asesor at\u00e9 1963."}
{"id": "414937", "revid": "98629", "url": "https://gl.wikipedia.org/wiki?curid=414937", "title": "Chicago Sun-Times", "text": "O Chicago Sun-Times \u00e9 un xornal\u00a0estadounidense publicado na cidade de Chicago, Illinois. \u00c9 a publicaci\u00f3n insignia do grupo Sun-Times Media Group. \u00c9 o xornal que foi publicado continuamente por m\u00e1is tempo na cidade. Comezou en 1844 como o Chicago \"Evening\" Journal (que foi o primeiro en publicar o murmurio, que agora se cre falso, de que unha vaca propiedade de Catherine O'Leary foi responsable do grande incendio de Chicago de 1871). O \"Evening Journal\", cuxo edificio no lado sur da canle non sufriu danos, cedeulle un espazo \u00f3\u00a0\"Chicago Tribune\" temporalmente mentres era reconstru\u00eddo. En 1929, o xornal foi reinaugurado como o \"Chicago Daily Illustrated Times\".O xornal moderno xurdiu da fusi\u00f3n en 1948 do \"Chicago Sun\", fundado en 1941 por Marshall Field III, e o \"Chicago Daily Times.\" O xornal era propiedade de Field Enterprises, controlado pola familia Marshall Field, que adquirir\u00eda o \"Chicago Daily News\" en 1959 e lanzar\u00eda a televisora WFLD en 1966. Cando o \"Daily News\" deixou de publicarse en 1978, boa parte do seu persoal, inclu\u00edndo o columnista ga\u00f1ador dun Premio Pulitzer Mike Royko, foi recolocado \u00f3\u00a0\"Sun-Times.\" Durante o per\u00edodo Field, o xornal tivo un car\u00e1cter populista, progresista na li\u00f1a do Partido Dem\u00f3crata pero era independente da organizaci\u00f3n dos dem\u00f3cratas na cidade. A\u00ednda que o seu estilo gr\u00e1fico era de tabloide urbano, o xornal era de boa calidade xornal\u00edstica e non depend\u00eda de historias de primeira plana sensacionais. Polo xeral publicaron artigos do servizo de cables do \"Washington Post\" ou \"Los Angeles Times\"."}
{"id": "414938", "revid": "98629", "url": "https://gl.wikipedia.org/wiki?curid=414938", "title": "Le feu follet", "text": "Le feu follet \u00e9 un filme franco-italiano de 1963 dirixido por Louis Malle. Bas\u00e9ase na novela hom\u00f3nima de Pierre Drieu La Rochelle que \u00e1 s\u00faa vez est\u00e1 inspitada na vida de Jacques Rigaut. Est\u00e1 protagonizado por Maurice Ronet, Jeanne Moreau, as\u00ed como por Alexandra Stewart, Bernard Noel, Lena Skerla, Hubert Deschamps e Yvonne Clech. A banda sonora est\u00e1 composta de m\u00fasica de Erik Satie."}
{"id": "414939", "revid": "40827", "url": "https://gl.wikipedia.org/wiki?curid=414939", "title": "Steatornis caripensis", "text": "Steatornis caripensis, \u00e9 unha especie de ave caprimulxiforme da familia Steatornithidae orixinaria de Suram\u00e9rica.\n\u00c9 a \u00fanica especie do x\u00e9nero Steatornis e da familia Steatornithidae, e a \u00fanica ave frux\u00edvora nocturna da orde, e unha das poucas aves, e a \u00fanica nocturna, que navegan por ecolocaci\u00f3n en condici\u00f3ns de baixa luz. Esta ave, provista do mecanismo de ecolocaci\u00f3n e un potente olfacto, alim\u00e9ntase na noite dunha gran variedade de froitas, o que a converte nunha especie case \u00fanica."}
{"id": "414940", "revid": "98629", "url": "https://gl.wikipedia.org/wiki?curid=414940", "title": "General Electric LM2500", "text": "General Electric LM2500 \u00e9 unha turbina a gas para uso industrial e naval fabricada por GE Aviation. LM2500 \u00e9 unha variante do General Electric CF6.\nUso naval.\nExisten tres versi\u00f3ns da General Electric LM2500 que est\u00e1n en uso en m\u00e1is de mil buques militares de 29 armadas do mundo dende 2004. LM2500 est\u00e1 licenciada para ser constru\u00edda no Xap\u00f3n por Ishikawajima-Harima, na India por HAL, e en Italia por Avio.\n\"Portaavi\u00f3ns\"\n\"Buques Anfibios de asalto\"\n\"Cruiceiros\"\n\"Destrutores\"\n\"Fragatas\"\n\"Buque R\u00e1pido de Auxiliar de Combate\"\n\"Maritime Prepositioning Force\"\n\"Buque de Combate Litoral\"\n\"Corvetas\"\n\"Buques Patrulla\"\nEspecificaci\u00f3ns.\nEspecificaci\u00f3ns para os tres modelos de LM2500 series de motores de turbina a gas:"}
{"id": "414941", "revid": "98629", "url": "https://gl.wikipedia.org/wiki?curid=414941", "title": "Tirso Rodrig\u00e1\u00f1ez y Sagasta", "text": "Tirso Timoteo Rodrig\u00e1\u00f1ez y Mateo Sagasta, nado en Logro\u00f1o o 24 de xaneiro de 1853 e finado en Madrid o 2 de agosto de 1935, foi un avogado, xornalista e pol\u00edtico espa\u00f1ol. Durante a rexencia de Mar\u00eda Cristina de Habsburgo-Lorena, e durante o reinado de Afonso XIII, foi ministro de Facenda.\nTraxectoria.\nEra sobri\u00f1o do presidente do Goberno e fundador do Partido Liberal, Pr\u00e1xedes Mateo Sagasta. Despois de estudar Dereito na Universidade Central de Madrid, comezou a s\u00faa carreira profesional como avogado ao mesmo tempo que desenvolveu a s\u00faa actividade profesional no xornal liberal \"La Iberia\", do que foi director entre 1876 e 1883. En 1883, casou con Mar\u00eda S\u00e1nchez-Guerra Mart\u00ednez, filla de Jos\u00e9 S\u00e1nchez Guerra Mart\u00ednez.\nNas elecci\u00f3ns xerais de 1881, foi elixido deputado no Congreso por Logro\u00f1o, polo partido Liberal. Ao non conseguir revalida-la acta de deputado nas vindeiras elecci\u00f3ns, presentouse polo distrito de Arnedo ao que representou nas elecci\u00f3ns entre 1886 e 1903. Finalmente,1905, foi elixido senador vitalicio at\u00e9 1923, cando se produciu o golpe de estado de Primo de Rivera.\nCargos pol\u00edticos.\nFoi presidente interino do Congreso dos Deputados entre o 28 de xu\u00f1o e o 2 de xullo de 1901. Foi ministro de Facenda entre o 19 de marzo e o 15 de novembro de 1902 nos gobernos presididos por Sagasta que pechaban a fase da rexencia de Mar\u00eda Cristina e comezaban a do reinado de Afonso XIII. M\u00e1is tarde, volveu ocupar esa carteira, entre o 3 de abril de 1911 e o 12 de marzo de 1912, no goberno presidido por Jos\u00e9 Canalejas y M\u00e9ndez.\nTam\u00e9n foi subsecretario do Ultramar e Gobernaci\u00f3n e foi gobernador do Banco de Espa\u00f1a en tres ocasi\u00f3ns (entre 1910 e 1911, entre 1917 e 1919, e, finalmente, en 1923)."}
{"id": "414943", "revid": "1131", "url": "https://gl.wikipedia.org/wiki?curid=414943", "title": "Wesley Morris", "text": "Wesley Morris, nado en Filadelfia o 19 de decembro de 1975, \u00e9 un xornalista e cr\u00edtico estadounidense de cinema.\nTraxectoria.\nTraballa principalmente para \"The New York Times\", e \u00e9 copresentador, xunto con Jenna Wortham, do podcast \"Still Processing\". Anteriormente, Morris escribiu para \"The Boston Globe\", e despois para Grantland. Ga\u00f1ou o Premio Pulitzer de Cr\u00edtica en 2012 \u00e1 mellor cr\u00edtica polo seu traballo en \"The Globe\"."}
{"id": "414944", "revid": "23204", "url": "https://gl.wikipedia.org/wiki?curid=414944", "title": "Qaboos de Om\u00e1n", "text": ""}
{"id": "414945", "revid": "23204", "url": "https://gl.wikipedia.org/wiki?curid=414945", "title": "Tommy Remengesau", "text": ""}
{"id": "414946", "revid": "15490", "url": "https://gl.wikipedia.org/wiki?curid=414946", "title": "Tirso Rodrig\u00e1\u00f1ez Sagasta", "text": ""}
{"id": "414947", "revid": "5863", "url": "https://gl.wikipedia.org/wiki?curid=414947", "title": "Mar Vaamonde Garc\u00eda", "text": "Mar Vaamonde Garc\u00eda, nada o 28 de xaneiro de 1976, \u00e9 unha mestra galega.\nTraxectoria.\nDiplomada en Maxisterio nas especialidades de Audici\u00f3n e Linguaxe e Educaci\u00f3n f\u00edsica pola Universidade da Coru\u00f1a e licenciada en Psicopedagox\u00eda por esa universidade.\nA s\u00faa andaina profesional est\u00e1 moi marcada polas TIC e TAC: elaborou un completo recurso flash \"Rutinas de infantil\" empregado nos centros educativos galegos e foi membro da asociaci\u00f3n EDIGA; no curso 2009/2010 o seu traballo no seu centro foi merecedor dun dos Proxectos TIC que a Conseller\u00eda de Educaci\u00f3n otorgou a centros senlleiros no uso das TIC e TAC. impartiu cursos ao profesorado galego relacionados co uso do taboleiro dixital interactivo como recurso did\u00e1ctico.\n\u00c9 asesora en tecnolox\u00edas de informaci\u00f3n e comunicaci\u00f3n no CAFI (Centro Auton\u00f3mico de Formaci\u00f3n e Innovaci\u00f3n) dende xaneiro de 2012, e nos cursos 2013/14 e 2014/15 exerceu a xefatura do devandito departamento.\n\u00c9 unha das socias fundadoras da Asociaci\u00f3n Cultural Son d\u2019aqu\u00ed, creada en 2014."}
{"id": "414948", "revid": "23204", "url": "https://gl.wikipedia.org/wiki?curid=414948", "title": "Rep\u00fablica de Nagorno-Karabakh", "text": ""}
{"id": "414950", "revid": "23204", "url": "https://gl.wikipedia.org/wiki?curid=414950", "title": "Bandeira de Nagorno-Karabakh", "text": ""}
{"id": "414951", "revid": "23204", "url": "https://gl.wikipedia.org/wiki?curid=414951", "title": "Dram de Nagorno-Karabakh", "text": ""}
{"id": "414953", "revid": "23204", "url": "https://gl.wikipedia.org/wiki?curid=414953", "title": "Artsakh", "text": ""}
{"id": "414954", "revid": "6939", "url": "https://gl.wikipedia.org/wiki?curid=414954", "title": "Evento de extinci\u00f3n do Permiano\u2013Tri\u00e1sico", "text": ""}
{"id": "414955", "revid": "89787", "url": "https://gl.wikipedia.org/wiki?curid=414955", "title": "Nikita Mikhalkov", "text": "Nikita Sergeyevich Mikhalkov (), nado en Moscova o 21 de outubro de 1945 \u00e9 un cineasta e actor ruso.\nGa\u00f1ou o Le\u00f3n de Ouro do 48.\u00ba Festival de Cinema de Venecia (1991) e foi candidato ao Oscar ao mellor filme en lingua non inglesa polo filme \"Urga\". Ga\u00f1ou o premio nesa categor\u00eda con \"Utomlyonnye solntsem\", que tam\u00e9n logrou o Grand Premio do Festival de Cinema de Cannes. En 2007 recibiu o \"Le\u00f3n Especial\" do Festival de Venecia pola s\u00faa contribuci\u00f3n ao cinema.\nFamilia.\nMikhalkov naceu dentro dunha distinguida e art\u00edstica familia. O seu bisav\u00f3 foi gobernador imperial de Iaroslavl, e a nai deste princesa da casa de Golitsyn. O pai de Nikita, Sergei Mikhalkov, foi un c\u00e9lebre autor de literatura infantil e ademais escribiu a letra do himno nacional en tres ocasi\u00f3ns en 60 anos (dous conxuntos de versos empregados no himno da Uni\u00f3n Sovi\u00e9tica e a letra do himno de Rusia). A nai, a poeta Natalia Konchalovskaya, era filla do artista de vangardas Pyotr Konchalovsky e neta doutro pintor destacado, Vasily Surikov. O irm\u00e1n m\u00e1is vello de Nikita \u00e9 o cineasta Andrei Konchalovsky, co\u00f1ecido polas s\u00faas colaboraci\u00f3ns con Andrei Tarkovskii e polos seus filmes de acci\u00f3n en Hollywood, como \"Runaway Train\" e \"Tango e Cash\".\nTraxectoria.\nCarreira como actor.\nMikhalkov estudou interpretaci\u00f3n no estudio para nenos do Teatro da Arte de Moscova e despois na Escola Shchukin School do Teatro Vakhtangov. Sendo a\u00ednda un estudante, apareceu no filme de Georgi Daneliya \"Ya shagayu po Moskve\" (1964) e no filme do seu irm\u00e1n \"Home of the Gentry\" (1969).\nDirector.\nMentres continuaba a s\u00faa carreira como actor, entrou en VGIK, escola estatal de filme de Moscova, onde estudou direcci\u00f3n co cineasta Mikhail Romm, profesor do seu irm\u00e1n e de Andrei Tarkovsky. Dirixiu a s\u00faa primeira curtametraxe, \"\u0414\u0435\u0432\u043e\u0447\u043a\u0430 \u0438 \u0432\u0435\u0449\u0438\", en 1968 e outra en 1970, trala s\u00faa graduaci\u00f3n, \" \u0421\u043f\u043e\u043a\u043e\u0439\u043d\u044b\u0439 \u0434\u0435\u043d\u044c \u0432 \u043a\u043e\u043d\u0446\u0435 \u0432\u043e\u0439\u043d\u044b\". Nesa \u00e9poca apareceu en m\u00e1is de vinte filmes, inclu\u00edndo \"Dyadya Vanya\" (1972), dirixido polo seu irm\u00e1n, antes de coescribir, dirixir e protagonizar a s\u00faa primeira longametraxe, \"Svoy sredi chuzhikh, chuzhoy sredi svoikh\", en 1974, ambientado trala guerra civil rusa da d\u00e9cada de 1920.\nCo seu segundo filme, \"Raba lyubvi\" (1976). conseguiu fama internacional. Ambientado en 1917, segue os esforzos dun equipo de cinema para realizar un melodrama mudo nunha cidade balneario mentres a revoluci\u00f3n crece ao seu arredor. O filme, baseado nos \u00faltimos d\u00edas de Vera Kholodnaya, foi aclamado na s\u00faa estrea nos Estados Unidos.\nO seu seguinte filme, \"Neokonchennaya pyesa dlya mekhanicheskogo pianino\" (1977) foi unha adaptaci\u00f3n da obra de Chekhov \"Platonov\", e ga\u00f1ou o primeiro premio no Festival de Donostia. En 1978, mentres protagonizaba o filme \u00e9pico do seu irm\u00e1n \"Sibiriada\" dirixiu \"\u041f\u044f\u0442\u044c \u0432\u0435\u0447\u0435\u0440\u043e\u0432\", historia de amor sobre unha parella separada pola segunda guerra mundial que se atopa de novo dezaseis anos despois. O seu seguinte filme, \"\u041d\u0435\u0441\u043a\u043e\u043b\u044c\u043a\u043e \u0434\u043d\u0435\u0439 \u0438\u0437 \u0436\u0438\u0437\u043d\u0438 \u0418. \u0418. \u041e\u0431\u043b\u043e\u043c\u043e\u0432\u0430\" (1980), con Oleg Tabakov como o protagonista do t\u00edtulo, bas\u00e9ase na novela cl\u00e1sica de Ivan Goncharov sobre un mozo nobre preguiceiro que se nega a deixar a s\u00faa cama. \"\u0420\u043e\u0434\u043d\u044f\" (1981) \u00e9 unha comedia sobre unha muller provinciana en Moscova que loita contra as enleadas relaci\u00f3ns dos seus parentes. \"Bez svideteley\" (1983) \u00e9 unha conversa durante unha longa noite entre unha muller (Irina Kupchenko) e o seu exmarido (Mikhail Ulyanov) cando quedan encerrados por accidente nun cuarto. O filme ga\u00f1ou o premio da FIPRESCI no Festival de Cine de Moscova.\nA principios da d\u00e9cada de 1980 recuperou a s\u00faa carreira como actor aparecendo nas populares \"Vokzal dlya dvoikh\" (1982) e \"\u0416\u0435\u0441\u0442\u043e\u043a\u0438\u0439 \u0440\u043e\u043c\u0430\u043d\u0441\" (1984), de Eldar Ryazanov. Nesa \u00e9poca interpretou a Henry Baskerville na do \"Can dos Baskerville\". Participou en moitos outros filmes, como \"Svoy sredi chuzhikh, chuzhoy sredi svoikh\", \"Raba lyubvi\" e \"Neokonchennaya pyesa dlya mekhanicheskogo pianino\".\n\u00c9xito internacional.\nIncorporando varios relatos de Chekhov, \"Oci ciornie\" (1987) foi protagonizado por Marcello Mastroianni como un vello que conta unha historia dun romance cando era m\u00e1is novo cunha muller que nunca puido esquecer. O filme foi moi reco\u00f1ecido e Mastroianni recibiu o premio ao mellor actor no Festival de Cannes e unha candidatura ao \u00d3scar pola s\u00faa interpretaci\u00f3n.\nO seu seguinte filme, \"Urga\" (1992), ambientado no mundo dos mongois, recibiu o Le\u00f3n de Ouro e foi candidato ao premio \u00d3scar. \"Anna: 6\u201318\" (1993) documenta o crecemento da s\u00faa filla Anna dende a infancia \u00e1 madurez.\nA produci\u00f3n m\u00e1is c\u00e9lebre de Mikhalkov \u00e9 \"Utomlyonnye solntsem\" (1994), que ti\u00f1a lugar no ambiente paranoico do Gran Terror de Iosif Stalin. O filme ga\u00f1ou o Gran Premio de Cannes \u00e9 o Oscar ao mellor filme en lingua non inglesa.\nEn 1996, foi o presidente do xurado do Festival de Cinema de Berl\u00edn.\nCarreira posterior.\nMikhalkov empregou o triunfo cr\u00edtico e financeiro de \"Utomlyonnye solntsem\" para conseguir os 25 mill\u00f3ns necesarios para o seu proxecto m\u00e1is \u00e9pico ata o momento, \"The Barber of Siberia\" (1998). O filme, estreado f\u00f3ra de concurso no festival de Cannes de 1999, dese\u00f1ouse como un espect\u00e1culo patri\u00f3tico de consumo dom\u00e9stico. Inclu\u00eda a Julia Ormond e Oleg Menshikov, que aparece regularmente nos filmes de Mikhalkov, nos papeis principais. O propio director interpretou o tsar Alexandre III de Rusia. O filme recibiu o Premio do Estado e aumentou os rumores sobre as ambici\u00f3ns presidenciais do director, que, pola contra, escolleu administrar a industria do cinema ruso. A pesar da oposici\u00f3n de directores rivais, foi elixido como presidente da Sociedade Rusa de Cineastas e dirixe o Festival de Cinema de Moscova dende 2000. Tam\u00e9n estableceu o premio Aguia de Ouro da Academia en oposici\u00f3n ao tradicional premio Nika.\nEn 2005 volveu \u00e1 s\u00faa carreira como actor protagonizando tres filmes: \"The Councillor of State\", un filme de misterio sobre a personaxe de Fandorin que logrou un r\u00e9cord de p\u00fablico en Rusia; \"Zhmurki\", comedia negra sobre a mafia rusa e \"Persona non grata\", de Krzysztof Zanussi. En 2007 dirixiu e protagonizou \"12\", adaptaci\u00f3n do drama xudicial \"12 Angry Men\", de Sidney Lumet. En setembro dese ano, \"12\" recibiu un Le\u00f3n de Ouro especial pola \"brillantez consistente\" da obra e foi gabado por moitos cr\u00edticos no festival de Venecia. O ano seguinte, \"12\" foi candidato ao Oscar ao mellor filme en lingua non inglesa na 80\u00aa edici\u00f3n dos Oscar. Tam\u00e9n actuou como produtor executivo no filme \u00e9pico \"1612\".\nNo festival de Cannes de 2010 Mikhalkov presentou o drama \u00e9pico \"Utomlyonnye solntsem 2\", que foi seleccionado como representante de Rusia nos premios Oscar.\nVida privada.\nA primeira esposa de Mikhalkov foi a reco\u00f1ecida actriz rusa Anastasiya Vertinskaya, coa que casou o 6 de marzo de 1967. En setembro de 1966 nacera o seu fillo, Stepan. Coa s\u00faa segunda esposa, a ex-modelo Tatyana, tivo un fillo, Artyom (nado o 8 de decembro de 1975), e d\u00faas fillas, Anna (nada en 1974) e Nadya (nada o 27 de setembro de 1986).\nOpini\u00f3ns pol\u00edticas.\nMikhalkov est\u00e1 involucrado activamente na pol\u00edtica rusa. \u00c9 co\u00f1ecido polos seus puntos de vista \u00e1s veces nacionalistas rusos e eslav\u00f3filos.\nEn outubro de 2006 visitou Serbia para apoiar a soberan\u00eda deste pa\u00eds sobre Kosovo e dous anos despois volveu para apoiar a Tomislav Nikoli\u0107, candidato ultranacionalista \u00e1 presidencia serbia. Mikhalkov participou nunha reuni\u00f3n de \"Nomocanon\", organizaci\u00f3n xuvenil serbia que nega os crimes de guerra cometidos polos serbios na guerra de Iugoslavia. Nun discurso dado \u00e1 organizaci\u00f3n, Mikhalkov falou sobre unha \"guerra contra a Ortodoxia\", citando o cristianismo ortodoxo como \"a principal forza que se op\u00f3n cultural e intelectualmente a McDonald's\". En resposta \u00e1 s\u00faa afirmaci\u00f3n, un xornalista preguntou a Mikhalkov: \"Que \u00e9 mellor, McDonald's ou o stalinismo?\" Mikhalkov respondeu: \"Depende da persoa\". Mikhalkov descr\u00edbese a el mesmo como mon\u00e1rquico.\nMikhalkov \u00e9 seguidor do presidente ruso Vladimir Putin. En outubro de 2007, Mikhalkov, que produciu un programa de televisi\u00f3n para o 55.\u00ba aniversario de Putin, asinou unha carta aberta ped\u00edndolle abandonase o cargo tras rematar o seu tempo no goberno.\nO liderado de Mikhalkov en estilo vertical na Uni\u00f3n de Cinemat\u00f3grafos foi definido por moitos cineastas e cr\u00edticos rusos como autocr\u00e1tico, e provocaron que moitos membros abandonasen a Uni\u00f3n e formasen unha asociaci\u00f3n rival en abril de 2010.\nDende 2015, Mikhalkov ten prohibida a entrada en Ucra\u00edna polo seu apoio \u00e1 anexi\u00f3n de Crimea de 2014."}
{"id": "414958", "revid": "88215", "url": "https://gl.wikipedia.org/wiki?curid=414958", "title": "Xherdan Shaqiri", "text": "Xherdan Shaqiri, nado en Gjilan o 10 de outubro de 1991, \u00e9 un futbolista su\u00edzo que xoga como centrocampista no Olympique de Li\u00f3n da Ligue 1 francesa e mais na selecci\u00f3n su\u00edza.\nTraxectoria.\nNaceu en Kosovo, na \u00e9poca parte de Iugoslavia, de pais albanokosovares, e emigrou a Su\u00edza cos seus pais e tres irm\u00e1ns en 1992.\nEn 2001 principiou a xogar cos equipos xuven\u00eds do FC Basel chegando ao primeiro equipo na tempada 2009/10 con s\u00f3 18 anos. Suplente nos inicios, logrou un posto no once titular logo da marcha de Eren Derdiyok ao Bayer Leverkusen, e conseguiu tres t\u00edtulos da liga su\u00edza. En febreiro de 2012 foi traspasado ao Bayern M\u00fcnchen, onde xogou durante tres anos, antes de ser fichado en xaneiro de 2015 polo Inter de Mil\u00e1n por 15 mill\u00f3ns de euros. Xogou s\u00f3 sete meses no club italiano, sendo traspasado ese mesmo ano ao Stoke City por 12 mill\u00f3ns de libras.\n\u00c9 internacional absoluto coa selecci\u00f3n su\u00edza dende 2010. Participou co seu pa\u00eds nas Copas do Mundo de 2010, 2014 e 2018, e tam\u00e9n nas Eurocopas de 2016 e 2020."}
{"id": "414959", "revid": "89787", "url": "https://gl.wikipedia.org/wiki?curid=414959", "title": "Jes\u00fas Gonz\u00e1lez L\u00f3pez", "text": "Jes\u00fas Gonz\u00e1lez L\u00f3pez, nado en Vigo en 1965 \u00e9 un m\u00fasico e compositor galego.\nTraxectoria.\nJes\u00fas Gonz\u00e1lez realiza os seus estudos musicais en Vigo, Santiago e Barcelona. Participa en seminarios impartidos por compositores como S. Sciarrino, T. Murail, M. Lindberg, J. Harvey, P. Hurel, M. Rodeiro e J. Manuel L\u00f3pez L\u00f3pez.\nNa s\u00faa inquietude como compositor comprometido coa arte contempor\u00e1nea forma o grupo Aticus16 no ano 1994, coordina o Departamento de M\u00fasica do Centro Galego de Arte Contempor\u00e1nea de Santiago (CGAC) entre os anos 1996 e 1998, colabora regularmente con ensembles e int\u00e9rpretes da m\u00fasica contempor\u00e1nea e crea os ciclos de m\u00fasica de c\u00e1mara \"Galegos Hoxe!\" en Vilagarc\u00eda de Arousa e \"M\u00fasica d'Avui!\" en Barcelona.\nAs s\u00faas composici\u00f3ns son interpretadas por m\u00fasicos de referencia na contorna internacional e ten recibido encargos de formaci\u00f3ns e entidades, entre elas o Centro Nacional de Difusi\u00f3n Musical (CNDM) o a Orquestra Sinf\u00f3nica de Galicia. A s\u00faa obra para orquestra sinf\u00f3nica \"Aquaeductus\" foi finalista no IV Concurso Internacional de Composici\u00f3n Andr\u00e9s Gaos.\nNo 2011, baixo o nome \"Cantiga\", comeza unha serie de obras para distintos instrumentos que intentan evocar os cantos doutrora da terra galega.\nNo 2016 edita o seu primeiro CD titulado \"Cantiga\" cunha selecci\u00f3n representativa das s\u00faas obras de c\u00e1mara e a s\u00f3.\nNo 2019 o teatro National Sawdust de New York, presenta\u00a0nove obras no concerto monogr\u00e1fico titulado\u00a0\"Jes\u00fas Gonz\u00e1lez. M\u00fasica desde o silencio\", no cal estrea as obras\u00a0dopo il Sole, haut-lieux\u00a0para clarinete e violoncello, e Plegaria de los ahogados para tromb\u00f3n s\u00f3.\nGa\u00f1ador do I Premio \u00e1 Excelencia na Docencia Musical en Galicia 2021, que otorga a Fundaci\u00f3n Rogelio Groba."}
{"id": "414960", "revid": "51526", "url": "https://gl.wikipedia.org/wiki?curid=414960", "title": "Santa Alianza", "text": "A Santa Alianza (en ; en , en franc\u00e9s: \"Sainte-Alliance\" ) foi un tratado celebrado o 26 de setembro de 1815 en Par\u00eds (Francia), trala Batalla de Waterloo, por iniciativa do tsar Alexandre I de Rusia, entre tres das potencias vencedoras do Imperio napole\u00f3nico, herdeiro da revoluci\u00f3n francesa: o Imperio Austr\u00edaco, o Imperio Ruso e o Reino de Prusia. A\u00ednda que esas tres foron as potencias fundadoras, posteriormente adher\u00edronse m\u00e1is pa\u00edses europeos, ag\u00e1s Gran Breta\u00f1a, mentres que Francia non se uniu at\u00e9 1818. Disolveuse, de feito, en 1825 ao morrer Alexandre I que fora quen a inspirara.\nA Santa Alianza conf\u00fandese, a mi\u00fado, cunha alianza posterior, a Cu\u00e1drupla Alianza, que inclu\u00edu as tres potencias anteriores m\u00e1is ao Reino Unido e, dende 1818 no congreso de Aquisgr\u00e1n, a Francia, co que pasou a ser unha Qu\u00edntupla Alianza e que ti\u00f1a como obxectivo o de defender o acordo de paz europeo e o equilibrio de poder no continente europeo.\nOrixe.\nOs tres monarcas invocaron os principios cristi\u00e1ns, prometendo manter nas s\u00faas relaci\u00f3ns pol\u00edticas os \u00abpreceptos de xustiza, de caridade e de paz\u00bb, e ti\u00f1a como obxectivo o de conter o liberalismo e o secularismo que se implantou en Europa froito da Revoluci\u00f3n francesa. No seu pacto compromet\u00edanse a intervir onde fose necesario para defender a lexitimidade mon\u00e1rquica e os principios do Absolutismo e sufocar calquera movemento revolucionario.\n\u00c9 un acordo internacional particular xa que se basea no Cristianismo e, a\u00ednda que aceptaba a adhesi\u00f3n doutras casas reais cristi\u00e1s af\u00edns a esta causa, deixaba deliberadamente f\u00f3ra a potencias como o Imperio otom\u00e1n ou Gran Breta\u00f1a.\nTradicionalmente a historiograf\u00eda espa\u00f1ola considerou que a Santa Alianza, no Congreso de Verona, deu o mandato a Francia para invadir Espa\u00f1a e acabar co trienio liberal durante o reinado de Fernando VII de Espa\u00f1a. Ese mandato concretar\u00edase nun suposto acordo secreto que condenar\u00eda a todo r\u00e9xime liberal e a liberdade de prensa, pero ese acordo s\u00f3 se reflicte na historiograf\u00eda espa\u00f1ola, sen existir en ning\u00fan arquivo. Alg\u00fans historiadores espa\u00f1ois como Jer\u00f3nimo B\u00e9cker, consideran que \u00e9 posible que se trate dunha falsificaci\u00f3n, mentres que a historiograf\u00eda non espa\u00f1ola d\u00e1 por seguro a falsificaci\u00f3n. Para Renouvin existiu polo menos o mandato da Santa Alianza, que non da Cu\u00e1drupla dado o rexeitamento ingl\u00e9s a unha intervenci\u00f3n, tanto en Verona en 1822 como antes en Troppau e Laibach para dar carta branca a Austria nas revoltas italianas. Con todo estes mandatos s\u00f3 sancionaban unha intervenci\u00f3n que se producir\u00eda de t\u00f3dolos xeitos dados os intereses particulares de Francia e Austria en Espa\u00f1a e os estados italianos respectivamente.\nA \"Santa Alianza\" reuniuse no ano 1818 nun congreso en Aquisgr\u00e1n, pactando medidas contra os \"demagogos e revolucionarios\" nos Estados de Alema\u00f1a, as\u00ed como a retirada das s\u00faas tropas de chan franc\u00e9s e adherindo a Gran Breta\u00f1a \u00e1s s\u00faas pol\u00edticas, a\u00ednda que o goberno brit\u00e1nico presidido por George Canning eludiu todo acordo concreto para axudar \u00e1 Alianza en calquera intervenci\u00f3n militar, sexa con cartos, buques, ou tropas.\nDo mesmo xeito, no Congreso de Troppau, no Congreso de Laibach (ambos en 1820) e no Congreso de Verona (de 1822) consagrouse un \"dereito de intervenci\u00f3n\" inspirado polo pr\u00edncipe Metternich polo cal as grandes potencias europeas loitar\u00edan contra gromos de liberalismo en calquera pa\u00eds do continente ao constitu\u00edr estes unha \"ameaza \u00e1 paz europea\". Con iso admit\u00eda a Alianza tacitamente que Austria env\u00ede tropas para sufocar revoltas liberais no Reino das D\u00faas Sicilias e no Reino de Piemonte (en 1820), e logo que Francia elimine toda pegada do seu pasado \"revolucionario\" enviando tropas contra os liberais de Espa\u00f1a para repor a Fernando VII como rei absoluto en 1823.\nEn ambos os crise Gran Breta\u00f1a rexeitou intervir en favor da Alianza ao xulgar que os seus intereses (esencialmente de comercio internacional) non estaban a ser afectados e que a mobilizaci\u00f3n das s\u00faas tropas era determinado polo seu Parlamento e non s\u00f3 polo rei, en tanto Gran Breta\u00f1a non era unha monarqu\u00eda absoluta como Austria, Rusia ou Prusia.\nPor este mesmo motivo o goberno brit\u00e1nico tam\u00e9n rexeitou axudar \u00e1 Alianza cando esta autorizou en Verona unha intervenci\u00f3n para restablecer o dominio dos Borb\u00f3ns sobre Espa\u00f1a e tam\u00e9n sobre as s\u00faas colonias de Am\u00e9rica, en tanto Gran Breta\u00f1a manti\u00f1a o lucrativo comercio coa antiga Am\u00e9rica espa\u00f1ola e tem\u00eda que unha reacci\u00f3n de Espa\u00f1a patrocinada pola Alianza troux\u00e9selle competidores a un lucrativo mercado. En tanto Austria, Prusia, e Rusia carec\u00edan dunha frota de guerra que desafiase a negativa brit\u00e1nica (e o seu dominio nas augas do Atl\u00e1ntico) os plans da Alianza reduc\u00edronse a restaurar o absolutismo de Fernando VII na Espa\u00f1a metropolitana.\nValoraci\u00f3n.\nA longo prazo, a Alianza fracasou ante as pol\u00edticas dispares dos seus integrantes. As\u00ed, ao se produci-la Guerra de Independencia de Grecia en 1821, a Alianza pronunciouse contra os rebeldes gregos pero Gran Breta\u00f1a e Francia apoiaron informalmente aos gregos para salvagardar os seus propios intereses no Mediterr\u00e1neo, zona onde Austria e Prusia ti\u00f1an escaso poder e influencia.\nAnte isto, Rusia empezou a mostrar grandes d\u00fabidas sobre a conveniencia da posici\u00f3n da Alianza de non intervir en Grecia e trala morte do tsar Alexandre I en 1825, o seu irm\u00e1n e sucesor Nicolao I determinou apoiar tam\u00e9n aos gregos ortodoxos sublevados para debilitar ao Imperio Otom\u00e1n e evitar que brit\u00e1nicos e franceses fosen os \u00fanicos aliados de Grecia. No Tratado de Londres (6 de xullo de 1827) Rusia, Francia e Gran Breta\u00f1a deciden acudir en axuda, diplom\u00e1tica e militar, dos gregos fronte o seu gobernante lex\u00edtimo. Isto mostrou unha fractura irremediable na Alianza, ao renunciar aos primitivos principios lexitimistas, polo que practicamente quedou inactiva desde ent\u00f3n."}
{"id": "414965", "revid": "63181", "url": "https://gl.wikipedia.org/wiki?curid=414965", "title": "Aura, Finlandia", "text": "Aura \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 3.994 habitantes. A superficie do termo municipal \u00e9 de 95,58 km2, dos cales 0,57\u00a0km2 son auga. O concello ten unha densidade de poboaci\u00f3n de 42,04 hab./km\u00b2.\nLimita cos municipios de Lieto, Masku, Myn\u00e4m\u00e4ki, Nousiainen, P\u00f6yty\u00e4, Rusko e Turku.\nO concello \u00e9 uniling\u00fce en fin\u00e9s."}
{"id": "414966", "revid": "19415", "url": "https://gl.wikipedia.org/wiki?curid=414966", "title": "Kemi\u00f6nsaari", "text": ""}
{"id": "414967", "revid": "25871", "url": "https://gl.wikipedia.org/wiki?curid=414967", "title": "Alexander Wurz", "text": "Alexander Wurz nado o 15 de febreiro de 1974, \u00e9 un ex-piloto profesional austr\u00edaco, especialista en formaci\u00f3n de pilotos e empresario. Competiu na F\u00f3rmula Un de ata , e tam\u00e9n ga\u00f1ou d\u00faas veces as 24 Horas de Le Mans.\nNo presente est\u00e1 baixo contrato para competir no equipo de carreiras de f\u00e1brica de Toyota no WEC (Campionato Mundial de Resistencia). Est\u00e1 ligado \u00e1 F\u00f3rmula 1 como consultor, experto en TV e medios, adestrador de Williams F1 Team, membro do grupo de seguridade do Instituto FIA, embaixador de seguridade viaria da FIA, presidente da GPDA (Grand Prix Drivers 'Association), e traballa ocasionalmente como adestrador de pilotos de F1. Wurz e o seu pai Franz Wurz estableceron \"Test &amp; Training International\", un grupo de expertos en formaci\u00f3n de pilotos e de seguridade vial.\nCarreira.\nCiclismo.\nNado en Waidhofen an der Thaya, Wurz probou por primeira vez a competici\u00f3n no Campionato Mundial BMX, que ga\u00f1ou en 1986 aos 12 anos. Isto lle proporcionou unha aptitude f\u00edsica subxacente adecuada para as carreiras de motor. En 2000, Wurz regresou un pouco \u00e1s s\u00faas ra\u00edces ciclistas, iniciando un equipo de MTB co seu compatriota Markus Rainer. O equipo, Rainer-Wurz.com, est\u00e1 actualmente patrocinado por McLaren, Siemens, e Cannondale entre outros. Son m\u00faltiples ga\u00f1adores da Copa do Mundo. A comezos da d\u00e9cada do 2000, a marca de bicicletas Katarga presentou unha edici\u00f3n limitada de bicicleta de monta\u00f1a chamada Alexander Wurz EVO SL, cuxo cadro destaca o aut\u00f3grafo de Wurz.\nCarreiras de autom\u00f3biles.\nInicios.\nComo a maior\u00eda dos pilotos de F\u00f3rmula Un, a carreira de Wurz comezou no karting. En 1991, Wurz pilotou na F\u00f3rmula Ford. En 1993, cambiou ao Campionato de F\u00f3rmula Tres Alem\u00e1n. Durante a s\u00faa estad\u00ed na F\u00f3rmula 3, Wurz estrelouse nunha carreira en AVUS en 1995 logo dunha colisi\u00f3n co coche de seguridade. Desde 1996, Wurz pilotou un Opel Calibra para o equipo de turismos de Joest Racing no DTM. Tam\u00e9n en 1996, Wurz, xunto co Davy Jones e Manuel Reuter, ga\u00f1ou as 24 Horas de Le Mans e ao facelo converteuse no ga\u00f1ador m\u00e1is novo da Carreira de 24 horas. En 2009 a\u00ednda conservaba a marca.\nF\u00f3rmula Un.\nBenetton (1997-2000).\nO debut de Wurz na F\u00f3rmula Un foi o 15 de xu\u00f1o de 1997 no Gran Premio do Canad\u00e1 de Montreal pilotando para Benetton substitu\u00edndo ao seu compatriota austr\u00edaco Gerhard Berger, que non puido correr debido a unha enfermidade. Wurz impresionou cunha posici\u00f3n de podio na s\u00faa terceira carreira (Gran Premio do Reino Unido de 1997 antes de regresar a ser o piloto de probas ao regresar Berger \u00e1 carlinga no Gran Premio de Alema\u00f1a, que ga\u00f1ou Berger.\nCon todo, Wurz foi recompensado cun asento de carreira a tempo completo para a tempada de con Benetton e pasou tres tempadas m\u00e1is no equipo, asociado todos os anos a Giancarlo Fisichella. Un bo comezo en 1998 suxeriu un futuro brillante e ata atraeu o interese de Ferrari , pero o per\u00edodo de tres tempadas en Benetton resultou ser unha decepci\u00f3n. Ata o final da s\u00faa estad\u00eda en Benetton, Fisichella logrou mellores resultados, a\u00ednda que en 1998 Fisichella tivo un punto menos que Wurz, terminando na novena posici\u00f3n mentres que Wurz terminou oitavo naquela tempada con 17 puntos (xunto con Heinz-Harald Frentzen), que terminou 7\u00ba) e cinco cuartos postos. Unha carreira notable foi o Gran Premio de M\u00f3naco de 1998, onde correu 2\u00ba por diante de Michael Schumacher por un breve per\u00edodo. As s\u00faas esperanzas de rematar no podio foron arruinadas cando Schumacher intentou pasalo na forquita de Loews, pero colisionou con el e, como o Ferrari de Schumacher, rompeu a suspensi\u00f3n, fac\u00e9ndoo sa\u00edr da pista e chocar na Nouvelle Chicane sa\u00edndo do t\u00fanel. Retirouse e Schumacher terminou o d\u00e9cimo despois de que o alem\u00e1n parase en boxes para reparar o coche.\nPiloto de probas (2001-2006).\nEn asumiu o papel de terceiro piloto (e de probas) de McLaren.\nEn abril de 2005, con Juan Pablo Montoya lesionado, Wurz pilotou o McLaren no Gran Premio de San Marino de 2005, terminando cuarto na carreira, pero tomando o terceiro posto logo de que os dous pilotos de BAR-Honda foran descualificados. Isto deulle un r\u00e9cord \u00fanico, xa que ning\u00fan outro piloto tivo unha diferenza tan longa entre podios como Wurz, que pasou oito anos sen un. A s\u00faa conduci\u00f3n no Aut\u00f3dromo Enzo e Dino Ferrari foi m\u00e1is notable porque a\u00ednda non estaba c\u00f3modo no autom\u00f3bil e \u00e1s veces ti\u00f1a que conducir cunha man.\nDesde a s\u00faa fichaxe por McLaren como piloto de probas, Wurz estaba ansioso por regresar \u00e1s carreira. En varias ocasi\u00f3ns durante este tempo, vinculouse a rumores de regreso a un asento de carreira a tempada completa. O seu gran tama\u00f1o para un piloto de F\u00f3rmula Un (186\u00a0cm.) quizais foi un factor que non axudou. De feito, porque estaban tan seguros de que estar\u00eda pilotando para Red Bull Racing en , os dese\u00f1adores de McLaren non tiveron en conta o seu tama\u00f1o, o que significaba que non cab\u00eda fisicamente no coche. En estaba fortemente vinculado a un asento de carreiras en Jaguar, onde loitaba os pobres resultados de Antonio Pizzonia. No entanto, McLaren desenvolv\u00eda o seu novo coche e bloqueou o movemento para reter a Wurz como piloto de desenvolvemento de motores. Jaguar decidiu ent\u00f3n dar m\u00e1is tempo a Pizzonia para probarse, antes de contratar a Justin Wilson.\nWilliams (2007).\nAlexander Wurz asinou un acordo con Williams para converterse no piloto oficial de probas e reserva do equipo a principios de 2006. Pilotou o terceiro coche todos os venres de Gran Premio en . O 3 de agosto de 2006 anunciouse que Wurz substituir\u00eda a Mark Webber como piloto de carreiras en Williams para a tempada . Esta foi a primeira carreira de Wurz desde 2000, e o seu compa\u00f1eiro foi Nico Rosberg. No GP de M\u00f3naco o 27 de maio de 2007, Wurz marcou os seus primeiros puntos para o equipo de Williams F1, terminando no 7\u00ba posto logo da clasificaci\u00f3n 11. Chegou 3\u00ba por terceira vez na s\u00faa carreira de F1 no Gran Premio do Canad\u00e1 do Canad\u00e1 o 10 de xu\u00f1o de 2007, quedando sen problemas o d\u00eda 19 na grella nunha carreira chea de acci\u00f3n. En realidade, estragou a s\u00faa ala traseira na carreira, pero luteou contra ela e terminou no podio. Case repetiu isto no Gran Premio Europeo de Europa 2007, pero non acabou con Mark Webber na chicane final. Esta carreira volveuse a que terminaran os \u00faltimos puntos de Wurz e, especialmente, a partir de agora, o seu compa\u00f1eiro de equipo, Rosberg, distanci\u00e1bao. A clasificaci\u00f3n para o Gran Premio do Xap\u00f3n de 2007, onde Rosberg comezou a partir da d\u00e9cimo sexta posici\u00f3n na reixa, a\u00ednda que perdeu 10 lugares debido a un cambio de motor na pr\u00e1ctica, e Wurz comezou a\u00ednda m\u00e1is no 18 sen ser colocado m\u00e1is atr\u00e1s na grella.\nO 8 de outubro de 2007 Wurz anunciou a s\u00faa retirada inmediata da F\u00f3rmula Un, o que significa que o Gran Premio da China 2007 foi a s\u00faa carreira final.\nO sitio web oficial de F\u00f3rmula Un anunciou que \"o piloto de Williams Alexander Wurz confirmou que se retirar\u00e1 das carreiras de F\u00f3rmula Un con efecto inmediato\". Wurz tam\u00e9n publicou unha declaraci\u00f3n dicindo que \"me gustar\u00eda agradecer \u00e1 mi\u00f1a familia e aos meus seguidores, a todos os de AT &amp; T Williams e aos meus equipos anteriores, as\u00ed como aos medios, por todo o seu apoio durante a mi\u00f1a andaina na F\u00f3rmula. Poderei competir de novo, quizais en Le Mans ou outras categor\u00edas e seguramente agora o meu tempo comprometerase co importante tema da seguridade viaria.\" Con 33 anos citou d\u00fabidas sobre o seu propio compromiso como principal motivo da s\u00faa partida malia ter unha tempada relativamente exitosa con Williams.\nFoi substitu\u00eddo polo piloto de probas de Williams Kazuki Nakajima para a carreira final da tempada de da F\u00f3rmula Un no Gran Premio do Brasil de 2007.\nHonda e Brawn GP (2008-2009).\nWurz foi o piloto de probas de Honda F1 para a tempada de de F\u00f3rmula Un, un papel que mantivo na transici\u00f3n cara a Brawn GP en .\nWilliams (2012).\nPara a tempada de de F\u00f3rmula 1, Wurz uniuse ao Williams F1 Team, esta vez para ense\u00f1ar aos inexpertos pilotos do equipo Bruno Senna e Pastor Maldonado.\nVida persoal.\nWurz \u00e9 o segundo fillo do ex-piloto rallycross Franz Wurz, que ga\u00f1ou o Campionato de Europa de Rally en 1974, 1976 e 1982.\nWurz est\u00e1 casado con Julia Horden e ten tres fillos: Charlie, Felix e Oscar. Adoitaba correr con botas de diferentes cores en cada p\u00e9, pero desde o seu regreso \u00e1s carreiras en 2007, usaba pares iguais. O 10 de novembro de 2015 Wurz anunciou a trav\u00e9s do seu Twitter que logo de 20 anos se retiraba das carreiras.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n O piloto non terminou o Gran Premio, pero clasificouse ao completar m\u00e1is do 90% da distancia da carreira."}
{"id": "414969", "revid": "27155", "url": "https://gl.wikipedia.org/wiki?curid=414969", "title": "Steatornis", "text": ""}
{"id": "414970", "revid": "27155", "url": "https://gl.wikipedia.org/wiki?curid=414970", "title": "Steatornithidae", "text": ""}
{"id": "414973", "revid": "89787", "url": "https://gl.wikipedia.org/wiki?curid=414973", "title": "Decussis", "text": "O decussis (voz latina, a partir de \"decem\"; \"dez\") foi unha gran moeda da Antiga Roma fundida en bronce, utilizada en tempos da Rep\u00fablica, co valor de dez ases, emitida unicamente polo obradoiro monetario da cidade de Roma.\nTr\u00e1tase dunha denominaci\u00f3n moderna, xa que o nome que ti\u00f1a esta moeda no seu momento se desco\u00f1ece.\nHistoria.\nO decussis \u00e9 a maior denominaci\u00f3n dentro das grandes e pesadas moedas de bronce fundidas das primeiras series da \u00e9poca republicana. \u00c9 probable que a s\u00faa existencia se sit\u00fae na \u00e9poca da segunda guerra p\u00fanica (218-201 a. de C.), arredor do ano 215 a. de C., simultaneamente ao quincussis, na \u00e9poca final do \"aes grave\" de padr\u00f3n semilibral. O seu peso, por\u00e9n, de arredor dun quilogramo, \u00e9 sensiblemente inferior ao que lle correspond\u00eda naquel sistema, por mor da crise xerada tras a derrota nese conflito, da mesma maneira que ocorr\u00eda coa riqueza en prata dos cuadrigatos da \u00e9poca, que tam\u00e9n se viu minguada.\nO uso do decussis non ocupou un papel relevante no sistema monetario romano e, da mesma maneira que outros m\u00faltiplos do \u00e1s en bronce (tressis e decussis), foi abandonado tras a aparici\u00f3n do denario de prata, dun tama\u00f1o moito m\u00e1is manexable e co que comparte o valor de dez ases.\nCo\u00f1\u00e9cese un \u00fanico tipo deste valor tan pouco com\u00fan. No seu anverso am\u00f3sase a cabeza da deusa Roma e, detr\u00e1s, a marca de valor X (pola equivalencia de 10 ases). No reverso pres\u00e9ntase a proa de barco caracter\u00edstica das emisi\u00f3ns de bronce desta \u00e9poca.\nCons\u00e9rvanse unicamente catro exemplares de decussis; tres deles en museos e outro en mans privadas, que foi vendido en poxa p\u00fablica en 2010 pola cantidade de 240.000 francos su\u00edzos."}
{"id": "414974", "revid": "98629", "url": "https://gl.wikipedia.org/wiki?curid=414974", "title": "The Boston Globe", "text": "O Boston Globe \u00e9 un xornal americano, o diario de maior circulaci\u00f3n en Boston, Massachusetts e Nova Inglaterra. Pertence \u00e1 New York Times Company. \u00c9 detentor de 19 premios Pulitzer.\nSituaci\u00f3n financeira.\nO \"Boston Globe\" foi listado en marzo de 2009 pola revista \"Time\u00a0\"como un dos dez xornais americanos m\u00e1is ameazados de peche. De acordo coa reportaxe, o xornal estar\u00eda perdendo un mill\u00f3n de d\u00f3lares por semana e o seu valor de mercado ter\u00eda despencado para s\u00f3 20 mill\u00f3ns de d\u00f3lares. Na mesma \u00e9poca foi anunciado que un tabloide semanal deportivo publicado polo \"Globe\" dende o 25 de setembro de 2008, chamado \"OT\", ser\u00eda pechado por falta de anunciantes, a\u00ednda que a recepci\u00f3n dos lectores \u00e1 publicaci\u00f3n fose \"favor\u00e1bel\". O tabloide, cunha tiraxe de 13,5 mil copias, cada unha vendida a 50 centavos, fac\u00eda a cobertura dos equipos profesionais de Boston dunha maneira m\u00e1is abrangente que o informativo diario."}
{"id": "414975", "revid": "89787", "url": "https://gl.wikipedia.org/wiki?curid=414975", "title": "Miami Herald", "text": "O Miami Herald \u00e9 un xornal diario norteamericano pertencente a\u00a0\"The McClatchy Company.\" Atende primariamente \u00f3s condados de Miami-Dade, Broward e Monroe, no estado americano da Florida, mais tam\u00e9n circula por todo sur dese estado, al\u00e9n do Caribe e Am\u00e9rica Latina.\nRecibiu diversas veces o Premio Pulitzer dende a s\u00faa fundaci\u00f3n, en 1903."}
{"id": "414976", "revid": "51040", "url": "https://gl.wikipedia.org/wiki?curid=414976", "title": "Marc Webb", "text": "Marc Preston Webb, nado o 31 de agosto de 1974, \u00e9 un director estadounidense de cinema, v\u00eddeos musicais e curtametraxes. Fixo o seu debut coa longametraxe de 2009 \"(500) Days of Summer\", e \u00e9 co\u00f1ecido por dirixir no 2012 o reboot \"The Amazing Spider-Man\", e a s\u00faa secuela en 2014, \"The Amazing Spider-Man 2\", as\u00ed como os dramas \"Gifted\" e \"The Only Living Boy in New York\"."}
{"id": "414978", "revid": "23204", "url": "https://gl.wikipedia.org/wiki?curid=414978", "title": "Marc Preston Webb", "text": ""}
{"id": "414979", "revid": "23204", "url": "https://gl.wikipedia.org/wiki?curid=414979", "title": "Sight &amp; Sound", "text": "Sight &amp; Sound \u00e9 unha revista de cinema brit\u00e1nica de publicaci\u00f3n mensual. Publicada por primeira vez en 1932, o filme con maior aparici\u00f3n nas listas divulgadas \u00e9 \"Cidad\u00e1n Kane\" (1941).\nDistribu\u00edda pola British Film Institute, o actual editor-xefe \u00e9 Nick James."}
{"id": "414980", "revid": "23204", "url": "https://gl.wikipedia.org/wiki?curid=414980", "title": "Empire (revista)", "text": "Empire\u00a0\u00e9 unha revista\u00a0brit\u00e1nica de cinema publicada mensualmente\u00a0por Bauer Consumer Media de Hamburgo con base en Bauer Media Group. Dende o primeiro exemplar publicado en xullo de 1989, a revista foi editada por Barry McIlheney e publicada por Emap. Bauer mercou Emap Consumer Media a comezos de 2008. \u00c9 a revista de cinema m\u00e1is vendida do Reino Unido e tam\u00e9n \u00e9 publicada nos Estados Unidos de Am\u00e9rica, Australia, Turqu\u00eda, Rusia, Italia e Portugal. \"Empire\" organiza anualmente os Premios Empire que foron esponsorizados por Sony Ericsson, e dende 2009 por Jameson. Os premiados son elixidos polos lectores da revista."}
{"id": "414981", "revid": "23204", "url": "https://gl.wikipedia.org/wiki?curid=414981", "title": "Empire Magazine", "text": ""}
{"id": "414982", "revid": "23204", "url": "https://gl.wikipedia.org/wiki?curid=414982", "title": "Kenneth Turan", "text": "Kenneth Turan, nado o 27 de outubro de\u00a01946, \u00e9 un cr\u00edtico de cinema estadounidense e lector do mestrado \"Professional Writing Program\" na Universidade do Sur de California."}
{"id": "414983", "revid": "15490", "url": "https://gl.wikipedia.org/wiki?curid=414983", "title": "Saskia Sassen", "text": "Saskia Sassen, nada na Haia en 1949, \u00e9 unha soci\u00f3loga\u00a0neerlandesa,\u00a0co\u00f1ecida polas s\u00faas an\u00e1lises nos fen\u00f3menos de globalizaci\u00f3n e de migraci\u00f3n urbana, e por ter cu\u00f1ado o termo cidade global. \u00c9 actualmente profesora na Universidade de Columbia e profesora visitante na London School of Economics.\nEn realidade, o termo \"Cidade Global\" non ser\u00eda efectivamente cu\u00f1ado por Sassen, sen\u00f3n por Hall en 1966, a\u00ednda sen a vinculaci\u00f3n te\u00f3rica coa cuesti\u00f3n da globalizaci\u00f3n da econom\u00eda. Sassen retomar\u00eda o concepto no seu libro \"The Global City\" de 1991, con esta vinculaci\u00f3n e deulle unha popularidade moi grande.\nReco\u00f1ecemento.\nRecibiu no ano 2013 o Premio Pr\u00edncipe de Asturias."}
{"id": "414984", "revid": "23204", "url": "https://gl.wikipedia.org/wiki?curid=414984", "title": "John N. Gray", "text": "John N. Gray, nado en\u00a0South Shields\u00a0o\u00a017 de abril de 1948, \u00e9 un escritor e fil\u00f3sofo brit\u00e1nico con intereses na filosof\u00eda anal\u00edtica e a historia das ideas. At\u00e9 o ano 2008 ensinaba pensamento europeo na London School of Economics and Political Science. Gray contrib\u00fae regularmente con \"The Guardian\", \"The Times Literary Supplement\" e \"New Statesman\", onde \u00e9 o cr\u00edtico principal de libros. Gray declarou que se considera a si mesmo como ateo.\nGray escribiu varios libros moi influentes, inclu\u00edndo ' (1998), que argumenta que a globalizaci\u00f3n do mercado libre \u00e9 un proxecto inestable en proceso de desintegraci\u00f3n; \"Straw Dogs: Thoughts on Humans and Other Animals\" (2003), onde ataca o humanismo, unha cosmovisi\u00f3n que Gray ve como orixinaria das relixi\u00f3ns; e ' (2007), unha cr\u00edtica do pensamento ut\u00f3pico no mundo moderno."}
{"id": "414985", "revid": "23204", "url": "https://gl.wikipedia.org/wiki?curid=414985", "title": "John Nicholas Gray", "text": ""}
{"id": "414987", "revid": "89787", "url": "https://gl.wikipedia.org/wiki?curid=414987", "title": "LA Weekly", "text": "LA Weekly\u00a0\u00e9\u00a0un xornal semanal alternativo da cidade dos \u00c1nxeles, California. Foi fundado en 1978 por Jay Levin, contando cun consello de administraci\u00f3n no que se atopaba o actor e produtor Michael Douglas Levin exerceu como presidente e editor at\u00e9 o ano 1991.\nVoice Media Group vendeu o xornal a finais de 2017 a Semanal Media LLC. Despois da fusi\u00f3n, decidiuse manter o nome Village Voice Media para designar o novo grupo as\u00ed creado."}
{"id": "414988", "revid": "98629", "url": "https://gl.wikipedia.org/wiki?curid=414988", "title": "L'Enfant (filme)", "text": "L'Enfant \u00e9 un filme belga de 2005 dirixido polos irm\u00e1ns Dardenne. Est\u00e1 protagonizado por J\u00e9r\u00e9mie Renier e D\u00e9borah Fran\u00e7ois. Recibiu a aclamaci\u00f3n da cr\u00edtica e ga\u00f1ou a Palma de Ouro no Festival Internacional de Cine de Cannes de 2005, entre outros premios. No ano 2017, foi nomeado o d\u00e9cimo cuarto mellor filme do s\u00e9culo XXI por \"The New York Times\".\nSinopse.\nBruno e Sonia son unha parella nova que vive nos suburbios dunha cidade belga. Os seus ingresos red\u00facense a un subsidio que recibe ela e ao que el e a s\u00faa banda ga\u00f1a cos seus roubos. Nesta precaria situaci\u00f3n, Sonia d\u00e1 a luz a Jimmy, fillo de ambos. O seu inmaturo e despreocupado pai amosa escaso interese polo neno ata que recibe unha oferta econ\u00f3mica pola s\u00faa venda no mercado negro."}
{"id": "414989", "revid": "25871", "url": "https://gl.wikipedia.org/wiki?curid=414989", "title": "The Village Voice", "text": "The Village Voice \u00e9 un xornal estadounidense co\u00f1ecido por ser o primeiro xornal semanal do pa\u00eds. Fundado en 1955 por Dan Wolf, Ed Fancher e Norman Mailer, \"Voice\" comezou como unha plataforma para a comunidade creativa da cidade de Nova York. Dende a s\u00faa fundaci\u00f3n, \"The Village Voice\" recibiu tres Premios Pulitzer, o Premio National Press Foundation e o Premio George Polk. \"The Village Voice\" contou cunha gran variedade de escritores e artistas, inclu\u00edndo o escritor Ezra Pound, a debuxante Lynda Barry e os cr\u00edticos de arte Robert Christgau, Andrew Sarris e J. Hoberman. Dende que cesou a s\u00faa publicaci\u00f3n impresa en 2017, \"Voice\" fai publicaci\u00f3ns diarias a trav\u00e9s da s\u00faa p\u00e1xina web.\nEn outubro de 2015, \"The Village Voice\" cambiou de dono e cortou t\u00f3dalas ligaz\u00f3ns coa compa\u00f1\u00eda Voice Media Group (VMG). The Voice anuncou o 22 de agosto de 2017 que deixar\u00eda de publicar impreso e comezar\u00edan a publicar completamente en internet. A derradeira edici\u00f3n impresa, que ti\u00f1a unha foto de 1965 de Bob Dylan na portada, foi distribu\u00edda o 21 de setembro de 2017."}
{"id": "414990", "revid": "89787", "url": "https://gl.wikipedia.org/wiki?curid=414990", "title": "The Christian Science Monitor", "text": "The Christian Science Monitor (CSM) \u00e9 unha organizaci\u00f3n noticiosa, sen fins lucrativos que publica artigos diarios en formato electr\u00f3nico, as\u00ed como unha edici\u00f3n impresa semanal. Foi fundado en 1908 como xornal diario por Mary Baker Eddy, fundadora da Church of Christ, Scientist.\"\"\nO Monitor abrangue os eventos actuais internacionais e dos Estados Unidos. O seu equipo e artigos recibiron sete Premios Pulitzer \u00f3 longo da s\u00faa traxectoria, dende os anos 1950 at\u00e9 2002. O xornal incl\u00fae un artigo relixioso diario na p\u00e1xina \"The Home Forum\", mais afirma que a publicaci\u00f3n non \u00e9 unha plataforma de evanxelizaci\u00f3n."}
{"id": "414991", "revid": "23204", "url": "https://gl.wikipedia.org/wiki?curid=414991", "title": "The Globe and Mail", "text": "The Globe and Mail \u00e9 un xornal canadense publicado en cinco cidades do oeste e do centro do pa\u00eds. Con arredor de 2\u00a0018\u00a0923 lectores semanais en 2015, \u00e9 o xornal m\u00e1is lido no Canad\u00e1 de luns a s\u00e1bado, malia que est\u00e1 un pouco por detr\u00e1s de \"Toronto Star\" na tiraxe semanal porque \"Star\" publica unha edici\u00f3n de domingo e \"Globe\" non o fai. \"The Globe and Mail\" \u00e9 considerado como o \"xornal de referencia\" do Canad\u00e1. O xornal \u00e9 propiedade de The Woodbridge Company, con sede en Toronto."}
{"id": "414993", "revid": "5863", "url": "https://gl.wikipedia.org/wiki?curid=414993", "title": "Fundaci\u00f3n \u00c9rguete", "text": ""}
{"id": "414994", "revid": "85894", "url": "https://gl.wikipedia.org/wiki?curid=414994", "title": "Quadrussis", "text": "O quadrussis (voz latina; plural \"quadrusses\") foi unha primitiva moeda da Antiga Roma de bronce fundido, utilizada en tempos da Rep\u00fablica e co valor de catro ases do sistema libral.\nCaracterizaci\u00f3n.\nEsta enorme moeda, fundida e de forma rectangular, ti\u00f1a, por tanto, o peso de catro libras, ou o que \u00e9 o mesmo, arredor de 1.296 gramos.\nOs escasos exemplares co\u00f1ecidos non amosan lendas de ning\u00fan tipo, mais si diferentes marcas e motivos en ambas as s\u00faas faces, como aguias, Pegasos, bois etc.\nCanto \u00e1 s\u00faa \u00e9poca de emisi\u00f3n, Meynaerts postula que se debe corresponder co s\u00e9culo VII a. de C.\nComo marca de valor amosa catro barras verticais, representativas do seu valor de catro ases e o seu peso de catro libras."}
{"id": "414996", "revid": "65337", "url": "https://gl.wikipedia.org/wiki?curid=414996", "title": "Quatrussis", "text": ""}
{"id": "414997", "revid": "89787", "url": "https://gl.wikipedia.org/wiki?curid=414997", "title": "Mark Kermode", "text": "Mark James Patrick Kermode, nado co apelido Fairey; nado o 2 de xullo de 1963 \u00e9 un cr\u00edtico de cinema e televisi\u00f3n brit\u00e1nico, ademais de m\u00fasico. \u00c9 o cr\u00edtico cinematogr\u00e1fico xefe de \"The Observer\", colabora con \"Sight &amp; Sound\" e copresenta o programa da BBC Radio 5 Live \"Kermode and Mayo's Film Review\" e o programa da BBC Two \"The Culture Show\". Kermode escribe e presenta un videoblog para a BBC, e \u00e9 membro da British Academy of Film and Television Arts. Kermode \u00e9 membro fundador da banda de m\u00fasia skiffle Dodge Brothers, na cal toca o contrabaixo."}
{"id": "414998", "revid": "23204", "url": "https://gl.wikipedia.org/wiki?curid=414998", "title": "Mark James Patrick Kermode", "text": ""}
{"id": "414999", "revid": "56817", "url": "https://gl.wikipedia.org/wiki?curid=414999", "title": "Premio USC Scripter", "text": "O Premio USC Scripter\u00a0(Scripter) \u00e9 o nome dado a un premio presentado anualmente pola Universidade do Sur de California\u00a0(USC) para honrar \u00f3s\u00a0autores e guionistas. Comezou a celebrarse no ano 1988, onde o consello da biblioteca da universidade galardoouno \u00e1 mellor adaptaci\u00f3n \u00f3 cinema dunha obra impresa, reco\u00f1ecendo tanto o traballo do autor orixinal como o do guionista que fixo a adaptaci\u00f3n. En 2016, engadiuse un premio \u00e1 mellor adaptaci\u00f3n \u00e1 televisi\u00f3n, as\u00ed como o premio de mellor logro literario. O premio Ex Libris \u00e9 presentado ocasionalmente \u00f3s m\u00e1is lonxevos colaboradores da Biblioteca da USC."}
{"id": "415000", "revid": "1131", "url": "https://gl.wikipedia.org/wiki?curid=415000", "title": "Pippa Middleton", "text": "Philippa \"Pippa\" Charlotte Matthews (m\u00e1is co\u00f1ecida co seu nome de solteira como Pippa Middleton), nada en Reading o 6 de setembro de 1983 \u00e9 a \u00fanica irm\u00e1 de Catarina de Cambridge. \"Socialite\" e organizadora de festas. Ela foi dama de honra no casamento da s\u00faa irm\u00e1 co pr\u00edncipe Guillerme de Cambridge.\nEn 2012, a revista estadounidense \"Time\" clasificou a Pippa e \u00e1 s\u00faa irm\u00e1, Catarina de Cambridge entre as 100 persoas m\u00e1is influentes no mundo.\nPrimeiros anos.\nPippa Middleton naceu no Royal Berkshire Hospital de Reading, Inglaterra. Ela \u00e9 a segunda de tres fillos. Os seus pais son Michael Middleton (nado en 1949) e Carole Goldsmith (nada en 1955). Os seus irm\u00e1ns son Catarina de Cambridge, dona do Pr\u00edncipe Guillerme, e James Middleton.\nMiddleton foi educada no colexio St Andrew e no Downe House, posteriormente no Marlborough College ata graduarse da Universidade de Edimburgo co grado de literatura inglesa.\nMatrimonio.\nPippa casou o 20 de maio de 2017 co empresario James Matthews, herdeiro do t\u00edtulo do se\u00f1or\u00edo de Glen Affric. Se Matthews sucedera ao seu pai, Pippa converter\u00edase en Lady Glen Affric.\nEn xu\u00f1o de 2018, Middleton confirmou o seu primeiro embarazo. O 15 de outubro de 2018 naceu o seu primeiro fillo, Arthur Michael William Matthews."}
{"id": "415007", "revid": "89787", "url": "https://gl.wikipedia.org/wiki?curid=415007", "title": "Alessio Romagnoli", "text": "Alessio Romagnoli, nado o 12 de xaneiro de 1995 en Anzio, \u00e9 un futbolista italiano. Dende 2015 xoga para o Milan e forma parte da selecci\u00f3n italiana. Comezou a s\u00faa carreira coa Roma en 2012, e m\u00e1is tarde pasou unha tempada cedido na Sampdoria en 2014, antes de trasladarse a Mil\u00e1n en 2015."}
{"id": "415010", "revid": "23204", "url": "https://gl.wikipedia.org/wiki?curid=415010", "title": "Howard A. Rodman", "text": "Howard A. Rodman \u00e9 un guionista, autor e educador\u00a0estadounidense. \u00c9 o antigo presidente de Writers Guild of America, West; profesor e antigo secretario da divisi\u00f3n USC School of Cinematic Arts; e director art\u00edstico no laboratorio de gui\u00f3n do Sundance Institute. \u00c9 o fillo do guionista Howard Rodman (1920\u20131985)."}
{"id": "415012", "revid": "1822", "url": "https://gl.wikipedia.org/wiki?curid=415012", "title": "American Society of Cinematographers", "text": "American Society of Cinematographers \u00e9 unha organizaci\u00f3n cultural, profesional e educativa estadounidense.\nNon \u00e9 un sindicato, sen\u00f3n unha\u00a0asociaci\u00f3n por invitaci\u00f3n que se estende \u00f3s directores de fotograf\u00eda e especialistas efectos especiais con cr\u00e9ditos destacados na industria cinematogr\u00e1fica. Non todos os cineastas poden colocar a sigla ASC tras seus nomes. A adhesi\u00f3n a\u00a0ASC converteuse nunha das maiores honras que pode ser concedida a un cineasta profesional, unha marca de prestixio e distinci\u00f3n. En 2018, a ASC ti\u00f1a 373 membros activos."}
{"id": "415013", "revid": "5863", "url": "https://gl.wikipedia.org/wiki?curid=415013", "title": "Ram\u00f3n Mart\u00ednez", "text": ""}
{"id": "415016", "revid": "5863", "url": "https://gl.wikipedia.org/wiki?curid=415016", "title": "Antonio Fraguas e Fraguas", "text": ""}
{"id": "415017", "revid": "5863", "url": "https://gl.wikipedia.org/wiki?curid=415017", "title": "Ant\u00f3n Fraguas e Fraguas", "text": ""}
{"id": "415018", "revid": "5863", "url": "https://gl.wikipedia.org/wiki?curid=415018", "title": "Ant\u00f3n Fraguas y Fraguas", "text": ""}
{"id": "415022", "revid": "85894", "url": "https://gl.wikipedia.org/wiki?curid=415022", "title": "Eluned Morgan", "text": "Mair Eluned Morgan, Baronesa Morgan of Ely, nada en Cardiff o 16 de febreiro de 1967, \u00e9 unha pol\u00edtica laborista galesa, membro da Asemblea Nacional de Gales e Ministra do Goberno de Gales para a lingua galesa e a educaci\u00f3n permanente.\nTraxectoria.\nEducada no Ysgol Gyfun Gymraeg Glantaf, graduouse en Estudos Europeos na Universidade de Hull.\nEn 1990 traballou como \"stagiaire\" no Parlamento Europeo para o Grupo Socialista. En 1994 foi elixida deputada no Parlamento Europeo, e reelixida en 1999 e 2005.\nO 19 de novembro de 2010 foi nomeada par vitalicio, escollida para a C\u00e1mara dos lords. O 27 de xaneiro de 2011 foi nomeada Baroness Morgan de Ely, pola s\u00faa vila de nacemento, Ely, en Cardiff.\nEn 2015 foi escollida candidata para as elecci\u00f3ns \u00e1 Asemblea Nacional de 2016 pola lista rexional de Gales Central e Oeste. Nas elecci\u00f3ns do 5 de maio de 2016 foi escollida membro da Asemblea Nacional, e en novembro de 2017 foi proclamada Ministra para a linguag galesa e a educaci\u00f3n permanente."}
{"id": "415026", "revid": "5863", "url": "https://gl.wikipedia.org/wiki?curid=415026", "title": "Ifor ap Glyn", "text": "Ifor ap Glyn, nado en Londres en 1961, \u00e9 un presentador de televisi\u00f3n e poeta en lingua galesa.\nTraxectoria.\nNaceu nunha familia de fala galesa. Graduouse na Universidade de Cardiff, e despois viviu en Denbighshire e Caernarfon. Presentou os programas \"Ar Lafar\" (2011), \"The Toilet: An Unspoken History\" (2012) e \"Pagans and Pilgrims: Britain's Holiest Places\" (2013) Traballou como produtor e guionista de televisi\u00f3n antes de converterse en poeta e autor teatral, e traballou coa compa\u00f1\u00eda teatral Cwmni Dda. Actuou no concerto inaugural da Asemblea Nacional de Gales en 1999, e representou o seu pa\u00eds d\u00faas veces no Smithsonian Folklife Festival nos Estados Unidos de Am\u00e9rica.\nFoi o produtor executivo do documental \"Cysgod Rhyfel\" (\"A sombra da guerra\").\nReco\u00f1ecementos.\nFoi laureado como o Poeta Infantil de Gales (Bardd Plant Cymru) en 2008-2009 e ga\u00f1ou a Coroa do Bardo no Eisteddfod Nacional de Gales en 1999 e 2013.\nO 1 de marzo de 2016 Ifor ap Glyn foi nomeado Poeta Nacional de Gales."}
{"id": "415027", "revid": "10599", "url": "https://gl.wikipedia.org/wiki?curid=415027", "title": "Real Zaragoza Deportivo Arag\u00f3n", "text": ""}
{"id": "415028", "revid": "89787", "url": "https://gl.wikipedia.org/wiki?curid=415028", "title": "British Aerospace", "text": "British Aerospace plc (BAe) foi un fabricante de avi\u00f3ns, munici\u00f3n e sistemas de defensa brit\u00e1nico. A s\u00faa sede atop\u00e1base en Warwick House, no Farnborough Aerospace Centre de Farnborough, Hampshire. Formada en 1977, no ano 1999 mercou Marconi Electronic Systems, a subsidiaria de electr\u00f3nica de defensa e de construci\u00f3n naval de General Electric Company, para formar BAE Systems."}
{"id": "415029", "revid": "7523", "url": "https://gl.wikipedia.org/wiki?curid=415029", "title": "Sociedad Cultural y Recreativa Pe\u00f1a Deportiva", "text": "A Sociedad Cultural y Recreativa Pe\u00f1a Deportiva, m\u00e1is co\u00f1ecida como Pe\u00f1a Deportiva (en catal\u00e1n: \"Penya Esportiva\"), \u00e9 un club de f\u00fatbol espa\u00f1ol de Santa Eul\u00e0ria des Riu, na illa de Eivissa. Actualmente xoga na Terceira Divisi\u00f3n Espa\u00f1ola.\nHistoria.\nO equipo nace o 31 de marzo de 1935, e vai ascendendo categor\u00edas ata chegar ao grupo balear da Terceira Divisi\u00f3n na tempada 1985-86. Da man de Antonio Arabi Serra, ex xogador do RCD Espanyol de Barcelona, o equipo disputa a s\u00faa primeira tempada en Segunda Divisi\u00f3n B no curso deportivo 1993/94. O conxunto conseguiu o ascenso grazas ao descenso por falta de pagamento aos xogadores da SD Ibiza na campa\u00f1a 1992-93. Con todo, na seguinte tempada non consegue a permanencia e volta a Terceira.\nEn 2000, 2004, 2005 e 2006 xogou sen \u00e9xito a promoci\u00f3n de ascenso a Segunda B. Na tempada 2007/08, o Pe\u00f1a Deportiva supera as d\u00faas eliminatorias contra UD Mutilvera e CD Don Benito e volta \u00e1 categor\u00eda de bronce. Igual que na tempada do seu debut, o equipo non consegue manterse na categor\u00eda.\nEn 2010, 2013, 2014, 2015, 2016 e 2017 xogou sen \u00e9xito a promoci\u00f3n de ascenso a Segunda B. Non obstante, o descenso do Mallorca B de Segunda B a Terceira arrastrado polo descenso do Mallorca a Segunda B deixou unha praza vacante na categor\u00eda, que foi ocupada polo Pe\u00f1a Deportiva. O seu paso pola categor\u00eda, igual que os dous anteriores, saldouse co descenso."}
{"id": "415030", "revid": "10599", "url": "https://gl.wikipedia.org/wiki?curid=415030", "title": "SCR Pe\u00f1a Deportiva", "text": ""}
{"id": "415031", "revid": "10599", "url": "https://gl.wikipedia.org/wiki?curid=415031", "title": "Pe\u00f1a Deportiva", "text": ""}
{"id": "415032", "revid": "10599", "url": "https://gl.wikipedia.org/wiki?curid=415032", "title": "Penya Esportiva", "text": ""}
{"id": "415033", "revid": "10599", "url": "https://gl.wikipedia.org/wiki?curid=415033", "title": "Penya Esportiva Santa Eul\u00e0ria", "text": ""}
{"id": "415035", "revid": "1131", "url": "https://gl.wikipedia.org/wiki?curid=415035", "title": "Aranga, Nova Zelandia", "text": "Aranga \u00e9 unha localidade ao norte de Nova Zelandia. A estrada estatal 12 pasa por ela. Omapere est\u00e1 a 47\u00a0km ao noroeste e Dargaville est\u00e1 a 42\u00a0km ao sueste. O bosque de Waipoua est\u00e1 ao norte. Maunganui Bluff e o mar de Tasmania se encontra ao oeste, cun pequeno asentamento na praia de Aranga, no extremo norte da praia de Ripiro.\nTrounson Kauri Park \u00e9 unha reserva forestal de 450 ha a poucos km ao sur de Aranga.\nAranga foi un centro da industria da goma de mascar kauri dende 1887 ata finais da d\u00e9cada de 1940, unha das \u00faltimas \u00e1reas de extracci\u00f3n de goma en Nova Zelandia. Houbo un mu\u00ed\u00f1o de li\u00f1o operado en Aranga desde 1890 ata 1900."}
{"id": "415036", "revid": "7523", "url": "https://gl.wikipedia.org/wiki?curid=415036", "title": "Salamanca Club de F\u00fatbol UDS", "text": "O Salamanca Club de F\u00fatbol UDS \u00e9 un club de f\u00fatbol espa\u00f1ol da cidade de Salamanca, en Castela e Le\u00f3n. Actualmente xoga no grupo II da Segunda Divisi\u00f3n B Espa\u00f1ola.\nFundouse no ver\u00e1n de 2013 e adquiriu os dereitos competitivos, deportivos e federativos da UD Salamanca, desaparecida o 18 de xu\u00f1o do mesmo ano.\nHistoria.\nDurante o ver\u00e1n de 2013, cr\u00e9ase o Club Deportivo Club de F\u00fatbol Salmantino,\u200b ao que a Fundaci\u00f3n UDS cede todos os dereitos competitivos, deportivos e federativos que posu\u00eda dos equipos das categor\u00edas inferiores, adquirindo os mesmos da concursada UD Salamanca. Durante d\u00faas tempadas compite na praza que correspond\u00eda ao CD Salmantino, equipo filial da UD Salamanca, previamente \u00e1 desaparici\u00f3n do armaz\u00f3n empresarial e deportivo da UD Salamanca.\nCon todo, o auto de data 23 de decembro de 2014 da Audiencia Provincial de Salamanca, ditaminou que o actual CF Salmantino consid\u00e9rase un equipo \"de nova creaci\u00f3n\", e que dita cesi\u00f3n de dereitos deportivos, f\u00edxose de maneira contraria ao prescrito polos autos ditados polo xulgado do mercantil N\u00ba 4 de Salamanca, polo que ao finalizar a tempada 2014-15, a Real Federaci\u00f3n Espa\u00f1ola de F\u00fatbol descendeu a todos os equipos do Salmantino \u00e1 categor\u00eda m\u00e1is baixa das s\u00faas respectivas idades, tendo que empezar o primeiro equipo a tempada 2015-16 desde Provincial.\nNa tempada 2015-16 o CF Salmantino consegue o ascenso \u00e1 categor\u00eda Rexional.\u200b Durante tempada 2016-17, antes de comezar a disputa dalg\u00fans partidos en casa, o CF Salmantino rende distintos homenaxes \u00e1 UD Salamanca, por exemplo, o reco\u00f1ecemento aos socios m\u00e1is antigos da mesma que apoian ao equipo,\u200b outorg\u00e1ndolles os 5 primeiros n\u00fameros de carn\u00e9 de socio. Tam\u00e9n se homenaxeou \u00e1 antiga secci\u00f3n de atletismo da UD Salamanca,\u200b convidando o atleta local \u00c1lvaro de Arriba e ao hist\u00f3rico Jos\u00e9 Luis S\u00e1nchez Para\u00edso a realizar un saque de honra. Outras persoas do \u00e1mbito futbol\u00edstico de Salamanca tam\u00e9n mostraron a s\u00faa simpat\u00eda co proxecto, por exemplo, os ex xogadores Luis Garc\u00eda Garc\u00eda,\u200b Jos\u00e9 Luis S\u00e1nchez Barrios,\u200b \u00c1ngel de los Santos, C\u00e9sar Brito, Pauleta\u200b e o tam\u00e9n ex-seleccionador nacional Vicente del Bosque.\nO 23 de abril de 2017, a cinco xornadas do final de tempada e tras cursar un ano deportivo case perfecto, o CF Salmantino consegu\u00eda o ascenso matem\u00e1tico a Terceira Divisi\u00f3n, retornando as\u00ed \u00e1 categor\u00eda nacional dous anos despois do descenso administrativo.\nO 10 de maio de 2017, fac\u00edase oficial a compra de varios bens da Uni\u00f3n Deportiva Salamanca (previa autorizaci\u00f3n xudicial emitida dous d\u00edas antes) polo CF Salmantino por un prezo de 152.008 \u20ac. Os bens adquiridos foron a boutique, marca, escudo, himno, trofeos e documentaci\u00f3n hist\u00f3rica da UDS.\u200b Para culminar a adquisici\u00f3n e reuni\u00f3n dos s\u00edmbolos, o d\u00eda 12 de xullo do mesmo ano, o Club publicou un comunicado anunciando que na tempada 2017-18 pasar\u00eda a chamarse CF Salmantino UDS, engadindo as siglas UDS \u00e1 denominaci\u00f3n en honra \u00e1 Uni\u00f3n Deportiva Salamanca.\nUn ano m\u00e1is tarde, o 24 de xu\u00f1o de 2018 o Salmantino UDS fac\u00eda efectivo o seu ascenso a Segunda Divisi\u00f3n B tras ga\u00f1ar a s\u00faa eliminatoria contra a SD Compostela por 2-1 no c\u00f3mputo global. Manuel Lovato, accionista do club, confirmou a transformaci\u00f3n do equipo a sociedade an\u00f3nima deportiva.\nO 21 de xullo de 2018, o club anunciou que a partir da tempada 2018-19 usar\u00eda o escudo da UD Salamanca, previa autorizaci\u00f3n oficial da Federaci\u00f3n. Uns d\u00edas m\u00e1is tarde, anunciouse outro cambio de nome do club, pasando a chamarse Salamanca Club de F\u00fatbol UDS. Este cambio de nome foi autorizado polo Federaci\u00f3n a partir da tempada 2019-20.\nEstadio.\nO CF Salmantino UDS xoga os seus partidos como local no Estadio Helm\u00e1ntico, con capacidade para 17.341 espectadores. Tras a desaparici\u00f3n da Uni\u00f3n Deportiva Salamanca, no proceso de liquidaci\u00f3n concursal, o Estadio Helm\u00e1ntico sa\u00edu a poxa, e finalmente escriturouse a favor de Desarrollos Empresariales Deportivos SL, dirixida ent\u00f3n polo empresario mexicano Miguel Alejandro Miranda, o cal compart\u00eda proxecto deportivo co CF Salmantino UDS e cedeulle o uso do estadio.\u200b\nDurante a tempada 2016-17, o Salmantino proponse dese\u00f1ar un logotipo identificativo para o estadio Helm\u00e1ntico. Dita imaxe comeza a ser utilizada en marzo de 2017."}
{"id": "415037", "revid": "12452", "url": "https://gl.wikipedia.org/wiki?curid=415037", "title": "Club de F\u00fatbol Salmantino", "text": ""}
{"id": "415038", "revid": "12452", "url": "https://gl.wikipedia.org/wiki?curid=415038", "title": "CF Salmantino", "text": ""}
{"id": "415039", "revid": "12452", "url": "https://gl.wikipedia.org/wiki?curid=415039", "title": "CF Salmantino UDS", "text": ""}
{"id": "415042", "revid": "98293", "url": "https://gl.wikipedia.org/wiki?curid=415042", "title": "Tempada 2017/18 do Club Deportivo Lugo", "text": "Durante a tempada 2017\u201318 o Club Deportivo Lugo competiu na Segunda Divisi\u00f3n, sendo a s\u00e9tima consecutiva na categor\u00eda desde o ascenso de 2012. Nesta temporada, por vez primeira na s\u00faa historia, o equipo conseguiu liderar a clasificaci\u00f3n nalg\u00fan momento da temporada. O m\u00e1ximo goleador do equipo foi Cristian Herrera con 7 goles.\nMaterial deportivo.\nPara a temporada 2017\u201318 o club mantivo como marca de camisetas a marca dinamarquesa Hummel.\nDese\u00f1o do equipamento do CD Lugo. Tempada 2017\u221218"}
{"id": "415043", "revid": "1093", "url": "https://gl.wikipedia.org/wiki?curid=415043", "title": "Internacional de Madrid", "text": "O Internacional de Madrid, m\u00e1is co\u00f1ecido como Internacional ou Inter de Madrid, e durante un tempo, por raz\u00f3ns de patrocinio, como Dux Internacional, \u00e9 un equipo de f\u00fatbol espa\u00f1ol de Villaviciosa de Od\u00f3n, na Comunidade de Madrid. Fundouse en 2002 e compet\u00eda no grupo I da Primeira Divisi\u00f3n RFEF ata 2022, data en que foi apartado da competici\u00f3n.\nHistoria.\nO Internacional de Madrid foi fundado en 2002 por un grupo de empresarios. Na s\u00faa primeira tempada, o club inscribiuse en Terceira Rexional, a oitava categor\u00eda do f\u00fatbol madrile\u00f1o, e xogaba os seus partidos no barrio madrile\u00f1o de Orcasitas. Acabou a tempada como primeiro clasificado, despois de ga\u00f1ar todos os partidos, con 187 goles a favor e 25 en contra, conseguindo o ascenso de categor\u00eda. Na segunda tempada de historia conseguiu outro ascenso, como l\u00edder da categor\u00eda, con 128 goles a favor e 17 en contra.\nO equipo xogou en Rexional Preferente ata 2010, cando conseguiu o seu primeiro ascenso a Terceira Divisi\u00f3n como subcampi\u00f3n da categor\u00eda.\nEn 2016, o Inter trasladouse de Moraleja de Enmedio a Boadilla del Monte.\nNa tempada 2017/18 proclamouse campi\u00f3n do grupo madrile\u00f1o de Terceira Divisi\u00f3n e superou a promoci\u00f3n de ascenso contra o Tenerife B, conseguindo o ascenso a Segunda B.\nDatos do club.\n\"Tempadas en Segunda divisi\u00f3n B de Espa\u00f1a:2\"\n\"Tempadas en Terceira Divisi\u00f3n Espa\u00f1ola\": 8"}
{"id": "415044", "revid": "10599", "url": "https://gl.wikipedia.org/wiki?curid=415044", "title": "Inter de Madrid", "text": ""}
{"id": "415045", "revid": "5132", "url": "https://gl.wikipedia.org/wiki?curid=415045", "title": "Jona Mej\u00eda", "text": ""}
{"id": "415046", "revid": "5863", "url": "https://gl.wikipedia.org/wiki?curid=415046", "title": "Premio Rosal\u00eda de Castro de Lingua e Cultura", "text": ""}
{"id": "415047", "revid": "10599", "url": "https://gl.wikipedia.org/wiki?curid=415047", "title": "Parlament", "text": ""}
{"id": "415048", "revid": "5863", "url": "https://gl.wikipedia.org/wiki?curid=415048", "title": "Premio Rosal\u00eda de Castro de promoci\u00f3n da lingua", "text": ""}
{"id": "415049", "revid": "5863", "url": "https://gl.wikipedia.org/wiki?curid=415049", "title": "Premio de Lingua Rosal\u00eda de Castro", "text": ""}
{"id": "415050", "revid": "89787", "url": "https://gl.wikipedia.org/wiki?curid=415050", "title": "Joaquim Maria Puyal", "text": "Joaquim Maria Puyal i Ortiga, nado en Barcelona o 24 de marzo de 1949, \u00e9 un xornalista e fil\u00f3logo catal\u00e1n, membro da secci\u00f3n fil\u00f3xica do Institut d'Estudis Catalans dende 2009.\nTraxectoria.\nLicenciouse en filolox\u00eda rom\u00e1nica na Universidade de Barcelona, e posteriormente ampliou os seus estudos cunha licenciatura en ciencias da informaci\u00f3n na Universidade Aut\u00f3noma de Barcelona. En 2010 doutorourse en ling\u00fc\u00edstica pola Universidade de Barcelona coa tese \"Elements per a l\u2019an\u00e0lisi del discurs de la televisi\u00f3. Organitzaci\u00f3, fiabilitat i producci\u00f3\", reco\u00f1ecida co premio extraordinario de doutoramento\nRadio.\nEn 1967 comezou a colaborar con Radio Barcelona, realizando diversas funci\u00f3ns, fundamentalmente traballando en FM, ent\u00f3n incipiente e minoritaria. En 1968 o director da emisora prop\u00faxolle transmitir o partido de f\u00fatbol entre o Futbol Club Barcelona e o C\u00f3rdoba Club de F\u00fatbol, e ata 1976 transmitiu 500 partidos de f\u00fatbol en castel\u00e1n. Tam\u00e9n combates de boxeo dende o Gran Price e o Palau dels Esports de Barcelona. Durante dous anos foi o correspondente en Barcelona do programa \"Hora 25\", dirixido por Jos\u00e9 Mar\u00eda Garc\u00eda, e que lideraba ass audi\u00e8ncies das noites radiof\u00f3nicas en Espa\u00f1a.\nPioneiro da radio en catal\u00e1n.\nO 5 de setembro de 1976 foi en primeiro en volver a transmitier en catal\u00e1n un partido de f\u00fatbol dende a \u00e9poca republicana. Foi o inicio do programa \"Futbol en catal\u00e0\" que se converteu nun \u00e9xito de audiencia. En 1985 fichou por Catalunya R\u00e0dio con todo o seu equipo, entre os que salientaban Antoni Bassas e Eduard Boet. Tras 3000 partidos do FC Barcelona retransmitidos ao longo da s\u00faa carreira o 4 de xullo de 2018 anunciou que deixaba de retransmitir partidos de f\u00fatbol.\nTelevisi\u00f3n.\nPrincipiou a s\u00faa relaci\u00f3n coa televisi\u00f3n en 1977 dende os estudios Miramar, no circu\u00edto catal\u00e1n de TVE, co programa \"Vost\u00e8 Pregunta\", un formato in\u00e9dito naquela \u00e9poca en Espa\u00f1a, e que lle valeu en 1979, o segundo premio Ondas da s\u00faa carreira.\nEn 1985 pasou a TV3, presentando o programa \"Vost\u00e8 jutja\", que estivo dous anos en antena. n 1989 viu a estrea de \"La vida en un xip\", que se mantivo ata 1992, contaba cun pequeno pr\u00f3logo en forma de serie de ficci\u00f3n denominado La granja, que foia primeira telenovela que emitiu TV3. Un ano despois foi o presentador de \"Un tomb per la vida\", dedicado a repasar a vida de personaxes reco\u00f1ecidos. Tam\u00e9n dirixiu dous concursos de TV3, \"Tres pics i repic\u00f3\" e mais \"El joc del segle\", e creou con Jaume Cabr\u00e9, o formato da serie \"Estaci\u00f3 d'enlla\u00e7\"."}
{"id": "415051", "revid": "5863", "url": "https://gl.wikipedia.org/wiki?curid=415051", "title": "Sociedade Econ\u00f3mica de Amigos do Pa\u00eds de Santiago", "text": ""}
{"id": "415052", "revid": "5863", "url": "https://gl.wikipedia.org/wiki?curid=415052", "title": "Santiago de Loureiro", "text": ""}
{"id": "415053", "revid": "5863", "url": "https://gl.wikipedia.org/wiki?curid=415053", "title": "Camposanto de Boisaca", "text": ""}
{"id": "415054", "revid": "5863", "url": "https://gl.wikipedia.org/wiki?curid=415054", "title": "Cemiterio municipal de Boisaca", "text": ""}
{"id": "415055", "revid": "23204", "url": "https://gl.wikipedia.org/wiki?curid=415055", "title": "Masku", "text": "Masku \u00e9 un municipio de Finlandia situado na rexi\u00f3n de Finlandia Propia. En 2017 a s\u00faa poboaci\u00f3n era de 9.645 habitantes. A superficie do termo municipal \u00e9 de 204,01 km2, dos cales 29,16\u00a0km2 son auga. O concello ten unha densidade de poboaci\u00f3n de 55,16 hab./km\u00b2.\nLimita cos municipios de Myn\u00e4m\u00e4ki, Nousiainen, Rusko, Raisio, Naantali e Taivassalo, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "415056", "revid": "127505", "url": "https://gl.wikipedia.org/wiki?curid=415056", "title": "Maximino Magari\u00f1os", "text": "Maximino Magari\u00f1os Rodr\u00edguez, nado en Santiago de Compostela o 18 de novembro de 1869 e finado na mesma vila o 26 de marzo de 1927, foi un escultor, ebanista e imaxineiro galego. Un dos tallistas m\u00e1is importantes de finais do s\u00e9culo XIX e comezos do XX.\nTraxectoria.\nA sinatura do Concordato entre a Igrexa cat\u00f3lica e o estado espa\u00f1ol no ano 1851, e a promulgaci\u00f3n da \"Lei de 1860\" pola cal a administraci\u00f3n se compromet\u00eda a reconstru\u00edr igrexas, provocou o crecemento dos obradoiros de imaxineiros. O pai de Maximino Magari\u00f1os ti\u00f1a un destes talleres en Santiago de Compostela, e foi naquel ambiente no que dou os seus primeiros pasos no oficio. Academicamente formouse coa axuda da Sociedade Econ\u00f3mica de amigos do Pa\u00eds, acadando mais tarde unha bolsa coa que ampliou estudos en Madrid. \nObra.\nCon influenzas historicistas e tradicionais, a s\u00faa obra enc\u00e1drase no estilo ecl\u00e9ctico do seu tempo. Os seus retablos relixiosos, tallados en nogueira, casti\u00f1eiro ou cedro, mesturan estilizaci\u00f3ns prerrafaelistas con formulas barrocas. Traballou sobre todo na contorna compostel\u00e1, a\u00ednda que tam\u00e9n ten obras de interese na zona de Vigo e Pontevedra. Alg\u00fans exemplos son: "}
{"id": "415057", "revid": "63181", "url": "https://gl.wikipedia.org/wiki?curid=415057", "title": "Rusko", "text": "Rusko \u00e9 un municipio de Finlandia situado na rexi\u00f3n de Finlandia Propia. En 2017 a s\u00faa poboaci\u00f3n era de 6.275 habitantes. A superficie do termo municipal \u00e9 de 127,90 km2, dos cales 0,76\u00a0km2 son auga. O concello ten unha densidade de poboaci\u00f3n de 49,36 hab./km\u00b2.\nLimita cos municipios de Aura, Masku, Nousiainen, Raisio e Turku todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "415058", "revid": "5863", "url": "https://gl.wikipedia.org/wiki?curid=415058", "title": "Galer\u00eda de imaxes de Ant\u00f3n Fraguas", "text": "Galer\u00eda de imaxes de Ant\u00f3n Fraguas."}
{"id": "415062", "revid": "1131", "url": "https://gl.wikipedia.org/wiki?curid=415062", "title": "Anstituto de la Lh\u00e9ngua Mirandesa", "text": "O Anstituto de la Lh\u00e9ngua Mirandesa (\"Instituto da Lingua Mirandesa\") \u00e9 a instituci\u00f3n encargada da representaci\u00f3n, investigaci\u00f3n, promoci\u00f3n, normativizaci\u00f3n e divulgaci\u00f3n da lingua mirandesa, a variedade do asturleon\u00e9s falada na localidade portuguesa de Miranda do Douro, lugar no que se atopa a sede da instituci\u00f3n.\u200b\nA decisi\u00f3n de formar o instituto foi o resultado dunha reuni\u00f3n celebrada en setembro do 2000 en Miranda do Douro, onde se reuniron varias persoas interesadas polo idioma. A partir desa reuni\u00f3n tom\u00f3use a decisi\u00f3n de avanzar cara a creaci\u00f3n de dito instituto, e tam\u00e9n para afiliar ao mirand\u00e9s \u00e1 Oficina Europea de Linguas Minoritarias."}
{"id": "415064", "revid": "27155", "url": "https://gl.wikipedia.org/wiki?curid=415064", "title": "Panorpidae", "text": "Os Panorpidae son unha familia de insectos mec\u00f3pteros. Esta familia cont\u00e9n m\u00e1is de 350 especies. Miden de 9 a 25\u00a0mm de lonxitude.\nEstes insectos te\u00f1en catro \u00e1s membranosas e antenas filamentosas. As s\u00faas caras alongadas terminan en mand\u00edbulas que usan para alimentarse de insectos mortos ou moribundos, n\u00e1ctar e froita podre. Mentres que na forma larvaria, comen insectos mortos no chan.\nRexistro f\u00f3sil.\nCo\u00f1\u00e9cense especies de Panorpidae desde o Xur\u00e1sico medio. A especie m\u00e1is antiga co\u00f1ecida son membros do x\u00e9nero \"Jurassipanorpa\" da Formaci\u00f3n Jiulongshan de Mongolia Interior, China."}
{"id": "415065", "revid": "43337", "url": "https://gl.wikipedia.org/wiki?curid=415065", "title": "Instituto da Lingua Mirandesa", "text": ""}
{"id": "415066", "revid": "89787", "url": "https://gl.wikipedia.org/wiki?curid=415066", "title": "Panorpida", "text": "Panorpida ou Mecopterida \u00e9 unha superorde proposta de Endopterygota. A monofilia que se conxectura de Panorpida est\u00e1 baseada na morfolox\u00eda, non en probas xen\u00f3micas, principalmente na reduci\u00f3n do ovipositor e perda do ovipositor e varias caracter\u00edsricas internas, inclu\u00edndo un m\u00fasculo que conecta a pleura e o primeiro esclerito axilar na base da \u00e1, varias estruturas da maxila e labio das larvas, e a fusi\u00f3n basal das veas CuP e A1 na \u00e1 posterior. A monofilia de Panorpida tam\u00e9n est\u00e1 apoiada por datos moleculares."}
{"id": "415067", "revid": "27155", "url": "https://gl.wikipedia.org/wiki?curid=415067", "title": "Labio (atr\u00f3podos)", "text": ""}
{"id": "415068", "revid": "27155", "url": "https://gl.wikipedia.org/wiki?curid=415068", "title": "Mecopterida", "text": ""}
{"id": "415069", "revid": "27155", "url": "https://gl.wikipedia.org/wiki?curid=415069", "title": "Mecopt\u00e9ridos", "text": ""}
{"id": "415070", "revid": "27155", "url": "https://gl.wikipedia.org/wiki?curid=415070", "title": "Mecopt\u00e9rido", "text": ""}
{"id": "415074", "revid": "5312", "url": "https://gl.wikipedia.org/wiki?curid=415074", "title": "Balay", "text": "Balay (acr\u00f3nimo de Esteban Bayona e Jos\u00e9 Mar\u00eda Layrla) \u00e9 unha marca e empresa de electrodom\u00e9sticos de orixe aragonesa. Foi fundada en 1947, e dende 1989 \u00e9 propiedade de BSH Electrodom\u00e9sticos.\nA empresa fabrica electrodom\u00e9sticos para o mercado de Espa\u00f1a e Portugal."}
{"id": "415075", "revid": "25871", "url": "https://gl.wikipedia.org/wiki?curid=415075", "title": "Reacci\u00f3n de Hell-Volhard-Zelinsky", "text": ""}
{"id": "415077", "revid": "89787", "url": "https://gl.wikipedia.org/wiki?curid=415077", "title": "Quincussis", "text": "Quincussis ou quinquessis (voces latinas, a partir de \"quinque\"; \u201ccinco\u201d) foi unha moeda da Antiga Roma fundida en bronce que se utilizou en tempos da Rep\u00fablica con valor de cinco ases. Tr\u00e1tase dunha denominaci\u00f3n moderna, xa que o nome desta moeda na s\u00faa \u00e9poca se desco\u00f1ece.\nHistoria e caracterizaci\u00f3n.\nO quincussis \u00e9 unha das maiores denominaci\u00f3ns dentro das grandes e pesadas moedas de bronce fundidas das primeiras series da \u00e9poca republicana. Con todo, o seu uso non ocupou un papel relevante no sistema monetario romano e, da mesma maneira que outros m\u00faltiplos do \u00e1s en bronce (tressis e decusis), foi abandonado tras a aparici\u00f3n do denario de prata e, particularmente, do seu subm\u00faltiplo, o quinario (medio denario), dun tama\u00f1o moito m\u00e1is manexable e co que comparte o valor de cinco ases.\nOs exemplares m\u00e1is antigos dos co\u00f1ecidos sit\u00faanse entre os s\u00e9culos VI e IV a. de C. Tr\u00e1tase de barras de bronce fundido co peso de cinco libras, nas que aparecen gravados elementos como golfi\u00f1os, elefantes ou outros como referencias a divindades romanas. Estes primitivos quincussis adscr\u00edbense ao modelo do \"aes signatum\" e proceden de obradoiros de localizaci\u00f3n incerta na rexi\u00f3n central da Pen\u00ednsula It\u00e1lica. Un dos escasos exemplares co\u00f1ecidos, poxado pola compa\u00f1\u00eda su\u00edza \"Classical Numismatic Group\", ten un peso de 1.550 gramos e unhas dimensi\u00f3ns de 97x78x45 mil\u00edmetros.\nXa con aparencia monetiforme, os primeiros quincussis corresponden \u00e1 \u00e9poca do \"aes grave\" e foron fundidos nos obradoiros monetarios de Roma cara ao ano 225 a. de C.; responden ao padr\u00f3n metrol\u00f3xico do \u00e1s libral, polo que te\u00f1en un peso de arredor de 1.400 gramos. Estes primeiros quincussis amosan nos seus anversos a cabeza bifronte de Xano e nos seus reversos repres\u00e9ntase a tradicional proa de barco caracter\u00edstica da moeda romana fundida de bronce desta \u00e9poca. Ademais, a modo de marca de valor, levan o numeral latino V en representaci\u00f3n da equivalencia de cinco ases.\nUn segundo modelo, tam\u00e9n romano, cuxa existencia se sit\u00faa no marco da \u00e9poca da segunda guerra p\u00fanica (218-201 a. de C.), arredor do ano 215 a. de C., na \u00e9poca final do \"aes grave\" de padr\u00f3n cuadrantal, cun peso xa moi reducido pr\u00f3ximo aos 365 gramos, exhibe no seu anverso a cabeza dunha divindade feminina romana, comunmente a de Roma, coa marca de valor debaixo. O seu reverso \u00e9 similar ao do modelo anterior.\nCo\u00f1\u00e9cense tam\u00e9n exemplares etruscos de quincussis, fundidos en Etruria, cun peso de entre 707 e 748 gramos (do padr\u00f3n do \u00e1s etrusco de 151,6 gramos), cunha roda radiada nos seus anversos e unha proa nos reversos."}
{"id": "415078", "revid": "65337", "url": "https://gl.wikipedia.org/wiki?curid=415078", "title": "Quinquessis", "text": ""}
{"id": "415082", "revid": "89787", "url": "https://gl.wikipedia.org/wiki?curid=415082", "title": "Pirilampo (grupo musical)", "text": "Pirilampo \u00e9 un grupo musical galego que nace en 2010 como continuidade do grupo Fol do Vento. En 2018 ga\u00f1ou o Premio Rosal\u00eda de Castro de Lingua da Deputaci\u00f3n da Coru\u00f1a na modalidade que premia proxectos ou iniciativas que traballan con tramos de poboaci\u00f3n de menor idade, infancia e mocidade."}
{"id": "415083", "revid": "65337", "url": "https://gl.wikipedia.org/wiki?curid=415083", "title": "Quinario", "text": "O quinario (en lat\u00edn: \"quinarius nummus\") foi unha moeda da Antiga Roma de prata, creada no s\u00e9culo III a. de C., en tempos da Rep\u00fablica, co valor de medio denario de prata ou cinco ases de bronce.\nNo inicio do per\u00edodo imperial, utilizouse tam\u00e9n a denominaci\u00f3n de quinario de ouro (\"quinarius aureus\") para se referir \u00e1 moeda de medio \u00e1ureo.\nHistoria.\nQuinario de prata.\nO quinario comezou a ser cu\u00f1ado no marco da segunda guerra p\u00fanica, en 211 a. de C., simultaneamente ao denario e ao sestercio, herdando o seu valor de cinco ases do anterior quincussis de bronce republicano. De feito, a esta equivalencia de cinco ases (ou medio denario) debe tanto a orixe da s\u00faa denominaci\u00f3n, \"quinarius nummus\" derivada de \"quinque\" (\"cinco\"), como a marca de valor que representa o numeral romano V (pola mesma raz\u00f3n, o denarios amosan a marca\u00a0 X).\nEn palabras de Plinio (23-79):\nO mesmo Plinio recolle tam\u00e9n na s\u00faa obra unha cita de Volusius Maecianus:\nA tipolox\u00eda inicial destas primeiras emisi\u00f3ns, tanto dos quinarios como dos denarios, consist\u00eda na cabeza con casco da deusa Roma no anverso e os Di\u00f3scuros no reverso.\nLogo da s\u00faa oprimera emisi\u00f3n, o quinario foi reintroducido en 101 a. de C. en substituci\u00f3n do vitoriato, pero nese momento coa nova equivalencia de oito ases, por mor do reaxuste do denario, que pasara a valer 16 ases nunha reforma de 118 a. de C. Nos anos seguintes a esta reintroduci\u00f3n, cu\u00f1\u00e1ronse grandes cantidades de quinarios, a maior\u00eda deles para a s\u00faa posta en circulaci\u00f3n na Galia. \nA partir de a\u00ed, a produci\u00f3n de quinarios foi moi espor\u00e1dica na fase final da Rep\u00fablica e durante o Imperio, ata o s\u00e9culo III. Na decadencia do Imperio, a partir de Aureliano (270-275), emit\u00edronse quinarios moi desvalorizados de bill\u00f3n e, finalmente, s\u00f3 de cobre, antes da s\u00faa desaparici\u00f3n definitiva.\nQuinario \u00e1ureo.\nA posterior denominaci\u00f3n de \"quinarius aureus\" (quinario \u00e1ureo ou de ouro), para o valor de medio \u00e1ureo, que xa aparecera no per\u00edodo republicano, foi integrada no novo sistema monetario institu\u00eddo por Augusto no ano 19 a. de C.\nA s\u00faa emisi\u00f3n foi espor\u00e1dica e non circulou en todo o Imperio. Rrealmente non foi unha moeda relevante no sistema. A s\u00faa tipolox\u00eda foi com\u00fan \u00e1 do \u00e1ureo.\nNo ano 64 d. de C., a reforma monetaria de Ner\u00f3n reduce o peso do \u00e1ureo a 7,26 gramos e o quinario \u00e1ureo sufriu unha desvalorizaci\u00f3n proporcional."}
{"id": "415084", "revid": "5863", "url": "https://gl.wikipedia.org/wiki?curid=415084", "title": "Fol do Vento", "text": "Fol do Vento foi un grupo musical galego. En 2010 os seus integrantes pasaron a chamarse Pirilampo."}
{"id": "415085", "revid": "89787", "url": "https://gl.wikipedia.org/wiki?curid=415085", "title": "Pirilampo", "text": "O termo pirilampo pode referirse a:"}
{"id": "415086", "revid": "89787", "url": "https://gl.wikipedia.org/wiki?curid=415086", "title": "World Science Fiction Convention", "text": "Worldcon, ou\u00a0World Science Fiction Convention, a convenci\u00f3n anual da Sociedade Mundial de Ciencia Ficci\u00f3n (WSFS), \u00e9 unha convenci\u00f3n de ciencia ficci\u00f3n. Levouse a cabo cada ano dende 1939 (ag\u00e1s entre 1942 e 1945 por mor da segunda guerra mundial). Os membros de cada Worldcon son os membros de WSFS, e votan para escoller o sitio da Worldcon dous anos despois e para seleccionar os ga\u00f1adores dos Premios Hugo anuais, que se presentan en cada convenci\u00f3n. \nNormalmente cel\u00e9brase no ver\u00e1n estadounidense (agosto ou setembro), nas costas leste ou oeste dos Estados Unidos de Am\u00e9rica.\nPremios.\nA Sociedade Mundial de Ciencia Ficci\u00f3n administra e presenta os Premios Hugo, o premio m\u00e1is antigo e notable pola ciencia ficci\u00f3n. A selecci\u00f3n dos beneficiarios \u00e9 polo voto dos membros Worldcon. As categor\u00edas incl\u00faen novelas e relatos curtos de ficci\u00f3n, obras de arte, presentaci\u00f3ns dram\u00e1ticas, e diversas actividades profesionais e fandom.\nOutros premios poden presentarse en Worldcon a discreci\u00f3n do Comit\u00e9 da Convenci\u00f3n individual. A mi\u00fado, isto inclu\u00edu os premios SF nacionais do pa\u00eds de acollida, inclu\u00eddos os Premios Seiun xaponeses como parte de Nippon 2007 e os Premios Prix de Aurora como parte de Anticipaci\u00f3n en 2009. O Premio John W. Campbell para o Mellor Novo Escritor e o Premio Sidewise , a\u00ednda que non \u00e9 patrocinado pola Worldcon, adoitan ser presentado, as\u00ed como os Premios Chesley, o Premio Prometeo, e outros."}
{"id": "415087", "revid": "23204", "url": "https://gl.wikipedia.org/wiki?curid=415087", "title": "Worldcon", "text": ""}
{"id": "415088", "revid": "89787", "url": "https://gl.wikipedia.org/wiki?curid=415088", "title": "Rodrigo Duterte", "text": "Rodrigo Roa Duterte,\u00a0nado en Maasin, Leyte, o 28 de marzo de 1945, \u00e9 un pol\u00edtico e avogado filipino de orixe mindanaense, actual presidente de Filipinas dende o 30 de xu\u00f1o de 2016 \u00f3 resultar vencedor nas elecci\u00f3ns presidenciais de 2016.\nTraxectoria.\nRodrigo Duterte naceu o 28 de marzo de 1945, durante a ocupaci\u00f3n estadounidense de Filipinas, en Maasin, hoxe capital de Leyte do Sur, ent\u00f3n parte da provincia insular de Leyte na Mancomunidade Filipina. Froito do matrimonio formado por Vicente G. Duterte (1911-1968), avogado cebuano e Soledad Roa (1916-2012), unha mestra de Cabadbaran, cidade filipina, situada na parte nordeste da illa de Mindanao, de ascendentes maranaos.\nO seu av\u00f3 materno era orixinario de Xiamen na provincia chinesa de Fujian.\nO seu pai foi alcalde de Danao (Ceb\u00fa). En 1949 trasl\u00e1dase \u00e1 provincia de Davao da que foi gobernador (1959-1965). O cebuano \u00e9 o idioma principal da cidade de Davao na illa filipina de Mindanao.\nA familia Duterte est\u00e1 emparentada coas familias pol\u00edticas cebuanas dos Durano e as Alamendras. O seu t\u00edo Ram\u00f3n Duterte foi alcalde da cidade de Ceb\u00fa (1957-1959), cargo que ocupou tam\u00e9n o seu primo Ronaldo (1983-1986). A s\u00faa nai forma parte do clan Roa orixinarios da illa de Leyte.\nA familia Duterte viviu brevemente en Maasin (Leyte), traslad\u00e1ndose \u00e1 cidade natal do seu pai, Danao (Ceb\u00fa), onde Rodrigo viviu at\u00e9 os catro anos de idade, cando se trasladan a Mindanao en 1948, pero non foi at\u00e9 1949 que \u00eda e vi\u00f1a das Visayas. Finalmente en 1950 a familia Duterte asentouse na Rexi\u00f3n de Davao. Mentres que o seu pai Vicente exerc\u00eda como avogado, a s\u00faa nai, Soledad impart\u00eda docencia como mestra na escola p\u00fablica. En 1952 o seu pai inicia a s\u00faa carreira pol\u00edtica.\nEn outubro de 2021, Rodrigo Duterte anunciou que non se presentaba \u00e1 vicepresidencia en 2022 e que se retirar\u00eda da vida pol\u00edtica."}
{"id": "415089", "revid": "23204", "url": "https://gl.wikipedia.org/wiki?curid=415089", "title": "Rodrigo Duterte y Roa", "text": ""}
{"id": "415090", "revid": "23204", "url": "https://gl.wikipedia.org/wiki?curid=415090", "title": "Rodrigo Roa Duterte", "text": ""}
{"id": "415091", "revid": "98629", "url": "https://gl.wikipedia.org/wiki?curid=415091", "title": "Australian Cinematographers Society", "text": "A Australian Cinematographers Society (ACS) \u00e9 unha organizaci\u00f3n sen \u00e1nimo de lucro fundada en 1958 co obxectivo de achegar un foro para fot\u00f3grafos de cinema australianos que queiran desenvolver as s\u00faas habilidades a trav\u00e9s da cooperaci\u00f3n mutua. A s\u00faa sede nacional at\u00f3pase no norte de Sidney."}
{"id": "415092", "revid": "89787", "url": "https://gl.wikipedia.org/wiki?curid=415092", "title": "Premio Hugo \u00e1 mellor presentaci\u00f3n dram\u00e1tica", "text": "O Premio Hugo \u00e1 mellor presentaci\u00f3n dram\u00e1tica\u00a0\u00e9 entregada anualmente para filmes, episodios de televisi\u00f3n ou outros traballos dramatizados relacionados coa fantas\u00eda ou a ciencia ficci\u00f3n do ano anterior. O Premio Hugo \u00e9 entregado anualmente pola World Science Fiction Society para a mellor realizaci\u00f3n en traballos de fantas\u00eda ou ficci\u00f3n cient\u00edfica do ano anterior. O premio \u00e9 en homenaxe a Hugo Gernsback, fundador da pioneira revista de ficci\u00f3n cient\u00edfica \"Amazing Stories\", e xa foi oficialmente co\u00f1ecido como \"Science Fiction Achievement Award\". Xa foi descrito como \"unha boa vitrina para ficci\u00f3n especulativa\" e \"o m\u00e1is co\u00f1ecido premio literario para traballos de ficci\u00f3n cient\u00edtica\"."}
{"id": "415093", "revid": "23204", "url": "https://gl.wikipedia.org/wiki?curid=415093", "title": "Premios Hugo", "text": ""}
{"id": "415095", "revid": "23204", "url": "https://gl.wikipedia.org/wiki?curid=415095", "title": "Hugo \u00e1 mellor presentaci\u00f3n dram\u00e1tica", "text": ""}
{"id": "415105", "revid": "23204", "url": "https://gl.wikipedia.org/wiki?curid=415105", "title": "People", "text": "People \u00e9 unha revista semanal estadounidense sobre celebridades e historias de interese humano, publicada pola Time Inc.\u00a0Cun p\u00fablico de 46,6 mill\u00f3ns de persoas, a revista ten m\u00e1is audiencia que calquera outra revista do pa\u00eds. A \"People\" ga\u00f1ou 997 mill\u00f3ns de d\u00f3lares en concepto de publicidade en 2011, a maior recadaci\u00f3n de publicidade de calquera revista estadounidense. En 2006, ti\u00f1a unha circulaci\u00f3n de 3,75 mill\u00f3ns.\nFoi clasificada como a \"Revista do Ano\" pola revista \"Advertising Age\"\u00a0en outubro de 2005, pola s\u00faa excelencia editorial, circulaci\u00f3n e publicidade.\u00a0A p\u00e1xina web\u00a0da revista,\u00a0\"People.con\", conc\u00e9ntrase en novas de celebridades e historias de interese humano. En febreiro de 2015, o sitio web quebrou unha nova marca: 72 mill\u00f3ns de visitantes \u00fanicos.\nA \"People\" \u00e9 se cadra m\u00e1is co\u00f1ecida pola publicaci\u00f3n anual de especiais do tipo \"o m\u00e1is guapo/a do mundo\". A sede da revista est\u00e1 en Nova York e mant\u00e9n oficinas editoriais nos\u00a0\u00c1nxeles e en Londres. Por raz\u00f3ns econ\u00f3micas fechou s\u00faas oficinas en Austin, Miami e Chicago en 2006."}
{"id": "415106", "revid": "23204", "url": "https://gl.wikipedia.org/wiki?curid=415106", "title": "People Magazine", "text": ""}
{"id": "415110", "revid": "23204", "url": "https://gl.wikipedia.org/wiki?curid=415110", "title": "British Board of Film Classification", "text": "O British Board of Film Classification (\u00abConsello Brit\u00e1nico de Clasificaci\u00f3n de Filmes\u00bb, co\u00f1ecido tam\u00e9n polas s\u00faas siglas BBFC), \u00e9 a organizaci\u00f3n responsable da clasificaci\u00f3n e censura de filmes, v\u00eddeos e alg\u00fans videoxogos (por exemplo a saga GTA) dentro do Reino Unido.\nHistoria.\nA BBFC foi instaurada en 1912 como a British Board of Film Censors pola industria cinematogr\u00e1fica (quen preferir\u00eda rexentar a s\u00faa propia censura que ter un goberno local ou nacional que o fixese por eles). As bases legais sobre as cales operaba, eran as da Lei do cinemat\u00f3grafo de 1909, que requir\u00eda que os cinemas fosen autorizados por autoridades locais. A Lei foi posta en pr\u00e1ctica de acordo \u00e1s inquedanzas sobre seguridade, consecuentes de varios incendios en escenarios non axeitados. Isto determinou que o criterio para conceder ou rexeitar un permiso, non hab\u00eda que ser restrinxido por cuesti\u00f3ns de sa\u00fade e seguridade. Dado que a lei agora permit\u00eda concilios para conferir ou negar licenzas \u00f3s cinemas segundo o contido dos filmes, puxeron en evidencia que a Lei 1909 consecuentemente, habilit\u00e1balles a introduci\u00f3n de censura. A industria cinematogr\u00e1fica temeu polas consecuencias econ\u00f3micas dunha infraestrutura censuradora sen regulaci\u00f3n. Por conseguinte estabeleceu a BBFC a fin de tomar o proceso 'internamente' e estabelecer o seu propio sistema de autorregulaci\u00f3n."}
{"id": "415111", "revid": "23204", "url": "https://gl.wikipedia.org/wiki?curid=415111", "title": "British Film Institute", "text": "O British Filme Institute (BFI) (galego: Instituto de Cinema Brit\u00e1nico) \u00e9 unha organizaci\u00f3n sen fins de lucro, estabelecida por Decreto Real para alentar o desenvolvemento das artes do cinema, a televisi\u00f3n e a imaxe en movemento en todo o Reino Unido. Est\u00e1 financiado polo Departamento para a Cultura, Medios de Comunicaci\u00f3n e Deporte.\nHistoria.\nO BFI foi fundado en 1933. A pesar da s\u00faa fundaci\u00f3n resultado dunha recomendaci\u00f3n nunha reportaxe sobre o \"Cinema na vida nacional\", nese tempo o instituto era unha compa\u00f1\u00eda privada, a\u00ednda que recibiu cartos p\u00fablicos \u00f3 longo da s\u00faa historia, como ser do Consello Privado e de Tesourar\u00eda dende 1965 e os varios departamentos de cultura dende ent\u00f3n.\nO instituto foi reestruturado seguindo o Informe Radcliffe de 1948, o cal recomendou que se deber\u00eda concentrar en desenvolver a apreciaci\u00f3n da arte f\u00edlmica, no canto de crear cinema el mesmo. Polo tanto o control da produci\u00f3n de cinema educativo pasou \u00f3 Comit\u00e9 Nacional para a Asistencia Visual en Educaci\u00f3n e a Academia Brit\u00e1nica de Cine asumiu o control para promover a produci\u00f3n. Dende 1952 at\u00e9 2000, o BFI proveu de fondos a cineastas novos e experimentais v\u00eda a Xunta de Produci\u00f3n do BFI.\nO instituto recibiu un Decreto Real en 1983. Este foi actualizado o 2000, mesmo ano en que o recentemente estabelecido Consello de Cine do RU asumiu a responsabilidade de prover a subvenci\u00f3n anual do BFI (un subsidio do goberno). Como organizaci\u00f3n caritativa independente, o BFI \u00e9 regulado pola Comisi\u00f3n de Caridade e o Consello Privado."}
{"id": "415112", "revid": "89787", "url": "https://gl.wikipedia.org/wiki?curid=415112", "title": "Los Angeles Daily News", "text": "Los Angeles Daily News, tam\u00e9n co\u00f1ecido como Daily News of Los Angeles, \u00e9 o segundo xornal que m\u00e1is circula nos\u00a0\u00c1nxeles, California. \u00c9 o principal xornal de Los Angeles Newspaper Group, parte da empresa de Digital First Media, que ten a s\u00faa base de operaci\u00f3ns en Colorado.\nAs oficinas de \"Daily News\" at\u00f3panse situadas en Woodland Hills, e a maior\u00eda dos seus lectores son do Val de San Fernando. Os seus artigos polo xeral tratan sobre os negocios do val, educaci\u00f3n e crime. Polo xeral te\u00f1en unha visi\u00f3n dereitista e centralista, a\u00ednda que apoianron a Barack Obama para presidente.\nA empresa xornal\u00edstica Digital First Media tam\u00e9n publican os seguintes diarios rexionais:\n\"Torrance Daily Breeze\" cobre a rexi\u00f3n suroeste do Condado dos \u00c1nxeles;\n\"Long Beach Press Telegram\" cobre a rexi\u00f3n de Long Beach, Compton e Norwalk; \n\"Whittier Daily News\" cobre a \u00e1rea de Whittier; \n\"San Gabriel Valley Tribune\" cobre o Val de San Gabriel; \n\"Pasadena Star-News\" cobre a rexi\u00f3n de Pasadena e Arcadia; \n\"Inland Valley Daily Bulletin\" cobre o Val de Pomona e a \u00e1rea de Ontario; \n\"San Bernardino Sun\" cobre o Val de San Bernardino;\n\"Redlands Daily Facts\" cobre a rexi\u00f3n de Redlands e Yucaipa;\n\"Press-Enterprise\" cobre as rexi\u00f3ns occidental e central do Condado de Riverside;\n\"Orange County Register\" cobre o Condado de Orange."}
{"id": "415113", "revid": "23204", "url": "https://gl.wikipedia.org/wiki?curid=415113", "title": "Daily News of Los Angeles", "text": ""}
{"id": "415115", "revid": "89787", "url": "https://gl.wikipedia.org/wiki?curid=415115", "title": "USA Today", "text": "USA Today (en galego: \"Estados Unidos Hoxe\") \u00e9 un xornal dos Estados Unidos de tirada nacional publicado por Gannet Corporation. \u00c9 o diario de maior tirada nese pa\u00eds (con aproximadamente 2,25 mill\u00f3ns de copias calquera d\u00eda entre semana) e o segundo con maior tirada no mundo angl\u00f3fono (despois de \"The Times of India\").\nHistoria.\n\"USA Today\" foi fundado o 15 de setembro de 1982 por Allen Neuharth. Pretend\u00eda rachar cos xornais m\u00e1is tradicionais (considerados \u00e1s veces demasiado grises, cheos de palabras e sen cor), cun estilo cheo de grandes diagramas e fotograf\u00edas. \u00c9 tam\u00e9n co\u00f1ecido polas s\u00faas enquisas sobre as opini\u00f3ns do p\u00fablico estadounidense.\nInicialmente o xornal tam\u00e9n pretend\u00eda manterse \u00e1 parte dos m\u00e9todos tradicionais de distribuci\u00f3n, e v\u00e9ndese por medio de m\u00e1quinas expendedoras. USA Today tam\u00e9n buscou acomodarse \u00f3s viaxeiros de negocios e distribu\u00edase amplamente en aerol\u00ed\u00f1as, aeroportos e hoteis, como forma adicional a outros puntos de venda. Tam\u00e9n foi un dos primeiros xornais en utilizar transmisi\u00f3ns v\u00eda sat\u00e9lite para mandar a edici\u00f3n final a distintas localidades do pa\u00eds para a s\u00faa impresi\u00f3n e distribuci\u00f3n en mercados rexionais. A innovaci\u00f3n e o uso de centros rexionais de impresi\u00f3n permitiron atrasar a hora de peche das edici\u00f3ns e poder incorporar eventos m\u00e1is recentes de novas e deportes en cada edici\u00f3n."}
{"id": "415119", "revid": "72012", "url": "https://gl.wikipedia.org/wiki?curid=415119", "title": "The Seattle Times", "text": "The Seattle Times \u00e9 un xornal diario publicado na cidade de Seattle, nos Estados Unidos, sendo o maior do estado de Washington. \u00c9 un dos \u00faltimos xornais nos Estados Unidos en ser controlado por unha familia, os Blethens, que o mercaron en 1896.\nHistoria.\nO precursor do xornal foi o \"Seattle Press-Times\", fundado en 1891. O xornal ti\u00f1a unha circulaci\u00f3n \u00ednfima e foi mercado en 1896 por Alden Blethen, un profesor e avogado acabado de chegar do estado de Maine, que o rebatizou como \"Seattle Daily Times\".\nOrixinalmente, o \"Times\" era un vespertino, mais pasou a ser matutino a comezos do s\u00e9culo XXI, despois de considerar a idea dende 1999.\nEntre 1983 e 2009 o \"Times\" mantivo un acordo de operaci\u00f3n conxunta co \"Seattle Post-Intelligencer\", de propiedade da Hearst Corporation, na que a publicidade, a mercadotecnia, a produci\u00f3n e a circulaci\u00f3n foram administrados polo \"Times\" para \u00e1mbolos xornais, que manti\u00f1an departamentos editoriais e de novas independentes. Os dous xornais publicaban unha edici\u00f3n \u00fanica os domingos, para a cal o \"Post-Intelligencer\" contribu\u00eda con algunhas p\u00e1xinas de contido editorial. Co remate da edici\u00f3n impresa do \"P-I\", o 17 de marzo de 2009, o acordo de operaci\u00f3n conxunta foi pechado. O \"Times\" conseguiu manter boa parte dos subscritores do seu antigo concorrente e viu merar a s\u00faa circulaci\u00f3n diaria un 30% cinco meses despois, pasando a operar con lucro, algo impens\u00e1bel poucos meses antes."}
{"id": "415120", "revid": "65337", "url": "https://gl.wikipedia.org/wiki?curid=415120", "title": "Quinarius", "text": ""}
{"id": "415121", "revid": "23204", "url": "https://gl.wikipedia.org/wiki?curid=415121", "title": "Seattle Times", "text": ""}
{"id": "415122", "revid": "65337", "url": "https://gl.wikipedia.org/wiki?curid=415122", "title": "Quinario de prata", "text": ""}
{"id": "415124", "revid": "65337", "url": "https://gl.wikipedia.org/wiki?curid=415124", "title": "Quinario de ouro", "text": ""}
{"id": "415129", "revid": "1131", "url": "https://gl.wikipedia.org/wiki?curid=415129", "title": "Cronobiograf\u00eda de Ant\u00f3n Fraguas", "text": "Li\u00f1a temporal ou cronobiograf\u00eda de Ant\u00f3n Fraguas."}
{"id": "415132", "revid": "89787", "url": "https://gl.wikipedia.org/wiki?curid=415132", "title": "Film Journal International", "text": "Film Journal International \u00e9 unha revista estadounidense especializada en filmes. Forma parte da Prometheus Global Media, e \u00e9 a publicaci\u00f3n irm\u00e1 de \"Adweek\", \"Billboard\", \"The Hollywood Reporter\" e outras revistas."}
{"id": "415137", "revid": "23204", "url": "https://gl.wikipedia.org/wiki?curid=415137", "title": "Star Tribune", "text": "O Star Tribune \u00e9 o\u00a0meirande xornal de\u00a0Minnesota. Naceu como \"Minneapolis Tribune\" en 1867 e competindo con \"Minneapolis Daily Star\" en 1920. \u00d3 longo da d\u00e9cada de 1930 e 1940 os principais xornais de Minneapolis estaban asentados, co \"Tribune\" publicando pola ma\u00f1\u00e1 e o \"Star\" no ser\u00e1n. Fusion\u00e1ronse en 1982, creando o \"Star Tribune\". Despois dun treboento per\u00edodo no que o xornal foi vendido e revendido at\u00e9 2009, foi mercado polo home de negocios Glen Taylor no ano 2014.\nO \"Star Tribune\" distrib\u00faese en Minneapolis e a trav\u00e9s da \u00e1rea metropolitana Minneapolis\u2013Saint Paul, no estado de Minnesota e no Upper Midwest. Cont\u00e9n unha mestura de novas nacionais, internacionais e locais, as\u00ed como deportivas, de negocios e contido sobre estilo de vida. Os xornalistas de \"Star Tribune\" e os seus predecesores ga\u00f1aron seis Premios Pulitzer, inclu\u00edndo dous en 2013. A sede do xornal at\u00f3pase en downtown Minneapolis."}
{"id": "415146", "revid": "89787", "url": "https://gl.wikipedia.org/wiki?curid=415146", "title": "Toronto Star", "text": "Toronto Star \u00e9 un xornal canadense en formato standard diario. \u00c9 o xornal de maior circulaci\u00f3n do Canad\u00e1 en circulaci\u00f3n semanal; a\u00ednda que sexa o segundo despois do \"The Globe and Mail\" en circulaci\u00f3n diaria en d\u00edas de semana e os s\u00e1bados, el supera o \"Globe\" en circulaci\u00f3n semanal porque publica unha edici\u00f3n de domingo, mentres o outro non. A Toronto Star Newspapers Ltd., unha divisi\u00f3n da Star Medea Group, unha subsidiaria da Torstar Corporation, \u00e9 quen controla a publicaci\u00f3n.\nO \"The Star\" (orixinalmente co\u00f1ecida como \"Evening Star\" e despois, como \"Daily Star Toronto\") foi creado en 1892, batendo o \"Toronto News\" en circulaci\u00f3n e lectores. Era ent\u00f3n liderado polo futuro prefecto de Toronto e reformador social Horatio Clarence Hocken, que se converteu no fundador do xornal, xuntamente con outro futuro prefecto, Jimmy Simpson."}
{"id": "415150", "revid": "56817", "url": "https://gl.wikipedia.org/wiki?curid=415150", "title": "Filipe de B\u00e9lxica", "text": "Filipe Leopoldo Lois Mar\u00eda de Saxonia-Coburgo-Gotha (en franc\u00e9s: \"Philippe L\u00e9opold Louis Marie de Saxe-Cobourg et Gotha\", en neerland\u00e9s: \"Filip Leopold Lodewijk Maria van Saksen-Coburg en Gotha\") \u00e9 o actual rei dos belgas dende o 21 de xullo de 2013, data da abdicaci\u00f3n do seu pai, o rei Alberte II.\nTraxectoria.\nNacemento.\nNaceu o 15 de abril de 1960 en Bruxelas, sendo o primeiro fillo do aquel ent\u00f3n pr\u00edncipe Alberte\u00a0e a princesa Paola.\nDende o primeiro momento foi o sobri\u00f1o favorito do seu t\u00edo, Baldu\u00edno de B\u00e9lxica, e por iso quer\u00eda que fose o seu sucesor xa que el e a ra\u00ed\u00f1a, Fabiola Mora y Arag\u00f3n, non ti\u00f1an descendencia. Por\u00e9n, trala morte do seu t\u00edo foi o seu pai, Alberte II de B\u00e9lxica, quen asumiu o trono, debido a que era Alberte o herdeiro natural do seu irm\u00e1n Baldu\u00edno. Filipe foi nomeado duque de Brabante en 1993\u00a0\u00f3 ascender o seu pai, t\u00edtulo que pos\u00faen os herdeiros \u00f3 trono belga.\nBautismo.\nFoi bautizado na Catedral de San Miguel e Santa G\u00fadula de Bruxelas, sendo os seus padri\u00f1os o rei Leopoldo III de B\u00e9lxica (o seu av\u00f3 paterno) e Lu\u00edsa Gazelli, condesa de\u00a0Rossana e de\u00a0San Sebastiano (a s\u00faa avoa materna).\nMatrimonio e descendencia.\nFilipe contraeu matrimonio con Matilde de Udekem. Froito do matrimonio naceron:"}
{"id": "415157", "revid": "5863", "url": "https://gl.wikipedia.org/wiki?curid=415157", "title": "Cuarta onda do feminismo", "text": "A expresi\u00f3n cuarta onda do feminismo ref\u00edrese ao renacemento do interese polo feminismo que empezou ao redor 2012 e est\u00e1 asociado ao uso de medios de comunicaci\u00f3n sociais. Trala existencia dunha terceira onda do feminismo, segundo a acad\u00e9mica feminista Prudence Chamberlain os obxectivos da cuarta onda conc\u00e9ntranse en obter xustiza para as mulleres e a oposici\u00f3n \u00f3 acoso sexual e \u00e1 violencia contra as mulleres. A s\u00faa esencia, escribe, est\u00e1 na \"incredulidade de que certas actitudes a\u00ednda poden existir\".\nA cuarta onda do feminismo est\u00e1 \"definida pola tecnolox\u00eda\", segundo Kira Cochrane, e est\u00e1 caracterizada particularmente polo uso de Facebook, Twitter, Instagram, YouTube, Tumblr, e blogs, como por exemplo Feministing, para desafiar a misoxinia e tam\u00e9n a igualdade de x\u00e9nero.\nOs problemas nos que se centra a cuarta onda do feminismo incl\u00faen o acoso na r\u00faa e no lugar de traballo, agresi\u00f3ns sexuais nos campus e a cultura da violaci\u00f3n. Os esc\u00e1ndalos que implican o acoso, abuso, e o asasinato de mulleres e mozas galvanizou o movemento. Estes inclu\u00edron a cuadrilla de violaci\u00f3n de Delhi de 2012, as acusaci\u00f3ns contra Jimmy Savile de 2012, as acusaci\u00f3ns contra Bill Cosby, os asasinatos de Illa Vista de 2014, o xu\u00edzo de Jian Ghomeshi de 2016, as acusaci\u00f3ns contra Harvey Weinstein de 2017 e o subseguinte efecto Weinstein, e os esc\u00e1ndalos sexuais de Westminster de 2017.\nExemplos de campa\u00f1as da cuarta onda do feminismo son, por exemplo, Everyday Sexism Project, Ni una menos, No More Page 3, Stop Bild Sexism, \"Mattress Performance\", \"10 Hours of Walking in NYC as a Woman\", #YesAllWomen, a campa\u00f1a \"Free the Nipple\", One Billion Rising, a marcha das mulleres de 2017, a marcha das mulleres de 2018, e o movemento #MeToo. En decembro de 2017, a revista \"Time\" escolleu varias activistas femininas prominentes implicadas no movemento #MeToo, chamadas as \"rompedoras do silencio\", como Persoas do ano.\nHistoria.\nA xornalista Pythia Peay defendeu a existencia dunha cuarta onda xa en 2005, que enfocaba a xustiza social e os dereitos civ\u00eds, e en 2011 a activista da terceira onda Jennifer Baumgardner definiu o ano de 2008 como o inicio da cuarta onda. Twitter, a rede social m\u00e1is popular entre as persoas con idades entre 18 e 29 anos, foi creada en 2006, tornando o feminismo m\u00e1is acces\u00edbel e dando inicio \u00f3 chamado \u201cfeminismo hashtag\u201d. En 2013 Kate Cochrane afirmou que moitas dos liderados da cuarta onda eran adolescentes ou ti\u00f1an 20 e poucos anos.\nPor volta do ano 2013 xa semellaba obvio que unha nova onda de protestas feministas estaba acontecendo. Cando a senadora americana polo estado do Texas, Wendy Davis, obstru\u00edu os traballos lexislativos por 13 horas para impedir a aprobaci\u00f3n dun proxecto de lei antiaborto, diversas mulleres demostraron o seu apoio reun\u00edndose arredor do Capitolio estatal de Texas, e aquelas que non puideron estar fisicamente presentes usaron o cancelo #StandWithWendy. De xeito semellante, as mulleres protestaron contra as preguntas sexistas dirixidas \u00e1s mulleres do medio art\u00edstico a trav\u00e9s da \"hashtag\" #askhermore."}
{"id": "415158", "revid": "89787", "url": "https://gl.wikipedia.org/wiki?curid=415158", "title": "Kira Cochrane", "text": "Kira Cochrane, nada en Essex en 1977, \u00e9 unha xornalista e novelista brit\u00e1nica. No presente, traballa para \"The Guardian,\" e anteriormente foi l\u00edder de opini\u00f3n. Cochrane \u00e9 defensora dos dereitos das mulleres, as\u00ed como unha activa figura da cuarta onda do feminismo."}
{"id": "415159", "revid": "89787", "url": "https://gl.wikipedia.org/wiki?curid=415159", "title": "Feministing", "text": "Feministing.com\u00a0\u00e9 un blog feminista fundado en 2004 por Jessica Valenti e Vanessa Valenti.\nEquipo.\nEn setembro de 2013, Feministing ti\u00f1a tres directoras executivas: Lori Adelman, Maya Dusenbery e Jos Truitt. En 2015 Adelman foi considerada unha das 50 de \"The Forward\". Alexandra Brodsky \u00e9 unha editora e columnista. As outras columnistas son Chloe Angyal, Katie Halper, Syreeta McFadden, Sesali Bowen, Ver\u00f3nica Bayetti Flores, Juliana Britto Schwartz, Mychal Denzel Smith, Katherine Cross, Gwendolyn Beetham, Dana Bolger e Suzanna Bobadilla."}
{"id": "415160", "revid": "89787", "url": "https://gl.wikipedia.org/wiki?curid=415160", "title": "Arque\u00f3gnatos", "text": "Os arque\u00f3gnatos (Archaeognatha), do grego \u03b1\u03c1\u03c7\u03b1\u03b9\u03bf\u03c2 \"archaeos\", 'antigo' e \u03b3\u03bd\u03b1\u03b8\u03bf\u03c2 \"gnathos\", 'mand\u00edbula', son unha primitiva orde de insectos carentes de \u00e1s (do grupo parafil\u00e9tico dos apterigotos), ect\u00f3gnatos (con pezas bucais externas), de forma alongada, con tres cercos (\"colas\") no extremo do abdome e o corpo cuberto de escamas con reflexos met\u00e1licos. Describ\u00edronse unhas 350 especies. Son un dos grupos de insectos que menos cambios evolutivos sufriu desde a s\u00faa aparici\u00f3n no Devoniano, hai 390 mill\u00f3ns de anos.\nSegundo as clasificaci\u00f3ns actuais, as antigas ordes Monura e Microcoryphia deben agruparse na orde Archaeognatha, como mostra o seguinte cladograma:\nPor raz\u00f3ns hist\u00f3ricas un nome alternativo para a orde Archaeognatha \u00e9 Microcoryphia."}
{"id": "415162", "revid": "27155", "url": "https://gl.wikipedia.org/wiki?curid=415162", "title": "Archaeognatha", "text": ""}
{"id": "415163", "revid": "27155", "url": "https://gl.wikipedia.org/wiki?curid=415163", "title": "Arque\u00f3gnato", "text": ""}
{"id": "415164", "revid": "98629", "url": "https://gl.wikipedia.org/wiki?curid=415164", "title": "Efecto Weinstein", "text": "O efecto Weinstein fai referencia a unha tendencia mundial onde as denuncias de acoso sexual e agresi\u00f3n sexual contra celebridades public\u00edtanse e desencadean respostas de empresas e instituci\u00f3ns. Leva o nome do produtor estadounidense Harvey Weinstein, cuxas acusaci\u00f3ns de abuso sexual precipitaron un \u00abreco\u00f1ecemento nacional\u00bb inmediato contra o abuso sexual en 2017.\nComposto por outros casos de acoso sexual a comezos do ano, os informes sobre Weinstein e a subseguinte campa\u00f1a de cancelo #MeToo (\u00abeu tam\u00e9n\u00bb), que alentou \u00e1s persoas a compartir as s\u00faas experiencias reprimidas de conduta sexual inapropiada, crearon unha serie de acusaci\u00f3ns en m\u00faltiples industrias que provocaron a r\u00e1pida expulsi\u00f3n de moitos homes en posici\u00f3ns de poder tanto nos Estados Unidos como, a medida que se estendeu, en todo o mundo. Na industria do entretemento, as acusaci\u00f3ns levaron \u00e1 sa\u00edda de actores e directores por igual. M\u00e1is prominentemente, o actor Kevin Spacey, o comediante Louis C. K.\u00a0e o cineasta Brett Ratner tiveron proxectos cancelados despois de polo menos seis acusaci\u00f3ns cada un. M\u00e1is de 200 mulleres acusaron \u00f3 cineasta James Toback de acoso sexual. No xornalismo, as acusaci\u00f3ns levaron \u00e1 sa\u00edda de editores, publicistas, executivos e presentadores. Noutras industrias, o chef John Besh e outros executivos de finanzas e relaci\u00f3ns p\u00fablicas foron despedidos."}
{"id": "415165", "revid": "89787", "url": "https://gl.wikipedia.org/wiki?curid=415165", "title": "O carnaval dos animais", "text": "O carnaval dos animais (en franc\u00e9s: \"Le carnaval des animaux\") \u00e9 unha suite musical en 14 movementos composta polo compositor rom\u00e1ntico franc\u00e9s Camille Saint-Sa\u00ebns. Esta obra orquestral ten unha duraci\u00f3n de entre 22 e 30 minutos.\nHistoria.\nSaint-Sa\u00ebns compuxo \"O entroido\" en febreiro de 1886 mentres veraneaba nunha pequena vila de Austria. Orixinalmente concibiuna para un grupo de c\u00e1mara composto por frauta, clarinete, dous pianos, harm\u00f3nica de cristal, xil\u00f3fono, dous viol\u00edns, viola, violoncello e contrabaixo, pero tam\u00e9n se adoita interpretar hoxe na versi\u00f3n para orquestra de corda, e cun glockenspiel en substituci\u00f3n da infrecuente harm\u00f3nica de cristal.\nO compositor propuxo a obra como broma para un d\u00eda de entroido, as\u00ed que aparecen le\u00f3ns, gali\u00f1as, tartarugas, canguros, burros e varios animais m\u00e1is, e ten toques de bo humor por aqu\u00ed e por al\u00e1. Un deles \u00e9 que Saint-Sa\u00ebns tomou prestada m\u00fasica doutros compositores e p\u00faxoa nun contexto moi distinto do orixinal. As\u00ed, inseriu dende canci\u00f3ns antigas francesas at\u00e9 o \u201cCan-can\u201d, pasando por un anaco da Danza macabra do mesmo Saint-Sa\u00ebns.\nS\u00f3 se deron interpretaci\u00f3ns privadas para un c\u00edrculo de amigos \u00edntimos, como Franz Liszt.\u00a0Por\u00e9n, Saint-Sa\u00ebns dispuxo no seu testamento que a suite poder\u00eda ser publicada trala s\u00faa morte, e dende ent\u00f3n converteuse nunha das s\u00faas obras m\u00e1is populares."}
{"id": "415166", "revid": "23204", "url": "https://gl.wikipedia.org/wiki?curid=415166", "title": "Le carnaval des animaux", "text": ""}
{"id": "415174", "revid": "56817", "url": "https://gl.wikipedia.org/wiki?curid=415174", "title": "Bangor", "text": "O top\u00f3nimo Bangor pode referirse a:"}
{"id": "415175", "revid": "23204", "url": "https://gl.wikipedia.org/wiki?curid=415175", "title": "Bangor, Gales", "text": "Bangor \u00e9 unha vila do norte de Gales, pertencente ao condado de Gwynedd. En 2008 ti\u00f1a 21735 habitantes. \u00c9 s\u00e9 episcopal, e sede da Universidade de Bangor.\nHistoria.\nA vila ten a s\u00faa orixe na construci\u00f3n dun mosteiro polo monxe cristi\u00e1n Deiniol a mediados do s\u00e9culo VI. O top\u00f3nimo Bangor prov\u00e9n dun termo gal\u00e9s referido a un tipo de cercado, como o que hab\u00eda orixinalmente no lugar do cenobio. Nese lugar at\u00f3pase a actual catedral, que tivo diversas reformas ao longo da historia. A diocese de Bangor \u00e9 unha das m\u00e1is antigas de Gran Breta\u00f1a. En 1557 fundouse \"Ysgol Friars\", a Escola dos Frades.\nEn 1718 comezou a medrar ao pasar pola vila a ruta postal entre Londres e Dubl\u00edn, que pasaba tam\u00e9n por Porthaethwy. Medrou tam\u00e9n ao constru\u00edrse unha li\u00f1a de ferrocarril entre Bethesda e Penrhyn, onde se abriu unha canteira de lousa. A mediados do s\u00e9culo XIX Bangor era a cidade m\u00e1is importante do norte de Gales.\nXeograf\u00eda.\nEst\u00e1 situado fronte \u00e1 illa de Anglesey (\"Ynis M\u00f4n\" en gal\u00e9s).\nCultura.\nA Universidade de Bangor foi fundada en 1884.\nO 46,7% da poboaci\u00f3n fala lingua galesa."}
{"id": "415178", "revid": "98629", "url": "https://gl.wikipedia.org/wiki?curid=415178", "title": "Corte con chorro de auga", "text": "O Corte con chorro de auga (en ingl\u00e9s: \"jet-cutting\", \"water jet cutter\", \"water jet\" ou \"waterjet\") \u00e9 un proceso f\u00edsico e tecnol\u00f3xico consistente en usar auga con abrasivos (s\u00edlice) a moi alta presi\u00f3n para o corte de materiais por erosi\u00f3n.\nEsta t\u00e9cnica consiste na proxecci\u00f3n sobre a superficie do material a ser cortado dun chorro de auga a unha presi\u00f3n entre 2.500 e 3.000 bares, cun fluxo de auga de entre 20 e 40 lpm a velocidades supers\u00f3nicas, incorporando por efecto Venturi un abrasivo ao fluxo de auga.\nHistoria.\nO chorro de auga usouse desde comezos do s\u00e9culo XX para dep\u00f3sitos de grava e arxila. Na d\u00e9cada de 1930 investigouse a posibilidade de utilizar un chorro de auga a alta presi\u00f3n nas minas rusas e estadounidenses para a extracci\u00f3n de carb\u00f3n e mineral. Na d\u00e9cada de 1960, os materiais compostos us\u00e1ronse na construci\u00f3n de avi\u00f3ns, a empresa Boeing utilizou un chorro de auga para traballar este tipo de materiais. A compa\u00f1\u00eda Ingersoll Rand, hoxe chamada KMT (de Suecia), en 1971 entrega a primeira m\u00e1quina de corte con chorro de auga industrial. A finais da d\u00e9cada de 1990, FLOW lanzou un novo proceso, hoxe co\u00f1ecido como Dynamic Waterjet. Con este m\u00e9todo, foi posible corrixir o erro angular do f\u00edo causado pola expansi\u00f3n da viga, de xeito que se pod\u00eda cortar con precisi\u00f3n a\u00ednda con pezas de traballo grosas.\nControl num\u00e9rico.\nA medida que o corte por chorro de auga foi levada aos obradoiros de fabricaci\u00f3n existentes, era esencial controlar a cortadora de forma fiable e precisa. Os primeiros sistemas de corte de chorro de auga adaptaron os sistemas tradicionais como os pant\u00f3grafos mec\u00e1nicos e os sistemas de Control num\u00e9rico computerizado baseados na fresadora NC 1952 de John Parsons e o c\u00f3digo G (DIN 66025/ISO 6983) en funcionamento. Os retos desta tecnolox\u00eda de chorro con auga revelaron as limitaci\u00f3ns do c\u00f3digo G tradicional, xa que a precisi\u00f3n depende da variaci\u00f3n da velocidade da boquilla a medida que se acerca \u00e1s esquinas e nos detalles. A creaci\u00f3n de sistemas de control de movemento para incorporar esas variables se converteu nunha importante innovaci\u00f3n para os principais fabricantes de chorro de auga a principios da d\u00e9cada de 1990, John Olsen, de OMAX Corporation, desenvolve os sistemas para posicionar con precisi\u00f3n a boquilla do chorro de auga, ao tempo que se especificaba con precisi\u00f3n a velocidade en cada punto da traxectoria, e tam\u00e9n utilizando PC com\u00fans como controlador. O maior fabricante de sistemas de corte con chorro de auga, FLOW International (un derivado de Flow Industries), reco\u00f1eceu os beneficios dese sistema e acadou a licenza do software OMAX, co resultado de que a gran maior\u00eda das m\u00e1quinas de corte de chorro de auga en todo o mundo son f\u00e1ciles de usar, r\u00e1pidas e precisas. O dese\u00f1o das pezas a cortar faise con programas de CAD convencionais e os seus arquivos est\u00e1ndar son empregados nas m\u00e1quinas de corte.\nEn 1987, Ingersoll-Rand Waterjet Systems ofreceu sistemas de corte de 5 eixes Robotic Waterjet System. Cos recentes avances en tecnolox\u00eda en control e movemento 5 eixes (con abrasivos e s\u00f3 con auga). Onde os eixes normal ao chorro son chamados Y (back/forth), X (left/right) e Z (up/down), e o sistema de 5 eixes engadir\u00e1n tipicamente un eixe A (\u00e1ngulo perpendicular) e eixe C (rotaci\u00f3n ao redor do eixe Z). Dependo da cabeza de corte, o \u00e1ngulo m\u00e1ximo de corte do eixe A pode ser entre 55, 60 graos, ou nalg\u00fans casos ata 90 graos dende a vertical.\nCalidade do corte.\nA calidade do corte de pezas est\u00e1 definido por n\u00fameros Q1 a Q5. N\u00fameros baixos indican acabados de baixa calidade e n\u00fameros m\u00e1is altos superficies chans. Para materiais finos a calidade depende da velocidade para Q1 pode ser ata 3 veces m\u00e1is r\u00e1pida que para ter calidades Q5. Para materiais espesos Q1 pode ser ata 6 veces m\u00e1is r\u00e1pida que para Q5. Por exemplo, para 100\u00a0mm de espesor en aluminio Q5 pode ser 18\u00a0mm/min e Q1 pode ser 110\u00a0mm/min|, 5,8 veces m\u00e1is r\u00e1pido."}
{"id": "415181", "revid": "1131", "url": "https://gl.wikipedia.org/wiki?curid=415181", "title": "Associa\u00e7\u00e3o dos Arque\u00f3logos Portugueses", "text": "A Associa\u00e7\u00e3o dos Arque\u00f3logos Portugueses \u00e9 unha asociaci\u00f3n fundada en 1863, sendo a m\u00e1is antiga asociaci\u00f3n de defensa do patrimonio en Portugal. Ten baixo a s\u00faa tutela o Museu Arqueol\u00f3gico do Carmo, en Lisboa, onde est\u00e1 situada a s\u00faa sede.\nO 5 de outubro de 1932 foi designada Comendadora da Ordem Militar de Sant'Iago da Espada."}
{"id": "415183", "revid": "5863", "url": "https://gl.wikipedia.org/wiki?curid=415183", "title": "Asociaci\u00f3n de Arque\u00f3logos Portugueses", "text": ""}
{"id": "415184", "revid": "4817", "url": "https://gl.wikipedia.org/wiki?curid=415184", "title": "Helgoland", "text": "Helgoland [\u02c8h\u025bl.\u0261o\u02cclant] (en alem\u00e1n Helgoland ou tam\u00e9n De\u00e4t Lun -\"a terra\"-, en fris\u00f3n Lun H\u00e5lil\u00f6nj e en ingl\u00e9s Heligoland) \u00e9 un pequeno arquip\u00e9lago alem\u00e1n situado no bordo sueste do mar do Norte. Orixinalmente era unha \u00fanica illa de forma triangular e duns 2\u00a0km de lonxitude. Hoxe en d\u00eda, son d\u00faas illas: a illa principal, de forma orixinalmente triangular cunha extensi\u00f3n aproximada de 1\u00a0km2 no oeste (denominada \"Hauptinsel\") e a denominada \"D\u00fcne\" (a \"Duna\"). Esta \u00e9 algo m\u00e1is pequena (0,7\u00a0km2 aproximadamente) antes enlazada por unha lingua de terra agora mergullada no mar e rodeada de praias de area. Non est\u00e1 permanentemente habitada, pero \u00e9 onde se localiza o aeroporto de Helgoland.\nA\u00ednda que culturalmente est\u00e1 m\u00e1is preto de Frisia do Norte, no distrito alem\u00e1n de Nordfriesland, as d\u00faas illas forman parte do distrito de Pinneberg no estado federado alem\u00e1n de Schleswig-Holstein. A illa ten unha poboaci\u00f3n dunhas 1.650 persoas e carece de autom\u00f3biles, xa que est\u00e1n prohibidos por norma municipal. O traxecto en barco transbordador desde a desembocadura do r\u00edo Elba at\u00e9 a illa dura d\u00faas horas.\nHistoria.\nS\u00e1bese que a zona ao redor da illa estivo habitada desde tempos prehist\u00f3ricos. Atop\u00e1ronse ferramentas de pedernal no fondo do mar que rodea a illa. Orixinalmente a illa recibiu o nome de \"Fosetisland\" dos piratas do B\u00e1ltico; na \u00e9poca de Willibrord de Utrecht xa lla co\u00f1ec\u00eda como \"Heiligland\" que significa \u00abTerra Sacra\u00bb.\nEn 697, Radbod, o \u00faltimo rei de Frisia, retirouse \u00e1 illa tras ser derrotado polos francos. En 1231 aparece unha lista na que se nomea a illa como propiedade do rei Valdemar II de Dinamarca. Os restos arqueol\u00f3xicos atopados, pertencentes aos s\u00e9culos XII e XIV, advirten do procesamento do mineral de cobre existente na illa.\nDurante os s\u00e9culos XV e XVI, foi empregada como base para a pirater\u00eda. Desde ent\u00f3n at\u00e9 1714 a propiedade da illa cambiou varias veces entre Dinamarca e o ducado de Schleswig, cun per\u00edodo no que pasou \u00e1 cidade hanse\u00e1tica de Hamburgo. En agosto de 1714 a illa foi conquistada por Dinamarca e en 1807 tomada polo Reino Unido durante as Guerras Napole\u00f3nicas, co obxectivo de usala para romper o bloqueo continental decretado por Napole\u00f3n. No Tratado de Par\u00eds (30 de maio de 1814), ratificouse a ocupaci\u00f3n brit\u00e1nica. A raz\u00f3n principal do control brit\u00e1nico dunha illa pequena e, aparentemente, irrelevante deb\u00edase ao intento brit\u00e1nico de impedir unha futura agresi\u00f3n naval francesa contra os estados escandinavos ou alem\u00e1ns. Durante o per\u00edodo de administraci\u00f3n brit\u00e1nica, non se realizaron cambios para empregala como unha base naval, en parte por raz\u00f3ns financeiras mais, sobre todo, porque a Royal Navy consideraba a illa demasiado exposta como unha base avanzada.\nO Reino Unido cedeu a illa a Alema\u00f1a, segundo o tratado de Helgoland-Zanz\u00edbar, en 1890, \u00e1 vez que abandonaba os seus intereses en Madagascar a favor dos franceses, a cambio de que estes abandonasen as s\u00faas pretensi\u00f3ns sobre a illa de Zanz\u00edbar.\nDurante o Imperio alem\u00e1n, a illa converteuse nunha gran base naval, e na Primeira guerra mundial a poboaci\u00f3n civil foi evacuada ao continente. A primeira batalla naval da guerra tivo lugar preto de Helgoland no primeiro mes do conflito. Os insulares volveron en 1918, pero durante o per\u00edodo nazi a base naval foi reactivada. O \"Campo de Helgoland\", un campo de traballo nazi en Alderney, levaba o nome da illa.\nOs insulares permaneceron al\u00ed durante a Segunda guerra mundial. O 19 de abril de 1945, m\u00e1is de mil bombardeiros aliados atacaron a illa arras\u00e1ndoa ao seu paso. A poboaci\u00f3n civil protexeuse en refuxios rochosos, de xeito que a maior\u00eda dos 128 mortos que houbo eran membros das bater\u00edas antia\u00e9reas. A illa foi evacuada a noite seguinte. Hai que mencionar que na illa D\u00fcne instalouse unha pista de aterraxe con d\u00faas pistas, en cruz, para aproveitar o vento reinante na zona.\nDesde 1945 at\u00e9 1952 as illas, cuxos habitantes foran previamente evacuados, foron usadas como campo de tiro da R.A.F. O 18 de abril de 1947, a Mari\u00f1a Real brit\u00e1nica detonou 6 800 toneladas de explosivos coa intenci\u00f3n de demoler as instalaci\u00f3ns militares da illa, que inclu\u00edan unha enorme rede de fortificaci\u00f3ns, postos de artillar\u00eda e refuxios para submarinos. A teor\u00eda de que a detonaci\u00f3n ti\u00f1a como obxectivo destru\u00edr a illa, a\u00ednda que segue sendo popular na zona, foi desmentida por Rene Leudesdorff. O efecto s\u00edsmico da tit\u00e1nica explosi\u00f3n (chamada \"Big Bang\" polos expertos), unha das maiores non nucleares da historia moderna, permitiu efectuar todo tipo de sondaxes s\u00edsmicas desde as estaci\u00f3ns sismol\u00f3xicas do Norte de Europa, cheg\u00e1ndose a publicar varios estudos xeol\u00f3xicos e sismol\u00f3xicos. A illa foi devolta o 29 de febreiro de 1952 \u00e1s autoridades alem\u00e1s, que tiveron que limpar unha considerable cantidade de munici\u00f3ns sen detonar e reconstru\u00edr as casas antes de que a illa puidese ser habitada de novo.\nNa actualidade a illa \u00e9 un lugar de vacaci\u00f3ns e goza de exenci\u00f3ns de impostos, polo que unha boa parte da econom\u00eda da illa bas\u00e9ase na venda de cigarros, bebidas alcoh\u00f3licas e perfumes aos turistas que visitan a illa. A illa at\u00f3pase f\u00f3ra da \u00e1rea do Tratado de Schengen. Os seus habitantes son etnicamente fris\u00f3ns e falan, xunto co alem\u00e1n, unha variedade distintiva da lingua frisoa.\nEn tempos recentes constru\u00edronse uns diques crebaondas na costa setentrional, non s\u00f3 para servir de fondeadero, sen\u00f3n para evitar que a violencia dos temporais do Mar do Norte erosionen dita zona da illa; tam\u00e9n se restaurou un pouco a base norte da illa utilizando formig\u00f3n coloreado.\nXeograf\u00eda.\nHelgoland \u00e1chase a 70\u00a0km da costa alem\u00e1 e est\u00e1 formada por d\u00faas illas: a habitada de 1,0\u00a0km\u00b2 \u00e9 a illa principal (\"Hauptinsel\") cara ao oeste, e \"D\u00fcne\" (\"duna\") ao leste, que \u00e9 algo m\u00e1is pequena 0,7\u00a0km\u00b2, as\u00ed como outras m\u00e1is baixas rodeadas de praias de area e non habitadas de forma permanente. As d\u00faas illas estiveron conectadas at\u00e9 1720, cando a uni\u00f3n natural foi destru\u00edda por unha tormenta e mailo posterior asulagamento. A profundidade nos arredores da illa \u00e9 moi reducida: apenas 1\u20132 m en direcci\u00f3n noroeste, de 1-4 entre Helgoland e D\u00fcne a\u00ednda que non maior en direcci\u00f3n sur ou norte; en direcci\u00f3n leste-noroeste est\u00e9ndese unha chaira cunha profundidade m\u00e1xima de 14 m, a\u00ednda que \u00e9 f\u00e1cil que o fondo mari\u00f1o ascenda at\u00e9 os 7 m do \"fondo rochoso\" (Steingrund), situado a uns 8 800 m de Helgoland en direcci\u00f3n nordeste.\nA illa principal div\u00eddese, comunmente, en tres \u00e1reas: \"Unterland\" (\"Terra baixa\"), \"Oberland\" (\"Terra superior\") que \u00e9 a meseta visible nas fotograf\u00edas e \"Mittelland\" (\"Terra Media\"), o espazo entre elas a un lado da illa. \"Unterland\", a pouca altura sobre o nivel do mar (a parte dereita da fotograf\u00eda) \u00e9 onde se atopa o porto; en realidade, corresponde a unha praia de cor m\u00e1is clara formada polo afundimento e erosi\u00f3n da parte sur da illa en tempos pasados. Ao norte est\u00e9ndense bancos de area a \u00e1mbolos dous lados da illa formando unhas \"pinzas\" de cangrexo que deixan entre elas unha zona (como un val fluvial) de maior profundidade. A \"Mittelland\" apareceu en 1947 como resultado das explosi\u00f3ns producidas pola Royal Navy brit\u00e1nica (o chamado \"Big Bang\") que alteraron notablemente o fondo mari\u00f1o ao redor da illa, dislocando o subsolo calcario, a\u00ednda que non alterou a forma nin altura da illa principal. A illa principal ten un porto (ou fondeadeiro) no parte sur e \u00e9 frecuentada por iates; aqu\u00ed termina o seu traxecto o transbordador que a une ao continente e trae ou leva aos numerosos turistas que visitan a illa. A arribada \u00e1 illa principal s\u00f3 pode facerse por d\u00faas estreitas canles de maior profundidade: unha ao noroeste, que conduce \u00e1 Enseada Norte, e outra ao sur, na Enseada Sur. F\u00f3ra destas d\u00faas zonas a profundidade red\u00facese enormemente impedindo a navegaci\u00f3n de barcos de maior calado. A profundidade \u00e9 m\u00ednima entre a illa maior e a menor. O punto m\u00e1is alto at\u00f3pase na illa principal, e est\u00e1 a uns 61 metros sobre o nivel do mar, en concreto na s\u00faa costa setentrional (al\u00ed instalouse unha antena de radio); a illada agulla rochosa \"Ana a Longa\" presenta actualmente unha altura de 47 m sobre o nivel do mar.\nXeolox\u00eda.\nA illa de Helgoland \u00e9 unha curiosidade xeol\u00f3xica: a presenza da caracter\u00edstica roca sedimentaria vermella da illa principal nesa zona do mar do Norte \u00e9 infrecuente: non se co\u00f1ecen outras formaci\u00f3ns similares de cant\u00eds na costa do mar do Norte; a formaci\u00f3n \u00e9 de principios do Eoceno. Existen tam\u00e9n pequenos xacementos de cobre nativo (na costa, entre as rocas) e creta, marga e xeso, que d\u00e1 a t\u00edpica cor branca alterna con vermello; constatouse a presenza de cobre (en forma de carbonato de cobre) na rocha branca: ao p\u00e9 dos cant\u00eds ad\u00f3itase atopar cobre nativo, en forma de pebidas de cor verdoso ou negro.\nNo pasado, cando o nivel do mar era m\u00e1is baixo, a illa ti\u00f1a unha extensi\u00f3n moito maior: a\u00ednda subsisten restos de construci\u00f3ns baixo o mar, non lonxe da illa (en direcci\u00f3n nordeste), entre cuxos muros mergullados os pescadores adoitan facer as s\u00faas mellores capturas: co\u00f1\u00e9ceselle co nome de \"fondo rochoso\".\nDa branca e baixa illa D\u00fcne extra\u00edase, at\u00e9 o s\u00e9culo XVIII, gran cantidade de xeso e creta (unha canteira subsiste a\u00ednda en Helgoland, no fondeadeiro sur): o subsolo da illa est\u00e1 composto por rochas carbonatadas sedimentarias, de cor branca, que d\u00e1 nome aos fondos que a rodean (\u00e9 a mesma rocha branca que proporciona as vetas da avermellada rocha de Helgoland). Unha ponte natural de rocha branca a un\u00eda, no pasado, \u00e1 illa maior: unha forte tormenta, seguida da forte erosi\u00f3n de varias grandes marus\u00edas e mareas, terminaron por arruinar e mergullar a branda rocha; na actualidade s\u00f3 quedan fondos moi claros de escasa profundidade que alcanzan unha cota de entre un e catro metros, dificultando a navegaci\u00f3n ou a aproximaci\u00f3n a D\u00fcne. Esta zona recibe o nome de \"Witte Klippe\" en alem\u00e1n e \"White Cliff\" en ingl\u00e9s (a s\u00faa traduci\u00f3n \u00e9 \"cant\u00eds brancos\").\nA parte sur de Helgoland (co\u00f1ecida como 'unter land' ou \"terras baixas\"), na cal se constru\u00edron gran cantidade de casas e fondeadeiros, corresponde a unha praia ou zona de afundimento formada polos detritos dos cant\u00eds, unha vez derru\u00eddos e desmoronados polas grandes mareas e marus\u00edas do pasado. Na actualidade, esta zona, de cor m\u00e1is clara, corresponde ao substrato calcario que une Helgoland con D\u00fcne e se prolonga, a baixa profundidade, baixo o mar.\nNa parte norte de Helgoland p\u00f3dese apreciar unha \"agulla de terra\" que \u00e9 o monumento natural m\u00e1is famoso de Helgoland, \"Lange Anna\" (\"Long Anna\" ou \"Tall Anna\"). \u00c9 unha columna de rocha de 47 metros de altura que se atopa ao noroeste da illa propiamente dita, dunhas 25 000 toneladas de peso; son restos do avermellado cantil que permanece separado da illa desde a ca\u00edda e erosi\u00f3n da terra que o rodeaba e o un\u00eda ao resto da mesma. En tempos modernos a s\u00faa base foi rodeada de formig\u00f3n (coloreado de vermello para que non se note nin destaque demasiado) cuxa misi\u00f3n \u00e9 impedir que as grandes marus\u00edas o erosionen e terminen por derrubalo no mar. Segundo os expertos, isto deber\u00eda bastar para permitir que subsista alg\u00fans centos de anos m\u00e1is. Para evitar a forza do mar do Norte (e a s\u00faa destrutiva erosi\u00f3n durante as grandes tormentas e mareas) constru\u00eduse un espig\u00f3n de protecci\u00f3n na zona norte.\nOs amantes das rochas poden conseguir na praia norte de D\u00fcne n\u00f3dulos de rocha aut\u00f3ctona co\u00f1ecida como \"Flint Heligoland. A\" mellor \u00e9poca \u00e9 o outono ou inverno, non tanto porque as fortes tormentas removen o fondo sen\u00f3n porque nesa zona existe no ver\u00e1n unha praia nudista que adoita estar bastante ocupada en toda a s\u00faa extensi\u00f3n.\nSubmarinismo.\nAg\u00e1s nas \u00e9pocas das grandes marus\u00edas ou con mal tempo p\u00f3dese mergullar e practicar o submarinismo ao redor da illa, a\u00ednda que con moito coidado, debido \u00e1 presenza de baixos fondos rochosos, correntes de marea e outros accidentes escabrosos. As profundidades poden caer abruptamente (sobre todo na zona oeste e sur), a\u00ednda que polo xeral non exceden os 15-20 metros e forman extensas mesetas submarinas; a zona m\u00e1is complicada \u00e9 a norte, moi rochosa e accidentada, con perigosos baixos e rompentes na marea baixa (existen fondos de s\u00f3 2 metros de profundidade a 2,5\u00a0km ao norte de Heligoland, as\u00ed como outro de 6 metros a case 4\u00a0km do extremo norte da illa).\nHelgoland, D\u00fcne e o Stein Grund (ou Fondo Rochoso) forman parte dunha meseta submarina con d\u00faas alturas ben diferenciadas: Helgoland-D\u00fcne ao oeste e Stein Grund ao leste; entre eles queda unha meseta bastante lisa con suave pendente tanto ao norte (profundidades m\u00e1ximas ao redor de 24-25 metros) como ao sur (profundidade m\u00e1xima: 30 metros ao sur do Loreley Bank). O sur da illa \u00e9 bastante abrupto e profundo con baixos de at\u00e9 43-48 metros. Helgoland xorde do mar como unha mole de cant\u00eds vermellos veteados de branco sobre os cales rompe o mar, \u00e1s veces con moita violencia; con todo os fondos que a rodean son moi distintos segundo a zona na que se mergulle.\nA parte oeste da illa presenta en xeral unha forte pendente submarina, unha prolongaci\u00f3n dos cant\u00eds derru\u00eddos: ao p\u00e9 dos mesmos a profundidade cae at\u00e9 os 10 metros rapidamente, estabiliz\u00e1ndose nunha chaira de grande extensi\u00f3n cunha cota m\u00e1xima de 20 metros. Este sector presenta cumes rochosos illados que soben at\u00e9 os 10 metros baixo o nivel do mar \u2013algo menos na marea baixa\u2013 que forman un \u201ccolar\u201d de cotas illadas desde a extremidade norte da illa at\u00e9 a rada sur, restos mergullados do cantil oeste afundido en tempos antigos. A pendente desta zona cae en direcci\u00f3n oeste bastante rapidamente, acadando os 48 metros en direcci\u00f3n suroeste: a profundidade en direcci\u00f3n oeste e noroeste \u00e9 menor.\nA parte noroeste \u00e9 sinxela: baixo o mar, partindo do espig\u00f3n norte, est\u00e9ndese unha crista submarina (prolongaci\u00f3n dos altos cant\u00eds da illa, cunha cota m\u00e1xima de 60 metros sobre o nivel do mar) con profundidades de 6 a 12 metros (6 no cume \u201cRepulse\u201d) que se alza sobre unha extensa chaira con cotas m\u00e1ximas de 16-18 metros; a profundidade aumenta a medida que nos diriximos ao norte onde baixa at\u00e9 os 22 metros: estamos na entrada da Rada Norte, unha especie de \u201cval\u201d mergullado que perde profundidade a medida que nos achegamos a Helgoland e l\u00e9vanos desde os 20 metros a dous quil\u00f3metros da illa at\u00e9 apenas 6 metros na antiga \u201cponte\u201d que un\u00eda a illa a D\u00fcne.\nA zona norte \u00e9 complicada: aqu\u00ed atopamos a cima mergullada \u201cNordhafen Knoll\u201d, o extremo norte dunha cordilleira mergullada que arrinca no D\u00fcne Bank (banco de rocas brancas que forman o subsolo de D\u00fcne) e prol\u00f3ngase, curvada, en direcci\u00f3n noroeste; aqu\u00ed abundan as rocas escuras ricas en cobre e carbonato de cobre. As profundidades oscilan entre os 2 metros ao norte de D\u00fcne e os 10 metros na base da crista, estabiliz\u00e1ndose a esa profundidade nunha grande extensi\u00f3n; unha pequena cima (Robbert, 2 metros baixo o nivel do mar) queda xusto ao norte de D\u00fcne. Ao oeste da crista as profundidades caen rapidamente: estamos na zona da Rada Norte, val submarino xa comentado; a zona leste presenta unha pendente m\u00e1is suave e est\u00e9ndese como unha gran meseta de m\u00e1is de 10 quil\u00f3metros de lonxitude en direcci\u00f3n leste-noroeste con profundidades m\u00e1ximas de 11-12 metros ao p\u00e9 da crista estabiliz\u00e1ndose nos 12-15 durante un longo treito. Ao norte os fondos caen, moi suavemente, at\u00e9 os 19-20 metros mentres que ao oeste a profundidade mantense nos 18-20 metros. O extremo norte desta crista, a chamada cima \u201cSele Brunn\u201d (\u201cSele Brunn Knoll\u201d), situada a case 4\u00a0km do extremo norte de Heligoland, presenta unha pequeno outeiro que se alza desde o fondo mari\u00f1o (10 metros de profundidade) at\u00e9 os apenas 6 metros baixo o nivel do mar e sup\u00f3n un gran perigo para a navegaci\u00f3n, sobre todo con forte marus\u00eda ou na baixamar (zona sinalizada con boias).\nA zona sur de Helgoland \u00e9 moi interesante: a pendente cae abruptamente desde a sa\u00edda da Rada Sur (e o seu embarcadoiro de ferrys e iates), forma un estreito \u201cfald\u00f3n\u201d na cota dos 18-20 metros e contin\u00faa caendo de modo acusado at\u00e9 caer aos 43 metros nunha fosa que se estabiliza e forma unha chaira submarina, a cal se estende en direcci\u00f3n sur-suroeste-oeste ascendendo suavemente at\u00e9 os 22-25 metros ao norte da illa. Entre Helgoland e D\u00fcne, hoxe mergullado, at\u00f3pase unha especie de crebaondas ou corredor natural, calizo, con formas de pinzas de cangrexo de baixa profundidade entre os cales se deslizan os barcos, xa que nesa zona a profundidade \u00e9 m\u00e1xima (8-10 metros).\nO sector oeste \u00e9 verdadeiramente interesante: partindo de D\u00fcne en direcci\u00f3n oeste-noroeste est\u00e9ndese unha ampla chaira submarina de escasa profundidade; esta zona alcanza os apenas 11-12 metros no \u201cLoreley Bank\u201d cun grande outeiro (case 1\u00a0km de di\u00e1metro) de suave pendente que se alza at\u00e9 os 10 metros baixo o nivel do mar. Ao sur do banco a profundidade cae abruptamente at\u00e9 os 30 metros dunha pequena fosa, pero se estabiliza nos 22-25 metros durante gran treito en todas direcci\u00f3ns.\nO \"Stein Grund\" (Fondo Rochoso) \u00e9 unha crista rochosa, antigas monta\u00f1as emerxidas, situadas a 8 200 metros ao noroeste de Helgoland: sobre unha extensa meseta submarina, que arrinca no subsolo branco de D\u00fcne e presenta unha profundidade mon\u00f3tona no intervalo 11-14 metros, lev\u00e1ntase unha crista submarina que corre en direcci\u00f3n suroeste-nordeste e se curva lixeiramente no seu parte norte. A crista en si xorde como unha elevaci\u00f3n de 8 metros de altura sobre a chaira circundante: a profundidade m\u00e1xima na s\u00faa parte sur \u00e9 de 13 metros, 15 metros no seu parte na s\u00faa parte oeste e noroeste pero ascende aos 12 metros do seu sector norte para caer aos 14 ao noroeste e manterse nos 13 metros ao leste. O Stein Grund presenta unha altura m\u00e1xima de 7 metros baixo o nivel do mar na s\u00faa parte sur, a\u00ednda que hai outras dous pequenos outeiros m\u00e1is en direcci\u00f3n norte; na extremidade norte do banco \u00e9rguese outro pequeno outeiro que alcanza os 7 metros de profundidade baixo o nivel do mar. Toda a zona \u00e9 perigosa para a navegaci\u00f3n, sobre todo durante a marea baixa e con marus\u00eda: existe unha boia de perigo.\nApenas a uns centos de metros en direcci\u00f3n leste xorden dous outeiros submarinos de 5 metros de altura que, a unha profundidade de 9 metros baixo o nivel do mar, supo\u00f1en dificultades para a navegaci\u00f3n durante a baixamar. Estes perigosos fondos est\u00e1n sinalados cunha boia. O resto do banco est\u00e9ndese con fondos de suave ca\u00edda en todas direcci\u00f3ns: a profundidade m\u00e1xima \u00e9 de 15-20 metros.\nNos arredores da illa os mergulladores atoparon restos arqueol\u00f3xicos que indican un extenso poboamento prehist\u00f3rico neste sector; en tempos prerromanos existiu un templo dedicado ao deus Forsites, Fosites ou Posites, quizais unha corrupci\u00f3n de Poseid\u00f3n. As antigas cartas indican que ao redor de Helgoland, m\u00e1is concretamente en direcci\u00f3n norte, nordeste e leste, exist\u00edan antigas construci\u00f3ns: non quedan restos das mesmas.\nFilatelia.\nMentres que Helgoland foi unha posesi\u00f3n brit\u00e1nica emit\u00edronse uns 20 selos entre 1867 e 1890. Estes te\u00f1en a particularidade de ser os primeiros selos en varias cores. Hai at\u00e9 oito impresi\u00f3ns dunha \u00fanica denominaci\u00f3n e tam\u00e9n un gran n\u00famero de reimpresi\u00f3ns que se co\u00f1ecen como as reimpresi\u00f3ns Berl\u00edn, Leipzig e Hamburgo, respectivamente. As reimpresi\u00f3ns Berl\u00edn son, en ocasi\u00f3ns, de mellor calidade que as orixinais. As reimpresi\u00f3ns foron realizadas entre 1875 e 1890. Polo tanto, moitas colecci\u00f3ns antigas conte\u00f1en reimpresi\u00f3ns no canto de orixinais. P\u00e9nsase que hab\u00eda uns sete mill\u00f3ns de reimpresi\u00f3ns fronte ao mill\u00f3n e medio de orixinais dos que poida que a metade se vendesen a trav\u00e9s das oficinas de correos e o resto a tratantes que os retiraron da circulaci\u00f3n.\nOs selos foron impresos pola Oficina Estatal de Impresi\u00f3ns de Prusia en Berl\u00edn. Foron denominados en Schillings de Hamburgo at\u00e9 1875 cando apareceron nos selos tanto a denominaci\u00f3n inglesa como a alem\u00e1 (as emisi\u00f3ns Farthing/Pfennig). Todos inclu\u00edan a silueta da ra\u00ed\u00f1a Vitoria do Reino Unido, ag\u00e1s o cuarto de maior valor, que representaban escudos de armas de Helgoland.\nOs selos emitidos te\u00f1en un valor de moderado a medio, con alg\u00fans rozando os 1 000 euros (2005). Alg\u00fans selos usados vend\u00e9ronse por 4 800 Euros en poxas e alg\u00fans sobre vend\u00e9ronse por 10 000-12 000 euros: isto leva sen d\u00fabida a falsificaci\u00f3ns. Posto que os selos usados te\u00f1en en ocasi\u00f3ns m\u00e1is valor que os que non foron usados, en ocasi\u00f3ns falsificouse a cancelaci\u00f3n postal.\nCiencia en Helgoland.\nNa illa existen varias estaci\u00f3ns cient\u00edficas, cada unha delas dedicada a cubrir investigaci\u00f3ns dunha rama distinta. Unha delas \u00e9 o estudo das mareas e as ondas do mar do Norte nas inmediaci\u00f3ns da illa: utiliza radares de apertura sint\u00e9tica cos cales se poden inferir as profundidades polas perturbaci\u00f3ns das ondas, unha vez analizadas por medio de modelos matem\u00e1ticos.\nExiste unha estaci\u00f3n meteorol\u00f3xica na cal se segue automaticamente e mide a radiaci\u00f3n solar cun pir\u00f3metro especial, a concentraci\u00f3n de aerosoles sobre a illa e o mar do Norte, a actividade fotosint\u00e9tica, a concentraci\u00f3n de nutrientes no mar, a direcci\u00f3n e temperatura do aire e outras investigaci\u00f3ns semellantes (por exemplo, a transparencia do aire), as cales se actualizan cada poucos minutos; existen tam\u00e9n varias c\u00e1maras web que permiten que os investigadores controlen \u2014remotamente\u2014 a estaci\u00f3n meteorol\u00f3xica e a s\u00faa contorna.\nFinalmente instalouse unha estaci\u00f3n meteorol\u00f3xica especial, a bordo dunha boia ancorada ao leste da illa, capaz de medir e transmitir por radio a temperatura superficial da auga."}
{"id": "415187", "revid": "5312", "url": "https://gl.wikipedia.org/wiki?curid=415187", "title": "Jos\u00e9 Luis \u00c1balos", "text": "Jos\u00e9 Luis \u00c1balos Meco, nado en Torrent (provincia de Valencia) o 9 de decembro de 1959, \u00e9 un pol\u00edtico espa\u00f1ol, membro do PSOE, deputado por Valencia deste partido nas IX, X, XI, XII, XIII e XIV lexislaturas. Tam\u00e9n foi ministro de Transportes, Mobilidade e Axenda Urbana (2020-2021)\u200b e ministro de Fomento (2018-2020) do Goberno de Espa\u00f1a.\nTraxectoria.\nPrimeiros anos: Formaci\u00f3n.\nA s\u00faa familia procede de Carboneras de Guadaza\u00f3n (provincia de Cuenca), mais el naceu o 9 de decembro de 1959 en Torrent (provincia de Valencia). \u00c9 fillo do toureiro Heliodoro \u00c1balos, \u00abCarbonerito\u00bb, quen durante a Guerra Civil, ofrec\u00eda a s\u00faa participaci\u00f3n de balde en festivais a prol da Rep\u00fablica. \nMentres estudaba no instituto traballaba nunha tenda de recordos e durante o Curso de Orientaci\u00f3n Universitaria (COU) pasou a unha xestor\u00eda. Tam\u00e9n colaborou no negocio familiar de bonecas artesanais xunto coas s\u00faas sete irm\u00e1s. \nMilitante nas Xuventudes Comunistas dende 1976, en 1978 ingresou no Partido Comunista de Espa\u00f1a (PCE) e, en 1981, pasou ao Partido Socialista Obrero Espa\u00f1ol (PSOE). Licenciouse en Maxisterio pola Universidade de Valencia, \u00e9 profesor de primaria en situaci\u00f3n de excedencia, e exerceu de docencia durante tres meses nun colexio de Quart de Poblet.\nPrincipio da carreira pol\u00edtica.\nEn 1983, comezou a s\u00faa carreira pol\u00edtica foi como xefe de gabinete do dolegado do goberno na Comunidade Valenci\u00e1. Despois, pasou a se-lo xefe de gabinete do conseller valenciano de Traballo e converteuse en Director de Cooperaci\u00f3n Internacional da generalita valenciana entre 1989 e-1992.\nEn 1995, e at\u00e9 o ano 2000, converteuse en secretario xeral da Agrupaci\u00f3n Socialista de Valencia, vencen no un congreso comarcal ao historiador Javier Paniagua. M\u00e1is tarde, no 1999, foi elixido concelleiro do Concello de Valencia, permanecendo at\u00e9 2009. Durante este etana na pol\u00edtica local, tam\u00e9n foi deputado provincial e voceiro do grupo municipal socialista no concello.\u200b\nNo 2000, no congreso do PSPV-PSOE, presentouse como candidato \u00e1 secretar\u00eda xeral do partido sendo derrotado por Joan Ignasi Pl\u00e1 mais, a pesar de todo, conseguiu a vicesecretar\u00eda xeral do partido; cargo que mantivo durante vairos anos.\nO 3 de decembro de 2009, trala renuncia de Inmaculada Rodr\u00edguez-Pi\u00f1eiro, accede ao Congreso dos Deputados por Valencia e renovou as actas de deputado nas elecci\u00f3ns posteriores. De 2012 a 2017, exerceu de secretario general do PSPV en Valencia.\nDo 24 de maio de 2017, despois do proceso de primarias no PSOE no que apoiou a Pedro S\u00e1nchez, foi elixido voceiro do grupo socialista no Congreso dos Deputados de xeito interino at\u00e9 o 19 de xu\u00f1o de 2017, en que tralo Congreso Federal do partido, foi substit\u00eddo no cargo por Margarita Robles e el pasou a desempe\u00f1ar a secretar\u00eda de organizaci\u00f3n do PSOE.\nMinistro.\nO 7 de xu\u00f1o de 2018 tomou posesi\u00f3n como ministro de Fomento do goberno de Pedro S\u00e1nchez, despois de prosperar a moci\u00f3n de censura contra Mariano Rajoy (PP), que \u00c1balos coordinou. En xaneiro de 2020, foi nomeado Ministro de Transportes, Mobilidade e Axenda Urbana no Segundo Goberno de pedro S\u00e1nchez, e tomou posesi\u00f3n o d\u00eda 13. A\u00ednda que se manti\u00f1an, basicamente, as mesmas competencias que no anterior Ministerio de Fomento, o cambio de denominaci\u00f3n obedeceu \u00e1 vontade de salientar cales eran os novos obxectivos do ministerio.\nEn 2020, durante a madrugada do 19 de xaneiro anunciouse unha reuni\u00f3n de \u00c1balos cunha delegaci\u00f3n venezolana no aeroporto de Barajas, na que ademais do ministro de Turismo de Venezuela F\u00e9lix Plasencia -axudante de FITUR- coincidiu coa vicepresidenta dese pa\u00eds, Delcy Rodr\u00edguez, que ti\u00f1a prohibido entrar no espazo Schengen. Despois de negalo inicialmente, \u00c1balos admitiu ter unha conversaci\u00f3n con Rodr\u00edguez, e engadiu que lle pediu a Rodr\u00edguez que tratase de non baixar do avi\u00f3n. Os partidos do PP e Cidad\u00e1ns manifestaron ent\u00f3n a s\u00faa vontade de solicitar a comparecencia do ministro no Congreso dos Deputados para que explicase o encontro. Posteriormente, f\u00edxose p\u00fablico que ese mesmo d\u00eda tivo lugar unha segunda reuni\u00f3n de 20 minutos, nunha sala VIP do empresa Sky Vallet no aeroporto. \nO 10 de xullo de 2021, anunciouse a s\u00faa sa\u00edda do equipo de goberno de Pedro S\u00e1nchez. O 30 de setembro de 2021 asumiu a presidencia da Comisi\u00f3n de Interior no Congreso dos Deputados.\nPol\u00e9micas.\nEn outubro de 2020, durante as restrici\u00f3ns por mor da pandemia de COVID-19, foi fotografado fumando no Congreso dos Deputados coa voceira do PSOE, Adriana Lastra, e sen respecta-la distancia de seguridade cuns periodistas; o, daquela, ministro admitiu os feitos, argumentando que \"non pod\u00eda actuar doutro xeito\" e que estaban os dous a fumar nun recuncho cando se achegaron varios xornalistas. Esa conduta foi denunciada por Toni Cant\u00f3, quen tuiteou que \u201cxa que est\u00e1n feitos doutra pasta, as normas non van con eles\u201d.\nEn novembro de 2021, o xornal dixital \"The Objective\" publicou unha serie de noticias, elaboradas pola periodista Ketty Garat, que provocaron pol\u00e9mica ao acusar ao exministro \u00c1balos de levar unha \"escura dobre vida\" insinuando a participaci\u00f3n de festas con mulleres e que, esas actividades, ser\u00edan a causa pola que foi destitu\u00eddo como ministro polo presidente Pedro S\u00e1nchez. O exministro foi entrevistado no programa \"Todo es verdad\", presentado por Risto Mejide en Cuatro, negando t\u00f3dolos feitos e anunciando unha querela penal.\nVida persoal.\nCasou en tres ocasi\u00f3ns e ten cinco fillos, entre cinco e trinta e oito anos de idade. En maio de 2020, trala difusi\u00f3n do seu enderezo familiar por parte do periodista Javier Negre, a familia sufriu un escrache no domicilio."}
{"id": "415188", "revid": "89787", "url": "https://gl.wikipedia.org/wiki?curid=415188", "title": "Isabel Cela\u00e1", "text": "Mar\u00eda Isabel Cela\u00e1 Di\u00e9guez, nada en Bilbao o 23 de maio de 1949, \u00e9 unha pol\u00edtica e catedr\u00e1tica de ensino secundario vasca, membro do Partido Socialista de Euskadi-Euskadiko Ezkerra (PSOE-EE) e actual portavoz e ministra de Educaci\u00f3n e Formaci\u00f3n Profesional do Goberno de Espa\u00f1a.\nTraxectoria pol\u00edtica.\nInicios.\nIniciouse na pol\u00edtica en 1987 como responsable do gabinete do conselleiro de Educaci\u00f3n, Universidades e Investigaci\u00f3n Jos\u00e9 Ram\u00f3n Recalde. Tras o breve interregno do goberno de coalici\u00f3n entre PNV, Eusko Alkartasuna e Euskadiko Ezkerra de 1991, foi viceconselleira de Educaci\u00f3n, Universidades e Investigaci\u00f3n con Fernando Buesa como conselleiro ata o fin da lexislatura (1995). Na seguinte lexislatura abandonou as responsabilidades educativas, sendo directora de gabinete do conselleiro de Xustiza, Econom\u00eda, Traballo e Seguridade Social, Ram\u00f3n J\u00e1uregui. Desde outubro de 1998 \u00e9 parlamentaria auton\u00f3mica vasca por Biscaia. Como parlamentaria foi responsable dos temas educativos do seu grupo. Entre 2008 e 2009 foi vicepresidenta primeira do Parlamento Vasco.\nConselleira de Educaci\u00f3n.\nDe 2009 a 2012 exerceu o cargo de conselleira de Educaci\u00f3n, Universidades e Investigaci\u00f3n no Goberno Vasco presidido por Patxi L\u00f3pez. Impulsou a reforma da Educaci\u00f3n P\u00fablica Vasca, apostando fortemente polo triling\u00fcismo e a incorporaci\u00f3n de novas tecnolox\u00edas en centros escolares, mediante o programa Eskola 2.0. Tam\u00e9n concedeu gran protagonismo \u00e1 Formaci\u00f3n Profesional.\nCela\u00e1 combateu o adoutrinamento nacionalista nas aulas. A s\u00faa primeira medida foi derrogar o curr\u00edculo escolar (marca o que deben estudar os alumnos ata os 16 anos) aprobado polo seu antecesor, Tontxu Campos (de Eusko Alkartasuna) para desposu\u00edr ao curr\u00edculo escolar da carga ideol\u00f3xica nacionalista que lle infundira o Goberno Vasco anterior, onde gobernaba o PNV en coalici\u00f3n con EA e Esquerda Unida. Entre outras cuesti\u00f3ns, ese curr\u00edculo fixaba o \u00e9uscaro como lingua preferente na comunidade. Cela\u00e1 equiparou \u00e9uscaro e castel\u00e1n ao mesmo nivel, de acordo ao biling\u00fcismo de Euskadi. Outro xesto, moi pol\u00e9mico, foi matizar no curr\u00edculo escolar o termo \u00abEuskal Herria\u00bb, borrando a entidade pol\u00edtica-administrativa que figuraba nos libros de texto, pero blindando o concepto cultural. \u00abNon o imos a eliminar pola sinxela raz\u00f3n de que Euskal Herria existe. \u00c9 o pa\u00eds do \u00e9uscaro e \u00e9 un territorio que temos de cultura com\u00fan, de lingua com\u00fan e que compartimos os vascos\u00bb, asegurou nunha das s\u00faas primeiras entrevistas como nova conselleira auton\u00f3mica..\nDurante a s\u00faa etapa como conselleira puxo en marcha os programas de presenza das v\u00edtimas do terrorismo nos centros educativos para que trasladasen a s\u00faa experiencia aos alumnos de Secundaria.\nFoi cabeza de lista do PSE-EE ao Senado pola circunscrici\u00f3n de Biscaia nas elecci\u00f3ns xerais de 2015 e 2016 pero non resultou elixida.\nMinistra de Educaci\u00f3n.\nCela\u00e1 foi elixida por Pedro S\u00e1nchez como ministra de Educaci\u00f3n e voceira do seu novo goberno, tras o \u00e9xito da moci\u00f3n de censura que o PSOE presentou contra o anterior goberno de Mariano Rajoy (PP) en xu\u00f1o de 2018.\nVida persoal.\nIsabel Cela\u00e1 \u00e9 licenciada en Filosof\u00eda e Letras e Dereito polas universidades de Deusto e de Valladolid. Est\u00e1 casada e \u00e9 nai de d\u00faas fillas. Ten acreditado o de \u00e9uscaro mediante o t\u00edtulo EGA. Viviu e estudou varios anos en Irlanda."}
{"id": "415189", "revid": "10599", "url": "https://gl.wikipedia.org/wiki?curid=415189", "title": "Mar\u00eda Isabel Cela\u00e1 Di\u00e9guez", "text": ""}
{"id": "415190", "revid": "10599", "url": "https://gl.wikipedia.org/wiki?curid=415190", "title": "Mar\u00eda Isabel Cela\u00e1", "text": ""}
{"id": "415191", "revid": "10599", "url": "https://gl.wikipedia.org/wiki?curid=415191", "title": "Isabel Cela\u00e1 Di\u00e9guez", "text": ""}
{"id": "415194", "revid": "865", "url": "https://gl.wikipedia.org/wiki?curid=415194", "title": "Boeing 737-400F", "text": ""}
{"id": "415195", "revid": "17467", "url": "https://gl.wikipedia.org/wiki?curid=415195", "title": "Bombardier CS100", "text": ""}
{"id": "415196", "revid": "865", "url": "https://gl.wikipedia.org/wiki?curid=415196", "title": "Junkers F 13", "text": ""}
{"id": "415197", "revid": "72012", "url": "https://gl.wikipedia.org/wiki?curid=415197", "title": "Atlas SLV-3 Centaur D", "text": ""}
{"id": "415198", "revid": "72012", "url": "https://gl.wikipedia.org/wiki?curid=415198", "title": "Atlas SLV-3C Centaur D", "text": ""}
{"id": "415199", "revid": "15490", "url": "https://gl.wikipedia.org/wiki?curid=415199", "title": "Dolores Delgado", "text": "Dolores Delgado Garc\u00eda, nada en Madrid o 9 de novembro de 1962, \u00e9 unha fiscal espa\u00f1ola, actual Fiscal Xeral do Estado.\nTraxectoria.\nLicenciada en Dereito pola Universidade Aut\u00f3noma de Madrid (UAM), cursou tam\u00e9n un m\u00e1ster impartido pola Escola de Pr\u00e1ctica Xur\u00eddica de Madrid e a Universidade Complutense.\u200b Ga\u00f1ou unha praza de fiscal por oposici\u00f3n en 1989.\u200b Traballou como fiscal no Tribunal Superior de Xustiza de Catalu\u00f1a (1989-1993),\u200b na Fiscal\u00eda Especial Antidroga,\u200b e, desde 1993, na Audiencia Nacional.\nPr\u00f3xima a Baltasar Garz\u00f3n,\u200b \u00e9 experta na loita contra o terrorismo xihadista.\u200b\u200b\u200b En 2013 mostrouse en contra da entrega a Su\u00edza do inform\u00e1tico francoitaliano Herv\u00e9 Falciani.\u200b Delgado, que participou como fiscal no caso de Adolfo Scilingo,\u200b mostrouse contraria a recortes ao principio de xustiza universal.\u200b Membro da Uni\u00f3n Progresista de Fiscais, en abril de 2018 converteuse en vogal do Consello Fiscal.\nMinistra de Xustiza.\nO 7 de xu\u00f1o de 2018 tomou posesi\u00f3n como ministra de Xustiza do goberno de Pedro S\u00e1nchez, despois de prosperar a moci\u00f3n de censura contra Mariano Rajoy. Cesou o 13 de xaneiro de 2020, sendo substitu\u00edda por Juan Carlos Campo."}
{"id": "415200", "revid": "10599", "url": "https://gl.wikipedia.org/wiki?curid=415200", "title": "Dolores Delgado Garc\u00eda", "text": ""}
{"id": "415201", "revid": "72012", "url": "https://gl.wikipedia.org/wiki?curid=415201", "title": "Atlas SLV-3C Centaur", "text": ""}
{"id": "415206", "revid": "865", "url": "https://gl.wikipedia.org/wiki?curid=415206", "title": "Vickers Vimy", "text": "O Vickers Vimy foi un bombardeiro pesado brit\u00e1nico desenvolvido e fabricado por Vickers Limited. Desenvolvido durante as derradeiras etapas da primeira guerra mundial para equipar \u00e1 Royal Air Force (RAF), o Vimy foi dese\u00f1ado por Reginald Kirshaw \"Rex\" Pierson, o dese\u00f1ador xefe de Vickers.\nS\u00f3 un feixe de unidades entraran en servizo no momento do Armisticio do 11 de novembro de 1918, polo que o modelo non foi usado en operaci\u00f3ns de combate activo durante o conflito. Pouco despois o Vimy converteuse no n\u00facleo da forza de bombardeiros pesados da RAF durante os anos 20. O Vimy tivo \u00e9xito tanto na aviaci\u00f3n militar como civil, sendo usado para o \u00faltimo prop\u00f3sito o modelo Vimy Commercial. Un derivado de transporte do Vimy, o Vickers Vernon, converteuse no primeiro avi\u00f3n de transporte dedicado a tropas en ser operado pola RAF.\nDurante o per\u00edodo de entreguerras o Vimy estableceu varios destacados r\u00e9cords para voos de longa distancia; quizais o m\u00e1is celebrado e significativo foi o primeiro cruzamento sen escalas do oc\u00e9ano Atl\u00e1ntico, realizado por John Alcock e Arthur Brown en xu\u00f1o de 1919. Outros fitos realizados polo Vimy foi voar dende o Reino Unido ata destinos como Sur\u00e1frica e Australia. O modelo continuou sendo operado ata os anos 30, tanto en servizos militares como civ\u00eds."}
{"id": "415207", "revid": "865", "url": "https://gl.wikipedia.org/wiki?curid=415207", "title": "BAe 146", "text": ""}
{"id": "415208", "revid": "865", "url": "https://gl.wikipedia.org/wiki?curid=415208", "title": "Vickers Vimy Commercial", "text": ""}
{"id": "415209", "revid": "22570", "url": "https://gl.wikipedia.org/wiki?curid=415209", "title": "Lisunov Li-2", "text": "O Lisunov Li-2, orixinalmente designado PS-84, foi unha versi\u00f3n fabricada baixo licenza do Douglas DC-3. Foi producido pola F\u00e1brica #84 en Moscova-Khimki e, despois da s\u00faa evacuaci\u00f3n en 1941, por TAPO en Tashkent. O proxecto foi dirixido polo enxe\u00f1eiro aeronautico Boris Pavlovich Lisunov."}
{"id": "415210", "revid": "98629", "url": "https://gl.wikipedia.org/wiki?curid=415210", "title": "Tupolev Tu-70", "text": "O Tupolev Tu-70 (designaci\u00f3n OTAN: Cart) foi unha variante de pasaxeiros do bombardeiro sovi\u00e9tico Tu-4 (que fora unha copia do Boeing B-29 Superfortress realizada mediante enxe\u00f1ar\u00eda inversa) dese\u00f1ada inmediatamente despois do final da segunda guerra mundial. Usaba varios compo\u00f1entes de Boeing B-29 que realizaran aterraxes de emerxencia na Uni\u00f3n Sovi\u00e9tica despois de quedar sen combustible tras bombardear Xap\u00f3n. Tivo a primeira fuselaxe presurizada da Uni\u00f3n Sovi\u00e9tica e voou por vez primeira o 27 de novembro de 1946. O avi\u00f3n probouse con \u00e9xito e foi recomendado para a fabricaci\u00f3n en serie, pero finalmente non foi producido debido a que hab\u00eda m\u00e1is presi\u00f3n por fabricar avi\u00f3ns militares e porque Aeroflot non ti\u00f1a requirimentos para un aparello dese tipo.\nDese\u00f1o e desenvolvemento.\nDespois de rematar o traballo b\u00e1sico de dese\u00f1o do bombardeiro Tu-4, Tupolev decidiu dese\u00f1ar unha variante de pasaxeiros con fuselaxe presurizada, d\u00e1ndolle a designaci\u00f3n interna de Tu-70. Pretend\u00edase usar a maior parte de compo\u00f1entes do Tu-4 posible para reducir custos e aforrar tempo no desenvolvemento. Trat\u00e1base dun avi\u00f3n monoplano cunha longa \u00e1 cantilever, tren de aterraxe en triciclo e impulsado por catro motores radiais Shvetsov ASh-73TK. Os traballos de dese\u00f1o cunha maqueta comezaron en febreiro de 1946 e o Consello de Ministros confirmou o pedido dun \u00fanico prototipo se mes seguinte. A decisi\u00f3n de fabricar o Tu-12, como as\u00ed ser\u00eda co\u00f1ecido, tomar\u00edase despois das probas.\nPara acelerar a construci\u00f3n do prototipo us\u00e1ronse varios compo\u00f1entes de dous B-29. Entre estes atop\u00e1banse os paneis exteriores das \u00e1s, as cubertas dos motores, os flaps, o tren de aterraxe, a montaxe de cola e parte do equipamento interno. A secci\u00f3n central da \u00e1 redese\u00f1ouse, ampli\u00e1ndose a envergadura. A fuselaxe presurizada era completamente nova e cambiou a posici\u00f3n das \u00e1s, pasando dunha \u00e1 media a uha baixa. O parabrisas da cabina de mando cambiouse por unha configuraci\u00f3n \"escalonada\" m\u00e1is convencional. Propux\u00e9ronse tres esquemas distintos para a configuraci\u00f3n da cabina, unha versi\u00f3n VIP para o goberno, un modelo con varias clases para 40-48 pasaxeiros, e unha configuraci\u00f3n pura de pasaxe con 72 asentos.\nO Tu-70 completouse en outubro de 1946, pero non realizou o seu primeiro voo ata o 27 de novembro. As probas do fabricante comezaron en outubro pero un incendio nun motor no cuarto voo fixo que o avi\u00f3n tivese un accidente na aterraxe. O incendio atribu\u00eduse a un defecto no dese\u00f1o do sistema de control do supercompresor de fabricaci\u00f3n estadounidense, pero identificar e arranxar o problema prolongou as probas ata outubro de 1947. Foi redesignado como Tu-70 cando foi avaliado polo Estado, rematando as probas de aceptaci\u00f3n o 14 de decembro. O avi\u00f3n cumpriu todos os obxectivos de dese\u00f1o, pero non foi aceptado para a fabricaci\u00f3n xa que as f\u00e1bricas estaban comprometidas coa produci\u00f3n de aparellos cunha prioridade m\u00e1is alta e Aeroflot non necesitaba o modelo xa que estaba satisfeita cos seus Ilyushin Il-12.\nO avi\u00f3n enviouse ao Instituto de Investigaci\u00f3n Cient\u00edfica da Forza A\u00e9rea para ser avaliado como transporte militar en decembro de 1951. Despois usouse para distintas probas antes de ser desguazado en 1954. O seu dese\u00f1o modificouse para servir como tranporte militar como o Tupolev Tu-75, pero non chegou a ser fabricado."}
{"id": "415211", "revid": "15490", "url": "https://gl.wikipedia.org/wiki?curid=415211", "title": "Fernando Grande-Marlaska", "text": "Fernando Grande-Marlaska G\u00f3mez, nado en Bilbao o 26 de xullo de 1962, \u00e9 un maxistrado espa\u00f1ol, actual ministro do Interior do Goberno de Espa\u00f1a.\nTraxectoria.\nIngresou na carreira xudicial en 1987 e ata 1989 prestou servizo no Xulgado de primeira instancia de Santo\u00f1a, en Cantabria, onde investigou o suicidio de Rafael Escobedo, condenado polo crime dos marqueses de Urquijo.\u200b En 1990 pasa ao Xulgado de Instruci\u00f3n n\u00ba 2 de Bilbao, no que permanece durante nove anos. Promociona nese momento a presidente da Secci\u00f3n Sexta do Penal da Audiencia Provincial de Biscaia.\nEn 2003 inst\u00e1lase en Madrid, como titular do Xulgado de Instruci\u00f3n n\u00ba 36.\nMaxistrado da Audiencia Nacional.\nDende 2004 e ata o 30 de xu\u00f1o de 2006 exerceu no Xulgado Central de Instruci\u00f3n n\u00famero 5 da Audiencia Nacional, substitu\u00edndo provisionalmente ao seu titular, o xu\u00edz Baltasar Garz\u00f3n. Destacou pola instruci\u00f3n de causas contra a banda terrorista ETA, paralizando manifestaci\u00f3ns da esquerda abertzale e ordenando a entrada en prisi\u00f3n de Arnaldo Otegi e pola intervenci\u00f3n policial da organizaci\u00f3n F\u00f3rum Filat\u00e9lico\u200b. Ao reincorporarse Garz\u00f3n \u00e1 s\u00faa praza (o 1 de xullo de 2006) quedou adscrito \u00e1 Sala do Penal da Audiencia Nacional. Presentouse como candidato independente ao Consello Xeral do Poder Xudicial (2006), pero non foi elixido.\nEn 2007 asumiu a titularidade do Xulgado Central de Instruci\u00f3n n\u00ba 3 da Audiencia Nacional, en substituci\u00f3n de Teresa Palacios.\nNese momento faise cargo do caso m\u00e1is importante: o accidente do Yak-42 en Turqu\u00eda que custou a vida a 62 militares o 26 de maio de 2003 cando regresaban de Afganist\u00e1n. Con todo aos catro meses de chegar ao xulgado, o 1 de xu\u00f1o de 2007, arquivou o caso, e atribu\u00edu as responsabilidades \u00e1 tripulaci\u00f3n ucra\u00edna, eximindo ao Ministerio de Defensa do accidente por contratar un avi\u00f3n inseguro. Con todo, o 22 de xaneiro de 2008, a Secci\u00f3n Cuarta da Sala do Penal revogou por unanimidade o arquivo, alegando que o xu\u00edz non practicara dilixencia algunha e indefensi\u00f3n das v\u00edtimas. Unha vez reaberto o sumario, citou como testemu\u00f1as \u00e1 c\u00fapula militar do momento, e aos exministros Federico Trillo e Jos\u00e9 Bono. Finalmente o 20 de maio de 2008, imputou por 62 homicidios por imprudencia grave, a cinco altos mandos militares, entre eles o xefe do Estado Maior da Defensa, Antonio Moreno, m\u00e1ximo xefe da c\u00fapula militar no momento do accidente.\nO 30 de agosto de 2007 decretou a apertura de xu\u00edzo oral por inxurias \u00e1 Coroa a varios artistas gr\u00e1ficos. En xu\u00f1o de 2007 decidiu arquivar a causa aberta contra catro directivos de Air Madrid por presunta estafa cometida durante a crise que afectou \u00e1 aeroli\u00f1a en decembro de 2006 e, en setembro de 2007, rexeitou os recursos de apelaci\u00f3n presentados pola Asociaci\u00f3n Xeral de Consumidores e Usuarios e a Organizaci\u00f3n de Consumidores e Usuarios (OCU) contra o arquivo do auto.\nO 23 de febreiro de 2012 foi nomeado presidente da Sala Penal da Audiencia Nacional en substituci\u00f3n de Javier G\u00f3mez Berm\u00fadez.\nO 29 de novembro de 2013 foi designado vogal do Consello Xeral do Poder Xudicial, a proposta do Partido Popular, polo Senado.\nMinistro do Interior.\nO 7 de xu\u00f1o de 2018 tomou posesi\u00f3n como ministro do Interior do goberno de Pedro S\u00e1nchez, despois de prosperar a moci\u00f3n de censura contra Mariano Rajoy."}
{"id": "415221", "revid": "5863", "url": "https://gl.wikipedia.org/wiki?curid=415221", "title": "Tese doutoral", "text": ""}
{"id": "415222", "revid": "56817", "url": "https://gl.wikipedia.org/wiki?curid=415222", "title": "Katerina Lahn\u00f3", "text": "Katerina Oleks\u00e0ndrova Lahn\u00f3 (en ucra\u00edno \u041a\u0430\u0442\u0435\u0440\u0438\u0301\u043d\u0430 \u041e\u043b\u0435\u043a\u0441\u0430\u0301\u043d\u0434\u0440\u0456\u0432\u043d\u0430 \u041b\u0430\u0433\u043d\u043e\u0301), nada en Lviv o 27 de decembro de 1989, \u00e9 unha xadrecista ucra\u00edna.\nTraxectoria.\nFoi nomeada Gran Mestra o 29 de abril de 2002, batendo o r\u00e9cord de Judit Polg\u00e1r como a xadrecista m\u00e1is nova en acadar o t\u00edtulo."}
{"id": "415223", "revid": "5863", "url": "https://gl.wikipedia.org/wiki?curid=415223", "title": "Daniel Fraga y Aguiar", "text": ""}
{"id": "415228", "revid": "89787", "url": "https://gl.wikipedia.org/wiki?curid=415228", "title": "Pupa", "text": "Unha pupa (do lat\u00edn p\u016bpa, 'boneca') \u00e9 un dos estadios vitais dalg\u00fans insectos que sofren transformaci\u00f3ns (metamorfose) entre os estados inmaturos e maduros. O estadio pupal enc\u00f3ntrase s\u00f3 nos insectos holomet\u00e1bolos, que experimentan unha metamorfose completa e pasan por catro estadios vitais: ovo, larva, pupa e imago (adulto). Os procesos necesarios para entrar e completar o estadio pupal est\u00e1n controlados polas hormonas dos insectos, especialmente a hormona xuvenil, a hormona protoracicotr\u00f3pica e a ecdisona.\nAs pupas de diferentes grupos de insectos te\u00f1en diferentes nomes, como cris\u00e1lide no caso das pupas das bolboretas. As pupas poden estar cubertas nalg\u00fans grupos de insectos por outras estruturas como casulos, ni\u00f1os ou cubertas exoesquel\u00e9ticas.\nPosici\u00f3n no ciclo vital.\nO estadio pupal \u00e9 o que segue ao estadio larvario e precede ao estado adulto (imago) nos insectos con metamorfose completa. A pupa \u00e9 un estadio que non se alimenta, e na maior parte dos casos \u00e9 s\u00e9sil. Durante a pupaci\u00f3n empezan a formarse as estruturas do adulto e a desaparecer as larvarias. As estruturas adultas crecen a partir de discos imaxinais.\nDuraci\u00f3n.\nA pupaci\u00f3n pode durar semanas, meses ou mesmo anos, o cal depende da especie e da temperatura. Por exemplo, a pupaci\u00f3n dura de oito a quince d\u00edas na bolboeta monarca. A pupa pode entrar en dormancia ou diapausa ata que se chegue \u00e1 estaci\u00f3n apropiada para emerxer como adulto. En climas temperados as pupas xeralmente permanecen en estado dormente durante o inverno, mentres que nos tr\u00f3picos as pupas adoitan estar dormentes durante a estaci\u00f3n seca.\nEmerxencia.\nOs insectos emerxen (\"eclosionan\", saen da cuberta da pupa) rachando a cuberta pupal. A maior\u00eda das bolboretas emerxen pola ma\u00f1\u00e1. Nos mosquitos ten lugar polo ser\u00e1n ou na noite. Nas pulgas o proceso \u00e9 desencadeado por vibraci\u00f3ns que indican a posible presenza dun h\u00f3spede axeitado. Antes da s\u00faa sa\u00edda, o adulto que est\u00e1 dentro do exoesqueleto pupal denom\u00ednase \"farato\". Unha vez que o farato adulto eclosionou da pupa, o esqueleto pupal baleiro denom\u00ednase exuvia.\nApareamento pupal.\nNuns poucos taxons de lepid\u00f3pteros, como \"Heliconius\", o apareamento pupal \u00e9 unha forma extrema de estratexia reprodutiva na cal o macho adulto se aparea coa pupa femia a piques de emerxer, ou coa femia acabada de mudar; isto est\u00e1 acompa\u00f1ado por outras acci\u00f3ns como tapar o sistema reprodutor da femia cun tap\u00f3n de apareamento (ou \"sphragis\", palabra latina procedente do grego \u03c3\u03c6\u03c1\u03b1\u03b3\u03af\u03b4\u03b1, \"sfragida\", 'selo'), impedindo o acceso doutros machos, ou exsudando unha feromona antiafrodis\u00edaca.\nDefensa.\nAs pupas normalmente son inm\u00f3biles e est\u00e1n practicamente indefensas. Para solucionar isto unha estratexia com\u00fan \u00e9 estar situadas nun lugar ben agochado ou que pase desapercibido. Algunhas especies de bolboretas lic\u00e9nidas son protexidas no seu estadio pupal por formigas. Outro medio de defensa das pupas doutras especies \u00e9 a s\u00faa capacidadede de emitir sons ou vibraci\u00f3ns que espantan os potenciais depredadores. Unhas poucas especies te\u00f1en defensas qu\u00edmicas como secreci\u00f3ns t\u00f3xicas. As pupas dos himen\u00f3pteros sociais son protexidas polos membros adultos da colmea.\nTipos.\nBase\u00e1ndose na presenza ou ausencia de mand\u00edbulas articuladas, que o insecto emprega para sa\u00edr do estoxo pupal ou do casulo, as pupas poden clasificarse en dous tipos:\nBas\u00e1ndose en se os ap\u00e9ndices pupais est\u00e1n libres (mesmo poden ser m\u00f3biles, a\u00ednda que normalmente est\u00e1n inactivos) ou pegados completamente ao corpo (inm\u00f3biles), as pupas poden clasificarse en tres tipos:\nCris\u00e1lide.\nUnha cris\u00e1lide (do lat\u00edn \"chrysallis\", procedente do grego \u03c7\u03c1\u03c5\u03c3\u03b1\u03bb\u03bb\u03af\u03c2, \"chrysall\u00eds\", plural: \"chrysalides\", tam\u00e9n co\u00f1ecida como \"aurelia\"), \u00e9 o estadio pupal das bolboretas. O termo ten que ver coa coloraci\u00f3n met\u00e1lica dourada que te\u00f1en as pupas de moitas bolboretas (ver imaxe), xa que en grego \u03c7\u03c1\u03c5\u03c3\u03cc\u03c2, \"chrys\u00f3s\" significa ouro. O outro nome, \"aurelia\", est\u00e1 relacionado co lat\u00edn \"aurum\", 'ouro'.\nCando a eiruga completou o seu crecemento, fai un bot\u00f3n de seda que utiliza para fixar o seu corpo a unha folla ou poli\u00f1a. Ent\u00f3n a pel da eiruga despr\u00e9ndese por \u00faltima vez. Baixo a s\u00faa vella pel hai unha dura pel que cobre o animal, que constit\u00fae a cris\u00e1lide.\nComo as cris\u00e1lides son frecuentemente vistosas e formadas nun lugar exterior, son os exemplos m\u00e1is familiares de pupas. A maior\u00eda das cris\u00e1lides est\u00e1n fixadas a unha superficie por unha almofadi\u00f1a de seda similar a un velcro fiada pola eiruga, xeralmente cementada \u00e1 pate lateral dunha percha, e polo gancho ou ganchos \"cremastrais\" que sobresaen da parte posterior da cris\u00e1lide ou \"crem\u00e1ster\" do extremo do abdome pupal, polo cal a eiruga se fixa \u00e1 almofadi\u00f1a de seda (do grego \"kremastos\" 'suspendido').\nComo noutros tipos de pupas, no estadio de cris\u00e1lide na maior\u00eda das bolboretas a pupa ten poucos movementos corporais. Por\u00e9n, algunhas pupas de \nbolboretas poden mover os seus segmentos abdominais para producir sons ou para espantar potenciais depredadores. Dentro da cris\u00e1lide, ten lugar o crecemento e diferenciaci\u00f3n do animal. A bolboreta adulta emerxe (eclosiona) da cris\u00e1lide e expande as s\u00faas \u00e1s ao bombear hemolinfa nas veas das \u00e1s. A\u00ednda que este cambio r\u00e1pido de pupa a imago ch\u00e1mase a mi\u00fado metamorfose, a metamorfose \u00e9 realmente a serie completa de cambios que o insecto sofre desde ovo a adulto.\nCando emerxe, a bolboreta usa un l\u00edquido con encimas, chamado cocoonase, que abranda a cuberta da cris\u00e1lide. Ademais, usa d\u00faas garras afiadas localizadas nas grosas articulaci\u00f3ns da base das \u00e1s anteriores para axudarse a sa\u00edr. Unha vez emerxida da cris\u00e1lide, a bolboreta xeralmente permanece pousada na cuberta baleira mentres se expande e endurece as \u00e1s. Por\u00e9n, se a cris\u00e1lide estaba preto do chan (como en caso de caer), a bolboreta atopar\u00e1 outra superfice vertical para repousar e endurecer as \u00e1s (como un muro ou valado).\nAs pupas de avela\u00ed\u00f1as son xeralmente de cores escuras e poden formarse en celas baixo terra, libres no chan, ou a s\u00faa pupa pode estar dentro dunha c\u00e1psula protectora de seda chamada \"casulo\". A pupa dalgunhas especies como a \"Sesia apiforme\" desenvolve agudas cristas no exterior chamadas admin\u00edculas que permiten que a pupa se mova do seu lugar de ocultamento dentro dun tronco de \u00e1rbore cando \u00e9 o momento de que emerxa o adulto.\n\u00c9 importante diferenciar entre pupa, cris\u00e1lide e casulo. A pupa \u00e9 o estadio entre os estadios de larva e de adulto. A cris\u00e1lide xeralmente ref\u00edrese a unha pupa de bolboreta a\u00ednda que os termos poden ser confundidos, xa que hai algunha avela\u00ed\u00f1as cuxas pupas lembran cris\u00e1lides, por exemplo, as avela\u00ed\u00f1as da familia Pterophoridae e algunhas Geometridae. Un casulo \u00e9 un estoxo de seda que as avela\u00ed\u00f1as, e \u00e1s veces outros insectos, f\u00edan arredor da pupa.\nCasulo.\nUn casulo \u00e9 unha envoltura tecida con seda que constr\u00faen moitas avela\u00ed\u00f1as e eirugas e outras numerosas larvas de insectos holomet\u00e1bolos como cuberta protectora para a pupa.\nOs casulos poden ser duros ou brandos, opacos ou transl\u00facidos, de malla compacta ou de malla solta, de varias cores, ou compostos de m\u00faltiples capas, o cal depende da especie. Moitas eirugas de avela\u00ed\u00f1as despr\u00e9ndense de pelos larvarios (sedas) e incorp\u00f3ranos ao casulo; se estes pelos son urticantes ent\u00f3n o casulo \u00e9 tam\u00e9n irritante ao tacto. Algunhas larvas adhiren pequenas poli\u00f1as, paquetes fecais ou cachos de vexetaci\u00f3n ao exterior do casulo para intentar camuflalo para que pase inadvertido aos predadores. Outras tecen o casulo nun lugar agochado (baixo unha folla, nunha greta, preto dabase dun tronco, pendurado dunha poli\u00f1a ou oculto nas follas ca\u00eddas.\nA seda do casulo do verme da seda (\"Bombyx mori\", unha avela\u00ed\u00f1a) pode ser desenredado para obter fibras de seda, o que fixo desde moi antigo a esta especie o lepid\u00f3ptero economicamente m\u00e1is importante. O verme da seda \u00e9 o \u00fanico lepid\u00f3ptero completamente domesticado e foi resultado de crianza e cruzamentos, polo que nesta variedade non existe na natureza.\nOs insectos que pupan nun casulo deben finalmente sa\u00edr del, e fano porque a pupa o corta e se abre paso ao exterior ou porque segregan encimas, chamados cocoonases, que abrandan o casulo. Alg\u00fans casulos son constru\u00eddos incorporando no dese\u00f1o li\u00f1as de debilidade ao longo das cales rachan o casulo desde o interior, ou con buratos de sa\u00edda que s\u00f3 permiten o paso en direcci\u00f3n de sa\u00edda; tales caracter\u00edsticas facilitan o escape do insecto adulto unha vez que emerxe da pel pupal.\nPupario.\nAlgunhas pupas permanecen dentro do exoesqueleto do \u00ednstar larvario final e esta cuberta larvaria denom\u00ednase pupario. As moscas do grupo Muscomorpha te\u00f1en puparios, como tam\u00e9n os membros da orde Strepsiptera e a familia de hem\u00edpteros Aleyrodidae."}
{"id": "415230", "revid": "63181", "url": "https://gl.wikipedia.org/wiki?curid=415230", "title": "Nousiainen", "text": "Nousiainen (en sueco \"Nousis\") \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 4\u00a0790 habitantes. A superficie do termo municipal \u00e9 de 199,55 km2, dos cales 0,57\u00a0km2 son auga. O concello ten unha densidade de poboaci\u00f3n de 24,07 hab./km\u00b2.\nLimita cos municipios de Aura, Masku, Raisio, Myn\u00e4m\u00e4ki, P\u00f6yty\u00e4, Rusko e Turku.\nO concello \u00e9 uniling\u00fce en fin\u00e9s."}
{"id": "415232", "revid": "23204", "url": "https://gl.wikipedia.org/wiki?curid=415232", "title": "Naantali", "text": "Naantali (en sueco \"N\u00e5dendal\") \u00e9 unha cidade de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 19\u00a0155 habitantes. A superficie do termo municipal \u00e9 de 687,98 km2, dos cales 375,61\u00a0km2 son auga. O concello ten unha densidade de poboaci\u00f3n de 61,32 hab./km\u00b2.\nLimita cos municipios de Pargas, Masku, Raisio, Taivassalo e Turku.\nEn Naantali enc\u00f3ntrase Moomin World, un parque tem\u00e1tico situado na illa de Kailo ambientado nas personaxes de Tove Jansson \"Mumintroll\".\nO concello \u00e9 uniling\u00fce en fin\u00e9s.\nCidades irm\u00e1s.\nNaantali est\u00e1 irmandada con:"}
{"id": "415233", "revid": "72012", "url": "https://gl.wikipedia.org/wiki?curid=415233", "title": "Atlas-Centaur", "text": ""}
{"id": "415234", "revid": "72012", "url": "https://gl.wikipedia.org/wiki?curid=415234", "title": "Atlas SLV-3D Centaur D", "text": ""}
{"id": "415236", "revid": "89787", "url": "https://gl.wikipedia.org/wiki?curid=415236", "title": "Mikoyan", "text": "Russian Aircraft Corporation MiG (ruso: \u0420\u043e\u0441\u0441\u0438\u0439\u0441\u043a\u0430\u044f \u0441\u0430\u043c\u043e\u043b\u0435\u0442\u043e\u0441\u0442\u0440\u043e\u0438\u0442\u0435\u043b\u044c\u043d\u0430\u044f \u043a\u043e\u0440\u043f\u043e\u0440\u0430\u0446\u0438\u044f \u00ab\u041c\u0438\u0413\u00bb) \u00e9 unha empresa aeroespacial rusa. A s\u00faa sede at\u00f3pase no distrito de Begovoy de Moscova.\nOs avi\u00f3ns MiG son un elemento b\u00e1sico das forzas a\u00e9reas sovi\u00e9tica e rusa, e a Uni\u00f3n Sovi\u00e9tica vendeu moitos deses aparellos dentro da s\u00faa esfera de influencia. Foron usados polos ex\u00e9rcitos de Corea do Norte, Vietnam do Norte, India e tam\u00e9n en confrontaci\u00f3ns a\u00e9reas con forzas estadounidenses e aliadas, ademais de formar parte das forzas a\u00e9reas de moitas naci\u00f3ns \u00e1rabes.\nNo ano 2006 Mikoyan converteuse nunha divisi\u00f3n de United Aircraft Corporation tras unha fusi\u00f3n con Ilyushin, Irkut, Sukhoi, Tupolev, e Yakovlev por un decreto do presidente ruso Vladimir Putin."}
{"id": "415237", "revid": "5863", "url": "https://gl.wikipedia.org/wiki?curid=415237", "title": "Xard\u00edns da Ferradura", "text": ""}
{"id": "415238", "revid": "15490", "url": "https://gl.wikipedia.org/wiki?curid=415238", "title": "Lonxitude", "text": "A lonxitude \u00e9 un concepto m\u00e9trico definible para entidades xeom\u00e9tricas sobre a que se definiu unha distancia. M\u00e1is concretamente, dado un segmento, curva ou li\u00f1a fina, p\u00f3dese definir a s\u00faa lonxitude a partir da noci\u00f3n de distancia. Con todo, non debe confundirse lonxitude con distancia, xa que para unha curva xeral (non para un segmento recto) a distancia entre dous puntos calquera da mesma \u00e9 sempre inferior \u00e1 lonxitude da curva comprendida entre eses dous puntos. Igualmente a noci\u00f3n matem\u00e1tica de lonxitude pode identificarse coa magnitude f\u00edsica determinada pola distancia f\u00edsica.\nA lonxitude \u00e9 unha das magnitudes f\u00edsicas fundamentais, en tanto que non pode ser definida en termos doutras magnitudes que se poden medir. En moitos sistemas de medida, a lonxitude \u00e9 unha magnitude fundamental, da cal derivan outras.\nA lonxitude \u00e9 unha medida dunha dimensi\u00f3n (lineal; por exemplo a distancia en m), mentres que a \u00e1rea \u00e9 unha medida de d\u00faas dimensi\u00f3ns (\u00f3 cadrado; por exemplo m\u00b2), e o volume \u00e9 unha medida de tres dimensi\u00f3ns (c\u00fabica; por exemplo m\u00b3).\nCon todo, segundo a teor\u00eda especial da relatividade (Albert Einstein, 1905), a lonxitude non \u00e9 unha propiedade intr\u00ednseca de ning\u00fan obxecto dado que dous observadores poder\u00edan medir o mesmo obxecto e obter resultados diferentes (contracci\u00f3n de Lorentz).\nO longo ou lonxitude dimensional dun obxecto \u00e9 a medida do seu eixo tridimensional \"y\". Esta \u00e9 a maneira tradicional en que se nomeaba \u00e1 parte m\u00e1is longa dun obxecto (en canto \u00e1 s\u00faa base horizontal e non \u00e1 s\u00faa altura vertical). En coordenadas cartesianas bidimensionais, onde s\u00f3 existen os eixos \"xy\" non se denomina \u00ablongo\u00bb. Os valores \"x\" indican o ancho (eixo horizontal), e os \"y\" o alto (eixo vertical)."}
{"id": "415239", "revid": "1131", "url": "https://gl.wikipedia.org/wiki?curid=415239", "title": "Praia de Seselle", "text": "A praia de Seselle \u00e9 un areal situado no concello de Ares. \u00c9 unha praia de augas tranquilas, protexida na r\u00eda de Ares, no medio da costa da enseada de Ares. Mide case un quil\u00f3metro, continuando cara ao leste coa praia do Raso da que a separan unhas rochas e cara ao oeste coa vila de Ares. A praia \u00e9 de area fina con moitas cunchas. A anchura da praia var\u00eda entre os 20 metros en marea alta ata uns cen metros en marea baixa. \u00c9 unha praia urbana, tranquila e moi visitada por familias."}
{"id": "415240", "revid": "15490", "url": "https://gl.wikipedia.org/wiki?curid=415240", "title": "Jos\u00e9 Guirao", "text": "Jos\u00e9 Guirao Cabrera, nado en Pulp\u00ed (Almer\u00eda) o 9 de xu\u00f1o de 1959 e finado en Madrid o 11 de xullo de 2022, foi un xestor cultural e experto en arte espa\u00f1ol, ministro de Cultura e Deporte do Goberno de Espa\u00f1a.\nTraxectoria.\n\u00c9 licenciado en filolox\u00eda hisp\u00e1nica, rama Literatura Espa\u00f1ola, pola Universidade de Murcia. Foi responsable da \u00e1rea de Cultura da Deputaci\u00f3n Provincial de Almer\u00eda entre 1983 e 1987.\nEn 1988 marchou a Sevilla, onde ocupou o cargo de director xeral de Bens Culturais na Xunta de Andaluc\u00eda. Ata 1993 desenvolve proxectos de peso, como o Plan Xeral de Bens Culturais de Andaluc\u00eda, a Lei 1/91 do Patrimonio Hist\u00f3rico de Andaluc\u00eda, o proxecto do Centro Andaluz de Arte Contempor\u00e1nea e a creaci\u00f3n do Instituto Andaluz do Patrimonio Hist\u00f3rico.\nDesde Sevilla pasou a Madrid, onde durante un ano foi director de Belas Artes e Arquivos do Ministerio de Cultura. Foi nomeado en 1994 director do Museo Nacional Centro de Arte Reina Sof\u00eda, cuxa colecci\u00f3n permanente remodelou. Foi ademais o encargado de licitar a ampliaci\u00f3n do museo, proxecto que ga\u00f1ou o arquitecto franc\u00e9s Jean Nouvel.\nDesde o 2001 estivo \u00e1 fronte de La Casa Encendida, espazo social e cultural de referencia en Madrid pertencente \u00e1 extinta Caja Madrid e, tras a s\u00faa transformaci\u00f3n en 2013, \u00e1 Fundaci\u00f3n Montemadrid. \u00c9 ent\u00f3n nomeado director xeral desta Fundaci\u00f3n, cuxa actividade se dirixe cara \u00e1 mellora da calidade de vida e a inclusi\u00f3n de persoas en dificultade social, \u00e1 vez que se fomenta unha cidadan\u00eda participativa cun maior acceso \u00e1 cultura e \u00e1 educaci\u00f3n, as\u00ed como a protecci\u00f3n do medio ambiente e conservaci\u00f3n do patrimonio hist\u00f3rico.\nJos\u00e9 Guirao \u00e9 patr\u00f3n da Fundaci\u00f3n Federico Garc\u00eda Lorca, da Fundaci\u00f3n Antonio Gala e da Fundaci\u00f3n Museo do Gravado Espa\u00f1ol Contempor\u00e1neo de Marbella. Ademais, \u00e9 profesor convidado do m\u00e1ster de Xesti\u00f3n Cultural da Universidade Carlos III de Madrid.\nFoi elixido en 2018 para substitu\u00edr a M\u00e0xim Huerta como ministro de Cultura e Deporte no goberno de Pedro S\u00e1nchez. Sancionado o seu nomeamento por Filipe VI mediante real decreto do 13 de xu\u00f1o, prometeu o seu cargo o 14 de xu\u00f1o de 2018 no Palacio da Zarzuela.\nReco\u00f1ecementos.\nEn decembro de 2022, foille outorgada a Medalla de Ouro ao M\u00e9rito nas Belas Artes do Goberno de Espa\u00f1a."}
{"id": "415241", "revid": "10599", "url": "https://gl.wikipedia.org/wiki?curid=415241", "title": "Jos\u00e9 Guirao Cabrera", "text": ""}
{"id": "415242", "revid": "23204", "url": "https://gl.wikipedia.org/wiki?curid=415242", "title": "Reyes Maroto", "text": "Mar\u00eda Reyes Maroto Illera, nada en Medina del Campo (Valladolid) o 19 de decembro de 1973, \u00e9 unha economista e pol\u00edtica espa\u00f1ola. Foi ministra de Industria, Comercio e Turismo do Goberno de Espa\u00f1a entre 2018 e 2023, cesando para se converter en candidata do PSOE-M \u00e1 alcald\u00eda de Madrid nas elecci\u00f3ns municipais de maio de 2023.\nTraxectoria.\nPrimeiros anos e formaci\u00f3n.\nA\u00ednda que naceu en Medina del Campo, na provincia de Valladolid, os seus pais (agricultor e ama de casa) son orixinarios e residentes da tam\u00e9n valisoletana localidade de Ataquines, na que pasou a s\u00faa infancia e mocidade. Fixo a secundaria nun CRA (Centro Rural Agrupado) e o bacharelato en Olmedo.\nLicenciouse en econom\u00eda na Universidad de Valladolid.\u200b Posteriormente realizou un m\u00e1ster en Econom\u00eda e Finanzas en el Centro de Estudos Monetarios e Financeiros e un posgrao en Avaliaci\u00f3n Sanitaria e Acceso ao Mercado na Universidade Carlos III de Madrid. Nesta universidade traballou durante 18 anos como profesora do Departamento de Econom\u00eda, e tam\u00e9n foi membro do Instituto de Estudos de X\u00e9nero da universidade. Entre 2011 e 2013, estivo empregada na Fundaci\u00f3n Ideas para o Progreso.\nEntre 1998-2003, traballou na Fundaci\u00f3n de Estudos de Econom\u00eda Aplicada (FEDEA) como investigadora; de 2003 ao 2005, foi Directora de Proxectos en Asistencia T\u00e9cnica QUASAR; entre 2005 e 2010, foi xefa de proxectos na \u00e1rea de Aplicaci\u00f3n e Territorio en Analistas Financeiros Internacionais (AFI) e de 2011 a 2013, traballou na Fundaci\u00f3n IDEAS como Responsable da \u00c1rea de Econom\u00eda, Sostibilidade e Benestar.\nCarreira pol\u00edtica.\nNas elecci\u00f3ns auton\u00f3micas de maio de 2015 na Comunidade de Madrid, presentouse como candidata no posto n\u00famero 20 da lista do Partido Socialista Obreiro Espa\u00f1ol (PSOE) e saiu deputada exercendo como voceira socialista na Comisi\u00f3n de Orzamentos, Econom\u00eda, Facenda e Emprego. \nO 6 de xu\u00f1o de 2018, renunciou \u00e1 s\u00faa acta parlamentaria na Asemblea de Madrid para tomar posesi\u00f3n, o 7 de xu\u00f1o de 2018, como ministra de Industria, Comercio e Turismo do goberno de Pedro S\u00e1nchez, despois de prosperar a moci\u00f3n de censura contra Mariano Rajoy.En novembro de 2022, f\u00edxose p\u00fablico que ser\u00eda a candidata do PSOE \u00e1 Alcald\u00eda de Madrid en 2023. Cesou como ministra o 28 de marzo de 2023 para centrarse na campa\u00f1a.\nPol\u00e9mica.\nNo contexto da erupci\u00f3n volc\u00e1nica da Palma en 2021, a ministra Reyes Maroto declarou que \"a erupci\u00f3n da Palma \u00e9 un atractivo tur\u00edstico que podemos aproveitar\". En relaci\u00f3n a isto, a erupci\u00f3n de Fagradalsfjall en Islandia en abril de 2021, tam\u00e9n se produciu sen v\u00edtimas e o Goberno island\u00e9s puxo en marcha unha ruta con miradoiro para que os turistas puidesen presenciar a erupci\u00f3n e contribu\u00edu a recuperar o turismo un pouco despois da ca\u00edda pola pandemia de COVID-19. C\u00f3mpre salientar que o val do volc\u00e1n Fagradalsfjall estaba deshabitado, mentres que ao p\u00e9 do volc\u00e1n Cumbre Vieja exist\u00edan numerosas vivendas, edificios p\u00fablicos e negocios que os veci\u00f1os da Palma estaban a perder a diario debido \u00e1s correntes de lava. \nPosteriormente, debido \u00e1s cr\u00edticas recibidas da oposici\u00f3n, a ministra Maroto rectificou as s\u00faas palabras. En 2022 A Palma bateu todos os r\u00e9cords de turistas e pernoctaci\u00f3ns da s\u00faa historia, superando as cifras anteriores ao Covid de 2019."}
{"id": "415243", "revid": "1131", "url": "https://gl.wikipedia.org/wiki?curid=415243", "title": "R\u00faa Rego de Auga", "text": "A r\u00faa Rego de Auga \u00e9 unha r\u00faa da Coru\u00f1a situada no barrio da Pescar\u00eda da cidade. Dende 1998 \u00e9 unha r\u00faa peonil.\nHistoria.\nO nome da r\u00faa indica que nela se recoll\u00edan as augas da zona. A partir do s\u00e9culo XVIII aparece castelanizada como \u201cRiego de Agua\u201d.\nFoi co\u00f1ecida tam\u00e9n como Luchana (nome que pasou a unha r\u00faa perpendicular) e, entre 1926 e 1931, como Alcalde Manuel Cas\u00e1s. Ademais, na zona ocupada polo teatro Rosal\u00eda localiz\u00e1banse a praza de San Xurxo (diante da parroquia hom\u00f3nima) e a praza da Verdura, empregada como praza de abastos.\nNo n\u00famero 38 da r\u00faa fund\u00e1ronse en 1916 as Irmandades da Fala.\nNa r\u00faa Rego de Auga estivo situada ata 1882 a fonte da Fama, logo trasladada \u00e1 praza de Santo Andr\u00e9. Deixou o seu nome \u00e1 r\u00faa da Fama.\nVeci\u00f1os e negocios.\nEn 1888 instalouse no n\u00famero 6 a primeira central telef\u00f3nica da cidade.\nA existencia de negocios tradicionais fai que estean protexidos dous r\u00f3tulos da r\u00faa, o do Hotel Albor\u00e1n e o da confeiter\u00eda La Gran Antilla. En 1926 fundouse La Fe Coru\u00f1esa, unha das tendas m\u00e1is antigas da cidade.\nArquitectura.\nNa r\u00faa Rego de Auga existen varios edificios destacados:\nOutro edificio salientable na r\u00faa \u00e9 o teatro Rosal\u00eda de Castro, sede tam\u00e9n da biblioteca da deputaci\u00f3n provincial da Coru\u00f1a."}
{"id": "415244", "revid": "10599", "url": "https://gl.wikipedia.org/wiki?curid=415244", "title": "Mar\u00eda Reyes Maroto Illera", "text": ""}
{"id": "415245", "revid": "15490", "url": "https://gl.wikipedia.org/wiki?curid=415245", "title": "Mar\u00eda Jes\u00fas Montero", "text": "Mar\u00eda Jes\u00fas Montero Cuadrado, nada o 4 de febreiro de 1966 en Sevilla, \u00e9 unha pol\u00edtica espa\u00f1ola, membro do PSOE foi nomeada ministra de Facenda do Goberno de Espa\u00f1a en xu\u00f1o de 2018.\nTraxectoria.\nLicenciada en Medicina e Cirurx\u00eda pola Universidade de Sevilla, e t\u00e9cnico de Funci\u00f3n Administrativa de hospitais. Ocupou varios postos de responsabilidade ao longo da s\u00faa traxectoria profesional, fundamentalmente ligados \u00e1 especializaci\u00f3n da xesti\u00f3n sanitaria.\nEntre setembro de 2002 e abril de 2004 ostentou o cargo de viceconselleira de Sa\u00fade da Xunta de Andaluc\u00eda, tras o que foi nomeada titular da Conseller\u00eda de Sa\u00fade, responsabilidade que desempe\u00f1ou ata maio de 2012, data desde a que asume a carteira de Sa\u00fade e Benestar Social. Desde o 9 de setembro de 2013 ata o 6 de xu\u00f1o de 2018 foi conselleira de Facenda e Administraci\u00f3n P\u00fablica da Xunta de Andaluc\u00eda. Entre 2008 e 2018 foi tam\u00e9n deputada no Parlamento de Andaluc\u00eda.\nO 7 de xu\u00f1o de 2018 tomou posesi\u00f3n como ministra de Facenda do goberno de Pedro S\u00e1nchez, despois de prosperar a moci\u00f3n de censura contra Mariano Rajoy."}
{"id": "415246", "revid": "10599", "url": "https://gl.wikipedia.org/wiki?curid=415246", "title": "Mar\u00eda Jes\u00fas Montero Cuadrado", "text": ""}
{"id": "415247", "revid": "98629", "url": "https://gl.wikipedia.org/wiki?curid=415247", "title": "Carmen Mont\u00f3n", "text": "Carmen Mont\u00f3n Gim\u00e9nez, nada en Burjassot (Valencia) o 9 de marzo de 1976, \u00e9 unha pol\u00edtica espa\u00f1ola, membro do PSOE e exministra de Sanidade, Consumo e Benestar Social do Goberno de Espa\u00f1a. \u00c9 defensora da sanidade p\u00fablica e universal.\nTraxectoria.\nLicenciada en Medicina pola Universidade de Valencia, a\u00ednda que non chegou nunca a exercer e m\u00e1ster en Estudos Interdisciplinares de X\u00e9nero, pola Universidade Rei Xo\u00e1n Carlos. Afiliouse aos 16 anos \u00e1s Xuventudes Socialistas de Espa\u00f1a (XSE), organizaci\u00f3n \u00e1 que pertenceu ata 2007.\nMont\u00f3n foi concelleira de Cultura no concello da s\u00faa localidade natal, Burjassot, de 1999 a 2004. Durante esta etapa tam\u00e9n foi Secretaria de Movementos Sociais e ONG no PSPV-PSOE (2000-2004). Entre o 2 de abril de 2004 e o 30 de xu\u00f1o de 2015 foi deputada no Congreso pola provincia de Valencia.\nEntre 2014 e 2016 foi Secretaria de Igualdade do PSOE. Desde xu\u00f1o de 2015 ata 2018 foi conselleira auton\u00f3mica de Sanidade Universal e Sa\u00fade P\u00fablica da Generalitat Valenciana, no goberno de Ximo Puig. Durante o seu mandato tomou diversas medidas de relevancia pol\u00edtica como o retorno \u00e1 xesti\u00f3n p\u00fablica do Hospital de la Ribera, hospital emblem\u00e1tico do co\u00f1ecido como modelo Alzira, desde abril de 2018; a devoluci\u00f3n do dereito \u00e1 sanidade aos inmigrantes irregulares; a compensaci\u00f3n do copago farmac\u00e9utico aos xubilados e o retorno aos tratamentos de reproduci\u00f3n a lesbianas e mulleres soas.\nO 7 de xu\u00f1o de 2018 tomou posesi\u00f3n como ministra de Sanidade, Consumo e Benestar Social do goberno de Pedro S\u00e1nchez, despois de prosperar a moci\u00f3n de censura contra Mariano Rajoy. O 11 de setembro dese ano presentou a s\u00faa dimisi\u00f3n logo de co\u00f1ecerse un posible plaxio no seu traballo de fin de mestrado , e foi substitu\u00edda por Mar\u00eda Luisa Carcedo."}
{"id": "415248", "revid": "10599", "url": "https://gl.wikipedia.org/wiki?curid=415248", "title": "Carmen Mont\u00f3n Gim\u00e9nez", "text": ""}
{"id": "415249", "revid": "25871", "url": "https://gl.wikipedia.org/wiki?curid=415249", "title": "Bonnie Blair", "text": "Bonnie Kathleen Blair, nada en Cornwall (Nova York) o 18 de marzo de 1964 \u00e9 unha ex-patinadora de velocidade estadounidense. Foi unha das principais patinadoras da s\u00faa \u00e9poca e unha das atletas con m\u00e1is medallas na historia dos Xogos Ol\u00edmpicos. Competiu polos Estados Unidos en catro xogos, ga\u00f1ando cinco medallas de ouro e unha de bronce.\nTraxectoria.\nDebutou nos Xogos Ol\u00edmpicos en Saraxevo en 1984, rematando oitava nos 500 metros. Nese tempo adestraba tanto en distancia curta como longa. En 1986 ga\u00f1ou o campionato do mundo de distnaica curta. Volveu aos Xogos Ol\u00edmpicos en 1988, ga\u00f1ando a medalla de ouro en 500 metros e o bronce en 1000 metros. En 1992 ga\u00f1ou outros dous ouros, igual que en 1994. Continuou a competir en 1995 no campionato do mundo de Milwaukee, retir\u00e1ndose en marzo dese ano.\nTras retirarse da patinaxe, converteuse en voceira motivacional."}
{"id": "415250", "revid": "15490", "url": "https://gl.wikipedia.org/wiki?curid=415250", "title": "Luis Planas", "text": "Luis Planas Puchades, nado en Valencia o 20 de novembro de 1952, \u00e9 un pol\u00edtico espa\u00f1ol, membro do PSOE e actual ministro de Agricultura, Pesca e Alimentaci\u00f3n do Goberno de Espa\u00f1a.\nTraxectoria.\n\u00c9 licenciado en Dereito pola Universidade de Valencia e premio Extraordinario de Licenciatura. \u00c9 Inspector de Traballo e da Seguridade Social. En 1980 ingresa por oposici\u00f3n \u00e1 Inspecci\u00f3n de Traballo e \u00e9 destinado a C\u00f3rdoba.\nEntre 1982 e 1986 foi deputado por C\u00f3rdoba no Congreso dos Deputados e entre 1986 e 1993, deputado no Parlamento Europeo. Foi tam\u00e9n conselleiro de Agricultura e Pesca (1993-1994) e conselleiro de Presidencia (1994-1996) da Xunta de Andaluc\u00eda. En 1996 foi senador designado polo Parlamento de Andaluc\u00eda.\nEntre 2004 e 2010 foi embaixador de Espa\u00f1a en Marrocos, e entre 2010 e 2011, embaixador de Espa\u00f1a ante a Uni\u00f3n Europea. Posteriormente volveu a ocupar o posto de conselleiro de Agricultura, Pesca e Medio Ambiente da Xunta de Andaluc\u00eda (2012-2013). Entre 2014 e 2018 foi o secretario xeral do Comit\u00e9 Econ\u00f3mico e Social da Uni\u00f3n Europea.\nO 7 de xu\u00f1o de 2018 tomou posesi\u00f3n como ministro de Agricultura, Pesca e Alimentaci\u00f3n do goberno de Pedro S\u00e1nchez, despois de prosperar a moci\u00f3n de censura contra Mariano Rajoy."}
{"id": "415251", "revid": "10599", "url": "https://gl.wikipedia.org/wiki?curid=415251", "title": "Luis Planas Puchades", "text": ""}
{"id": "415253", "revid": "865", "url": "https://gl.wikipedia.org/wiki?curid=415253", "title": "McDonnell Douglas DC-8", "text": ""}
{"id": "415254", "revid": "865", "url": "https://gl.wikipedia.org/wiki?curid=415254", "title": "Douglas Aircraft", "text": ""}
{"id": "415255", "revid": "15490", "url": "https://gl.wikipedia.org/wiki?curid=415255", "title": "Teresa Ribera", "text": "Teresa Ribera Rodr\u00edguez, nada en Madrid o 19 de maio de 1969, \u00e9 unha xurista, profesora universitaria e pol\u00edtica espa\u00f1ola, actual ministra para a Transici\u00f3n Ecol\u00f3xica do Goberno de Espa\u00f1a.\nTraxectoria.\nLicenciada en Dereito pola Universidade Complutense de Madrid e diplomada en Dereito Constitucional e Ciencia Pol\u00edtica polo Centro de Estudos Constitucionais. Pertence ao Corpo Superior de Administradores Civ\u00eds do Estado do que \u00e9 funcionaria excedente desde 2012 e foi profesora asociada do Departamento de Dereito P\u00fablico e Filosof\u00eda de Dereito na Universidade Aut\u00f3noma de Madrid.\nDesempe\u00f1ou diversos cargos t\u00e9cnicos na administraci\u00f3n p\u00fablica, como o posto de xefa de servizo de Coordinaci\u00f3n Normativa do Ministerio de Fomento e o de conselleira t\u00e9cnica no Gabinete do Subsecretario de Medio Ambiente e o de xefa de \u00e1rea de Cumprimento e Desenvolvemento. Entre 2004 e 2008 foi directora xeral da Oficina de Cambio Clim\u00e1tico e entre 2008 e 2011 asumiu a Secretar\u00eda de Estado de Cambio Clim\u00e1tico (no Ministerio de Agricultura e Pesca, Alimentaci\u00f3n e Medio Ambiente) durante o goberno do presidente Jos\u00e9 Luis Rodr\u00edguez Zapatero.\nRibera \u00e9 tam\u00e9n membro de distintos consellos asesores entre os que destacan o consello de Liderado Global da United Nations Sustainable Development Solutions Network (UNSDSN), o consello asesor global en cambio clim\u00e1tico do Foro Econ\u00f3mico Mundial, e o da iniciativa Momentum For Change da Convenci\u00f3n Marco das Naci\u00f3ns Unidas sobre o Cambio Clim\u00e1tico (UNFCCC); pertence ao consello internacional do BC3, ao consello asesor do Institut pour la Recherche du D\u00e9veloppement (IRD) e aos padroados de Fundipax e a Fundaci\u00f3n Alternativas.\nEn setembro de 2013 empezou a colaborar no Instituto de Desenvolvemento Sustentable e Relaci\u00f3ns Internacionais (IDDRI), con sede en Par\u00eds, e en xu\u00f1o de 2014 asumiu a s\u00faa direcci\u00f3n. A organizaci\u00f3n est\u00e1 dedicada \u00e1 an\u00e1lise de cuesti\u00f3ns estrat\u00e9xicas relacionadas co desenvolvemento sustentable, cambio clim\u00e1tico, protecci\u00f3n da biodiversidade, seguridade alimentaria e xesti\u00f3n do proceso de urbanizaci\u00f3n.\nEn maio de 2014 a Fiscal\u00eda denunciou o proxecto Castor por prevaricaci\u00f3n ambiental e unha dunha das acusaci\u00f3ns foi dirixida contra Teresa Ribera dado que en 2009, momento en que foi aprobado polo Goberno o proxecto, esta ocupaba a secretar\u00eda xeral de Cambio Clim\u00e1tico, sendo ela quen asinou a Declaraci\u00f3n de Impacto Ambiental pola que se autorizou o proxecto. En 2015 foron imputadas 18 persoas t\u00e9cnicas entre as que non se atopaba ning\u00fan cargo pol\u00edtico e si t\u00e9cnicos do Instituto Xeol\u00f3xico e Mineiro de Espa\u00f1a (IGME) e responsables da Direcci\u00f3n Xeral de Calidade e Avaliaci\u00f3n Ambiental. A exsecretaria de Estado Teresa Ribera non foi citada.\nO 7 de xu\u00f1o de 2018 tomou posesi\u00f3n como ministra para a Transici\u00f3n Ecol\u00f3xica do goberno de Pedro S\u00e1nchez, despois de prosperar a moci\u00f3n de censura contra Mariano Rajoy."}
{"id": "415256", "revid": "10599", "url": "https://gl.wikipedia.org/wiki?curid=415256", "title": "Teresa Ribera Rodr\u00edguez", "text": ""}
{"id": "415257", "revid": "15490", "url": "https://gl.wikipedia.org/wiki?curid=415257", "title": "Margarita Robles", "text": "Mar\u00eda Margarita Robles Fern\u00e1ndez, nada en Le\u00f3n o 10 de novembro de 1956, \u00e9 unha xu\u00edza e pol\u00edtica espa\u00f1ola, actual ministra de Defensa do Goberno de Espa\u00f1a.\nTraxectoria.\nFilla dun avogado, cursou estudos primarios na escola das Teresianas de Le\u00f3n.\u200b Aos doce anos trasladouse coa s\u00faa familia para vivir a Barcelona, cidade na que m\u00e1is tarde estudou Dereito.\u200b\nEn 1981, con 25 anos, ingresou na carreira xudicial como n\u00famero un da s\u00faa promoci\u00f3n convert\u00e9ndose na cuarta muller xu\u00edz de Espa\u00f1a.\u200b Aos 26 anos o seu primeiro destino como xu\u00edz foi a localidade de Balaguer (Lleida), posteriormente estivo en Sant Feliu de Llobregat (Barcelona) e en Bilbao. Foi a primeira muller en presidir unha Sala do contencioso-administrativo. Foi maxistrada da Audiencia provincial de Barcelona, que presidiu aos 34 anos, sendo a primeira muller en ser presidenta dunha audiencia provincial.\u200b\nPr\u00f3xima ao Partido Socialista Obrero Espa\u00f1ol (PSOE), en 1993 foi nomeada polo Consello de Ministros subsecretaria do Ministerio de Xustiza de Espa\u00f1a, a proposta do titular do departamento, Juan Alberto Belloch. Ao tomar posesi\u00f3n do cargo, estableceu como unha das s\u00faas prioridades a aplicaci\u00f3n de xu\u00edzos r\u00e1pidos no \u00e1mbito estatal. Entre 1994 e 1996 foi secretaria de Estado do Ministerio do Interior, convert\u00e9ndose na n\u00famero dous do ministro de Xustiza e Interior Juan Alberto Belloch na \u00faltima lexislatura do goberno socialista de Felipe Gonz\u00e1lez.\u200b Foi tam\u00e9n xu\u00edz do Contencioso na Audiencia Nacional.\nDe setembro do 2008 a decembro de 2013 foi vogal do Consello Xeral do Poder Xudicial, elixidos por maior\u00eda de tres quintos nos plenos do Congreso e o Senado,\u200b destacando por ser unha das vogais m\u00e1is activas. Votou a favor da destituci\u00f3n do seu presidente e do Tribunal Supremo Carlos D\u00edvar por mor da pol\u00e9mica xurdida por aceptar invitaci\u00f3ns para viaxar a Marbella.\u200b\nRobles \u00e9 membro da asociaci\u00f3n Xu\u00edces para a Democracia (JpD), e participa activamente nos congresos e reuni\u00f3ns da asociaci\u00f3n.\nEn maio de 2016 deu o salto \u00e1 pol\u00edtica anunciando que ser\u00eda a n\u00famero dous da lista do PSOE por Madrid encabezada por Pedro S\u00e1nchez, para as elecci\u00f3ns xerais do 26 de xu\u00f1o.\u200b Robles solicitara unha excedencia como maxistrada do Tribunal Supremo pero o 19 de maio a Comisi\u00f3n Permanente do Consello Xeral do Poder Xudicial acordou nunha rifada decisi\u00f3n por catro votos a tres que a excedencia sup\u00f3n a perda de condici\u00f3n de maxistrada do Supremo.\u200b Margarita Robles foi unha dos quince deputados que votaron non na segunda sesi\u00f3n de investidura de Mariano Rajoy para a XII lexislatura do Goberno de Espa\u00f1a o 29 de outubro de 2016.\u200b O 18 de xu\u00f1o de 2017, tras o XXXIX Congreso do PSOE, Robles foi elixida como portavoz do grupo parlamentario socialista no Congreso dos Deputados, substitu\u00edndo a Jos\u00e9 Luis \u00c1balos.\nO 7 de xu\u00f1o de 2018 tomou posesi\u00f3n como ministra de Defensa do goberno de Pedro S\u00e1nchez, despois de prosperar a moci\u00f3n de censura contra Mariano Rajoy."}
{"id": "415258", "revid": "10599", "url": "https://gl.wikipedia.org/wiki?curid=415258", "title": "Mar\u00eda Margarita Robles Fern\u00e1ndez", "text": ""}
{"id": "415259", "revid": "865", "url": "https://gl.wikipedia.org/wiki?curid=415259", "title": "Douglas A-20 Havoc", "text": "O Douglas A-20 Havoc (DB-7 segundo a designaci\u00f3n da compa\u00f1\u00eda) foi un avi\u00f3n de ataque, de reco\u00f1ecemento e bombardeiro lixeiro estadounidense da segunda guerra mundial.\nServiu con varias forzas a\u00e9reas aliadas, principalmente coas Forzas A\u00e9reas do Ex\u00e9rcito dos Estados Unidos (USAAF), a Forza A\u00e9rea Sovi\u00e9tica (VVS), a Aviaci\u00f3n Naval Sovi\u00e9tica (AVMF), e a Royal Air Force (RAF) do Reino Unido. As unidades sovi\u00e9ticas recibiron m\u00e1is dun terzo (2 908 avi\u00f3ns) de todos os DB-7 finalmente constru\u00eddos.\nTam\u00e9n foi utilizado polas forzas a\u00e9reas de Australia, Sur\u00e1frica, Francia e os Pa\u00edses Baixos durante a guerra, e por Brasil tras ela.\nNas forza a\u00e9reas da Commonwealth de Naci\u00f3ns, as variantes de bombardeo/ataque do DB-7 foron normalmente co\u00f1ecidas co nome de servizo Boston, mentres que as de ataque nocturno e incursi\u00f3n foron co\u00f1ecidas como Havoc. Unha excepci\u00f3n a isto foi a Real Forza A\u00e9rea de Australia, que se refer\u00eda a todas as versi\u00f3ns co nome de Boston. A USAAF refer\u00edase \u00e1 variantes de caza nocturna como P-70."}
{"id": "415260", "revid": "23204", "url": "https://gl.wikipedia.org/wiki?curid=415260", "title": "Magdalena Valerio", "text": "Magdalena Valerio Cordero, nada en Torremocha (C\u00e1ceres) o 27 de setembro de 1959, \u00e9 unha funcionaria e pol\u00edtica espa\u00f1ola, membro do PSOE que desenvolveu a maior parte da s\u00faa traxectoria pol\u00edtica en Castela-A Mancha. Foi ministra de Traballo, Migraci\u00f3ns e Seguridade Social do Goberno de Espa\u00f1a no goberno do primeiro goberno de Pedro S\u00e1nchez.\nTraxectoria.\nPrimeiros anos e formaci\u00f3n.\nNaceu en Torremocha onde estaba destinado seu pai que era Garda Civil. Cursou o bacharelato na Universidade Laboral de Alcal\u00e1 de Henares e marchou estudar Dereito na Universidade Complutense de Madrid, licenci\u00e1ndose na mesma en 1985. Foi veci\u00f1a de Guadalaxara desde 1989. Exerceu como preparadora de opositores e coordinadora da \u00e1rea de Laboral e Seguridade Social no Centro de Estudos Vel\u00e1zquez-ADAMS entre 1986 e 1990. \nCarreira profesional.\n\u00c9 funcionaria do Corpo de Xesti\u00f3n da Seguridade Social e da Escala de Xesti\u00f3n de Emprego do INEM. Tam\u00e9n traballou como xefa de Negociado de Persoal na Direcci\u00f3n Provincial do INSERSO de Guadalaxara entre 1991 e 1994 e posteriormente como subdirectora de Xesti\u00f3n Econ\u00f3mico-Administrativa e secretaria provincial do INSALUD de Guadalaxara entre 1994 e 1999.\nCarreira pol\u00edtica.\nNas elecci\u00f3ns municipais de 1999 foi elixida concelleira no concello de Guadalaxara, cargo que repetiu en 2003 ao ser nomeada segunda tenente de alcalde e concelleira de Econom\u00eda, Facenda, Contrataci\u00f3n, Patrimonio e Participaci\u00f3n Cidad\u00e1. En setembro de 2005 foi nomeada conselleira de Traballo e Emprego de Castela-A Mancha e, en 2007, conselleira de Turismo e Artesan\u00eda. En setembro de 2008 asumiu a conseller\u00eda de Administraci\u00f3ns P\u00fablicas e Xustiza. Nas elecci\u00f3ns auton\u00f3micas de 2007 foi cabeza de lista do PSOE pola circunscrici\u00f3n de Guadalaxara, obtendo escano nas Cortes Rexionais.\nEn xullo de 2008 foi elixida vocal da Comisi\u00f3n Executiva Rexional do PSOE de Castela-A Mancha e en outubro do mesmo ano foi elixida Secretaria Xeral da Comisi\u00f3n Executiva Municipal da cidade de Guadalaxara. As\u00ed mesmo, desde 2000 ata 2012 foi membro do Comit\u00e9 Rexional do PSOE de Castela-A Mancha. En maio de 2010 abandonou o Consello de Goberno, sendo nomeada delegada da Xunta de Comunidades de Castela-A Mancha. Ese mesmo ano ga\u00f1ou as primarias para ser candidata do PSOE ao Concello de Guadalaxara, mais perdeu nos comicios de 2011, baixando ata 8 concelleiros, e quedou a liderar a oposici\u00f3n no Concello.\nEn 2011, nas elecci\u00f3ns xerais, foi cabeza de lista do PSOE por Guadalaxara e obtivo escano de deputada nas Cortes Xerais, que ocupou entre 2011 e 2016. Nas elecci\u00f3ns primarias nas que foi elixido secretario xeral do PSOE Pedro S\u00e1nchez, Valerio apoiouno e, ao ga\u00f1ar aquel, Valerio, pasou a formar parte da Direcci\u00f3n do Grupo Parlamentario Socialista e asumiu o cargo de secretaria xeral adxunta e voceira adxunta.\nO 13 de xaneiro de 2016 reincorporouse como funcionaria ao cargo de secretaria provincial do Ministerio de Fomento de Castela-A Mancha na provincia de Guadalaxara, tarefa que compatibilizou coa s\u00faa actividade pol\u00edtica no PSOE nas elecci\u00f3ns xerais. de 2016 xunto coas elecci\u00f3ns primarias de 2017 nas que Pedro S\u00e1nchez recuperou a Secretar\u00eda Xeral do PSOE e coas tarefas de secretaria executiva da Seguridade Social e Pacto de Toledo na Executiva Federal que resultou elixida no 39 Congreso. Desempe\u00f1ou estas tarefas ata o 40 Congreso Federal que se celebrou en outubro de 2021 en Valencia. Dende esa data ata o 24 de outubro de 2022 formou parte do Comit\u00e9 Federal do PSOE.\nDespois de prosperar a moci\u00f3n de censura contra Mariano Rajoy, o 7 de xu\u00f1o de 2018 foi nomeada ministra de Traballo, Migraci\u00f3ns e Seguridade Social do goberno de Pedro S\u00e1nchez. Por\u00e9n, tivo que abandonar o cargo despois do establecemento do goberno de Pedro S\u00e1nchez en coalici\u00f3n con Podemos, cando a carteira de Traballo pasou a Yolanda D\u00edaz.\nEn 2022, pasou a ser a nova presidenta do Consello do Estado, despois da renuncia de Mar\u00eda Teresa Fern\u00e1ndez de la Vega.\nVida persoal.\nEn 2015, foi diagnosticada de cancro e, tras un prolongado tratamento, conseguiu superalo en 2018."}
{"id": "415261", "revid": "865", "url": "https://gl.wikipedia.org/wiki?curid=415261", "title": "Douglas A-26 Invader", "text": "O Douglas A-26 Invader (designado B-26 entre 1948 e 1965) \u00e9 un bombardeiro lixeiro e avi\u00f3n de ataque ao chan bimotor estadounidense. Fabricado por Douglas Aircraft Company durante a segunda guerra mundial, o Invader tam\u00e9n serviu en varios conflitos principais da guerra fr\u00eda. Un n\u00famero limitado de altamente modificadas unidades da USAF serviron no sueste asi\u00e1tico ata 1969. Era un avi\u00f3n r\u00e1pido capaz de levar unha gran carga de bombas. Pod\u00eda equiparse cunha ampla gama de can\u00f3ns para producir un formidable avi\u00f3n de ataque ao chan.\nUnha redesignaci\u00f3n do modelo de A-26 a B-26 fixo que se chegase a confundir co Martin B-26 Marauder, que voara por vez primeira en novembro de 1940, uns 20 meses antes que o dese\u00f1o de Douglas. A\u00ednda que \u00e1mbolos dous modelos estaba equipados cos motores amplamente usados Pratt &amp; Whitney R-2800 Double Wasp de 18 cilindros, eran dese\u00f1os completamente distintos."}
{"id": "415262", "revid": "10599", "url": "https://gl.wikipedia.org/wiki?curid=415262", "title": "Josep Borrell Fontelles", "text": ""}
{"id": "415263", "revid": "10599", "url": "https://gl.wikipedia.org/wiki?curid=415263", "title": "Margarita Robles Fern\u00e1ndez", "text": ""}
{"id": "415264", "revid": "10599", "url": "https://gl.wikipedia.org/wiki?curid=415264", "title": "Jos\u00e9 Luis \u00c1balos Meco", "text": ""}
{"id": "415265", "revid": "10599", "url": "https://gl.wikipedia.org/wiki?curid=415265", "title": "Fernando Grande-Marlaska G\u00f3mez", "text": ""}
{"id": "415266", "revid": "10599", "url": "https://gl.wikipedia.org/wiki?curid=415266", "title": "Meritxell Batet Lama\u00f1a", "text": ""}
{"id": "415267", "revid": "10599", "url": "https://gl.wikipedia.org/wiki?curid=415267", "title": "Magdalena Valerio Cordero", "text": ""}
{"id": "415268", "revid": "98629", "url": "https://gl.wikipedia.org/wiki?curid=415268", "title": "Douglas A-33", "text": "O Douglas A-33 (Model 8A-5) foi unha versi\u00f3n mellorada do avi\u00f3n de ataque ao chan Northrop A-17 para o mercado de exportaci\u00f3n que contaba cun motor m\u00e1is potente e unha maior carga de bombas.\nDese\u00f1o e desenvolvemento.\nEn 1932 Northrop Corporation formouse como unha subsidiaria propiedade parcialmente de Douglas e en 1937 o Northrop Model 8 pasou a ser co\u00f1ecido como o Douglas 8A fabricado na divisi\u00f3n de El Segundo de Douglas.\nO 8A-5 estaba impulsado por un motor Wright R-1820-87 de 1 200 cabalos e era o m\u00e1is potente e mellor armado da serie, equipado con catro metralladoras de 7,62\u00a0mm nas \u00e1s, d\u00faas de 12,7\u00a0mm en vainas baixo estas e unha de 7,62\u00a0mm de tiro traseiro nunha montaxe flexible. Ademais pod\u00eda levar unha carga de ata 815\u00a0kg de bombas.\nHistorial operacional.\nA comezos de 1940 o goberno noruegu\u00e9s pediu 36 8A-5 que non foran entregados antes de que Noruega fose invadida por Alema\u00f1a. Completados entre outubro de 1939 e xaneiro de 1941, os avi\u00f3ns entreg\u00e1ronse a un centro de adestramento no Canad\u00e1 creado para o goberno noruegu\u00e9s no exilio, chamado \"Pequena Noruega\" e situado no aeroporto da Illa de Toronto, en Ontario.\nDespois da perda de dous aparellos e dunha reavaliaci\u00f3n das necesidades de adestramento atopadas para o uso doutros avi\u00f3ns, as 34 unidades restantes foron vendidas ao Per\u00fa. Por\u00e9n, 31 foron recuperados polo Corpo A\u00e9reo do Ex\u00e9rcito dos Estados Unidos no comezo da segunda guerra mundial. Eses aparellos, designados A-33, us\u00e1ronse para adestramento, como remolcadores de obxectivos e para tarefas utilitarias."}
{"id": "415269", "revid": "89787", "url": "https://gl.wikipedia.org/wiki?curid=415269", "title": "Catalunya S\u00ed", "text": "Catalunya S\u00ed \u00e9 unha plataforma pol\u00edtica independentista catal\u00e1 fundada en 2011 que agrupa a persoas da sociedade civil e diversas personalidades a favor do proceso secesionista de Catalu\u00f1a.\nCo fin de poder presentarse en coalici\u00f3n con outras formaci\u00f3ns pol\u00edticas que comparten os seus ideais rexistrouse como partido pol\u00edtico o 6 de outubro de 2011. Pres\u00e9ntase \u00e1s elecci\u00f3ns en coalici\u00f3n con Esquerra Republicana de Catalunya (ERC) dende 2011."}
{"id": "415270", "revid": "98629", "url": "https://gl.wikipedia.org/wiki?curid=415270", "title": "Nueva Canarias", "text": "Nueva Canarias \u00e9 un partido pol\u00edtico nacionalista de centroesquerda das Illas Canarias. Foi fundado en 2005 en Gran Canaria por Rom\u00e1n Rodr\u00edguez Rodr\u00edguez, expresidente do Goberno das Canarias, despois da escisi\u00f3n de membros da antiga Iniciativa Canaria Nacionalista (ICAN) de Coalici\u00f3n Canaria."}
{"id": "415271", "revid": "23204", "url": "https://gl.wikipedia.org/wiki?curid=415271", "title": "Higinio Cambeses", "text": "Higinio Cambeses Carrera, nado en Antas (A Lama) en 1900 e finado en Pontevedra o 19 de febreiro de 1949, foi un director de banda e compositor galego.\nTraxectoria.\nDe formaci\u00f3n autodidacta fundou na s\u00faa parroquia natal a Banda Celta Infantil para a que compuxo diversas obras, ademais de arranxos de temas populares. Fervente republicano, presentouse como candidato polo Partido Radical Socialista \u00e1s elecci\u00f3ns municipais do 12 de abril de 1931. M\u00e1is tarde dirixiu a Banda de Cuntis, e foi pioneiro na intruduci\u00f3n da gaita nunha banda de m\u00fasica. En 1932 dirixiu a Agrupaci\u00f3n Musical de Ordes promovida por Manuel Sousa Hermida e en 1933 a Banda de Viveiro, e al\u00ed aprobou en 1935 as oposici\u00f3ns para profesor da Escola de M\u00fasica. De ideolox\u00eda republicana ao producirse o golpe de Estado do 18 de xullo de 1936 organizou en Viveiro unha Comisi\u00f3n de Axuda aos Presos na localidade que axi\u00f1a disolveu o comandante militar, ao pouco detiv\u00e9rono, e foi condenado en 1941 a pagar unha multa de 250 pesetas. Sufriu contin\u00faas detenci\u00f3ns, malleiras e sanci\u00f3ns laborais e econ\u00f3micas. Entre 1943 e 1948 volveu dirixir a Banda de Cuntis. De 1946 e 1948 foi tam\u00e9n director da banda La Lira da Sociedad Cultural y Art\u00edstica de Monterroso. Encargouose da Banda de Padr\u00f3n en 1948. Obsesionado pola presi\u00f3n e o medo a que foi sometido despois do golpe de Estado, intentou rematar coa s\u00faa vida en Cuntis, sen conseguilo, e logo de transladalo ao Hospital Provincial de Pontevedra aforcouse.\nComo compositor escribiu m\u00e1is de duascentas pezas, entre as que salientan \"A noite do Santo Cristo\", \"Una vez en La Habana\", \"Nosa Terra\", \"\u00a1Adi\u00f3s, para siempre!\", \"Zumba Loureiro\", \"\u00a1Ard\u2019o eixo carballeira!\", \"Cantigas d'a r\u00eda\", \"E si mo deches foy no mui\u00f1o\", \"Flores de la calle\" ou \"Una tarde en Zaragoza\"."}
{"id": "415272", "revid": "22570", "url": "https://gl.wikipedia.org/wiki?curid=415272", "title": "Partit Socialista del Pa\u00eds Valenci\u00e0", "text": "O Partit Socialista del Pa\u00eds Valenci\u00e0 (PSPV-PSOE, en galego: \"Partido Socialista do Pa\u00eds Valenciano\") \u00e9 a federaci\u00f3n do Partido Socialista Obrero Espa\u00f1ol no Pa\u00eds Valenciano, nada da confluencia da federaci\u00f3n valenciana do PSOE e a federaci\u00f3n valenciana do PSP co antigo Partit Socialista del Pa\u00eds Valenci\u00e0 en 1978.\nFoi o partido pol\u00edtico m\u00e1is votado no Pa\u00eds Valenciano ata as elecci\u00f3ns xerais de 1993, nas que se viu superado polo Partido Popular, que ga\u00f1ou todas as elecci\u00f3ns celebradas desde ent\u00f3n. Conseguiu maior\u00eda absoluta nas Cortes Valencianas nas elecci\u00f3ns de 1983 (51 deputados) e 1991 (45 deputados). Na lexislatura 1987-1991 gobernou en minor\u00eda (42 deputados) co apoio parlamentario puntual da coalici\u00f3n EUPV-UPV e, nalgunhas ocasi\u00f3ns, do CDS. Foi tam\u00e9n a primeira forza municipal do Pa\u00eds Valenciano ata 1995.\nActualmente nas Cortes Valencianas \u00e9 a segunda forza con maior representaci\u00f3n. Obtivo 23 deputados nas elecci\u00f3ns auton\u00f3micas de 2015, pero o seu l\u00edder Ximo Puig foi investido Presidente da Generalitat Valenciana, en coalici\u00f3n con Comprom\u00eds e co apoio de Podemos."}
{"id": "415274", "revid": "10599", "url": "https://gl.wikipedia.org/wiki?curid=415274", "title": "PSPV-PSOE", "text": ""}
{"id": "415275", "revid": "1131", "url": "https://gl.wikipedia.org/wiki?curid=415275", "title": "Praia do Raso", "text": "A praia do Raso \u00e9 un areal situado na enseada de Ares, r\u00eda de Ares. \u00c9 continuaci\u00f3n polo leste da praia de Seselle. \u00c9 unha praia de augas tranquilas e pouco profundas. Principalmente visitada por familias. Hai un camping chamado O Raso con acceso directo ao areal. A praia est\u00e1 pechada contra vivendas unifamiliares e como accesos hai pequenos e estreitos cami\u00f1os. Toda a li\u00f1a de costa \u00e9 propiedade privada."}
{"id": "415278", "revid": "865", "url": "https://gl.wikipedia.org/wiki?curid=415278", "title": "Douglas C-54 Skymaster", "text": "O Douglas C-54 Skymaster \u00e9 un avi\u00f3n catrimotor de transporte usado polas Forzas A\u00e9reas do Ex\u00e9rcito dos Estados Unidos na segunda guerra mundial e na guerra de Corea. Ao igual que o Douglas C-47 Skytrain, o C-54 Skymaster foi un derivado dun avi\u00f3n de pasaxeiros civil, o Douglas DC-4. Ademais de transportar carga, o C-54 tam\u00e9n transportou presidentes, primeiros ministros e persoal militar. Ducias de versi\u00f3ns do C-54 foron empregadas nunha ampla variedade de roles como rescate mar\u00edtimo, investigaci\u00f3n militar e cient\u00edfica, e seguimento e recuperaci\u00f3n de m\u00edsiles. Durante a ponte a\u00e9rea de Berl\u00edn transportou carb\u00f3n e comida a Berl\u00edn Occidental. Despois da guerra de Corea continuou sendo usado tanto para uso militar como civil en m\u00e1is de 30 pa\u00edses. O C-54 foi un dos primeiros avi\u00f3ns en transportar ao Presidente dos Estados Unidos."}
{"id": "415279", "revid": "10599", "url": "https://gl.wikipedia.org/wiki?curid=415279", "title": "PSPV", "text": ""}
{"id": "415280", "revid": "5863", "url": "https://gl.wikipedia.org/wiki?curid=415280", "title": "Expo de Sevilla", "text": ""}
{"id": "415282", "revid": "88215", "url": "https://gl.wikipedia.org/wiki?curid=415282", "title": "Jordan Pickford", "text": "Jordan Lee Pickford, nado en Washington o 7 de marzo de 1994, \u00e9 un futbolista ingl\u00e9s que xoga como porteiro do Everton e mais da selecci\u00f3n inglesa.\nTraxectoria.\nProcedente da academia do Sunderland, chegou \u00e1 selecci\u00f3n de reservas do Suderland en 2011 e xogou cedido co Darlington, Alfreton Town, Burton Albion, Carlisle United, Bradford City e Preston North End. Asinou co Everton por 25 mill\u00f3ns de libras en xu\u00f1o de 2017.\nPickford representou a Inglaterra nas selecci\u00f3ns sub 16, sub 17, sub 18, sub 19, sub 20, sub 21 accedendo \u00e1 absoluta para o partido de cualificaci\u00f3n para o mundial de 2018 contra Eslovenia en outubro de 2016, a\u00ednda que non sa\u00edu ao campo ata novembro de 2017 nun amigable contra Alema\u00f1a que rematou cun empate a cero ."}
{"id": "415283", "revid": "98629", "url": "https://gl.wikipedia.org/wiki?curid=415283", "title": "Flow International Corporation", "text": "Flow International Corporation \u00e9 unha empresa norteamericana adicada ao dese\u00f1o e fabricaci\u00f3n de maquinaria de corte con chorro de auga.\nAs orixes da empresa son de principios de 1970. Varios investigadores de Boeing fundaron Flow Research. Inventaron, patentaron e perfeccionaron o primeiro sistema de corte por chorro de auga con abrasivo do mundo o que permite cortar practicamente calquera material. Dende 1974 ten vendido m\u00e1is de 13 000 m\u00e1quinas en 100 pa\u00edses. Ten o 60% do mercado mundial da maquinaria de corte con chorro de auga."}
{"id": "415284", "revid": "98629", "url": "https://gl.wikipedia.org/wiki?curid=415284", "title": "Saab JAS 39 Gripen", "text": "O Saab JAS 39 Gripen (\"grif\u00f3n\") \u00e9 un caza lixeiro multiprop\u00f3sito monomotor fabricado pola compa\u00f1\u00eda sueca Saab. Foi dese\u00f1ado para substitu\u00edr os Saab 35 Draken e 37 Viggen na Forza A\u00e9rea de Suecia (\"Flygvapnet\"). O Gripen ten unha \u00e1 delta e configuraci\u00f3n canard cun dese\u00f1o de estabilidade relaxada e controis de voo fly-by-wire. Est\u00e1 impulsado por un motor Volvo RM12 e ten unha velocidade m\u00e1xima de Mach 2. Os avi\u00f3ns posteriores modificaronse para os est\u00e1ndares de interoperabilidade da OTAN e para poder ser reabastecidos no aire.\nEn 1979 o goberno sueco comezou a desenvolver estudos para un avi\u00f3n capaz de realizar misi\u00f3ns de caza, ataque e reco\u00f1ecemento para substitu\u00edr os Saab 35 Draken e 37 Viggen. Un novo dese\u00f1o de Saab foi seleccionado e desenvolvido como o JAS 39, voando por vez primeira en 1988. Tras dous accidentes durante as probas e despois de modificar o software de control de voo, o Gripen entrou en servizo coa Forza A\u00e9rea de Suecia no ano 1997. Variantes melloradas con avi\u00f3nica m\u00e1is avanzada e adaptaci\u00f3ns para tempos m\u00e1is longos de misi\u00f3n comezaron a entrar en servizo en 2003.\nPara comercializar o avi\u00f3n internacionalmente, Saab asociouse e colaborou con compa\u00f1\u00edas aeroespaciais do estranxeiro. Un exemplo destes esforzos foi Gripen International, unha empresa conxunta entre Saab e BAE Systems formada en 2001. Gripen International foi a responsable de comercializar o avi\u00f3n, e estivo fortemente involucrada na exitosa exportaci\u00f3n d modelo a Sur\u00e1frica; a organizaci\u00f3n disolveuse posteriormente entre acusaci\u00f3ns de uso de subornos para asegurar vendas. No mercado internacional o Gripen tivo un \u00e9xito moderado, conseguindo venderse a Hungr\u00eda, Rep\u00fablica Checa, Tailandia, Sur\u00e1frica e o Brasil.\nUnha nova versi\u00f3n, designada Gripen JAS 39E/F, est\u00e1 sendo desenvolvida en 2018; esta versi\u00f3n ten sido referida como Gripen NG ou Super-JAS. Entre sos cambios incorporados est\u00e1n a adopci\u00f3n dun novo motor, o General Electric F414G, un radar de escaneo electr\u00f3nico activo e maior capacidade interna de combustible. Saab propuxo outros derivados, como o Gripen Maritime para operaci\u00f3ns en portaavii\u00f3ns ou un aparello para operaci\u00f3ns non tripuladas.\nDesenvolvemento.\nOrixes.\nA finais dos anos 70 Suecia buscaba substitu\u00edr os seus envellecidos Saab 35 Draken e Saab 37 Viggen. A Forza A\u00e9rea de Suecia quer\u00eda un avi\u00f3n accesible que voase a Mach 2 con bo rendimento a curta distancia para un plan defensivo de bases dispersas no caso dunha invasi\u00f3n; o plan inclu\u00eda pistas rudimentarias de 800 metros de longo e 17 de ancho que eran parte do sistema Bas 90. Un dos obxectivos \u00e9 que o avi\u00f3n fose m\u00e1is pequeno que o Viggen e que \u00e1 s\u00faa vez igualase ou mellorase a s\u00faa carga \u00fatil e alcance. Entre as primeiras propostas estaba o Saab 38, tam\u00e9n chamado B3LA, destinado a ser un avi\u00f3n de ataque e adestramento, e o A 20, un desenvolvemento do Viggenque ter\u00eda capacidades de caza, ataque e reco\u00f1ecemento mar\u00edtimo. Tam\u00e9n estudaron varios dese\u00f1os estranxeiros, como o General Dynamics F-16 Fighting Falcon, o McDonnell Douglas F/A-18 Hornet, o Northrop F-20 Tigershark e o Dassault Mirage 2000. Finalmente, o goberno sueco optou por un novo caza que ser\u00eda desenvolvido por Saab.\nEn 1979 o goberno comezou un estudo que buscaba unha plataforma vers\u00e1til con capacidade \"JAS\",de \"Jakt\" (caza), \"Attack\" (ataque), e \"Spaning\" (reco\u00f1ecemento), indicando un caza que puidese desempe\u00f1ar m\u00faltipes roles na mesma misi\u00f3n. Revis\u00e1ronse varios dese\u00f1os de Saab, sendo o m\u00e1is prometedor o \"Project 2105\" (redesignado \"Project 2108\" e posteriormente \"Project 2110\"), recomendado ao goberno pola Administraci\u00f3n de Material da Defensa (\"F\u00f6rsvarets Materielverk\", ou FMV). En 1980 creouse o grupo industrial \"Industrigruppen JAS\" como unha empresa conxunta formada por Saab-Scania, LM Ericsson, Svenska Radioaktiebolaget, Volvo Flygmotor e F\u00f6rsvarets Fabriksverk, o brazo industrial das forzas armadas suecas.\nO avi\u00f3n preferido era un aparello monomotor, lixeiro e monopraza que usase tecnolox\u00eda \"fly-by-wire\", canards, e que fose aerodinamicamente estable. A planta motriz escollida foi o Volvo-Flygmotor RM12, un derivado fabricado baixo licenza do General Electric F404-400; as prioridades no dese\u00f1o do motor eran a reduci\u00f3n de peso e de n\u00famero de compo\u00f1entes. O 30 de xu\u00f1o de 1982, coa aprobaci\u00f3n do Riksdag, a FMV emitiu contratos por valor de 25 700 mill\u00f3ns de coroas suecas a Saab, cubrindo cinco prototipos e un grupo inicial de 30 avi\u00f3ns de produci\u00f3n. En xaneiro de 1983 un Viggen foi convertido para probar a avi\u00f3nica prevista para o JAS 39, como os controis \"fly-by-wire\". O JAS 39 recibiu o nome \"Gripen\" (grif\u00f3n) a trav\u00e9s dunha competici\u00f3n p\u00fablica, que \u00e9 a her\u00e1ldica do logotipo de Saab.\nProbas, produci\u00f3n e melloras.\nSaab presentou o primeiro Gripen o 26 de abril de 1987, coincidindo co 50 aniversario da compa\u00f1\u00eda. O primeiro voo ter\u00eda que ser ese mesmo ano, pero foi adiado 18 meses debido a problemas co sistema de control de voo. O 9 de decembro de 1988 o primeiro prototipo (n\u00famero de serie 39-1) realizou o seu voo de estrea de 51 minutos co piloto Stig Holmstr\u00f6m aos controis. Durante o programa de probas xudiron preocupaci\u00f3ns sobre a avi\u00f3nica do avi\u00f3n, especificamente sobre o sistema de control de voo \"fly-by-wire\", e o dese\u00f1o de estabilidade relaxada. O 2 de febreiro de 1989 este problema fixo que o prototipo se accidentase intentando aterrar en Link\u00f6ping; o piloto de probas Lars R\u00e5destr\u00f6m escapou cun c\u00f3bado roto. A causa do accidente identificouse como oscilaci\u00f3n inducida polo piloto, causada por problemas coa rutina de control de inclinaci\u00f3n do sistema de control de voo.\nEn resposta ao accidente Saab e a firma estadounidense Calspan introduciron modificaci\u00f3ns de software no avi\u00f3n. Un Lockheed NT-33A modificado usouse para probar esas melloras, que permitiron a reanudaci\u00f3ns das probas de voo 15 meses despois do accidente. O 8 de agosto de 1993 o avi\u00f3n de produci\u00f3n 39102 quedou esnaquizado nun accidente durante unha exhibici\u00f3n a\u00e9rea en Estocolmo. O piloto de probas R\u00e5destr\u00f6m perdeu o control do avi\u00f3n durante un xiro a baixa altitude cando o avi\u00f3n entrou en perda, tendo que exectarse. A posterior investigaci\u00f3n e a correcci\u00f3n de erros atrasaron as probas de voo varios meses, reanud\u00e1ndose en decembro de 1993.\nO primeiro pedido inclu\u00eda unha opci\u00f3n por outros 110 avi\u00f3ns exercida en xu\u00f1o de 1992. O segundo grupo consist\u00eda en 96 JAS 39A monopraza e 14 JAS 39B bipraza. A variante JAS 39B \u00e9 66 cm m\u00e1is larga que a JAS 39A para acomodar un segundo asento, que tam\u00e9n necesitaba a eliminaci\u00f3n do can\u00f3n e a diminuci\u00f3n da cantidade de combustible interna. En abril de 1994 complet\u00e1ranse xa cinco prototipos e dous Gripen de produci\u00f3n; a\u00ednda que non se seleccionara un m\u00edsil BVR (m\u00e1is al\u00f3 do alcance visual). En xu\u00f1o de 1997 ped\u00eduse un terceiro grupo composto por 50 monoprazas mellorados JAS 39C e 14 biprazas JAS 39D, co\u00f1ecidos como 'Turbo Gripen', con compatibilidade OTAN para exportaci\u00f3n. Os avi\u00f3ns do grupo 3, entregados entre 2002 e 2008, te\u00f1en unha avi\u00f3nica m\u00e1is potente e actualizada, capacidade de repostaxe en voo, e un sistema de xeraci\u00f3n de os\u00edxeno a bordo para misi\u00f3ns de longa duraci\u00f3n. A repostaxe en voo foi probada cun prototipo especialmente equipado usando un VC10 da Royal Air Force en 1998.\nAcordos de traballo.\nDurante o Paris Air Show de 1995, Saab Military Aircraft e British Aerospace (BAe, agora BAE Systems) anunciaron a formaci\u00f3n da compa\u00f1\u00eda conxunta \"Saab-BAe Gripen AB\" co obxectivo de adaptar, fabricar, comercializar e apoiar o Gripen en todo o mundo. O acordo implicaba tam\u00e9n a conversi\u00f3n das series A e B do Gripen \u00e1s \"versi\u00f3ns de exportaci\u00f3n\" C e D, desenvolvidas para ser compatibles cos est\u00e1ndars OTAN. Esta cooperaci\u00f3n ampliouse en 2001 coa formaci\u00f3n de \"Gripen International\" para promocionar a exportaci\u00f3n. En decembro de 2004 Saab e BAE Systems anunciaron que BAE vender\u00eda unha gran parte da s\u00faa participaci\u00f3n en Saab, e que Saab ser\u00eda o \u00fanico responsable para comercializar e exportar o Gripen. En xu\u00f1o de 2011 Saab anunciou que unha investigaci\u00f3n interna revelou evidencias de actos de corrupci\u00f3n por parte de BAE Systems, inclu\u00eddo branqueo de capital en Sur\u00e1frica, un dos clientes do Gripen.\nO 26 de abril de 2007 Noruega asinou un acordo de desenvolvemento conxunto de 150 mill\u00f3ns de coroas norueguesas con Saab para cooperar no programa de desenvolvemento do Gripen, inclu\u00edda a integraci\u00f3n de industrias norueguesas no desenvolvemento de versi\u00f3ns futuras do avi\u00f3n. En xu\u00f1o dese mesmo ano Saab tam\u00e9n asinou un acordo con Thales Norway A/S relacionado co desenvolvemento do sistema de comunicaci\u00f3ns para o Gripen. Este pedido foi o primeiro outorgado baixo as disposici\u00f3ns da Carta de Acordo asinada polo Ministerio de Defensa de Noruega e Gripen International en abril de 2007. Como resultado da filtraci\u00f3n de documentos diplom\u00e1ticos dos Estados Unidos en 2010, revelouse que diplom\u00e1ticos estadounidenses viron con preocupaci\u00f3n a cooperaci\u00f3n entre Noruega e Suecia no tema Gripen, e trataron de facer presi\u00f3n para evitar que Noruega mercase o avi\u00f3n.\nEn decembro de 2007, como parte dos esforzos de comercializaci\u00f3n de Gripen International en Dinamarca, asinouse un contrato co subministrador tecnol\u00f3xico dinamarqu\u00e9s Terma A/S que lle permit\u00eda participar nun programa de cooperaci\u00f3n industrial durante os seguintes 10-15 anos. O valor total do programa estimouse en 10 000 mill\u00f3ns de coroas dinamarquesas, e depend\u00eda parcialmente na compra do Gripen por parte de Dinamarca. Finalmente Dinamarca elixiu mercar o F-35 Joint Strike Fighter.\nControversias, esc\u00e1ndalos e custos.\nDesenvolver un caza multirrol avanzado era unha grande empresa para Suecia. O seu predecesor, o Viggen, a pesar de que fora menos avanzado e m\u00e1is barato, fora criticado por gastar moito do presuposto sueco en defensa e foi etiquetado como \"un cuco no ni\u00f1o militar\" polos cr\u00edticos xa en 1971. No congreso de 1972 dos socialdem\u00f3cratas, o partido dominante en suecia dende os anos 50, aprobouse unha moci\u00f3n para deter no futuro calquera proxecto para desenvolver un avi\u00f3n militar avanzado. En 1982 o proxecto do Gripen foi aprobado no Riksdag por unha marxe de 176 votos a favor e 167 en contra, con todo o partido socialdem\u00f3crata votando en contra da proposta demandando m\u00e1is estudos. En 1983 presentouse unha nova proposici\u00f3n e o proxecto aprobouse finalmente en abril dese ano coa condici\u00f3n de que o proxecto tivese un contrato cun prezo fixo determinado, unha decisi\u00f3n que posteriormente ser\u00eda criticada por pouco realista debido aos sobrecustos.\nSegundo Annika Br\u00e4ndstr\u00f6m, tras os accidentes de 1989 e 1993, o Gripen corr\u00eda o risco de perder credibilidade e de debilitar a s\u00faa imaxe p\u00fablica. Especulouse publicamente ques os fallos en abordar os problemas t\u00e9cnicos do primeiro accidente contribu\u00edron ao segundo, que polo tanto poder\u00eda terse evitado. Br\u00e4ndstr\u00f6m observou que alg\u00fans medios comezaron a esixir m\u00e1is responsabilidade p\u00fablica e explicaci\u00f3ns do proxecto; as an\u00e1lises dos medios mal informados tam\u00e9n distorsionaron o co\u00f1ecemento p\u00fablico do Gripen. O goberno conservador respaldou rapidamente o Gripen, e o Ministro de Defensa Anders Bj\u00f6rck emitiu unha garant\u00eda p\u00fablica de que o proxecto era moi positivo para Suecia. En conexi\u00f3n cos esforzos de comercializaci\u00f3n do Gripen en m\u00faltiples pa\u00edses, inclu\u00eddos Sur\u00e1frica, Austria, Rep\u00fablica Checa e Hungr\u00eda, houbo informes de subornos e corrupci\u00f3n xeneralizados por parte de BAE Systems e Saab. En 2007 xornalistas suecos informaron de que BAE pagara subornos de mill\u00f3ns de d\u00f3lares. Tras investigaci\u00f3ns criminais en oito pa\u00edses, s\u00f3 unha persoa en Austria, Alfons Mensdorf-Pouilly, foi procesada. O esc\u00e1ndalo empa\u00f1ou a reputaci\u00f3n internacional do Gripen, BAE Systems, Saab e Suecia.\nOs custos do Gripen foron obxecto con frecuencia de atenci\u00f3n e especulaci\u00f3ns.En 2008 Saab anunciou ganancias reducidas para ese ano, atribu\u00eddas en parte ao aumento dos custos de comercializaci\u00f3n do avi\u00f3n. Ese mesmo ano Saab cuestionou os c\u00e1lculos de custos de Noruega para o Gripen NG consider\u00e1ndoos sobreestimados. Un informe de 2007 do Instituto de Estudos de Seguridade da Uni\u00f3n Europea afirmaba que os custos totais de investigaci\u00f3n e desenvolvemento do Gripen eran de 1 840 mill\u00f3ns de euros. Segundo un estudo do Jane's Information Group en 2012, o custo operacional do Gripen era o m\u00e1is baixo entre os distintos cazas modernos, cun custo estimado de 4 700 d\u00f3lares por hora de voo. O Ministerio de Defensa sueco estimou o custo do sistema completo, formado por 60 Gripen E/F, en 90 000 mill\u00f3ns de coroas suecas distribu\u00eddos no per\u00edodo 2013-2042. As Forzas Armadas de Suecia estimaron que manter 100 avi\u00f3ns dos modelos C/D ata 2042 custar\u00eda 60 000 mill\u00f3ns de coroas, mentres que mercar avi\u00f3ns dun pa\u00eds estranxeiro custar\u00eda 110 000 mill\u00f3ns.\nJAS 39E/F e outros desenvolvementos.\nUn avi\u00f3n bipraza, designado \"Gripen Demo\", foi pedido en 2007 comobanco de probas para varias actualizaci\u00f3ns. Estaba equipado cun General Electric F414G, un desenvolvemento do motor do Boeing F/A-18E/F Super Hornet. O peso m\u00e1ximo de engalaxe do Gripen NG incrementouse dos 14 000 aos 16 000 kg, e a capacidade interna de combustible incrementouse un 40% ao recolocar o tren de aterraxe, o que tam\u00e9n permitiu dous soportes m\u00e1is na fuselaxe. aO seu radio de combate era de 1 300 km con seis m\u00edsies AAM e tanques de combustible lanzables. O radar PS-05/A foi substitu\u00eddo polo novo Raven ES-05 de varrido electr\u00f3nico activo (AESA), baseado na familia de r\u00e1dares Vixen AESA de Selex ES (dende 2016 Finmeccanica, e no presente Leonardo S.p.A.). O primeiro voo do Gripen Demo tivo lugar o 27 de maio de 2008. O 21 de xaneiro de 2009 o Gripen Demo voou a 1,2 sen poscombusti\u00f3n para probar a s\u00faa capacidade de supercruceiro. O Gripen Demo serviu como base para o Gripen E/F, tam\u00e9n co\u00f1ecido como Gripen NG (Next Generation) e MS (Mission System) 21.\nSaab estudou unha variante do Gripen capaz de operar de portaavi\u00f3ns nos 90. En 2009 lanzou o proxecto Sea Gripen en resposta \u00e1 solicitude de informaci\u00f3n da India sobre avi\u00f3ns baseados en buques. Tras unha reuni\u00f3n con funcionarios do Ministerior de Defensa en maio de 2011, Saab accedeu a establecer un centro de desenvolvemento no Reino Unido para ampliar o concepto do Sea Gripen. En 2013 Lennart Sindahl de Saab afirmou que o desenvolvemento dun Gripen E tripulado opcionalmente capaz de voar misi\u00f3ns non tripuladas ser\u00eda explorado pola firma; un maior desenvolvemento de versi\u00f3ns tripuladas e embarcadas requirir\u00eda o compromiso do cliente. O 6 de novembro de 2014 a Armada do Brasil expresou interese nun Gripen embarcado.\nEn 2010 Suecia premiou a Saab cun contrato de catro anos para mellorar o r\u00e1dar do Gripen e outro equipamento, integrar novas armas, e baixar os custos de operaci\u00f3n. En xu\u00f1o dese ano Saab dixo que Suecia planeaba pedir o Gripen NG, designado JAS 39E/F, e que entrar\u00eda en servizo en 2017 ou antes dependendo daos pedidos de exportaci\u00f3n. O 25 de agosto de 2012, tras a intenci\u00f3n de Su\u00edza de mercar 22 unidades da variante E/F, Suecia anunciou que planeaba mercar 40-60 Gripen E/F. O goberno sueco decidiu mecar 60 Gripen E o 17 de xaneiro de 2013. Tras un refer\u00e9ndum nacional en 2014 Su\u00edza decidiu non buscar un substituto para os seus cazas e adiou o seu proceso de compra.\nEn xullo de 2013 comezou a montaxe do primeiro Gripen E de pre-produci\u00f3n. Orixinalmente 60 JAS 39C \u00edan ser convertidos en JAS 39E cara 2023, pero despois decidiuse mercar c\u00e9lulas de Gripen E novas e reusar algunhas partes de JAS 39Cs. En setembro de 2015 o presidente de Saab Aeronautics, Lennard Sindhal, anunciou que se estaba desenvolvendo unha versi\u00f3n de guerra electr\u00f3nica do bipraza Gripen F. O primeiro avi\u00f3n de produci\u00f3n entregouse en 2018. En marzo de 2014 Saab revelara o dese\u00f1o detallado e indicara plans para recibir a certificaci\u00f3n militar en 2018. O primeiro Gripen E presentouse o 18 de maio de 2016. Saab atrasou o primeiro voo de 2016 a 2017 para centrarse na certificaci\u00f3n civil do software. As probas de rodaxe de alta velocidade comezaron en decembro de 2016, e o 15 de xu\u00f1o de 2017 Saab completou o primeiro voo do Gripen E. No mes de maio o Gripen E acadou o voo supers\u00f3nico e comezou as probas de carga. O 24 de novembro de 2021 Saab anunciou que os 6 primeiros Gripen E estaban listos para ser entregados \u00e1s forzas a\u00e9reas do Brasil e Suecia.\nDese\u00f1o.\nVisi\u00f3n de conxunto.\nO Gripen \u00e9 un caza multirrol, pensada como unha plataforma a\u00e9rea lixeira e \u00e1xil con avi\u00f3nicas avanzadas e altamente adaptables. Ten superficies de control canard que aportan unha forza de sustentaci\u00f3n positiva a todas as velocidades, mentres que a xenerosa sustentaci\u00f3n das s\u00faas \u00e1s en delta compensa a produci\u00f3n de sustentaci\u00f3n negativa do estabilizador traseiro a altas velocidades, incrementando a resistencia inducida. O ser intencionalmente inestable e usar controis de voo \"fly-by-wire\" dixitais para manter a estabilidade elimina moitas restrici\u00f3ns de voo, mellora a manobrabilidade e reduce a resistencia. O Gripen tam\u00e9n ten boas capacidades para engalaxes curtas, e \u00e9 tam\u00e9n capaz de manter unha alta taxa de descenso e est\u00e1 reforzado para soportar as tensi\u00f3ns nas aterraxes curtas. Un par de freos de aire est\u00e1n situados nos laterais da fuselaxe traseira; os canads incl\u00ednanse tam\u00e9n para actuar como freos de aire e reducir a distancia de aterraxe. O Gripen \u00e9 capaz de voar cun \u00e1ngulo de ataque de 70-80 graos.\nPara permitir que o Gripen te\u00f1a unha longa vida de servizo, duns 50 anos, Saab dese\u00f1ouno para ter requirimentos de mantemento baixos. Alg\u00fans sistemas principais como o motor RM12 e o r\u00e1dar PS-05/A son modulares para reducir o custo operativo e aumentar a fiabilidade. O Gripen dese\u00f1ouse para ser flexible, para que sensores, ordenadores e armamento m\u00e1is recentes poidan ser integrados a medida que a tecnolox\u00eda avanza. Estimouse que un 67% das partes do avi\u00f3n procede de subministradores europeos e suecos e o 33% de estadounidenses.\nUns aspectos clave do programa Gripen que Saab quixo destacar son os acordos de transferencia tecnol\u00f3xica e asociaci\u00f3ns industriais con clientes de exportaci\u00f3n. O Gripen \u00e9 personalizado dependendo dos requisitos do cliente, permitindo a inclusi\u00f3n rutineira de subministradores locais nos procesos de fabricaci\u00f3n e apoio. Varias firmas surafricanas proporcionan compo\u00f1entes e sistemas, inclu\u00eddos os sistemas de comunicaci\u00f3ns e de guerra electr\u00f3nica, para os Gripens operados pola Forza A\u00e9rea de Sur\u00e1frica. Os operadores tam\u00e9n te\u00f1en acceso ao c\u00f3digo fonte do Gripen e a documentaci\u00f3n t\u00e9cnica, permitindo que se integren independentemente actualizaci\u00f3ns e equipo novo. Alg\u00fans clientes de exportaci\u00f3n te\u00f1en a intenci\u00f3n de montar domesticamente o Gripen; prop\u00faxose que o fabricante brasileiro Embraer tam\u00e9n poida fabricar Gripens para outros clientes de exportaci\u00f3n.\nAvi\u00f3nica e sensores.\nToda a avi\u00f3nica do Gripen est\u00e1 completamente integrada usando cinco buses de datos dixitais MIL-STD-1553B, no que foi descrito como \"fusi\u00f3n de sensores\". A integraci\u00f3n total da avi\u00f3nica fai do Gripen un avi\u00f3n \"programable\", permitindo actualizaci\u00f3ns de software para incrementar o rendemento e permitir roles operacionais e equipamento adicionais. A linguaxe de programaci\u00f3n Ada adoptouse para o Gripen, e ven sendo usado nos controis de voo primarios nos prototipos finais dende 1996 e en todos os avi\u00f3ns de produci\u00f3n posteriores. O software do Gripen \u00e9 mellorado continuamente para engadir novas capacidades, a diferenza do Viggen, que era actualizado cada 18 meses.\nGran parte dos datos xerado polos sensores a bordo e pola actividade da cabina de mando son gravados dixitalmente durante toda a misi\u00f3n. Esa informaci\u00f3n pode ser reproducida na cabina ou pode extraerse sinxelamente para facer unha an\u00e1lise da misi\u00f3n detallada usando unha unidade de transferencia de datos que tam\u00e9n pode usarse para inserir datos de misi\u00f3n no avi\u00f3n. O Gripen, ao igual que o Viggen, dese\u00f1ouse para operar como un compo\u00f1ente dun sistema nacional de defensa interconectado, o que permite un intercambio autom\u00e1tico de informaci\u00f3n en tempo real entre o avi\u00f3n e as instalaci\u00f3ns en terra. Segundo Saab, o Gripen conta co \"enlace de datos m\u00e1is desenvolvido do mundo\". O sistema de navegaci\u00f3n Ternav do Gripen combina informaci\u00f3n de m\u00faltiples sistemas a bordo como o ordenador de datos do aire, o radioalt\u00edmetro, e o GPS para calcular continuamente a localizaci\u00f3n do Gripen.\nO Gripen entrou en servizo usando o radar multimodo de impulsos doppler PS-05/A, desenvolvido por Ericsson e GEC-Marconi, e que est\u00e1 baseado no avanzado radar Blue Vixen para o Sea Harrier que tam\u00e9n serviu de base para o radar CAPTOR do Eurofighter. O r\u00e1dar todotempo \u00e9 capaz de localizar e identificar obxectivos a 120 km, e pode seguir automaticamente a varios obxectivos en terra, mar e aire. Pode guiar a varios m\u00edsiles aire-aire m\u00e1is al\u00f3 do alcance visual ata m\u00faltiples obxectivos \u00e1 vez. Saab afirmou que o PS-05/A \u00e9 capaz de manexar todo tipo de misi\u00f3ns de defensa, aire-superficie, e reco\u00f1ecemento, e est\u00e1 desenvolvendo a mellora Mark 4. A versi\u00f3n Mark 4 ten un 150% m\u00e1is de alcance de detecci\u00f3n aire-aire a grande altura, pode detectar e seguir obxectivos m\u00e1is pequenos ao alcance actual, un 140% de mellora no modo aire-aire a baixa altitude, e integraci\u00f3n completa con armas modernas como os m\u00edsiles AIM-120C-7 AMRAAM, AIM-9X Sidewinder, e MBDA Meteor.\nO futuro Gripen E/F usar\u00e1 un novo radar de varrido electr\u00f3nico activo (AESA), o Raven ES-05, baseado na familia de r\u00e1dares Vixen AESA de Selex ES. Entre outras melloras, o novo radar \u00e9 capaz de escanear un maior campo de visi\u00f3n e ten m\u00e1is alcance. Ademais, o novo Gripen integra o sensor de busca e rastreo por infravermellos (IRST) Skyward-G , capaz de detectar pasivamente emisi\u00f3ns termais de obxecivos no aire e terra nas proximidades do avi\u00f3n. Af\u00edrmase que os sensores do Gripen E son capaces de detectar obxectivos con cortes transversais de radar (RCS) baixos m\u00e1is al\u00e1 do alcance de visi\u00f3n. Os obxectivos son rastreados por un sistema \"o mellor sensor domina\", xa sexa polos sensores de a bordo ou a trav\u00e9s da funci\u00f3n de enlace de datos da Unidade Auxiliar do Transmisor (TAU) do radar.\nCabina de mando.\nOs controis de voo primarios son compatibles co principio de control Hands On Throttle-And-Stick (HOTAS, mans en mando de potencia e panca de control). A panca de mando central, ademais de voar o avi\u00f3n, controla tam\u00e9n as pantallas da cabina e o sistema de armas. Un sistema dixital triplo \"fly-by-wire\" empr\u00e9gase nos controis de voo do Gripen, cun respaldo mec\u00e1nico para o acelerador. Pode accederse a funci\u00f3ns adicionais, como as comunicaci\u00f3ns, os datos de navegaci\u00f3n e os de apoio \u00e1 toma de decisi\u00f3ns, a trav\u00e9s do panel de control central superior. O Gripen inclue o sistema de visualizaci\u00f3n de cabina EP-17, desenvolvido por Saab para proporcionar aos pilotos un alto nivel de co\u00f1ecemento da situaci\u00f3n e reducir a s\u00faa carga de traballo a trav\u00e9s dun manexo intelixente da informaci\u00f3n. O Gripen conta cunha capacidade de fusi\u00f3n de sensores, polo que a informaci\u00f3n dos sensores integrados e bases de datos est\u00e1n combinadas, anal\u00edzanse automaticamente, e pres\u00e9ntase informaci\u00f3n \u00fatil ao piloto a trav\u00e9s dun \"Head-Up Display\" de amplo campo de visi\u00f3n, de tres pantallas multifunci\u00f3n de cor, e opcionalmente tam\u00e9n a trav\u00e9s dun Sistema de Visualizaci\u00f3n no Casco (HMDS).\nDas tres pantallas multifunci\u00f3n (MFD), a central \u00fasase para datos de navegaci\u00f3n e misi\u00f3n, a esquerda amosa o estado do avi\u00f3n e a informaci\u00f3n de guerra electr\u00f3nica, e a da dereita ten informaci\u00f3n dos sensores e do control de fogo. Nas variantes de dous asentos, as pantallas do asento posterior poden operarse independentemente. Saab promocionou esta capacidade como \u00fatil en misi\u00f3ns de guerra electr\u00f3nica e reco\u00f1ecemento, e durante a realizaci\u00f3n de actividades de mando e control. En maio de 2010 Suecia comezou a equipar os seus Gripen con sistemas inform\u00e1ticos adicionais e con novas pantallas. As MFD son intercambiables e dese\u00f1adas para a redundancia no caso de que haxa un fallo, podendo presentarse a informaci\u00f3n de voo en calquera das pantallas.\nSaab e BAE desenvolveron o Cobra HMDS para ser usado no Gripen, baseado no Striker HMDS usado no Eurofighter. En 2008 o Cobra HMDS integrouse completamente en avi\u00f3ns operativos, e est\u00e1 dispo\u00f1ible como unha opci\u00f3n para clientes de exportaci\u00f3n; este adaptouse nos vellos Gripens de Suecia e Sur\u00e1frica. O HMDS proporciona control e informaci\u00f3ns sobre o seguimento de obxectivos, datos dos sensores, e par\u00e1metros de voo, e est\u00e1 equipado opcionalmente para operaci\u00f3ns nocturnas e con filtraci\u00f3n qu\u00edmica/biol\u00f3xica. Todas as conexi\u00f3ns entre o HMDS e a cabina dese\u00f1\u00e1ronse para un desprendimento r\u00e1pido, para un uso seguro do sistema de execci\u00f3n.\nMotor.\nTodos os Gripen en servizo est\u00e1n equipados cun motor turboventilador Volvo RM12 (agora GKN Aerospace Engine Systems), un derivado fabricado baixo licenza do General Electric F404, alimentado por un conduto en Y con placas divisorias; entre os cambios incl\u00faense un aumento de rendemento e unha fiabilidade mellorada para cumprir cos criterios de seguridade de uso dun \u00fanico motor, ademais de ter unha maior resistencia para incidentes con paxaros. Varios subsistemas e compo\u00f1entes tam\u00e9n foron redese\u00f1ados para reducir as demandas de mantemento. En novembro de 2010 o Gripen acumulara m\u00e1is de 143 000 horas de voo sen ter ning\u00fan fallo ou incidente relacionado co motor; Rune Hyrefeldt, xafe de xesti\u00f3n do programa militar de Volvo Aero, dixo: \"penso que este debe ser un r\u00e9cord dif\u00edcil de superar para unha aplicaci\u00f3n dun s\u00f3 motor\".\nAs variantes JAS 39E e F adoptaron como planta motriz o F414G, unha variante do General Electric F414. O F414G pode producir un 20% m\u00e1is de pulo que o motor RM12, permitindo ao Gripen o voo de supercruceiro (voar a velocidade supers\u00f3nica sen o uso de posqueimadores) a Mach 1,1 mentres leva armas para combate aire-aire. En 2010, Volvo Aero dixo que era capaz de desenvolver a\u00ednda m\u00e1is o seu motor RM12 para igualar o rendemento do F414G, e afirmou que desenvolver o RM12 ser\u00eda unha opci\u00f3n m\u00e1is barata. Antes da selecci\u00f3n de Saab do F414G tam\u00e9n se considerou adoptar o Eurojet EJ200 para o Gripen; entre as implemantaci\u00f3ns propostas inclu\u00edase o uso de pulo vectorial.\nEquipamento e armamento.\nO Gripen \u00e9 compatible con distintos tipos de armamento, m\u00e1is al\u00f3 do can\u00f3n Mauser BK-27 de 27 mm integrado (retirado na variantes monopraza), como m\u00edsiles aire-aire como o AIM-9 Sidewinder, m\u00edsiles aire-terra como o AGM-65 Maverick, e m\u00edsiles anti-buque como o RBS-15. En 2010 os Gripen da Forza A\u00e9rea de Suecia completaron o proceso de mellora MS19, permitindo a s\u00faa compatibilidade con distintos tipos de armas, como o m\u00edsil de longo alcance MBDA Meteor, o m\u00edsil de curto alcance IRIS-T e a bomba guiada por l\u00e1ser GBU-49. Falando da selecci\u00f3n de armamento do Gripen, o director de campa\u00f1a de Saab para a India Edvard de la Motte dixo que: \"se mercas o Gripen, seleciona de onde queres que ve\u00f1an as t\u00faas armas, Israel, Suecia, Europa, Estados Unidos\u2026 Suram\u00e9rica. Depende do cliente\".\nEn voo, o Gripen \u00e9 capaz de levar ata 6 500 kg de armamento e equipamento. Entre o equipamento incl\u00faense m\u00f3dulos de sensores externos para reco\u00f1ecemento e designaci\u00f3n de obxectivos, como o m\u00f3dulo de punter\u00eda LITENING de Rafael Advanced Defense Systems, o Modular Reconnaissance Pod System de Saab, ou o Digital Joint Reconnaissance Pod de Thales. O Gripen ten unha suite de guerra electr\u00f3nica avanzada e integrada, capaz de operar nun modo pasivo indetectable ou bloquear activamente o radar rival; un sistema de advertencia de aproximaci\u00f3n de m\u00edsiles detecta e rastrexa pasivamente os m\u00edsiles que chegan. En novembro de 2013 anunciouse que Saab ser\u00eda o primeiro en ofrecer o bloqueador activo BriteCloud desenvolvido por Selex ES. En xu\u00f1o de 2014 o M\u00f3dulo de Autoprotecci\u00f3n con Tecnolox\u00f3a de Supervivencia Mellorada, un m\u00f3dulo de contramendidas contra m\u00edsiles, realizou o seu primeiro voo no Gripen.\nSaab describe o Gripen como un \"avi\u00f3n de rol variable\", afirmando que \u00e9 capaz de \"cambiar instantaneamente de rol premendo un bot\u00f3n\". O interface home/m\u00e1quina cambia cando se cambia entre roles, sendo optimizado polo ordenador en resposta a novas situaci\u00f3ns e ameazas. O Gripen tam\u00e9n est\u00e1 equipado para usar diferentes est\u00e1ndards e sistemas de comunicaci\u00f3n, como a radio segura SATURN, Link-16, ROVER, e enlaces por sat\u00e9lite. Equipamento para realizar misi\u00f3ns de longo alcance, como unha sonda de repostaxe en voo e un Sistema Integrado de Xeraci\u00f3n de Os\u00edxeno (OBOGS), est\u00e1n integrados no Gripen C/D.\nUsabilidade e mantemento.\nDurante a guerra fr\u00eda as Forzas Armadas suecas ti\u00f1an que estar preparadas contra unha posible invasi\u00f3n. Este escenario precisaba dunha forza defensiva de avi\u00f3ns de combate dispersa no sistema Bas 90 para manter a capacidade de defensa a\u00e9rea. As\u00ed, un obxectivo clave de dese\u00f1o durante o desenvolvemento do Gripen foi a habilidade de engalar dende pistas cubertas de neve de tan s\u00f3 800 metros. Un equipo de cinco soldados \u00e9 un t\u00e9cnico \u00e9 capaz de repostar, rearmar e realizar unha inspecci\u00f3ns b\u00e1sica en tan s\u00f3 10 minutos antes de que o avi\u00f3n poida regresar \u00e1 unha misi\u00f3n aire-aire. Para unha misi\u00f3n aire-terra este tempo sube ata os 20 minutos usando os mesmos recursos.\nDurante o proceso de dese\u00f1o deuse unha gran prioridade a facilitar e minimizar o mantemento do avi\u00f3n; ademais dun dese\u00f1o doado de menter, moitos subsistemas e compo\u00f1entes precisan pouco ou ning\u00fan mantemento. Os avi\u00f3ns est\u00e1n equipados cun Sistema de Monitoreo de Sa\u00fade e Uso (HUMS) que monitoriza o rendemento de varios sistemas, e proporciona informaci\u00f3n aos t\u00e9cnicos para axudar no mantemento. Saab realiza un programa continuo de melloras; a informaci\u00f3n do HUMS e outros sistemas pode enviarse para ser analizada. Segundo Saab, o Gripen ten un \"50% menos de custos operacionais que o seu mellor competidor\".\nHistorial operacional.\nSuecia.\nA Forza A\u00e9rea de Suecia realizou un pedido total por 204 Gripens en tres lotes. A primeira entrega foi o 8 de xu\u00f1o de 1993, cando o avi\u00f3n 39102 foi entregado \u00e1 \"Flygvapnet\" durante unha cerimonia en Link\u00f6ping; a derradeira unidade do primeiro lote entregouse o 13 de decembro de 1996. A Forza A\u00e9rea obtivo o primeiro avi\u00f3n do segundo lote o 19 de decembro de 1996. En vez do acordo de prezo fixo do lote 1, os avi\u00f3ns do lote 2 pag\u00e1ronse como un concepto de \"prezo obxectivo\": calquera sobrecusto ou subcusto dividir\u00edase entre Saab e a Administraci\u00f3n de Material da Defensa.\nO JAS 39 entrou en servizo coa flotilla a\u00e9rea de Skaraborg (F 7) o 1 de novembro de 1997. Os avi\u00f3ns do derradeiro lote entreg\u00e1ronse o 26 de novembro de 2008. Isto logrouse pagando un 10% menos que o prezo acordado para o lote, colocando o prezo do JAS 39C en menos dos 30 mill\u00f3ns de d\u00f3lares. Este lote de Gripens estaba equipado para ser repostados en voo dende avi\u00f3ns TP84 especialmente equipados. En 2007 iniciouse un programa para modernizar 31 dos JAS 39A/B da Forza A\u00e9rea ao est\u00e1ndar JAS 39C/D. En xaneiro de 2013 a Forza A\u00e9rea sueca ti\u00f1a 134 JAS 39 en servizo. En marzo de 2015 a Forza A\u00e9rea sueca recibiu o seu derradeiro JAS 39C.\nO 29 de marzo de 2011 o parlamento sueco aprobou que a Forza A\u00e9rea se despregase tres meses para apoiar a zona de exclusi\u00f3n a\u00e9rea ordenada pola ONU sobre Libia. O despregamento de 8 Gripen, 10 pilotos e outro persoal comezou o 2 de abril. O 8 de xu\u00f1o de 2011 o goberno sueco anunciou un acordo para para ampliar o despregamento para cinco dos Gripen. En outubro de 2011 os Gripens realizaran m\u00e1is de 650 misi\u00f3ns de combate, con case 2 000 horas de voo, e entregando uns 2 000 informes de reco\u00f1ecemento \u00e1 OTAN. O xornalista Tim Hepher suxeriu que as operaci\u00f3ns en Libia poder\u00edan estimular as vendas do Gripen e outros avi\u00f3ns.\nEn novembro de 2012 o tenente coronelLars Helmrich da Forza A\u00e9rea sueca testificou no Riksdag sobre o Gripen E. Dixo que a versi\u00f3n C/D do Gripen poder\u00eda quedar anticuada no combate aire-aire cara o ano 2020. Con 60 Gripens tendo sido considerados como o n\u00famero m\u00ednimo requirido para defender o espazo a\u00e9reo sueco, a Forza A\u00e9rea quer\u00eda ter 60-80 Gripen actualizados ao est\u00e1ndar E/F en 2020.\nO 25 de agosto de 2012 o goberno anunciou que agardaba mercar 40-60 JAS 39E/F Gripen que entrar\u00edan en servizo cara o ano 2023. O 11 de decembro de 2012 o Riksdag aprobou a compra de 40 a 60 JAS 39E/F cunha opci\u00f3n para cancelar o pedido se outros clientes non mercaban polo menos 20 avi\u00f3ns. O 17 de xaneiro de 2013 o goberno aprobou o trato para mercar 60 JAS 39E que ser\u00e1n entregados entre 2018 e 2027. O 3 de marzo de 2014 o Ministerio de Defensa dixo que se pedir\u00edan outros 10 JAS 39E; isto foi posteriormente confirmado polo goberno.\nTam\u00e9n hai plans para manter alg\u00fans dos Gripen C/D despois do ano 2025. Este feito foi recomendado polo comit\u00e9 asesor de defensa sueco en 2019.\nRep\u00fablica Checa.\nCando a Rep\u00fablica Checa converteuse nun membro da OTAN en 1999, o pa\u00eds necesitaba substitu\u00edr a s\u00faa frota de MiG-21 de construci\u00f3n sovi\u00e9tica con avi\u00f3ns compatibles cos est\u00e1ndares de interoperatibilidade da OTAN. En 2000 a Rep\u00fablica Checa comezou a avaliar distintos avi\u00f3ns, como o F-16, o F/A-18, o Mirage 2000, o Eurofighter Typhoon e o Gripen. Unha das principais condici\u00f3ns de adquisici\u00f3n foi o acordo de compensaci\u00f3n industrial, fixado no 150% do valor de compra agardado. En decembro de 2001, tras ter sido influenciado polo xeneroso pragrama de financiamento e compensaci\u00f3n de Gripen International, o goberno checo anunciou que escollera o Gripen. No ano 2002 o acordo atrasouse ata despois das elecci\u00f3ns parlamentarias; estud\u00e1ronse tam\u00e9n modios alternativos para a defensa a\u00e9rea, inclu\u00eddo o arrendamento do avi\u00f3n.\nO 14 de xu\u00f1o de 2004 anunciouse que a Rep\u00fablica Checa \u00eda alugar 14 avi\u00f3ns Gripen, modificados para cumprir cos est\u00e1ndares OTAN. O acordo tam\u00e9n inclu\u00eda o adestramento de pilotos e t\u00e9cnicos checos en Suecia. Os seis primeiros entreg\u00e1ronse o 18 de abril de 2005. O arendamento ser\u00eda por un per\u00edodo de 10 anos por un custo de 780 mill\u00f3ns de euros; os 14 avi\u00f3ns, que petenceran \u00e1 Forza A\u00e9rea sueca, eran 12 monoprazas JAS-39C e dous biprazas JAS 39D. En setembro de 2013, a Axencia de Exportaci\u00f3n de Defensa e Seguridade anunciou que sechegara a un acordo coa Rep\u00fablica Checa para ampliar o arrendamento 14 anos m\u00e1is, ata 2029; os avi\u00f3ns alugados deber\u00edan pasar por unha extensa modernizaci\u00f3n, inclu\u00edda a adopci\u00f3n de novas ligaz\u00f3ns de datos. O contrato de arrendamento tam\u00e9n ten a opci\u00f3n de finalmente mercar os cazas. En 2014 o arrendamento ampliouse ata 2027 e o contrato de servizo de Saab ampliouse ata 2026.\nEn novembro de 2014 o comandante da Forza A\u00e9rea da Rep\u00fablica Checa, o xeneral Libor \u0160tef\u00e1nik, propuxo alugar seis Gripen m\u00e1is debido \u00e1 deterioraci\u00f3n das relaci\u00f3n de Rusia co Oeste; un portavoz do Ministerio de Defensa dixo que esa noci\u00f3n era a visi\u00f3n persoal do comandante e que a ampliaci\u00f3n da frota non estaba na axenda nos anos seguintes. En 2015, o servizo decidiu actualizar a s\u00faa frota\u00e1 configuraci\u00f3n MS20. A actualizaci\u00f3n MS20 completouse en 2018.\nHungr\u00eda.\nTras a entrada de Hungr\u00eda na OTAN en 1999 houbo varias propostas para conseguir unha forza de cazas compatibles cos est\u00e1ndares da alianza atl\u00e1ntica. Prestouse unha atenci\u00f3n considerable ao estudo de avi\u00f3ns de segunda man, as\u00ed como \u00e1 modificaci\u00f3n da frota de MiG-29 do pa\u00eds. En 2001 Hungr\u00eda recibiu varias ofertas de avi\u00f3ns novos e usados de varias naci\u00f3ns, como Suecia, B\u00e9lxica, Israel, Turqu\u00eda e os Estados Unidos. A\u00ednda que o goberno h\u00fangaro inicialmente pretend\u00eda mercar o F-16, en novembro de 2001 est\u00e1base negociando un contrato de arrendamento de 10 anos por 12 avi\u00f3ns Gripen, coa opci\u00f3n de mercar os avi\u00f3ns unha vez finalizado o per\u00edodo de alugamento.\nComo parte dos acordos de adquisici\u00f3n, Saab ofrecera un acordo de compensaci\u00f3n valorado no 110% do custo de 14 cazas. Inicialmente Hungr\u00eda planeara arrendar varios avi\u00f3ns do lote 2; por\u00e9n, a incapacidade para ser repostados en voo e as limitaci\u00f3ns na compatibilidade de armamento xeraron desconfianza en Hungr\u00eda. Renegociouse o contrato e o 2 de febreiro de 2003 asinouse o arrendamento de 14 Gripen, que orixinalmente foran do est\u00e1ndar A/B e pasaran por un proceso de actualizaci\u00f3n para ser convertidos ao est\u00e1ndar C/D compatible coa OTAN. As entregas dos \u00faltimos avi\u00f3ns realiz\u00e1ronse en decembro de 2007.\nA\u00ednda que a Forza A\u00e9rea de Hungr\u00eda opera un total de 14 Gripen arrendados, en 2011 o pa\u00eds supostamente ti\u00f1a a intenci\u00f3n de mercar eses aparellos. Por\u00e9n, en xaneiro de 2012 os gobernos de Hungr\u00eda e Suecia chegaron a un acordo para ampliar o per\u00edodo de arrendamento por 10 anos m\u00e1is; segundo o ministro de defensa h\u00fangaro Csaba Hende, o acordo representaba uns considerables aforros de custos.\nPerd\u00e9ronse dous Gripen en accidentes en maio e xu\u00f1o de 2015, quedando 12 Gripen operativos. Dende 2017 Hungr\u00eda ten novamente 14 avi\u00f3ns en servizo.\nEn agosto de 2021 asinouse un contrato con Saab para modernizar a frota de Gripen da Forza A\u00e9rea de Hungr\u00eda. O radar ser\u00e1 actualizado ao PS-05/Mk4 e o software actualizarase ao nivel MS 20 Block 2. Engadiranse novas armas ao arsenal dos Grupen h\u00fangaros, e o pa\u00eds pediu os m\u00edsiles IRIS-T en decembro de 2021.\nSur\u00e1frica.\nEn 1999 Sur\u00e1frica asinou un contrato con BAe/Saab para a compra de 26 Gripen C/D con pequenas modificaci\u00f3ns para cumprir cos seus requisitos. Asentregas \u00e1 Forza A\u00e9rea de Sur\u00e1frica comezaron en abril de 2008 e en abril de 2011 entreg\u00e1ranse 18 avi\u00f3ns (nove monoprazas e nove biprazas). Saab considerou establecer a s\u00faa Gripen Fighter Weapon School na base a\u00e9rea de Overberg en Sur\u00e1frica, pero en xullo de 2013 descartou esa opci\u00f3n debido \u00e1 falta de apoio local para a iniciativa. Tailandia \u00e9 unha alternativa que tam\u00e9n considerou, as\u00ed como a base a\u00e9rea checa de \u010c\u00e1slav.\nEntre abril e decembro de 2013 contratistas surafricanos encarg\u00e1ronse dos traballos de mantemento da frota de Gripen, xa que o contrato con Saab expirara; debido a este arranxo temeuse que non fosen posibles as operaci\u00f3ns a longo prazo debido a un mantemento pouco axeitado. En decembro de 2013 Armscor premiou a Saab cun contrato para que a compa\u00f1\u00eda realizase as tarefas de enxe\u00f1er\u00eda, mantemento e apoio dos 26 Gripen ata o ano 2016. O 13 de marzo de 2013 o ministro de defensa surafricano, Nosiviwe Mapisa-Nqakula, afirmou que \"case a metade dos Gripen da SAAF\" foran almacenados debido a un orzamento insuficiente para mantelos en voo. No mes de setembro dese ano a SAAF decidiu non manter parte dos seus Gripen almacenados por moito tempo; no seu lugar os 26 rotar\u00edanse entre ciclos de voo e de almacenamento por curtos per\u00edodos de tempo. Ese mesmo mes o brigadier-xeneral John Bayne dixo que o Gripen cumpr\u00eda cos requisitos m\u00ednimos da Forza A\u00e9rea, xa que o pa\u00eds non estaba ameazado militarmente.\nNo mes de setembro de 2021 a Forza A\u00e9rea surafricana deixou en terra os 26 Gripen debido novamente a problemas de mantemento, en parte debido a que os contrato non se renovaron a tempo. A principios de 2022 o goberno surafricano estaban negociando un novo acordo.\nTailandia.\nEn 2007 o parlamento tailand\u00e9s autorizou \u00e1 Real Forza A\u00e9rea de Taliandia a gastar 34 000 mill\u00f3ns de bahts (1 100 mill\u00f3ns de d\u00f3lares) para substitu\u00edr a s\u00faa frota de Northrop F-5. En febreiro de 2008 a Forza A\u00e9rea pediu seis Gripen (dous modelo C monoprazas e catro D biprazas) de Saab; as entregas comezaron en 2011. Tailandia pediu seis Gripen C m\u00e1is en novembro de 2010 que comezaron a entregarse en 2013. Tailandia pode finalmente pedir ata 40 Gripen. En 2010 Tailandia seleccionou a base de Surat Thani como centro de operaci\u00f3ns para os seus Gripen.\nSaab entregou tres Gripen en abril de 2013, e tres m\u00e1is en setembro dese ano. Ese mesmo mes o mariscal da Forza A\u00e9rea Prajin Jantong dixo que Tailandia estaba interesada en mercar seis avi\u00f3ns m\u00e1is nun futuro pr\u00f3ximo, pendentes da aprobaci\u00f3n do goberno. O comandante supremo taliland\u00e9s, o xeneral Thanasak Patimapragorn, dixo que a Forza A\u00e9rea ten a intenci\u00f3n de que os sistemas de informaci\u00f3n do Gripen sexan integrados nos sistemas do Ex\u00e9rcito e a Armada. As Forzas Armadas inauguraron oficialmente o Sistema Integrado de Defensa A\u00e9rea do Gripen durante 2014.\nDurante o exercicio Falcon Strike de 2019, os Gripen C/D da Real Forza A\u00e9rea de Tailandia logrou 25 derribos de avi\u00f3ns J-11A en combates simulados coa Forza A\u00e9rea do Ex\u00e9rcito Popular de Liberaci\u00f3n con s\u00f3 d\u00faas perdas en combate dentro do alcance visual. Os seus Gripen C/D lograron ademais 41 derribos de J-11A coa perda de cinco avi\u00f3ns en combate simulado m\u00e1is al\u00f3 do alcance visual.\nReino Unido.\nA Empire Test Pilots' School (ETPS) no Reino Unido usou o Gripen para adestramentos avanzados para pilotos de proba baixo un acordo \"wet lease\" dende 1999. A escola opera un avi\u00f3n Gripen D.\nBrasil.\nEn outubro de 2008 Brasil seleccionou tres finalistas para o seu programa de caza F-X2: o Dassault Rafale B/C, o Boeing F/A-18E/F Super Hornet, e o Gripen NG. A Forza A\u00e9rea Brasileira planeou inicialmente mercar polo menos 36 avi\u00f3ns, coa posibilidade de chegar aos 120 posteriormente, para substitu\u00edr aos seus Northrop F\u20105EM e Dassault Mirage 2000C. En febreiro de 2009 Saab presentou unha oferta por 36 Gripen NGs. A principios de 2010 o informe de avaliaci\u00f3n final da Forza A\u00e9rea situou ao Gripen \u00e1 cabeza, sendo un factor decisivo os menores custos por unidade e de operaci\u00f3n. En medio de atrasos por mor a problemas econ\u00f3micos, houbo informes no ano 2010 sobre a elecci\u00f3n do Rafale, e en 2011 sobre a do F/A-18. O 18 de decembro de 2013 a presidenta Dilma Rousseff anunciou a selecci\u00f3n do Gripen NG. Os factores clave foron as oportunidades de fabricaci\u00f3n dom\u00e9sticas, transferencia de tecnolox\u00eda completa, participaci\u00f3n no seu desenvolvemento, e potenciais exportaci\u00f3ns a \u00c1frica, Asia e Latinoam\u00e9rica; Arxentina e Ecuador est\u00e1n interesados en mercar o Gripen a trav\u00e9s do Brasil, e M\u00e9xico \u00e9 considerado un comprador potencial. Outro factor foi a desconfianza cara os Estados Unidos debido ao esc\u00e1ndalo de vixilancia da NSA. O Gripen non \u00e9 inmune \u00e1 presi\u00f3n estranxeira: o Reino Unido pode usar a s\u00faa porcentaxe do 30% de compo\u00f1entes no Gripen para vetar a venda a Arxentina pola disputa das illas Malvinas, polo que os arxentinos est\u00e1n considerando outros avi\u00f3ns no seu lugar.\nO 24 de outubro de 2014 Brasil e Suecia asinaron un contrato de 39 300 mill\u00f3ns de coroas por 28 Gripen E (monoprazas) e 8 Gripen F (biprazas) que ser\u00edan entregados entre 2019 e 2024 e mantidos ata 2050; o goberno sueco proporconar\u00e1 un pr\u00e9stamo por 25 anos, cun 2,19% de intereses, para a compra. Polo menos 15 avi\u00f3ns ser\u00e1n montados no Brasil e compa\u00f1\u00edas do pa\u00eds estar\u00e1n involucradas na s\u00faa fabricaci\u00f3n; os Gripen F ser\u00e1n entregados m\u00e1is tarde. Houbo un aumento de prezo de case 1 000 mill\u00f3ns de d\u00f3lares dende a selecci\u00f3n do avi\u00f3n debido aos desenvolvementos solicitados polo Brasil, como o \"Wide Area Display\" (WAD), unha pantalla t\u00e1ctil panor\u00e1mica de 19 por 8 polgadas. O paquete de compensaci\u00f3n estableceuse en 9 000 mill\u00f3ns de d\u00f3lares, ou 1,7 veces o valor do pedido. A Armada do Brasil est\u00e1 interesada no Gripen Maritime para substitu\u00edr aos seus Douglas A-4KU Skyhawk embarcados. En 2015 Brasil e Suecia pecharon o trato para desenvolver o Gripen F, designado F-39 polo Brasil.\nO primeiro voo dun F-39E Gripen brasileiro tivo lugar o 26 de agosto de 2019 no aer\u00f3dromo da f\u00e1brica de Saab en Link\u00f6ping. A unidade foi entregada \u00e1 Forza A\u00e9rea Brasileira o 10 de setembro de 2019 para o programa de probas de voo. O caza chegou a Brasil o 20 de setembro de 2020, e posteriormente foi transportado por terra ata o aeroporto de Navegantes. O 24 de setembro engalou cara a unidade de Embraer en Gavi\u00e3o Peixoto, no estado de S\u00e3o Paulo, para comezar o programa de probas dos sistemas de control de voo, a integraci\u00f3n de armas, os sistemas de comunicaci\u00f3ns e outros. Os cazas formar\u00e1n parte do 1\u00ba Grupo de Defensa A\u00e9rea (1\u00ba GDA), baseado en An\u00e1polis. Segundo o executivo de Saab Eddy De La Motte, o primeiro F-39F ser\u00e1 entregado en 2023. En 2021 Brasil comezou as probas de voo supers\u00f3nicos co F-39E a altitudes sobre os 16 000 p\u00e9s. Segundo o executivo de Saab Mikael Franz\u00e9n, Brasil comezar\u00eda a recibir os primeiros avi\u00f3ns de produci\u00f3n con IRST en novembro de 2021. A Forza A\u00e9rea Brasileira ten un requirimento por 108 Gripen, que ser\u00e1n entregados en tres lotes.\nO 1 de febreiro de 2022 o comandante da Forza A\u00e9rea Brasileira Carlos de Almeida Baptista J\u00fanior dixo ao xornal Folha de S. Paulo, que Brasil estaba na fase inicial de negociaci\u00f3ns con Saab para mercar un novo lote de 30 Gripen E/F, \"a nosa capacidade de planificaci\u00f3n l\u00e9vanos hoxe, polas nosas suposici\u00f3ns de uso, a 66 Gripens en operaci\u00f3n\", ag\u00e1rdase que esta fase de planificaci\u00f3n remate a mediados de 2022. A negociaci\u00f3n e intenci\u00f3n brasileira foi confirmada polo xefe executivo de Saab H\u00e5kan Buskhe en febreiro de 2019. A confirmaci\u00f3n chegou despois de rumores na prensa especializada do Brasil, que a Forza A\u00e9rea vira ao Lockheed Martin F-35 como un candidato ideal para continuar o seu proceso de modernizaci\u00f3n nos seguintes anos despois dos intentos errados de vender o Gripen en Finlandia e Su\u00edza, rumores que foron negados por Baptista J\u00fanior.\nOperadores potenciais.\nAustria.\nAustria est\u00e1 considerando substitu\u00edr os seus cazas Eurofighter Typhoon co Gripen debido \u00e1 obsolescencia e aos custos, xa que todos eles son do lote 1 e deber\u00edan ser actualizados.\nBotswana.\nNo ano 2014 Saab abriu unha oficina en Botswana. O pa\u00eds est\u00e1 interesado en mercar oito Gripen C/D excedentes, cunha posible ampliaci\u00f3n a 16, para substitu\u00edr os 14 cazas CF-5 ex-canadenses da Forza A\u00e9rea de Botswana usados dende 1996. Segundo algunhas informaci\u00f3ns oficiais da Forza A\u00e9ra cren que a compra do Gripen \u00e9 un trato feito.\nCanad\u00e1.\nCanad\u00e1 \u00e9 un socio industrial de nivel 3 no programa de desenvolvemento do Lockheed Martin F-35 Lightning II, por\u00e9n, en decembro de 2017 lanzou unha competici\u00f3n aberta para mercar un caza. A Real Forza A\u00e9rea do Canad\u00e1 anunciou en febreiro de 2018 que Saab era un dos competidores xunto co F-35. A competici\u00f3n depende moito dos beneficios industriais para compa\u00f1\u00edas canadenses; en maio de 2019 Saab ofreceu constru\u00edr Gripens no Canad\u00e1 de forma semellante ao acordo co Brasil.\nEn xu\u00f1o de 2019 Saab dixo que estaba lista para ofrecer 88 Gripen E ao Canad\u00e1, ademais de transferencia tecnol\u00f3xica completa. Saab dixo que poder\u00eda ofrecer a integraci\u00f3n de equipamento estadounidense e doutras compa\u00f1\u00edas alleas a ela polo que avi\u00f3n ser\u00eda interoperable cos militares dos Estados Unidos. Saab tam\u00e9n dixo que o Gripen E foi constru\u00eddo para condici\u00f3ns \u00e1rticas. En xaneiro de 2021 Saab ofreceuse a constru\u00edr dous centros aeroespaciais no Canad\u00e1 como parte da proposta de transferencia de tecnolox\u00eda. O 1 de decembro de 2021 o goberno canadense confirmou que o Super Hornet non cumpr\u00eda os requisitos, quedando como \u00fanicos competidores o F-35 e o Gripen.\nColombia.\nSaab ofreceu 15 Gripen C/D ou E/F a Colombia, con posibles entregas entre 2018 e 2021, dependendo da variante escollida.\nFilipinas.\nEn setembro de 2016 Saab anunciou a s\u00faa intenci\u00f3n de abrir unha oficina en Manila para apoiar a s\u00faa campa\u00f1a para vender o Gripen \u00e1 Forza A\u00e9rea de Filipinas que buscaba 12 cazas multirrol; Saab tam\u00e9n intentaba ofrecer infraestrutura terrestre, sistemas integrados C2 e ligaz\u00f3ns de datos, semellante \u00e1s capacidades da Real Forza A\u00e9rea de Tailandia. En 2018 Saab renovou o seu impulso comercial. Segundo o Departamento de Defensa Nacional filipino, \u00e9 m\u00e1is probable a compra de 6 Gripen C/D MS20 que o do estadounidense F-16V Block 70/72.\nIndia.\nO Gripen foi un contendente na competici\u00f3n MRCA da India por 126 avi\u00f3ns de combate multirrol. En abril de 2008 Gripen International ofreceu o Gripen Next Generation para a licitaci\u00f3n e abriu unha oficina en Nova Deli para apoiar os seus esforzos no mercado indio. O 4 de febreiro de 2009 Saab anunciou que se asociara co Tata Group indio para desenvolver o Gripen para que se axustase \u00e1 necesidades da India. A Forza A\u00e9rea da India (IAF) realizou amplas avaliaci\u00f3ns sobre o rendemento en voo, a capacidade lox\u00edstica, os sistemas de armas, os sensores avanzados e o sistema de disparo do Gripen. En abril de 2011 a IAF rexeitou a oferta de Saab en favor do Eurofighter Typhoon e o Dassault Rafale. Presuntamente, oficiais da IAF, a\u00ednda que estaban contentos coas capacidades melloradas do Gripen NG, identificaron a gran dependencia de hardware estadounidense, inclu\u00edda a electr\u00f3nica, o armamento e o motor GE F414, como un factor que pode obstaculizar as exportaci\u00f3ns. O Rafale finalmente ga\u00f1ou a competici\u00f3n, pero os plans para mercar 126 avi\u00f3ns foron cancelados polo goberno indio que s\u00f3 mercou 36 unidades.\nEn 2015, despois de que o pedido de Rafale se reducise a tan s\u00f3 36 avi\u00f3ns, Saab indicou a s\u00faa vontade de establecer conxuntamente a produci\u00f3n do Gripen na India. En outubro de 2016 Saab, entre outros fabricantes, supostamente recibiron unha consulta informal de solicitude de informaci\u00f3n, iniciando unha nova competici\u00f3n para un caza monomotor que substitua aos MiG-21 e MiG-27 de fabricaci\u00f3n sovi\u00e9tica da IAF; Saab xa presentara unha oferta non solicitada. En novembro de 2017 Saab prometeu unha transferencia total de tecnolox\u00eda do Gripen E \u00e1 India se era premiada co contrato. O Gripen est\u00e1 agora competindo con outros 6 avi\u00f3ns nunha nova licitaci\u00f3n, co\u00f1ecida como MMRCA 2.0 nos medios indios, para a compra de 114 avi\u00f3ns de combate multirrol.\nIndonesia.\nEn xullo de 2016 Saab Indonesia confirmou ter enviado unha proposta ese mesmo ano en resposta a un requirimento da Forza A\u00e9rea de Indonesia. A proposta inclu\u00eda a compra inicial de 16 Gripen C/D por 1 500 mill\u00f3ns de d\u00f3lares para substitu\u00edr aos Northrop F-5E Tiger II en servizo coa Forza A\u00e9rea dende os anos 80. Saab expresou a intenci\u00f3n de que a oferta cumpra nun 100% coa Lei indonesia da industria de defensa de 2012, que require que os ontratistas estranxeiros traballen con industria local, colaborando na produci\u00f3n e compartindo tecnolox\u00eda. Tam\u00e9n indicou que na oferta poder\u00edan substitu\u00edr as versi\u00f3ns C/D pola E, se Indonesia est\u00e1 disposta a aceptar un tempo de entrega m\u00e1is longo. Entre os avi\u00f3ns competidores que respostaron ao requirimento at\u00f3panse o F-16V, o Su-35, o Rafale e o Eurofighter Typhoon.\nOutros.\nOutros pa\u00edses que expresaron o seu interese polo Gripen son:\nO director de exportaci\u00f3ns de Saab Eddy de La Motte dixo que as posibilidades do Gripen melloraron xa que as naci\u00f3ns vacilan cos seus compromisos co F-35. En setembro de 2013 o CEO de Saab H\u00e5kan Buskhe dixo que pensaba que as vendas do Gripe poder\u00edan acadar os 400 ou 450 avi\u00f3ns.\nOfertas erradas.\nB\u00e9lxica.\nSuecia retirouse da competici\u00f3n belga para a substituci\u00f3n dos seus F-16 por incompatibilidades de pol\u00edtica exterior.\nBulgaria.\nDespois de que a Forza A\u00e9rea de Bulgaria expresase interese polo Gripen, o gabinete interino de Gerdzhikov anunciou o 26 de abril de 2017 que unha comisi\u00f3n estatal elixira o caza de Saab, planeando a compra dun lote inicial de 8 Gripen por uns 745 mill\u00f3ns de euros que ser\u00edan entregados entre 2018 e 2020, cun lote posterior doutros 8 avi\u00f3ns. Outras ofertas eran F-16A/B usados da USAF que ser\u00edan reformados e actualizados ao est\u00e1ndar MLU pola firma portuguesa OGMA (de forma semellante aos F-16 de Roman\u00eda) e Eurofighter Typhoon italianos usados do lote 1, rematando a oferta estadounidense/portuguesa de segunda e a italiana no terceiro posto. Segundo o viceprimeiros ministro e ministro de defensa Stefan Yanev, a principal raz\u00f3n para a selecci\u00f3n do Gripen foi os termos de financiamento favorables ofrecidos por Saab, inclu\u00edda unha opci\u00f3n de pr\u00e9stamo e acordos de compensaci\u00f3n, que representaban un 834 mill\u00f3ns de d\u00f3lares s\u00f3 polos avi\u00f3ns, mentres que a oferta estadounidense/portuguesa representaba uns 1 200 mill\u00f3ns s\u00f3 polo avi\u00f3n. A decisi\u00f3n estaba pendente da aprobaci\u00f3n do parlamento b\u00falgaro. A oferta que quedou en segundo lugar quedou como unha opci\u00f3n de reserva se as negociaci\u00f3ns con Saab non \u00edan adiante; as finanzas para o programa presupuest\u00e1ronse ata finais de 2017. Os cazas substituir\u00edan tanto aos MiG-29 da base Graf Ignatievo como aos avi\u00f3ns de ataque Su-25 da base de Bezmer, ademais dos xa retirados Su-22 de reco\u00f1ecemento.\nEn outubro de 2018 provedores potenciais respostaron a unha nova oferta para avi\u00f3ns, que consist\u00edan en F-16V Viper novos de Lockheed Martin, F/A-18E/F Super Hornet tam\u00e9n novos de Boeing, Eurofighter Typhoon usados de Italia e Saab JAS 39 Gripen C/D usados de Suecia. Francia, Alema\u00f1a, Israel e Portugal non respostaron \u00e1 solicitude por Eurofighter Typhoon usados e variantes do F-16.\nEn decembro de 2018 Saab presentou unha oferta mellorada para proporcionar 10 Gripen C/D novos en vez dos anteriores 8. Por\u00e9n, en decembro de 2018, o ministro de defensa b\u00falgaro seleccionou a oferta estadounidense por 8 F-16V por uns 1 050 mill\u00f3ns de d\u00f3lares como a opci\u00f3n preferida, e recomendou ao goberno comezar a falar cos Estados Unidos. \nO 3 de xu\u00f1o de 2019 o Departamento de Estado estadounidense aprobou a posible venda de 8 F-16 a Bulgaria. O custo do contrato estimouse en 1 670 mill\u00f3ns de d\u00f3lares. O 10 de xullo de 2019, Bulgaria aprobou a adquisici\u00f3n de oito cazas F-16V Block 70/72 por 1 250 mill\u00f3ns de d\u00f3lares.\nO acordo foi vetado polo presidente b\u00falgaro, Rumen Radev, o 23 de xullo de 2019, citando a necesidade de atopar un consenso m\u00e1is amplo para o contrato, enviando o contrato de volta ao parlamento. O 26 de xullo o parlamento aprobou novamente o contrato, invalidando o veto de Radev.\nNo mes de abril de 2020 Lockheed Martin foi contratada polo goberno estadounidense para producir F-16V para Bulgaria, e est\u00edmase que estar\u00e1n completos en 2027.\nCroacia.\nO 24 de outubro de 2015 Suecia anunciou a oferta dos seus Gripen C/D para a requirimento de substituci\u00f3n dos cazas de Croacia, tras unha solicitude de informaci\u00f3n do Ministerio de Defensa croata no mes de xu\u00f1o para mercar entre 8 e 12 avi\u00f3ns novos que substitu\u00edsen os seus MiG-21bis. O programa extenderiase dende 2015 ata 2024 e agard\u00e1base ter os fondos dispo\u00f1ibles para o novo avi\u00f3n en 2019. O 29 de marzo de 2018 o goberno croata elixiu a oferta israel\u00ed por cazas 12 F-16C/D Barak 2020 por diante do Gripen; esta venda det\u00edvose en xaneiro de 2019 despois de que os Estados Unidos non aprobasen a venda de Israel do avi\u00f3n modificado a Croacia. Suecia enviou outra resposta en setembro de 2020 tras unha segunda solicitude de propostas identificando os requisitos emitidos por Croacia na primavera de 2020 por 12 cazas. A segunda solicitude abriu a competici\u00f3n tanto a avi\u00f3ns novos como usados. O 28 de maio de 2021 o primeiro ministro croata Andrej Plenkovi\u0107 anunciou que o seu goberno mercar\u00e1 12 cazas franceses Rafale F3R usados para a Forza A\u00e9rea de Croacia.\nDinamarca.\nEn 2007 Dinamarca asinou un Memorando de Entendemento entre os Ministerios de Defensa sueco e dinamarqu\u00e9s para avaliar o Gripen como substituto para a frota de 48 F-16. Dinamarca tam\u00e9n solicitou o desenvolvemento de variantes do Gripen con motores m\u00e1is potentes, maior carga \u00fatil, m\u00e1is alcance e avi\u00f3nicas adicionais; esta solicitude contribu\u00edu \u00e1 decisi\u00f3n de Saab de continuar co desenvolvemento do JAS E/F. Dinamarca atrasou repetidamente a decisi\u00f3n de compra; en 2013 Saab indicou que o Gripen era un dos catro contendentes para a compra, xunto co Super Hornet de Boeing, o Lockheed Martin F-35 Joint Strike Fighter, e o Eurofighter. Dinamarca \u00e9 un socio de nivel 3 no programa JSF, e xa investiu 200 mill\u00f3ns de d\u00f3lares. A selecci\u00f3n final ti\u00f1a que ser a mediados de 2015, agard\u00e1ndose un pedido por 24-30 avi\u00f3ns. O goberno sueco anunciou o 21 de xullo de 2014 a retirada do Gripen da competici\u00f3n, optando por non responder \u00e1 invitaci\u00f3n de licitaci\u00f3n. En maio de 2016 Dinamarca anunciou a intenci\u00f3n de marcar 27 cazas F-35.\nO 9 de xu\u00f1o de 2016 o comit\u00e9 de defensa dinamarqu\u00e9s accedeu a mercar 27 F-35A para substitu\u00edr os seus F-16 por 3 000 mill\u00f3ns de d\u00f3lares. En maio de 2019 o ministro de defensa dinamarqu\u00e9s, Claus Hjort Frederiksen, afirmou que Dinamarca est\u00e1 considerando estacionar cazas en Groenlandia para contrarrestar a expansi\u00f3n da presenza militar rusa na rexi\u00f3n do \u00c1rtico. Noutra entrevista con Ritzau, o ministro dixo que proporcionar defensa a\u00e9rea en Groenlandia precisa polo menos catro cazas, o que require que Dinamarca faga unha compra adicional. En xaneiro de 2020 Lockheed Martin anunciou que comezara a montaxe do L-001, o primeiro dos 27 F-35A destinados \u00e1 Real Forza A\u00e9rea de Dinamarca. Segundo DR os Estados Unidos espiaron aos outros competidores, aos ministros dinamarqueses, e a industria de defensa para ga\u00f1ar vantaxe no proceso de compra.\nEslovaquia.\nO 30 de agosto de 2014 a Rep\u00fablica Checa, Eslovaquia e Suecia asinaron unha carta de intenci\u00f3ns para cooperar no uso do Gripen, o que pod\u00eda conducir \u00e1 s\u00faa compra por parte da Forza A\u00e9rea de Eslovaquia. O documento sentou as bases para a cooperaci\u00f3n bilateral en torno \u00e1 vixilancia dun espazo a\u00e9reo com\u00fan de Eslovaquia e a Rep\u00fablica Checa. Eslovaquia buscaba substitu\u00edr os seus cazas MiG-29 e informouse que o Gripen era o avi\u00f3n elixido, a\u00ednda que a solicitude pasar\u00eda por unha competici\u00f3n aberta. \nEn febreiro de 2018 o Ministerio de Defensa eslovaco anunciou o lanzamento dun novo estudo para examinar ofertas dos gobernos dos Estados Unidos e Suecia polo F-16V Viper e o Gripen para substitu\u00edr aos MiG-29 eslovacos. O 11 de xullo de 2018 o Ministerio de Defensa eslovaco anunciou que mercar\u00eda 14 F-16V Block 70/72 en vez de Gripen C. O paquete dos F-16V inclu\u00eda munici\u00f3n, adestramento e lox\u00edstica por 1 589 mill\u00f3ns de euros. A oposici\u00f3n pol\u00edtica, entre eles o antigo ministro de defensa \u013dubom\u00edr Galko, criticou a falta de transparencia no acordo.\nO 12 de decembro de 2018 Eslovaquia asinou un contrato para mercar 14 F-16 Block 70/72. Os avi\u00f3ns ser\u00e1n entregados a finais do ano 2023.\nFinlandia.\nA primeira oferta de exportaci\u00f3n do Gripen foi a Finlandia, onde competiu contra F-16, F/A-18, MiG-29 e Mirage 2000 para substitu\u00edr aos J 35 Draken e MiG-21 da Forza A\u00e9rea de Finlandia. En maio de 1992 o McDonnell Douglas F/A-18C/D anunciouse como ga\u00f1ador por raz\u00f3ns de rendemento e custos. A ministra de defensa finesa, Elisabeth Rehn, dixo que os atrasos no calendario de desenvolvemento do Gripen danaran as s\u00faas posibilidades na competici\u00f3n.\nEn xu\u00f1o de 2015, un grupo de traballo establecido polo Ministerior de Defensa fin\u00e9s propuxo iniciar un programa para substitu\u00edr a frota de F/A-18 Hornet da Forza A\u00e9rea; reco\u00f1eceu cinco tipos potenciais: Boeing F/A-18E/F Super Hornet, Dassault Rafale, Eurofighter Typhoon, Lockheed Martin F-35, e Saab Gripen. En decembro de 2015 o Ministerio de Defensa fines enviou unha carta ao Reino Unido, Francia, Suecia e os Estados Unidos, informando que lanzara o HX Fighter Program para substitu\u00edr o Hornet con cazas multirrol ao redor do ano 2025; a carta mencionaba ao Gripen como caza potencial. En abril de 2016 enviouse unha petici\u00f3n de informaci\u00f3n para o HX Fighter Program, e en novembro de 2016 recib\u00edranse cinco respostas. Posteriormente enviouse unha petici\u00f3n de presupostos e os cinco fabricantes responderon a principios de 2018.\nO 29 de xaneiro de 2020 o prototipo do Gripen E 39-10 aterrou no aeroporto de Tampere-Pirkkala para participar no HX Challenge, as avaliaci\u00f3ns de voo do programa HX. Posteriormente uniuse o demostrador Gripen NG 39-7 (banco de probas de sensores), mentres un GlobalEye participou nas probas dende Link\u00f6ping en Suecia. Saab anunciou que completara con \u00e9xito as probas planeadas para demostrar as capacidades do Gripen e do GlobalEye. O 31 de xaneiro de 2020 Saab enviou unha oferta revisada en resposta \u00e1 solicitude de presuposto revisada para o programa HX. \nSaab enviou a s\u00faa derradeira e mellor oferta para o HX Fighter Program que inclu\u00eda 64 JAS-39E cunha opci\u00f3n para JAS-39F, dous GlobalEye AEW&amp;C e un amplo paquete de armas. M\u00e1is do 20% do prezo da proposta relacionada co Gripen \u00e9 por armas, como os Meteor, IRIS-T, KEPD 350, SPEAR, EAJP (Electronic Attack Jammer Pod), e LADM (Lightweight Air-launched Decoy Missile).\nO 5 de decembro de 2021 o xornal fin\u00e9s Iltalehti informou que varias fontes de pol\u00edtica exterior e seguridade afirmaban que as Forzas Armadas finesas recomendaban o F-35 como pr\u00f3ximo caza de Finlandia. Esas fontes apuntaban \u00e1s capacidades do F-35 e \u00e1 longa vida esperada como raz\u00f3ns principais. O 10 de decembro de 2021 o goberno fin\u00e9s confirmou oficialmente a selecci\u00f3n do Lockheed Martin F-35A.\nNoruega.\nO 18 de xaneiro de 2008 o Ministerio de Defensa noruegu\u00e9s publicou unha solicitude de informaci\u00f3n vinculante \u00e1 Administraci\u00f3n de Material de Defensa sueca, que emitiu unha oferta por 48 Gripen en abril de 2008. O 20 de novembro dese ano anunciouse a selecci\u00f3n do F-35 Lightning II para a Real Forza A\u00e9rea de Noruega, afirmando que o F-35 era o \u00fanicocandidato que cumpr\u00eda con todos os requisitos operacionais; informes da prensa indicaban que os requirimentos foran elaborados para beneficiar ao F-35. Saab e o ministro de defensa sueco, Sten Tolgfors, dixeron que os c\u00e1lculos de custos por parte de Noruega eran defectuosos; a oferta era por 48 Gripens durante 20 anos, pero Noruega extrapolouno a 57 avi\u00f3ns durante 30 anos, dobrando as\u00ed o custo; as proxecci\u00f3ns de custos tam\u00e9n fallaron cost projections also failed to relate to the Gripen's operational costs. Norway also calculated greater attrition losses than what Sweden considered reasonable. Segundo Tolgfors, a decisi\u00f3n de Noruega complicou futuros acordos de exportaci\u00f3n.\nEn decembro de 2010 documentos diplom\u00e1ticos dos Estados Unidos filtrados revelaron que os estadounidenses atrasaron deliberadamente a petici\u00f3n sueca para acceder a un radar AESA estadounidense ata despois da selecci\u00f3n de Noruega. Os documentos tam\u00e9n indicaban que a consideraci\u00f3n norueguesa do Gripen \"era s\u00f3 un espect\u00e1culo\" e que Noruega xa decidira mercar o F-35 debido a un \"alto novel de presi\u00f3n pol\u00edtica\" dos Estados Unidos.\nPa\u00edses Baixos.\nEn xullo de 2008 os Pa\u00edses Baixos anunciaron que avaliar\u00edan o Gripen NG xunto con outros catro competidores; en resposta, Saab ofreceu 85 avi\u00f3ns \u00e1 Real Forza A\u00e9rea dos Pa\u00edses Baixos en agosto de 2008. O 18 de decembro de 2008 informouse que os Pa\u00edses Baixos avaliaran o F-35 e que este ti\u00f1a unha mellor relaci\u00f3n rendemento-prezo que o Gripen NG. On 13 de xaneiro de 2009, \"NRC Handelsblad\" afirmou que, segundo fontes suecas, Saab ofrecera entregar 85 Gripens por 4 800 mill\u00f3ns de euros, case 1 000 mill\u00f3ns menos que o orzamentado para o F-35. O 17 de setembro de 2013 o goberno neerland\u00e9s anunciou que mercar\u00eda 37 F-35.\nPaquist\u00e1n.\nPaquist\u00e1n estivo interesado no Gripen C/D, pero foi negado por Suecia en 2004.\nPolonia.\nO Gripen C/D foi un contendente no concurso para mercar 48 cazas multirrol para a Forza A\u00e9rea de Polonia que comezou en 2001. O 27 de decembro de 2002 o ministro de defensa polaco anunciou a selecci\u00f3n do F-16C/D Block 50/52+. Segundo Stephen Larrabee, a selecci\u00f3n estivo fortemente influenciada polo lucrativo acordo de compensaci\u00f3n de Lockheed Martin (totalizando 3 500 mill\u00f3ns de d\u00f3lares e un 170% de compensaci\u00f3n contra a oferta de Gripen International por 3 200 mill\u00f3ns de euros cun 146% de compensaci\u00f3n) e por unha \u00e9nfase pol\u00edtica na relaci\u00f3n estrat\u00e9xica de Polonia cos Estados Unidos e a OTAN. Tanto Gripen International como Dassault Aviation (que ofrecera o Mirage 2000-5 Mk 2) describiron a decisi\u00f3n como pol\u00edtica. Segundo un antigo viceministro de defensa polaco, a oerta do JAS 39 era mellor e inclu\u00eda propostas de participaci\u00f3n no desenvolvemento.\nEn 2014 Polonia planeou mercar 64 avi\u00f3ns de combate multirrol a partir de 2021 como parte dos seus plans de modernizaci\u00f3n para substitu\u00edr a s\u00faa vella frota de avi\u00f3ns de ataque Sukhoi Su-22M4 'Fitter-K' e cazas Mikoyan MiG-29 'Fulcrum-A'. O 23 de novembro de 2017 a Inspecci\u00f3n de Armamento anunciou que estaba iniciando o proceso de adquisici\u00f3n. O 22 de decembro de 2017 cinco entidades expresaron interese na posible contrataci\u00f3n, referida como \"Harpia\", includos Saab AB co Gripen NG, Lockheed Martin co F-35, Boeing Company co F/A-18, Leonardo SpA co Eurofighter Typhoon e Fights-On Logistics con F-16 de segunda man. En maio de 2019 o Ministerio de Defensa polaco solicitou formalmente mercar 32 F-35A por 4 000 mill\u00f3ns de d\u00f3lares con entregas entre 2023 e 2026 e a opci\u00f3n de mercar 32 m\u00e1is a partir de 2027.\nSu\u00edza.\nEn xaneiro de 2008 a Administraci\u00f3n Su\u00edza de Material de Defensa convidou a Gripen International a facer unha oferta para substitu\u00edr \u00e1 frota su\u00edza de F-5. Saab respondeu cunha proposta inicial o 2 de xullo de 2008; outros participantes eran o Dassault Rafale e o Eurofighter Typhoon. O 30 de novembro de 2011 o goberno su\u00edzo anunciou a s\u00faa decisi\u00f3n de mercar 22 avi\u00f3ns Gripen NG por 3 100 mill\u00f3ns de francos su\u00edzos. En 2012 filtrouse un informe confidencial das probas dos tres participantes en 2009 por parte da Forza A\u00e9rea de Su\u00edza, que calificara ao Gripen cun rendemento sustancialmente menor que o Rafale e o Eurofighter. O Gripen foi avaliado como satisfactorio para reco\u00f1ecemento, pero insatisfactorio para misi\u00f3ns de patrulla de combate a\u00e9reo e ataque. Su\u00edza avaliara o JAS 39C/D, a\u00ednda que a oferta era polo Gripen NG. A comisi\u00f3n de seguridade do parlamento atopou que o Gripen ofrec\u00eda m\u00e1is riscos, pero votou continuar adiante xa que era a opci\u00f3n m\u00e1is barata. O Gripen foi considerado satisfactorio en todos os roles.\nO 25 de agosto de 2012 confirmouse o plan de compra tanto polas autoridades suecas como polas su\u00edzas. As entregas agard\u00e1banse que se producisen entre 2018 e 2021 a un prezo fixo de 3 126 mill\u00f3ns de francos, inclu\u00eddos custos de desenvolvemento, sistemas de planificaci\u00f3n de misi\u00f3ns, repostos iniciais e apoio, adestramento, e certificaci\u00f3n; o goberno sueco tam\u00e9n garantiu o prezo, o rendemento e a idoneidade operativa. 8 JAS 39C e 3 JAS 39D ser\u00edan arrendados dende 2016 ata 2020 para adestrar aos pilotos su\u00edzos e permitir que os F-5 fosen retirados. En 2013 Saab moveuse para aumentar as compensaci\u00f3ns \u00e1 industria su\u00edza por riba do 100% do valor do contrato despois de que a c\u00e1mara alta do parlamento su\u00edzo votase en contra de financiar o acordo. O 27 de agosto de 2013 a Cominis\u00f3n de Seguridade do Consello Nacional aprobou a compra, tras ser aprobado nas d\u00faas c\u00e1maras do parlamento en setembro de 2013. Elementos da esquerda e do centro do espectro pol\u00edtico criticaron o Gripen como innecesario e demasiado caro. O 18 de maio de 2014 o 53,4% dos su\u00edzos votaron en contra do plan nun referendum nacional. Os obxectores cuestionaron o rol do avi\u00f3n de caza en xeral, e a relevancia de alternativas como os UAV, os m\u00edsiles terra-aire, ou as capacidades de guerra cibern\u00e9tica.\nEn 2015 Su\u00edza relanzou o programa de substituci\u00f3n do F-5E/F, ao que se lle uniu tam\u00e9n o do F/A-18C/D; o Gripen considerouse novamente como favorito. En marzo de 2018 funcionarios su\u00edzos revelaron os competidores polo programa Air 2030 valorado en 8 000 mill\u00f3ns de d\u00f3lares, que inclu\u00eda tam\u00e9n sistemas de defensa a\u00e9rea baseados en terra: o Gripen, o Dassault Rafale, o Eurofighter Typhoon, o Boeing F/A-18E/F Super Hornet e o Lockheed Martin F-35. En xaneiro de 2019 Saab enviou unha proposta formal por de 30 a 40 Gripen E a Armasuisse. O avi\u00f3n ter\u00eda que realizar voos de avaliaci\u00f3n para o persoal su\u00edzo na base a\u00e9rea de Payerne en xu\u00f1o de 2019. Por\u00e9n, Saab non participounas probas co Gripen E debido a que non consideraba que estivese preparado para todas as probas.\nOutros.\nO Gripen foi un dos avi\u00f3ns candidatos para substitu\u00edr aos vellos Saab 35 Draken da Forza A\u00e9rea de Austria. No ano 2003 escolleuse o Eurofighter Typhoon como substituto, pero debido aos seus altos custos o Gripen est\u00e1 sendo considerado novamente.\nNo programa para substitu\u00edr a s\u00faa frota de Sepecat Jaguar, o sultanato de Om\u00e1n decantouse finalmente por mercar o Eurofighter Typhoon.\nRoman\u00eda decidiu mercar F-16 de segunda man en vez do Gripen.\nO Gripen foi un dos avi\u00f3ns avaliados pola Forza A\u00e9rea de Chile en 1999 para substitu\u00edr aos seus Cessna A-37 Dragonfly. Chile finalmente seleccionou o F-16 sobre o Gripen, o Boeing F/A-18, e o Dassault Mirage 2000-5.\nHoubo plans para comezar a fabricar Gripen baixo licenza en Lviv, Ucra\u00edna. Por\u00e9n, eses plans levan estancados dende o ano 2014.\nAvi\u00f3ns expostos.\nO segundo prototipo JAS 39-2 at\u00f3pase exposto no Museo da Forza A\u00e9rea de Suecia en Link\u00f6ping. No mesmo museo at\u00f3pase tam\u00e9n o JAS 39B co n\u00famero de serie 39813.\nAccidentes e incidentes.\nA marzo de 2022 o Gripen v\u00edrase implicado en 16 incicentes, inclu\u00eddas 10 perdas de casco, cun piloto morto.\nOs primeiros dous accidentes, en 1989 e 1993, ocorreron durante exhibici\u00f3ns p\u00fablicas do Gripen e provocaron informes negativos nos medios. O primeiro foi filmado por un equipo de noticias de Sveriges Television e fixo que os cr\u00edticos solicitasen cancelar o desenvolvemento. O segundo ocorreu nunha \u00e1rea baleira na illa de L\u00e5ngholmen durante o Stockholms vattenfestival de 1993 con milleiros de espectadores presentes. A decisi\u00f3n de realizar a exhibici\u00f3n sobre grandes multitudes criticouse publicamente e comparouse co accidente de 1989. Os dous accidentes relacion\u00e1ronse con problemas do software de control de voo e oscilaci\u00f3n inducida polo piloto; o sitema de control de voo correx\u00eduse en 1995. O \u00fanico accidente mortal do Gripen ocorreu o 14 de xaneiro de 2017 no aeroporto de Hat Yai, Tailandia, durante un festival a\u00e9reo polo D\u00eda do Neno no que o piloto do avi\u00f3n morreu. O derradeiro accidente ata a data produciuse o 21 de agosto de 2018 no aeroporto de Kallinge, no sur da cidade sueca de Ronneby, onde o piloto puido exectarse. A investigaci\u00f3n realizada pola Autoridade de Investigaci\u00f3n de Accidentes de Suecia conclu\u00edu que o avi\u00f3n impactou cun grupo de corvos mari\u00f1os grandes a unha velocidade de 563 km/h a 430 m de altitude."}
{"id": "415285", "revid": "23204", "url": "https://gl.wikipedia.org/wiki?curid=415285", "title": "Saab 29 Tunnan", "text": "O Saab 29, coloquialmente chamado Flygande tunnan (\"O barril voador\"), foi un caza sueco dese\u00f1ado e fabricado por Saab nos anos 40. Foi o segundo avi\u00f3n de combate sueco impulsado por un turborreactor, sendo o primeiro o Saab 21R. Ademais foi o primeiro caza da Europa Occidental en ser producido cunha \u00e1 en frecha tras a segunda guerra mundial. A pesar da s\u00faa aparencia redondeada, da que deriva o seu nome, o J 29 era un avi\u00f3n r\u00e1pido e \u00e1xil para a s\u00faa \u00e9poca. Serviu eficazmente nos roles de caza e cazabombardeiro ata os anos 70.\nDesenvolvemento.\nSuecia qued\u00e1rase atr\u00e1s no r\u00e1pido progreso t\u00e9cnoloxico que se acadara noutros pa\u00edses, e Saab necesitaba po\u00f1erse ao d\u00eda en termos de aerodin\u00e1mica e propusi\u00f3n a reacci\u00f3n. Como consecuencia disto, a finais de 1945 iniciouse o proxecto \"JxR\" e os requisitos redact\u00e1ronse en outubro dese ano. O equipo de dese\u00f1o de Saab, liderado por Lars Brising, presentou d\u00faas propostas. O primeiro deles, con c\u00f3digo R 101 e alcumado \"cigarren\" (o cigarro) debido \u00e1 s\u00faa forma, ti\u00f1a un gran parecido co estadounidense Lockheed P-80 Shooting Star. O segundo dese\u00f1o, o R 1001 finalmente elixido, ti\u00f1a forma de barril, demostrando ser m\u00e1is r\u00e1pido e axil.\nO concepto R 1001 ti\u00f1a unha \u00e1 recta, pero despois de que os enxe\u00f1eiros conseguisen datos de investigaci\u00f3ns alem\u00e1s sobre \u00e1s en frecha, recibiu un \u00e1ngulo de 25 graos. Informaci\u00f3n sobre as \u00e1s en frecha chegou a trav\u00e9s de Su\u00edza e inclu\u00eda planos dos Messerschmitt P.1101, P.1110, P.1111 e P.1112. O xerente de proxectos de SAAB Frid W\u00e4nstr\u00f6m recuperou eses documentos segredos en Su\u00edza e levounos a Suecia en 1945. Os papeis proced\u00edan de enxe\u00f1eiros de Messerschmitt que escaparon a Su\u00edza ao final da segunda guerra mundial. Entre eles estaba o enxe\u00f1eiro e aerodin\u00e1mico Hermann Behrbohm, que se converteu en parte do n\u00facleo de Saab no equipo de dese\u00f1o do Tunnan. Estes documentos indicaban que os dese\u00f1os de \u00e1s en delta e en frecha \"reduc\u00edan dramaticamente a resistencia a medida que o avi\u00f3n se aproximaba \u00e1 barreira do son\". \nPara facer as \u00e1s o m\u00e1is delgadas posible, o tren de aterraxe retra\u00edase cara a fuselaxe, en vez de cara as \u00e1s. As probas no Instituto Real de Tecnolox\u00eda e no Instituto Nacional de Investigaci\u00f3ns Aeron\u00e1uticas tam\u00e9n influenciaron a s\u00faa aerodin\u00e1mica. Estas probas determinaron a forma de fuselaxe requirida para asegurarse de acadar o n\u00famero de Mach cr\u00edtico, ademais de admitir o uso dun fluxo de aire directo para maximizar o pulo. As ra\u00f1uras do bordo de ataque con bloqueo autom\u00e1tico, interconectadas cos flaps, tam\u00e9n consider\u00e1ronse necesarias para a estabilidade lateral durante a engalaxe e a aterraxe. Para verificar a\u00ednda m\u00e1is a \u00e1 en frecha un Saab Safir foi modificado cunha \u00e1 a escala completa como o Saab 201. O dese\u00f1o final que incorporaba a nova informaci\u00f3n elaborouse en xaneiro de 1946.\nA planta de potencia orixinal \u00eda ser o turborreactor de Havilland Goblin, por\u00e9n, en decembro de 1945 estivo dispo\u00f1ible o m\u00e1is potente de Havilland Ghost. Este era ideal xa que non s\u00f3 estaba configurado para unha toma de aire circular, sen\u00f3n tam\u00e9n porque o seu di\u00e1metro encaixaba na fuselaxe. Tras negociaci\u00f3ns entre de Havilland e Saab, o motor Ghost foi escollido para equipar o avi\u00f3n. \nA pesar das d\u00fabidas iniciais para a subministraci\u00f3n dunha aliaxe de aluminio equivalente \u00e1 estadounidense 75S, Svenska Metallverken foi capaz de fabricalo, a\u00ednda que se utilizaron secci\u00f3ns significativamente m\u00e1is grandes que as usadas normalmente na construci\u00f3n de avi\u00f3ns. A estrutura empregaba marcos pesados e revesistimento tensado para cumprir os requisitos de espazo, resistencia, rixidez e accesibilidade.\nA Forza A\u00e9rea de Suecia solicitou verificaci\u00f3n do rendemento e un plan de produci\u00f3n en febreiro de 1946. No outono de 1946 a Forza A\u00e9rea ordonou formalmente tres prototipos, coa designaci\u00f3n de tipo \"J 29\". As probas est\u00e1ticas da maqueta a escala real revelaron problemas con fugas de presi\u00f3n na cabina e co comportamento do aler\u00f3n. Instalouse un sistema hidr\u00e1ulico para solucionar este \u00fatimo problema. Por\u00e9n, estes atrasaron o primeiro voo que estaba programado para o 1 de agosto de 1948.\nO primeiro voo dun prototipo do \"Saab 29\" foi o 1 de setembro de 1948 aos mandos do l\u00edder de escuadr\u00f3n 'Bob' Moore, que posteriormente foi o primeiro director xeral de Saab GB, UK. Un problema co tren de aterraxe afectou \u00e1 velocidade m\u00e1xima agardada do avi\u00f3n. Tras o voo, Moore describiu o avi\u00f3n como \"no chan \u00e9 un pato feo, no aire un cirrio\". Debido \u00e1 forma da s\u00faa fuselaxe o Saab J 29 recibiu rapidamente o alcume \"Flygande Tunnan\" (\"O barril voador\"), ou \"Tunnan\" (\"O barril\"). A\u00ednda que a Saab non lle gustaba, finalmente esta forma adoptouse oficialmente.\nConstru\u00edronse catro prototipos para o programa de probas. Os dous primeiros non ti\u00f1an armamento, levando pesados equipos de probas no seu lugar. O terceiro estaba armado con catro can\u00f3ns de 20 mm. Prob\u00e1ronse freos aerodin\u00e1micos na fuselaxe e nas \u00e1s tras o longueiro traseiro, e tanto aler\u00f3ns aler\u00f3ns convencionais como combinaci\u00f3ns de aler\u00f3ns e flaps. As probas de voo revelaron que os prototipos do J 29 poder\u00edan superar o n\u00famero m\u00e1ximo de Mach para o que foran dese\u00f1ados e as cifras de rendemento de voo normalmente exced\u00edan os valores previstos.\nA fabricaci\u00f3n comezou no ano 1948, e en maio de 1951 a flotilla de Br\u00e5valla (F 13) recibiu o primeiro exemplar de produci\u00f3n.\nO Tunnan fabricouse con cinco variantes principais. O caza J 29A foi o primeiro modelo en entrar en servizo, e foi seguido polos cazas J 29B e J 29E. A derradeira variante en ser constru\u00edda foi o caza J 29F equipado con posqueimador. Houbo tam\u00e9n unha variante de reco\u00f1ecemento, o S 29C. Entre 1950 e 1956 fabric\u00e1ronse 661 Tunnan, sendo o avi\u00f3n m\u00e1is fabricado de Saab.\nDese\u00f1o.\nO Saab 29 Tunnan foi o primeiro avi\u00f3n sueco en ser especificamente dese\u00f1ado cun motor a reacci\u00f3n. O primeiro reactor de Suecia, o Saab 21R, fora modificado a partir do avi\u00f3n de pist\u00f3ns Saab 21. O Tunnan \u00e9 un pequeno e repoludo avi\u00f3n cunha \u00fanica entrada de aire redonda no morro, co piloto nunha cabina en forma de burbulla subre o conducto de entrada de aire na parte superior dianteira da fuselaxe. Ten unha \u00e1 media moi fina cunha frecha moderada que \u00e9 unha estrutura \u00fanica unida \u00e1 fuselaxe por catro parafusos. O tren de aterraxe est\u00e1 operado hidraulicamente, e dese\u00f1ouse para poder ser usado en pistas en mal estado. Para mellorar a supervivencia do piloto o Tunnan usaba un asento de execci\u00f3n desenvolvido por Saab en 1943, cun sistema con explosivos para lanzar o dosel.\nO Tunnan est\u00e1 impulsado por un \u00fanico turborreactor de Havilland Ghost de 2 300 kg que lle daba unha velocidade m\u00e1xima de 1 050 km/h, con mellor rendemento que os de Havilland Vampire suecos. O motor estaba aparafusado \u00e1 fuselaxe en tres puntos e utiliz\u00e1base un carro especial para retirar o motor para o seu mantemento. A versi\u00f3n final ti\u00f1a un posqueimador, o primeiro exitoso usado nun motor brit\u00e1nico.\nRealiz\u00e1ronse melloras na \u00e1 para incorporar un bordo de ataque de dentes de can, incrementando o n\u00famero Mach cr\u00edtico. A partir de 1963 todos os J 29F de primeira li\u00f1a equip\u00e1ronse con m\u00edsiles aire-aire de busca por infravermellos AIM-9 Sidewinder.\nHistorial operacional.\nSuecia.\nO J 29 era r\u00e1pido e \u00e1xil, e estableceu o r\u00e9cord mundial de velocidade nun circu\u00edto pechado de 500 km en 1954 con 977 km/h. Dous S 29C (variante de reco\u00f1ecemento) estableceron outro r\u00e9cord mundial de 900,6 km/h nun circu\u00edto pechado de 1 000 km en 1955.\nO historial de accidentes nun principio foi pobre, principalmente debido \u00e1 inexperiencia con avi\u00f3ns con \u00e1s en frecha e \u00e1 falta dunha versi\u00f3n bipraza de adestramento con control dual: iso significaba que os pilotos de caza suecos s\u00f3 pod\u00edan ser adestrados usando variantes bipraza do de Havilland Vampire (un reactor con \u00e1 recta), antes de voar en solitario no Tunnan. 99 pilotos morreron durante voos militares en Suecia co avi\u00f3n.\nEn maio de 1967 as versi\u00f3ns de caza do Tunnan foron retiradas do servizo en combate; por\u00e9n, varios avi\u00f3ns reconfigur\u00e1ronse para ser usados como adestradores de contramedidas e como remolcadores de brancos nos anos 70. En agosto de 1976 realizouse o derradeiro voo militar oficial no festival a\u00e9reo organizado para celebaro o 50 aniversario da Forza A\u00e9rea de Suecia.\nAustria.\nO 27 de xaneiro de 1961 o goberno sueco autorizou a vender 15 J 29F Tunnan a Saab para ser restaurados e revendidos \u00e1 Forza A\u00e9rea de Austria. En 1962 autorizouse a venda doutros 15 J 29F a Austria. Este segundo lote modificouse para instalar unha c\u00e1psula para unha c\u00e1mara no lado de babor do morro, o que requir\u00eda a retirada des dous can\u00f3ns. A c\u00e1psula intercambiable pod\u00eda cambiarse nuns 30 minutos, e as c\u00e1maras pod\u00edan redirixirse en voo dende a cabina. Debido as limitaci\u00f3ns do Tratado de Estado austr\u00edaco de 1955, os avi\u00f3ns nunca chegaron a equiparse con m\u00edsiles aire-aire. O Tunnan estivo en servizo cos Forza A\u00e9rea de Austria ata o ano 1972.\nO 20 de outubro de 1964 \u00e1s 9:48 a.m.,dous J 29F austr\u00edacos engalaron da base en Linz. Pertenc\u00edan ao 2. Jagdbomber Staffel, o primeiro Bu. No. 29559 \"E\" estaba pilotado polo sarxento Johan Kemetinger, e o segundo Bu. No. 29627 \"L\" polo sarxento de persoal Alfred Erdler. Cunha mala meteorolox\u00eda e unha confusi\u00f3n coas radiobalizas, os pilotos cruzaron o espazo a\u00e9reo de Checoslovaquia. Debido ao mal tempo non puideron ser interceptados por avi\u00f3ns checoslovacos, que tiveron que permanecer no aeroporto. Os pilotos austr\u00edacos penetraron a\u00edndam\u00e1is no interior pa\u00eds e despois de decatarse de que s\u00f3 lles quedaba combustible para uns 2 minutos de voo os pilotos aterraron nun campo na zona da vila de Orech, no distrito de Praga-Oeste, a tan s\u00f3 uns poucos quil\u00f3metros do aeroporto de Praga-Ruzyn\u011b. Un avi\u00f3n perdeu o seu tren de aterraxe na toma, e o outro envorcou nunha gabia, quedando o piloto atrapado e tendo que ser rescatado polos traballadores do campo. Os dous pilotos regresaron a Austria dous d\u00edas despois e os avi\u00f3ns devolv\u00e9ronse posteriormente en tren."}
{"id": "415289", "revid": "865", "url": "https://gl.wikipedia.org/wiki?curid=415289", "title": "Saab J 35 Draken", "text": ""}
{"id": "415290", "revid": "865", "url": "https://gl.wikipedia.org/wiki?curid=415290", "title": "B-1 Lancer", "text": ""}
{"id": "415292", "revid": "27155", "url": "https://gl.wikipedia.org/wiki?curid=415292", "title": "Casulo de seda", "text": ""}
{"id": "415293", "revid": "27155", "url": "https://gl.wikipedia.org/wiki?curid=415293", "title": "Cocoonase", "text": "A cocoonase (do ingl\u00e9s \"cocoon\", 'casulo' + \"ase\", terminaci\u00f3n dos nomes de encimas) \u00e9 un encima proteol\u00edtico similar \u00e1 tripsina producido polos vermes da seda (especies dos x\u00e9neros \"Bombyx\" e \"Antheraea\") cando se achegan \u00e1s fases finais da s\u00faa metamorfose. Prod\u00facese polas c\u00e9lulas da prob\u00f3scide e \u00e9 exsudada sobre as galeas da maxila. A s\u00faa funci\u00f3n \u00e9 debilitar as fibras do casulo, facilitando a sa\u00edda do insecto adulto.\nFoi descuberta por Carroll Williams."}
{"id": "415294", "revid": "10599", "url": "https://gl.wikipedia.org/wiki?curid=415294", "title": "Nova Canarias", "text": ""}
{"id": "415295", "revid": "89787", "url": "https://gl.wikipedia.org/wiki?curid=415295", "title": "Alternatiba", "text": "Alternatiba \u00e9 un partido pol\u00edtico cuxo \u00e1mbito de actuaci\u00f3n, segundo os seus estatutos, \u00e9 Euskal Herria.\u200b Xurdido en 2009 por unha escisi\u00f3n de Ezker Batua-Berdeak, forma parte de Euskal Herria Bildu e foi membro das coalici\u00f3ns electorais Bildu e Amaiur.\nNas elecci\u00f3ns ao Parlamento Vasco de 2012 tres membros de Alternatiba resultaron electos dentro da candidatura de Euskal Herria Bildu; Oskar Matute e Arturo Mu\u00f1oz foron pola circunscrici\u00f3n de Biscaia e Diana Urrea pola de Guip\u00fascoa.\u200b M\u00e1is tarde, Arritokieta Zulaika (EA) tomar\u00eda posesi\u00f3n do acta parlamentaria substitu\u00edndo a Arturo Mu\u00f1oz.\nNas elecci\u00f3ns xerais de Espa\u00f1a de 2016, Oskar Matute encabezou a lista de EH Bildu ao Congreso por Biscaia, resultando elixido deputado."}
{"id": "415297", "revid": "115458", "url": "https://gl.wikipedia.org/wiki?curid=415297", "title": "Comunistes de Catalunya", "text": "Comunistes de Catalunya (en galego: \"Comunistas de Catalu\u00f1a\") \u00e9 un partido pol\u00edtico de ideolox\u00eda comunista e catalanista radicado en Catalu\u00f1a. Def\u00ednese como nacional e de clase, democr\u00e1tico, internacionalista e solidario, laico e feminista. Fundam\u00e9ntase nos principios do marxismo, o feminismo, as\u00ed como outras achegas \u00e1 teor\u00eda e a pr\u00e1ctica revolucionarias. Recl\u00e1mase herdeiro da traxectoria hist\u00f3rica do PSUC.\nForma parte de Esquerra Unida i Alternativa (EUiA). Nas elecci\u00f3ns ao Parlamento de Catalu\u00f1a de 2015, Comunistes de Catalunya apoiou a candidatura unitaria de Catalunya S\u00ed que es pot e Joan Josep Nuet foi elixido deputado. Nas elecci\u00f3ns de 2015 e de 2016 ao Congreso dos Deputados, o partido apoiou a candidatura En Com\u00fa Podem, e obtivo dous deputados, Joan Mena e F\u00e9lix Alonso."}
{"id": "415298", "revid": "72012", "url": "https://gl.wikipedia.org/wiki?curid=415298", "title": "Iniciativa del Poble Valenci\u00e0", "text": "Iniciativa del Poble Valenci\u00e0 (IdPV, en galego: \"Iniciativa do Pobo Valenciano\") \u00e9 un partido pol\u00edtico do Pa\u00eds Valenciano creado en 2007 e que forma parte da Coalici\u00f3 Comprom\u00eds.\nIniciativa ten a s\u00faa orixe nunha corrente interna de EUPV (a secci\u00f3n de IU no Pa\u00eds Valenciano) chamada Esquerra i Pa\u00eds, que representaba en torno ao 30% de EUPV,\u200b a cal se constitu\u00edu en partido pol\u00edtico o 20 de outubro de 2007, no medio da crise en EUPV que enfrontaba ao sector maioritario, formado en torno ao Partit Comunista del Pa\u00eds Valenci\u00e0 e a coordinadora xeral Gl\u00f2ria Marcos, e os cr\u00edticos m\u00e1is pr\u00f3ximos ao valencianismo."}
{"id": "415299", "revid": "10599", "url": "https://gl.wikipedia.org/wiki?curid=415299", "title": "IdPV", "text": ""}
{"id": "415300", "revid": "7523", "url": "https://gl.wikipedia.org/wiki?curid=415300", "title": "Marco Asensio", "text": "Marco Asensio Willemsen, nado o 21 de xaneiro\u00a0de 1996 en Palma, \u00e9 un futbolista espa\u00f1ol. Xoga de mediapunta e dende 2023 xoga no Paris Saint-Germain FC. Ademais, \u00e9 internacional coa selecci\u00f3n espa\u00f1ola."}
{"id": "415301", "revid": "27155", "url": "https://gl.wikipedia.org/wiki?curid=415301", "title": "Pupaci\u00f3n", "text": ""}
{"id": "415302", "revid": "27155", "url": "https://gl.wikipedia.org/wiki?curid=415302", "title": "Cris\u00e1lide", "text": ""}
{"id": "415303", "revid": "89787", "url": "https://gl.wikipedia.org/wiki?curid=415303", "title": "\u00cdnstar", "text": "Un \u00ednstar (do lat\u00edn \u012bnstar, 'forma', 'semellanza') ou estadio \u00e9 unha etapa do desenvolvemento dos artr\u00f3podos, como os insectos, entre cada muda (\u00e9cdise), ata que chegan \u00e1 s\u00faa madurez sexual. Nunha mesma fase de desenvolvemento poden pasar por varios \u00ednstares; por exemplo, no estadio de ninfa pode haber varios \u00ednstares. Os artr\u00f3podos deben desprenderse do seu exoesqueleto r\u00edxido periodicamente para poder crecer ou adquirir unha nova forma. As diferenzas entre \u00ednstares adoitan ser alteraci\u00f3ns nas proporci\u00f3ns do corpo, cores, padr\u00f3ns de coloraci\u00f3n, cambios no n\u00famero de segmentos corporais ou anchura da cabeza. Despois da muda, \u00e9 dicir, do desprendemento do vello exoesqueleto, os artr\u00f3podos novos contin\u00faan o seu ciclo vital ata que pupan ou mudan outra vez. Alg\u00fans artr\u00f3podos poden continuar mudando despois da s\u00faa madurez sexual, pero os estadios estre estas mudas non se denominan xeralmente \u00ednstares.\nPara a maior\u00eda das especies de insectos, un \u00ednstar \u00e9 o estadio de desenvolvemento das formas larvarias dos holomet\u00e1bolos (insectos con metamorfose completa) ou das formas ninfais dos hemimet\u00e1bolos (insectos con metamorfose incompleta), pero un \u00ednstar pode ser calquera estadio de desenvolvemento inclu\u00edndo a pupa ou o imago (o adulto non muda nos insectos).\nO per\u00edodo de \u00ednstar ou crecemento est\u00e1 normalmente fixado e depende da especie; por\u00e9n, nalg\u00fans insectos, como a avela\u00ed\u00f1a \"Samea multiplicalis\", o n\u00famero de \u00ednstares depende da nutrici\u00f3n larvaria inicial. Noutros casos o n\u00famero de \u00ednstares depende das condici\u00f3ns ambientais; as\u00ed, as temperaturas baixas e pouca humidade adoitan facer m\u00e1is lento o desenvolvemento, e un exemplo disto obs\u00e9rvase no lepid\u00f3ptero noctuido \"Heliothis virescens\"."}
{"id": "415304", "revid": "27155", "url": "https://gl.wikipedia.org/wiki?curid=415304", "title": "Estadio (biolox\u00eda)", "text": ""}
{"id": "415305", "revid": "89787", "url": "https://gl.wikipedia.org/wiki?curid=415305", "title": "L\u00fd Nh\u00e3 K\u1ef3", "text": "Tr\u1ea7n Th\u1ecb Thanh Nh\u00e0n , m\u00e1is co\u00f1ecida como\u00a0L\u00fd Nh\u00e3 K\u1ef3 e nada en V\u0169ng T\u00e0u o 19 de xullo de 1982, \u00e9 unha\u00a0actriz, modelo e empresaria\u00a0vietnamita. \nTraxectoria.\nFilla de Tr\u1ea7n Ng\u1ecdc L\u00fd, un heroe da guerra de Vietnam, a s\u00faa nai \u00e9 orixinaria de Th\u00e1i B\u00ecnh. Con 16 anos marchou a Alema\u00f1a para estudar. O seu papel m\u00e1is co\u00f1ecido foi a de Diem Kieu na serie da\u00a0VTV\u00a0\"Ki\u1ec1u n\u1eef v\u00e0 \u0111\u1ea1i gia\". En 2007 estableceu a s\u00faa propia empresa, Lynk Group, dedicada especialmente \u00e1 consultor\u00eda e investimento financeiro. Dende 2011 \u00e9 embaixadora do turismo\u00a0 de Vietnam. Tam\u00e9n foi embaixadora da ONG\u00a0Operaci\u00f3n Sorriso en Vietnam en 2009.\nAdemais da s\u00faa lingua nativa vietnamita, tam\u00e9n fala\u00a0ingl\u00e9s, alem\u00e1n\u00a0e mandar\u00edn."}
{"id": "415308", "revid": "98629", "url": "https://gl.wikipedia.org/wiki?curid=415308", "title": "John D. Rockefeller", "text": "John Davison Rockefeller, nado en Richford (Nova York o 8 de xullo de 1839 e finado en Nova York o 23 de maio de 1937, foi un empresario e investidor industrial, que traballou no mundo da industria petroleira, chegando ao punto de monopolizala. Foi o fundador e presidente da Standard Oil, unha xigantesca compa\u00f1\u00eda que chegou a controlar a extracci\u00f3n, refinamento, transporte e distribuci\u00f3n de m\u00e1is do 90\u00a0% do petr\u00f3leo dos Estados Unidos e sostivo monopolios enteiros (en forma de investimentos) en m\u00faltiples pa\u00edses estranxeiros. Durante un per\u00edodo de m\u00e1is de corenta anos, Rockefeller consolidou a Standard Oil como a compa\u00f1\u00eda petroleira m\u00e1is grande do mundo, revolucionando a industria en todos os seus niveis e demostrando unha extraordinaria e implacable capacidade competitiva. Por outra banda, Rockefeller dedicou gran parte da s\u00faa fortuna e recursos a numerosas doaz\u00f3ns, fundaci\u00f3ns e programas, sendo o fundador da Universidade de Chicago, unha das universidades m\u00e1is prestixiosas do mundo, berce de 87 premios Nobel, as\u00ed como tam\u00e9n da Universidade Rockefeller en Nova York, ademais de impulsar numerosas \u00e1reas da educaci\u00f3n, a ciencia e a medicina.\nOs seus logros empresariais son tan magn\u00edficos como controvertidos, pois mediante astucia, enxe\u00f1o, dedicaci\u00f3n e poucos escr\u00fapulos, ascendeu no mundo empresarial, levantou un extenso imperio que se estendeu ata tal punto que ningunha outra empresa na historia logrou acadar. Sinalado polas s\u00faas pr\u00e1cticas monopolistas, foi denunciado por xornalistas e investigadores, e finalmente o goberno dos Estados Unidos tivo que enfrontarse a el, logrando levalo ante os tribunais e conseguindo tras anos enteiros de litixios que se ditase a separaci\u00f3n da xigantesca petroleira de Rockefeller, separaci\u00f3n que tardou moito tempo en materializarse despois de ditada.\nRockefeller \u00e9 o \u00fanico caso visto dun home que chegou a constru\u00edr un monopolio puro, que lle custou ao mesmo goberno disolver e que de feito marcou en profundidade o desenvolvemento da industria petroleira a nivel mundial.\nEst\u00e1 considerado como o home m\u00e1is adi\u00f1eirado da historia e \u00e9 o fundador da m\u00edtica familia de millonarios que a\u00ednda persiste co seu mesmo apelido e poder as\u00ed como a extensi\u00f3n da s\u00faa riqueza foron extremas non s\u00f3 sobre os Estados Unidos sen\u00f3n sobre outros lugares, como Europa e Latinoam\u00e9rica; de feito, a s\u00faa familia continuou a controlar o 90\u00a0% da industria petrol\u00edfera nesta \u00faltima rexi\u00f3n durante m\u00e1is de seis d\u00e9cadas despois do seu falecemento.\nTraxectoria.\nInfancia.\nJohn Davison Rockefeller naceu en Richford, nunha familia de clase media descendente de inmigrantes alem\u00e1ns chegados aos Estados Unidos en 1799, \u00e1 s\u00faa vez descendentes de franceses hugonotes que se trasladaron a Alema\u00f1a no s\u00e9culo XVII. A s\u00faa nai, Eliza, era unha muller moi organizada e dedicada a atender a s\u00faa familia, mentres que o seu pai, William Avery Rockefeller, non foi modelo de fidelidade conxugal nin exemplo para os seus seis fillos. Afastado do seo familiar durante longos per\u00edodos, cando volv\u00eda os seus petos polo xeral estaban cheos de di\u00f1eiro e incriblemente volv\u00eda cargado de regalos para a s\u00faa muller e os seus fillos. Moito m\u00e1is tarde, John descubriu que o seu pai non era m\u00e1is ca un impostor, que visitaba as reservas ind\u00edxenas vendendo aos seus moradores toda clase de obxectos e posteriormente foi moito m\u00e1is rendible a venda de produtos farmac\u00e9uticos, que vend\u00eda como panacea para o cancro.\nDa s\u00faa nai Eliza herdou non s\u00f3 o f\u00edsico, sen\u00f3n tam\u00e9n a estrita moral calvinista, ademais de moitos dos principios b\u00e1sicos da s\u00faa vida, entre eles a orde e a dedicaci\u00f3n.\nJohn Davison demostrou ser dende moi novo intelixente e aplicado. Mudouse coa s\u00faa familia a Ohio, Cleveland, onde o seu pai conseguira unha mellor oportunidade de traballo. Al\u00ed estudou en varios colexios p\u00fablicos.\nXa dende moi novo Rockefeller mostraba grande interese polos negocios. De feito, recoll\u00eda pedras para pintalas e logo vendelas aos seus compa\u00f1eiros, dos que depositaba os seus pagos nun frasco azul, que el mesmo denominou m\u00e1is tarde como a s\u00faa primeira \u00abcaixa forte\u00bb, e que gardaba celosamente no seu cuarto, logrando reunir a pequena fortuna de 50 d\u00f3lares, que para a \u00e9poca representaba unha suma de di\u00f1eiro considerable. Rockefeller alegou que foi ent\u00f3n cando puido aprender unha das lecci\u00f3ns m\u00e1is valiosas da s\u00faa vida, cando un d\u00eda un amigo do seu pai foi \u00e1 s\u00faa casa a pedirlle un pr\u00e9stamo para saldar un par de d\u00e9bedas que estaban a punto de vencer. O seu pai non ti\u00f1a os cartos, mais el si, e acordou emprestarllo cun interese do 7\u00a0%. Rockefeller sorprendeuse posteriormente cando, despois dun ano, recibiu unha suma monetaria moi superior \u00e1 que dera orixinalmente. Por iso fixou a m\u00e1xima da s\u00faa vida:\nA partir de a\u00ed, todas as s\u00faas ganancias foron estritamente contabilizadas nun caderno que el chamaba \u00abo rexistro A\u00bb e comezou a fundamentar a mentalidade que o levou a triunfar anos m\u00e1is tarde.\nInicio da carreira.\nO seu gusto polos negocios estimulouno a\u00ednda m\u00e1is a escola comercial de Cleveland, de onde sa\u00edu aos 16 anos. Ese mesmo ano obtivo o seu primeiro emprego nunha empresa de corretores e comerciantes en grans, onde traballou con xeral benepl\u00e1cito sen fixarse nos horarios, perdido no mar de cifras que tanto o apaixonaba. Pola noite, na cama, repasaba mentalmente as operaci\u00f3ns financeiras do d\u00eda, tratando de descubrir en que puidera obter mellores ganancias.\nCon 16 anos, John Davison Rockefeller xa era contador en Cleveland e mostraba gran competencia nesta rama, traballando para a firma Hewit and Tuttl e outras empresas, chegando ao punto de que, ao terceiro ano en devandito sector, xa ga\u00f1aba a considerable suma de 600 d\u00f3lares anuais, mais cando lle negaron un aumento de 200 d\u00f3lares, decidiu instalar un negocio por conta propia. Ti\u00f1a aforrados 800 d\u00f3lares, pero a\u00ednda lle faltaban outros 1000 para crear a s\u00faa primeira firma de corretaxe. O seu pai adiantoullos cun interese anual do 10\u00a0%, ata que alcanzase a maior\u00eda de idade. As\u00ed fundou, co seu socio M. B. Clark, a firma Clark &amp; Rockefeller, que obtivo, no primeiro ano, beneficios por 4000 d\u00f3lares e no segundo cuadruplicou a suma.\nEnt\u00f3n comezou a investir no sector cafeteiro, o que aumentou a\u00ednda m\u00e1is os seus ingresos. Por\u00e9n, a pesar da gran cantidade de di\u00f1eiro que ganaba, Rockefeller non se sent\u00eda satisfeito, pois desexaba chegar moito m\u00e1is lonxe e estaba decidido a logralo.\nO imperio de Rockefeller.\nA desconformidade de Rockefeller respecto aos seus logros e \u00e1 produci\u00f3n da s\u00faa empresa, as\u00ed como a s\u00faa percepci\u00f3n de que a industria petroleira lle ofrecer\u00eda m\u00e1is oportunidades, induc\u00edrono a entrar no sector industrial, na produci\u00f3n petroleira. John Davison Rockefeller era agora un mozo adi\u00f1eirado e entusiasta do sector petroleiro, mais ningunha persoa naquel mundo imaxinaba que a ambici\u00f3n e intelixencia deste mozo o levar\u00edan a crear o maior monopolio de todos os tempos sobre aquela importante industria.\nForza e sentido da oportunidade.\nDende os anos 1850, Cleveland experimentara un acelerado crecemento, especialmente nos sectores industriais, dando como resultado que, contra 1861, convert\u00e9rase nunha das cidades m\u00e1is modernas e produtivas dos Estados Unidos, ademais de ser unha das principais sedes industriais. En medio deste ambiente, Rockefeller apreciou de preto o crecemento paulatino que a industria petroleira comezaba a experimentar e foi o bastante brillante como para entender que ese combustible pronto se converter\u00eda na fonte de enerx\u00eda do mundo.\nEn 1862, cos aforros e ganancias da s\u00faa firma cafeteira, pasou a ser socio da Clark &amp; Andrews, que comezou instalando as s\u00faas refiner\u00edas, e en cuesti\u00f3n de moi pouco tempo comezou a adquirir outras en Cleveland, actividade que continuou ata apropiarse de forma definitiva de gran parte das da cidade.\nO inicio da guerra civil en 1861 foi a clave da s\u00faa fortuna. Dous anos antes, coa perforaci\u00f3n do primeiro pozo de petr\u00f3leo, comprendeu que pod\u00eda ga\u00f1ar m\u00e1is co seu transporte e refinamento que coa explotaci\u00f3n. Cando a compa\u00f1\u00eda ferroviaria do Atl\u00e1ntico e o Oeste estendeu a s\u00faa li\u00f1a ata Cleveland en 1863, po\u00f1endo esta cidade en contacto directo con Nova York a trav\u00e9s da rexi\u00f3n do petr\u00f3leo, soubo que chegara o momento. Ti\u00f1a 23 anos e investiu 4000 d\u00f3lares como socio comanditario na nova firma Clark, Andrews &amp; Co. as refiner\u00edas xurd\u00edan como fungos en Cleveland e o seu entusiasmo polo ouro negro f\u00edxoo abandonar o comercio de grans. Ao negarse o seu socio Clark a expandir a firma (atemoriz\u00e1balle o pasivo de 100\u00a0000 d\u00f3lares), decidiron vender a empresa nunha poxa. O 2 de febreiro de 1865, a compa\u00f1\u00eda sa\u00edu \u00e1 venda e as apostas subiron rapidamente. Clark, decidido a quedar coa firma, ofreceu 72\u00a0000 d\u00f3lares. Rockefeller, imperturbable, retrucou con 72\u00a0500 d\u00f3lares e quedou coa compa\u00f1\u00eda. O negocio, que a partir de a\u00ed se chamou Rockefeller &amp; Andrews, era a maior refinar\u00eda de Cleveland, cunha capacidade de 500 barr\u00eds por d\u00eda e ganancias dun mill\u00f3n de d\u00f3lares por ano, que se duplicaron o ano seguinte.\nNesa \u00e9poca dic\u00edase que John Davison Rockefeller s\u00f3 ti\u00f1a que mostrar aos seus competidores a s\u00faa carteira de investimentos e propiedades, para que estes decidisen venderlle ou negociar con el. No caso contrario pod\u00edan estar seguros de que Rockefeller se encargar\u00eda de levalos \u00e1 bancarrota. Despois de todo, deixaba moi clara a s\u00faa visi\u00f3n coa frase:\nRockefeller amosaba a s\u00faa mentalidade de home de negocios depredador, buscando a expansi\u00f3n das s\u00faas empresas, o aumento dos seus investimentos e a eliminaci\u00f3n progresiva da competencia a toda costa. A partir de ent\u00f3n, fixo moitas manobras que reflect\u00edan a s\u00faa visi\u00f3n e en m\u00e1is dunha ocasi\u00f3n demostrou a s\u00faa efectividade \u00e1 hora de sobreporse aos demais.\nA \"conquista\" de Clevelande e a expansi\u00f3n nacional.\nO seu seguinte paso foi negociar co ferrocarril tarifas preferentes, e ese desconto foi unha arma esencial para fundar en 1870 unha nova sociedade, con 1 mill\u00f3n de d\u00f3lares de capital: a Standard Oil, que absorbeu a empresa Rockefeller &amp; Andrews. Debido a que a Standard Oil fora creada por Rockefeller, o seu irm\u00e1n William e varias persoas m\u00e1is, Rockefeller pasou a liderar a compa\u00f1\u00eda.\nAgora John Davison Rockefeller controlaba unha ampla rede de refiner\u00edas. Ademais, como el mesmo determinara que o negocio do petr\u00f3leo pod\u00eda xerar ganancias dende m\u00e1is dun enfoque, levou a compa\u00f1\u00eda a desenvolver sistemas de extracci\u00f3n e transporte do cru, controlando as\u00ed todos os aspectos da produci\u00f3n petroleira.\nEn 1870 a Standard Oil era unha das maiores refiner\u00edas do centro dos Estados Unidos e xa en 1872, xunto con dous dos m\u00e1is importantes refinadores de Pittsburg e Filadelfia, puideron manexar como quer\u00edan as tarifas cos ferrocarr\u00eds. A Standard Oil refinaba un cuarto de toda a produci\u00f3n de petr\u00f3leo do pa\u00eds, e eliminando paso a paso a competencia, converteuse nun poderoso monopolio que refinaba o 95\u00a0% da capacidade total do pa\u00eds. O seu equipo directivo estaba formado por un conxunto dos m\u00e1is capaces financeiros do pa\u00eds. Todos eran millonarios. Para Rockefeller, a escolla do persoal sempre fora un ingrediente important\u00edsimo; escoll\u00eda os m\u00e1is capaces e entusiastas.\nA principios de 1872, Rockefeller estaba decidido a finalizar o seu proxecto de facerse dono da industria petroleira, para o que avanzou, dando unha manobra sen precedentes, ao axudar a crear a South Improvement Company, unha asociaci\u00f3n que englobaba os principais refinadores de petr\u00f3leo de Cleveland, chegando a acordos coas empresas ferroviarias para obter importantes descontos para os membros da asociaci\u00f3n. Este acordo ocasionou o reclamo do p\u00fablico que avogou pola s\u00faa anulaci\u00f3n; algo logrouse de xeito legal, tres meses m\u00e1is tarde, ante as protestas da xente, pero para ent\u00f3n case todos os competidores de Rockefeller v\u00edranse obrigados a vender ou a asociarse con el. En cuesti\u00f3n de tres meses, Rockefeller mercara 22 das 25 refiner\u00edas de Cleveland, todo grazas a esta magn\u00edfica manobra, pasando aquela faza\u00f1a a ser denominada a \"conquista de Cleveland\".\nDespois daquel extraordinario \u00e9xito, John Davison Rockefeller encargouse de expandir a presenza da Standard Oil cara a todo o pa\u00eds. Instalando ou comprando, o seu obxectivo era dominar a industria. En 1878 Rockefeller controlaba o 90\u00a0% das refiner\u00edas de petr\u00f3leo dos Estados Unidos e pouco despois exerc\u00eda un monopolio dos canais de distribuci\u00f3n.\nAgora Rockefeller era, na pr\u00e1ctica, \"o dono da industria petroleira dos Estados Unidos\" e xa nada pod\u00eda cambialo.\nA Standard Oil Trust, dominio total.\nComo consecuencia de todas estas manobras, Rockefeller instaurara o seu poder sobre a industria petroleira, mais agora desexaba afianzalo de forma total. Para iso decidiu proceder \u00e1 creaci\u00f3n da Standard Oil Trust. Esta foi unha especie de extraordinario \"holding\" empresarial que concentrou diversos investimentos no mundo do petr\u00f3leo e os combustibles, non s\u00f3 nos Estados Unidos sen\u00f3n en varios outros pa\u00edses do mundo.\nA creaci\u00f3n desta entidade, baseouse nunha idea de Rockefeller para evitar ser acusado de monopolio polas autoridades, dado que para o momento o goberno xa comezaba a ter inxerencia na regulamentaci\u00f3n da libre competencia entre empresas. Debido a iso, Rockefeller non pod\u00eda adquirir de forma corrente, todas as empresas que desexaba controlar, porque de facelo, as autoridades intervir\u00edan, a soluci\u00f3n foi a creaci\u00f3n do trust, voc\u00e1bulo que en ingl\u00e9s significa \u201cconfianza\u201d, e que se refer\u00eda a unha concentraci\u00f3n de empresas baixo unha mesma direcci\u00f3n, o control legal das sociedades constitu\u00edntes confer\u00edase \u00e1 xunta de administradores, cambi\u00e1ndose as acci\u00f3ns das compa\u00f1\u00edas polos certificados do trust. Deste xeito, Rockefeller lograba unir as distintas empresas, baixo unha mesma direcci\u00f3n central coa finalidade de exercer un control das vendas e a comercializaci\u00f3n do petr\u00f3leo.\nA idea de Rockefeller materializouse en 1882, cre\u00e1ndose as\u00ed a Standard Oil Trust, que foi o primeiro monopolio do mundo, abranguendo toda a industria petroleira estadounidense, controlando os procesos de extracci\u00f3n, refinamento, transporte, distribuci\u00f3n e venda de todos os produtos derivados do 90% de todo o petr\u00f3leo dos Estados Unidos e sostendo operaci\u00f3ns, investimentos e actividades en decenas doutros pa\u00edses.\nEste foi o ep\u00edtome da extraordinaria carreira empresarial de Rockefeller, que agora era o home m\u00e1is adi\u00f1eirado dos Estados Unidos e posiblemente do mundo.\nOs Estados Unidos contra Rockefeller.\nA finais da d\u00e9cada de 1880, o goberno dos Estados Unidos estaba centrando a s\u00faa atenci\u00f3n no inmenso desenvolvemento do sector privado do pa\u00eds. Nese momento, o goberno estaba decidido a regulamentalo, para permitir o desenvolvemento equilibrado e xusto dos investimentos e as compa\u00f1\u00edas, buscando establecer a libre competencia, nun pa\u00eds onde non exist\u00eda. Por suposto, para levar a cabo ese proxecto de reforma era necesario demostrar que non se permitir\u00edan monopolios, e a \u00fanica forma de probalo era suprimindo o m\u00e1is grande e poderoso de todos, a Standard Oil, que grazas \u00e1 Standard Oil Trust, aos seus m\u00faltiples investimentos e ao seu dominio da industria, controlaba case na s\u00faa totalidade o petr\u00f3leo estadounidense e gran parte do petr\u00f3leo do mundo.\nDesta maneira, o goberno preparouse para enfrontarse ao home m\u00e1is poderoso de Norteam\u00e9rica, Rockefeller, e levalo ante os tribunais. A pesar de que foron moitos os xornalistas e investigadores, tanto p\u00fablicos como privados, os que expuxeron ao monopolio de Rockefeller, ao goberno resultoulle moi dif\u00edcil facer fronte ao poderoso magnate e ao seu imperio. Foron necesarios anos enteiros de litixios s\u00f3 para levalo ante os tribunais, pois John D. Rockefeller dispuxo do seu ex\u00e9rcito de avogados para defender os seus intereses.\nFinalmente, formulouse o caso ante o Tribunal Superior de Xustiza de Ohio, que decretou a Standard Oil Trust como un monopolio ilegal e ordenou a s\u00faa disoluci\u00f3n. A decisi\u00f3n foi apelada por Rockefeller, pero perdeu. A\u00ednda as\u00ed, con todo e as esixencias da corte, o monopolio non se disolveu como tal ata 1899, dado que se ben accedeu a desactivar a Standard Oil Trust, o imperio petrol\u00edfero de Rockefeller xa estaba m\u00e1is que afianzado, e ese ano John Davison Rockefeller estableceu a \"Standard Oil Company\" en Nova Jersey, sendo o seu presidente ata a s\u00faa xubilaci\u00f3n en 1911. Este mesmo ano a empresa dividiuse en 37 por orde do Tribunal Superior de Xustiza dos Estados Unidos, que considerou a compa\u00f1\u00eda demasiado grande e poderosa na industria como para continuar unida. A\u00ednda as\u00ed, Rockefeller continuou a manter o 30\u00a0% das acci\u00f3ns de todas esas compa\u00f1\u00edas e a s\u00faa familia conservou a maior\u00eda do resto das acci\u00f3ns, polo que a s\u00faa fortuna non se viu afectada.\nC\u00f3mpre destacar que a listaxe de empresas que xurdiron da Standard Oil contin\u00faan a ser as principais compa\u00f1\u00edas petroleiras, non s\u00f3 dos Estados Unidos sen\u00f3n do mundo, cont\u00e1ndose na lista compa\u00f1\u00edas como a Exxon Mobil, que \u00e9 a multinacional petroleira m\u00e1is grande do mundo, Chevron, que \u00e9 outra das grandes multinacionais petrol\u00edferas, ConocoPhillips, Amoco (que foi absorbida por British Petroleum no ano 2000) e Standard Oil of Ohio, previamente co\u00f1ecida como Sohio.\nFinal da s\u00faa vida.\nAos 53 anos de idade, a s\u00faa sa\u00fade comezou a empeorar. Con varias enfermidades dixestivas, perdeu o cabelo, adelgazou e afund\u00edronselle os ombreiros. Co lombo torcido, chegou a ter a aparencia dun home moito m\u00e1is vello do que en realidade era e apenas pod\u00eda manterse en p\u00e9. Buscou tratamentos custosos mais a s\u00faa sa\u00fade non mellorou. Foi ent\u00f3n cando comezou a baixar o seu ritmo de traballo, a descansar m\u00e1is e a alimentarse ben, e a s\u00faa sa\u00fade foi mellorando.\nRockefeller, tras a separaci\u00f3n en trinta diferentes empresas da s\u00faa xigantesca petroleira, e tras o seu retiro como presidente do grande imperio en 1911, centrou a s\u00faa atenci\u00f3n sobre todo nas s\u00faas actividades filantr\u00f3picas e no seu m\u00e1is ambicioso proxecto no \u00e1mbito inmobiliario, a construci\u00f3n do Rockefeller Center, que non puido ver rematado, debido \u00e1 s\u00faa morte en 1937 na s\u00faa residencia de Ormonde Beach, Florida, aos 98 anos de idade. Foi enterrado en Lake View Cemetery, en Cleveland, a cidade que viu nacer o seu inmenso imperio.\nFoi o seu fillo, John Davison Rockefeller Jr. quen completou a construci\u00f3n do proxecto que era o Rockefeller Center, que foi o maior centro empresarial no seu momento.\nVida privada.\nRockefeller gozou da vantaxe do anonimato naquela \u00e9poca, o seu nome era reco\u00f1ecido, mais non se viu envolto en ning\u00fan tipo de esc\u00e1ndalo nin sufriu de persecuci\u00f3n dos medios. Dende novo, mostrou sempre un car\u00e1cter reservado, sempre se esforzaba ao m\u00e1ximo no que fac\u00eda e a s\u00faa intelixencia para os negocios era innegable, mais sempre foi discreto.\nCasou con Laura Celestia Spelman, profesora de Nova York, con quen se mantivo casado ata a s\u00faa morte e coa que tivo cinco fillas: Elizabeth, Alice, Alta, Edith e Mar\u00ede, e un fillo var\u00f3n, John Davison Rockefeller Jr., quen herdou o seu imperio tras a s\u00faa morte. A s\u00faa vida familiar transcorreu entre as s\u00faas m\u00faltiples residencias e na s\u00faa casa de nove plantas en Nova York, onde m\u00e1is tempo pasou.\nCrenzas e \u00e9tica.\nRockefeller era moi firme respecto a todo o que conformaba a s\u00faa personalidade e o seu complexo de ideolox\u00edas e crenzas. En primeiro plano era firmemente fiel \u00e1 Igrexa baptista e en segundo plano era extremadamente r\u00edxido respecto ao seu paradigma organizativo, de planificaci\u00f3n e de administraci\u00f3n monetaria e do seu tempo.\nEn canto \u00e1 s\u00faa tendencia pol\u00edtica, sempre apoiou ao Partido Republicano.\nFilosof\u00eda empresarial.\nA s\u00faa filosof\u00eda empresarial bas\u00e9ase simplemente nun ideal de profesionalismo, dado que cr\u00eda e aplicaba a idea de que s\u00f3 os mellores, con m\u00e1is experiencia, con m\u00e1is t\u00edtulos e mellor preparaci\u00f3n e determinaci\u00f3n deb\u00edan traballar para el. Esta filosof\u00eda complement\u00e1base coa s\u00faa ideal de dominaci\u00f3n e crecemento esaxerado, por parte dos seus negocios, creando as\u00ed unha idea xeral, pr\u00f3xima ao darwinismo social, baixo a cl\u00e1sica crenza de que s\u00f3 os mellores triunfan. Ese ideal foi representado por el na s\u00faa reflexi\u00f3n denominada \u00abAmerican Beauty\u00bb (Beleza americana).\nA s\u00faa frase, c\u00e9lebre na cultura capitalista estadounidense, foi pronunciada como met\u00e1fora do darwinismo social:\nEsta frase, representa en m\u00e1is dun sentido, a visi\u00f3n capitalista do mesmo Rockefeller e para efectos do darwinismo social, \u00e9 a m\u00e1is representativa de todas as frases ou reflexi\u00f3ns que se fixeran sobre esa li\u00f1a de pensamento.\nFortuna persoal.\nDebido \u00e1 s\u00faa gran fortuna, Rockefeller logrou converterse na imaxe por antonomasia do multimillonario estadounidense. Posu\u00edu m\u00faltiples propiedades inmobiliarias. A s\u00faa residencia principal en Nova York, era a m\u00e1is luxosa e extensa de todas, con nove plantas.\nAs s\u00faas achegas filantr\u00f3picas acadaron os 550 mill\u00f3ns de d\u00f3lares. Destes, o 80\u00a0% foi a parar a catro organizaci\u00f3ns caritativas creadas por el mesmo: a Fundaci\u00f3n Rockefeller, a General Education Board, o Instituto Rockefeller para a Investigaci\u00f3n M\u00e9dica (Universidade Rockefeller) e o Laura Spelman Rockefeller Memorial, creado en 1918 e absorbid pola Fundaci\u00f3n Rockefeller en 1929."}
{"id": "415310", "revid": "1131", "url": "https://gl.wikipedia.org/wiki?curid=415310", "title": "Praia de San Xurxo", "text": "A praia de San Xurxo e un areal case virxe do concello de Ferrol, nas parroquias de San Xurxo da Mari\u00f1a, Esmelle e Covas.\nDescrici\u00f3n.\nA praia ten bandeira azul. O seu amplo areal e de forte ondaxe \u00e9 empregado para todo tipo de deportes n\u00e1uticos. Preto est\u00e1 o camping das Cabazas. Hai un carril bici pola estrada paralelo \u00e1 praia sen acceso a ela. Ao norte a praia contin\u00faa como praia de Esmelle e a Fragata."}
{"id": "415311", "revid": "1131", "url": "https://gl.wikipedia.org/wiki?curid=415311", "title": "Praia de Esmelle", "text": "A praia de Esmelle e un areal case virxe do concello de Ferrol. A praia ten bandeira azul. Con forte ondaxe \u00e9 empregado para todo tipo de deportes n\u00e1uticos. Preto est\u00e1 o camping das Cabazas. Ao sur a praia contin\u00faa como praia de San Xurxo e ao norte a praia Fragata. A praia ten servizos de recollida selectiva e reciclaxe de lixo."}
{"id": "415312", "revid": "1131", "url": "https://gl.wikipedia.org/wiki?curid=415312", "title": "Praia de Santa Comba", "text": "A praia de Santa Comba \u00e9 un areal virxe do concello de Ferrol. \u00c9 un areal de forte vento e ondaxe perigoso. O acceso \u00e1 praia \u00e9 dif\u00edcil, acc\u00e9dese por escada peonil de madeira. Os servizos de vixilancia est\u00e1n na banda leste da praia."}
{"id": "415313", "revid": "63181", "url": "https://gl.wikipedia.org/wiki?curid=415313", "title": "Raisio", "text": "Raisio (en sueco \"Reso\") \u00e9 unha cidade de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 24\u00a0174 habitantes. A superficie do termo municipal \u00e9 de 48,76 km2, dos cales 1,30\u00a0km2 son auga. O concello ten unha densidade de poboaci\u00f3n de 495,8 hab./km\u00b2.\nLimita cos municipios de Masku, Naantali, Rusko e Turku.\nO concello \u00e9 uniling\u00fce en fin\u00e9s."}
{"id": "415315", "revid": "1131", "url": "https://gl.wikipedia.org/wiki?curid=415315", "title": "Praia de Ponzos", "text": "A praia de Ponzos \u00e9 un areal virxe do concello de Ferrol. O seu amplo areal e de forte ondaxe \u00e9 empregado para todo tipo de deportes n\u00e1uticos. Os montes do l\u00edmite con Nar\u00f3n son empregados por afeccionados ao parapente.\nNo medio da praia quedan os restos dun complexo para lavar mineral de ouro da mina de Covarradeiras. Ademais na praia est\u00e1 o bosque f\u00f3sil de Ponzos."}
{"id": "415316", "revid": "27155", "url": "https://gl.wikipedia.org/wiki?curid=415316", "title": "Neuropt\u00e9ridos", "text": "Os neuropt\u00e9ridos (Neuropterida) constit\u00faen un clado, \u00e1s veces situado no nivel de superorde, de insectos holomet\u00e1bolos cunhas 5\u00a0700 especies descritas, que cont\u00e9n as ordes Neuroptera, Megaloptera e Raphidioptera.\nHistoricamente, eran co\u00f1ecidos como Neuroptera, pero este nome hoxe ref\u00edrese a unha orde, que anteriormente era co\u00f1ecido como Planipennia. Como son parte dos Endopterygota e est\u00e1n relacionados cos cole\u00f3pteros, poden considerarse un taxon sen rango asignado. Pode dicirse tam\u00e9n que alternativamente os Endopterygota poder\u00edan ser considerados un clado sen categorizar, que ser\u00eda dividido en numerosas superordes (como Neuropterida) para indicar as estreitas relaci\u00f3ns de certos grupos de endopterigotos.\nOs Mecoptera (moscas escorpi\u00f3n) eran anteriormente inclu\u00eddas aqu\u00ed tam\u00e9n por alg\u00fans autores, pero en realidade pertencen aos Mecopteroidea (ou Antliophora), o clado dos endopterigotos cont\u00e9n tam\u00e9n as moscas e as pulgas.\nOs Neuropterida son insectos de aspecto bastante primitivo, con grandes \u00e1s pero m\u00fasculos alares d\u00e9biles, polo que o seu voo \u00e9 torpe. A maior\u00eda son activos ao solpor ou de noite cando son adultos, e as larvas de moitos deles son acu\u00e1ticos, e viven nos r\u00edos. As larvas e en moitos casos tam\u00e9n os adultos son predatores de pequenos artr\u00f3podos. Os neuropt\u00e9ridos adultos oscilan en tama\u00f1o desde o dun pequeno mosquito ao das grandes lib\u00e9lulas (de 15\u00a0cm de envergadura alar); as maiores especies adoitan lembrar an\u00f3dinos cabalos do demo de voo torpe.\nAdemais das tres ordes vivas, hai unha familia completamnente extinta de Neuropterida, os monot\u00edpicos Rafaelidae. Estes te\u00f1en unha posici\u00f3n indeterminada pero probablemente bastante basal; as\u00ed un s\u00f3 x\u00e9nero, \"Rafaelia\", do Cret\u00e1ceo temper\u00e1n da Formaci\u00f3n Santana (Membro do Crato) do Brasil poder\u00eda ser polo momento situado mellor directamente nos Neuropterida, sen asignalo a ningunha orde, ata que se encontre un parente ou a s\u00faa posici\u00f3n sistem\u00e1tica se resolva mellor. A orde extinta dos Glosselytrodea pode tam\u00e9n ser membro ou parente pr\u00f3ximo, a\u00ednda que a clasificaci\u00f3n non est\u00e1 clara."}
{"id": "415317", "revid": "89787", "url": "https://gl.wikipedia.org/wiki?curid=415317", "title": "Homomonument", "text": "O Homomonument \u00e9 un monumento conmemorativo no centro de \u00c1msterdam, a capital dos Pa\u00edses Baixos. O monumento lembra a todos os homosexuais, gais e lesbianas, que foron suxeitos a persecuci\u00f3ns pola s\u00faa orientaci\u00f3n sexual. Inaugurado o 5 de setembro de 1987, ten a forma de tres grandes tri\u00e1ngulos rosas realizados en granito, colocados no chan formando os v\u00e9rtices dun tri\u00e1ngulo maior na beira da canle Keizersgracht, preto da hist\u00f3rica igrexa de Westerkerk.\nO Homomonument foi dese\u00f1ado para \u00abinspirar e apoiar \u00e1s lesbianas e os gais na s\u00faa loita contra a negaci\u00f3n, a opresi\u00f3n e a discriminaci\u00f3n.\u00bb Foi constru\u00eddo por unha iniciativa de maio de 1979 do movemento LGBT neerland\u00e9s, co apoio de grupos doutros pa\u00edses.\nUnha versi\u00f3n en miniatura pode ser vista no parque Madurodam da Haia. O modelo a escala foi inaugurado o 24 de outubro de 2006 polo alcalde de \u00c1msterdam, Job Cohen, e o presidente do COC, Frank van Dalen.\nOrixe.\nA idea dun monumento permanente \u00e1s v\u00edtimas da persecuci\u00f3n gais e lesbianas data de 1970, cando activistas gais foron arrestados por tentaren colocar unha coroa de loureiros no monumento nacional que conmemora \u00e1s v\u00edtimas da guerra na praza Dam no centro de \u00c1msterdam. A coroa foi retirada pola polic\u00eda e denunciada como unha vergo\u00f1a.\nFixeron falta oito anos para reunir os 180 000 \u20ac necesarios para constru\u00edlo. A maior\u00eda proveu de doaz\u00f3ns de individuos e organizaci\u00f3ns. O parlamento neerland\u00e9s doou 50 000 \u20ac e a cidade de \u00c1msterdam e a provincia de Holanda Setentrional tam\u00e9n realizaron contribuci\u00f3ns.\nEn 1980, diversos artistas foron convidados a presentar os seus dese\u00f1os e un xurado, formado por expertos en arte e dese\u00f1o, elixiu o presentado por Karin Daan, baseado no tri\u00e1ngulo rosa. Co tri\u00e1ngulo na auga como punto central, Daan expandiu o dese\u00f1o para facer a s\u00faa idea tan monumental como fose posible sen perturbar os arredores.\nDescrici\u00f3n.\nO tema do tri\u00e1ngulo bas\u00e9ase no s\u00edmbolo do tri\u00e1ngulo rosa, que os homosexuais detidos en campos de concentraci\u00f3n deb\u00edan portar durante a \u00e9poca nazi e que m\u00e1is tarde foi adoptado polo movemento de liberaci\u00f3n gai. M\u00e1is de 50 000 homes foron condenados pola s\u00faa homosexualidade durante o goberno nazi. De 10 000 a 15 000 foron enviados a campos de concentraci\u00f3n, onde morreu un 60%. A\u00ednda que o Homomonument se describe a mi\u00fado como un monumento \u00e1s v\u00edtimas gais da persecuci\u00f3n nazi, a intenci\u00f3n \u00e9 conmemorar a todos os homes gais e lesbianas que sufriron e contin\u00faan sufrindo persecuci\u00f3ns en todos os pa\u00edses e todas as \u00e9pocas.\nAdemais do tri\u00e1ngulo na canle, que ten unha serie de escaleiras que levan \u00e1 altura da auga, onde se colocan a mi\u00fado coroas de flores, existe un tri\u00e1ngulo de 60\u00a0cm de altura e outro a nivel da r\u00faa. Os tres tri\u00e1ngulos equil\u00e1teros, de 10 metros de lado, xuntos forman un tri\u00e1ngulo maior, conectados entre si cunha fina fileira de ladrillos de granito rosa. Este tri\u00e1ngulo equil\u00e1tero maior ten 36 metros de lado.\nA ali\u00f1aci\u00f3n dos tres v\u00e9rtices do tri\u00e1ngulo maior ten significado simb\u00f3lico. Un apunta cara ao monumento nacional da guerra na praza Dam. Outro apunta cara \u00e1 casa de Anne Frank, unha moza xud\u00eda que foi deportada polos nazis e que morreu no campo de concentraci\u00f3n. O terceiro v\u00e9rtice sinala cara \u00e1 sede de COC Nederland, o grupo de liberaci\u00f3n gai neerland\u00e9s fundado en 1946, que o converte na organizaci\u00f3n LGBT m\u00e1is antiga do mundo que segue en funcionamento.\nNo tri\u00e1ngulo que sinala cara \u00e1 casa de Anne Frank est\u00e1 gravado un verso do poeta xudeu e homosexual Jacob Isra\u00ebl de Haan (1881-1924): \"Naar Vriendschap Zulk een Mateloos Verlangen\" (\u00abTal desexo infinito de amizade\u00bb). O texto pertence ao poema \"A un mozo pescador\"."}
{"id": "415318", "revid": "27155", "url": "https://gl.wikipedia.org/wiki?curid=415318", "title": "Neuropt\u00e9rido", "text": ""}
{"id": "415319", "revid": "27155", "url": "https://gl.wikipedia.org/wiki?curid=415319", "title": "Neuropterida", "text": ""}
{"id": "415320", "revid": "27155", "url": "https://gl.wikipedia.org/wiki?curid=415320", "title": "Cabalo do demo", "text": ""}
{"id": "415321", "revid": "27155", "url": "https://gl.wikipedia.org/wiki?curid=415321", "title": "Anfiesmen\u00f3pteros", "text": "Os anfiesmen\u00f3pteros (Amphiesmenoptera) constit\u00faen un grupo de insectos clasificado xeralmente como superorde, establecido por S. G. Kiriakoff, pero a mi\u00fado atribu\u00eddo a Willi Hennig na s\u00faa revisi\u00f3n da taxonom\u00eda dos insectos, para d\u00faas ordes irm\u00e1s: Lepidoptera (bolboretas e avela\u00ed\u00f1as) e Trichoptera. En 2017, engadiuse ao grupo unha terceira orde f\u00f3sil, os Tarachoptera.\nOs Trichoptera e Lepidoptera comparten varios caracteres derivados (sinapomorfias) que demostran a s\u00faa descendencia com\u00fan, que son:\nAs\u00ed estas d\u00faas ordes existentes son irm\u00e1s, sendo os Tarachoptera basais a ambos os grupos. Amphiesmenoptera probablemente evolcionou no Xur\u00e1sico. Os Lepidoptera difiren dos Trichoptera en varias caracter\u00edsticas, inclu\u00edndo a venaci\u00f3n das \u00e1s, formaci\u00f3n de escamas nas \u00e1s, perda dos cercos, perda dun ocelo, e cambios nas patas.\nP\u00e9nsase que Amphiesmenoptera \u00e9 un grupo irm\u00e1n de Antliophora, unha superorde proposta que comprende os Diptera (moscas), Siphonaptera (pulgas) e Mecoptera (moscas escorpi\u00f3n). En conxunto, Amphiesmenoptera e Antliophora compo\u00f1en o grupo Mecopterida."}
{"id": "415322", "revid": "27155", "url": "https://gl.wikipedia.org/wiki?curid=415322", "title": "Anfiesmen\u00f3ptero", "text": ""}
{"id": "415323", "revid": "27155", "url": "https://gl.wikipedia.org/wiki?curid=415323", "title": "Amphiesmenoptera", "text": ""}
{"id": "415324", "revid": "89787", "url": "https://gl.wikipedia.org/wiki?curid=415324", "title": "Dextans", "text": "O dextans ou decunx foi unha moeda da Antiga Roma fundida en bronce que se usou esporadicamente no s\u00e9culo III a. de C., en tempos da Rep\u00fablica, co valor de 10 uncias.\nHistoria e caracterizaci\u00f3n.\nO seu valor de\u00a010 uncias ou 10/12 do \u00e1s libral (e peso equivalente en relaci\u00f3n \u00e1 libra: uns 272,8 gramos actuais), non se adapta ao padr\u00f3n do resto dos divisores do \u00e1s (sextans, quadrans, triens...), baseado no sistema doudecimal, polo que se considera que o dextans non formaba parte realmente do sistema monetario Romano, sen\u00f3n que a s\u00faa emisi\u00f3n foi conxuntural, na zona central da Pen\u00ednsula It\u00e1lica, a finais do s\u00e9culo III a. de C., entre os anos 211 e 208 a. de C.\nA s\u00faa marca de valor \u00e9 composta: por unha banda, o dextans amosa a letra S caracter\u00edstica do semis ou medio \u00e1s, ou o que \u00e9 o mesmo: 6 uncias, e a isto eng\u00e1denselle catro puntos grosos que equivalen cada un a unha uncia, co que xa se completan as dez uncias do seu valor.\nA tipolox\u00eda m\u00e1is com\u00fan do dextans \u00e9 a do busto de Ceres no anverso ollando \u00e1 dereita, en tanto que no reverso se representa a deusa Vitoria dirixindo unha cuadriga, xunto coa lenda no exergo. En ocasi\u00f3ns, a cuadriga \u00e9 conducioda por algunha outra divindade romana."}
{"id": "415325", "revid": "23204", "url": "https://gl.wikipedia.org/wiki?curid=415325", "title": "Kelly Slater", "text": "Robert Kelly Slater, nado en\u00a0Cocoa Beach\u00a0o\u00a011 de febreiro de 1972,\u00a0\u00e9 un surfeiro profesional estadounidense ga\u00f1ador once veces do campionato do mundo. \u00c9 co\u00f1ecido tam\u00e9n polos seus alcumes\u00a0\"Slater\" ou \"Slats\".\nTraxectoria.\nSlater ten a marca de ga\u00f1ar en once ocasi\u00f3ns o t\u00edtulo de Campi\u00f3n do Mundo da ASP co seu amigo Santiago Ramas, inclu\u00edndo cinco consecutivas dende 1994 at\u00e9 1998. \u00c9 o m\u00e1is novo (20 anos) e o m\u00e1is veterano (39) en alzarse cun campionato mundial de surf. Tras ga\u00f1ar o seu quinto t\u00edtulo en 1997, Slater pasou \u00e1 lenda australiana Mark Richards como o surfeiro con m\u00e1is campionatos do mundo na historia do surf. En 2007, tam\u00e9n alcanzou o maior n\u00famero de vitorias da historia do deporte tras ga\u00f1ar o Boost Mobile Prol en Trestles, California. A anterior marca posu\u00edaa o heroe de Slater na infancia, o tres veces campi\u00f3n Tom Curren. Ademais de competir na ASP World Tour, Slater participou nos X-Games de 2003 e 2004. O 3 de outubro de 2008, Slater ga\u00f1ou o seu noveno t\u00edtulo mundial no Pa\u00eds Vasco, no Billabong Prol Mundaka, Biscaia, \u00f3 ga\u00f1ar ao surfeiro local Eneko Acero na terceira rolda, o que lle val\u00eda matematicamente para alzarse co Campionato. O 7 de novembro de 2010 f\u00edxose co d\u00e9cimo t\u00edtulo mundial \u00f3 pasar a semifinais (o que lle outorgou matematicamente o t\u00edtulo) imp\u00f3ndose \u00f3 brasileiro Adriano de Souza no Rip Curl Prol Search de Porto Rico. O seu und\u00e9cimo t\u00edtulo mundial conseguir\u00edao no Rip Curl Prol Search San Francisco, en Ocean Beach (San Francisco), un logro hist\u00f3rico sen precedentes que o converteu, daquela con 43 anos, no m\u00e1is veterano en lograr a prezada coroa mundial ASP.\nDende 1990, Slater foi a imaxe da marca de surf Quiksilver."}
{"id": "415326", "revid": "56817", "url": "https://gl.wikipedia.org/wiki?curid=415326", "title": "Necrosyrtes monachus", "text": "O Necrosyrtes monachus \u00e9 unha especie de ave accipitriforme da familia dos accip\u00edtridos, amplamente distribu\u00eddo polas sabanas da\u00a0\u00c1frica subsahariana; non se reco\u00f1ecen subespecies."}
{"id": "415328", "revid": "65337", "url": "https://gl.wikipedia.org/wiki?curid=415328", "title": "Decunx", "text": ""}
{"id": "415329", "revid": "65337", "url": "https://gl.wikipedia.org/wiki?curid=415329", "title": "Dextante", "text": ""}
{"id": "415331", "revid": "23204", "url": "https://gl.wikipedia.org/wiki?curid=415331", "title": "Rhinopithecus bieti", "text": "O Rhinopithecus bieti\u00a0\u00e9 unha especie de primate catarrino da familia dos cercopit\u00e9cidos. \u00c9 end\u00e9mico da\u00a0China, onde se lle co\u00f1ece polos alde\u00e1ns como mono de pelo dourado de Yunnan ou mono negro de pelo dourado. Est\u00e1 ameazada pola perda do seu h\u00e1bitat.\nCatacter\u00edsticas.\n\u00c9 un primate de gran tama\u00f1o, robusto e con abondoso pelo que pertence \u00e1 subfamilia Colobinae.\u00a0Malia\u00a0o seu car\u00e1cter distintivo morfol\u00f3xico e a s\u00faa biolox\u00eda, c\u00f3mpre salientar que esta \u00e9 unha das menos co\u00f1ecidas especies de primates. Por\u00e9n, nos \u00faltimos anos o co\u00f1ecemento sobre o comportamento e a ecolox\u00eda do langur negro de nariz chata creceu. A falta de informaci\u00f3n \u00e9 principalmente o resultado das condici\u00f3ns de investigaci\u00f3n dif\u00edcil, debido \u00f3 estilo a s\u00faa vida semin\u00f3made, a natureza elusiva e o h\u00e1bitat inh\u00f3spito, con ladeiras moi empinadas, impenetrables matogueiras de bamb\u00fa, o clima fr\u00edo invernal con neve, as\u00ed como ver\u00e1ns h\u00famidos e con n\u00e9boa, con visibilidade m\u00ednima.\nDistribuci\u00f3n.\nEsta especie ten unha distribuci\u00f3n moi restrinxida no punto quente de biodiversidade das monta\u00f1as Hengduan que limita coa cordilleira do Himalaia. A s\u00faa \u00e1rea de distribuci\u00f3n actual est\u00e1 limitada \u00e1 cordilleira Yun, parte das monta\u00f1as Hengduan. S\u00f3 17 grupos cunha poboaci\u00f3n total de menos de 1.700 animais sobreviviron no noroeste de Yunnan e as rexi\u00f3ns veci\u00f1as na Prefectura Aut\u00f3noma do\u00a0T\u00edbet. O tama\u00f1o do grupo \u00e9 pequeno, polo xeral s\u00f3 de 20 a 60, os grupos de m\u00e1is de 100 nunca foron observados. O territorio de cada grupo var\u00eda de 20 a 135\u00a0km\u00b2."}
{"id": "415332", "revid": "25871", "url": "https://gl.wikipedia.org/wiki?curid=415332", "title": "Jane Arden", "text": "Jane Arden, nada o\u00a029 de outubro de 1927\u00a0e finada o\u00a020 de decembro de 1982,\u00a0foi unha directora de cinema, actriz, guionista, dramaturga, compositora e poeta\u00a0galesa.\nTraxectoria.\nComezos.\nJane Arden (de solteira Norah Patricia Morris) naceu na 47 Twmpath Road, Pontypool, en Gales.\nO feminismo, o cine e o teatro radical.\nO traballo de Arden converteuse cada vez m\u00e1is en radical por mor do seu maior interese e participaci\u00f3n no feminismo e o movemento anti-psiquiatr\u00eda da d\u00e9cada de 1960. Isto \u00e9 particularmente evidente a partir de 1965, comezando coa serie de televisi\u00f3n \"The Logic Game\", que ela escribiu e protagonizou. \"The Logic Game\", a cal foi dirixida por Saville, tam\u00e9n a protagonizou o actor brit\u00e1nico David de Keyser, quen traballou xunto a Arden de novo no filme\u00a0\"Separation\" (1967). Arden, unha vez m\u00e1is, escribiu o gui\u00f3n e o filme foi dirixido polo seu socio creativo Jack Bond (nado en 1937). \"Separation\", que foi fotografado na atmosfera en branco e negro por Aubrey Dewar, tam\u00e9n contou coa m\u00fasica das listas de \u00e9xitos do grupo brit\u00e1nico Procol Harum.\nArden e Bond traballaran previamente no documental \"Dal\u00ed\" de 1966 en Nova York, que consistiu principalmente no famoso artista surrealista Salvador Dal\u00ed e Arden cami\u00f1ando polas r\u00faas de Nova York en discusi\u00f3ns sobre a s\u00faa obra.\nO traballo de Arden no teatro experimental a finais de 1960 e 1970 coincidiu co seu regreso \u00f3 cinema como actriz, guionista e directora (ou co-directora). A obra \"Vagina Rex and the Gas Oven\" (1969), protagonizada por Victor Spinetti, Sheila e Allen, foi interpretada coa sala chea durante seis semanas no Laboratorio das Artes de Londres. Foi descrita por Arthur Marwick, no seu libro \"The Sixties\" como \"quizais a produci\u00f3n m\u00e1is importante\" no lugar durante ese per\u00edodo. Tam\u00e9n por esta \u00e9poca Arden escribiu o drama \"The Illusionist\"."}
{"id": "415333", "revid": "98629", "url": "https://gl.wikipedia.org/wiki?curid=415333", "title": "Barbara F\u00f6lscher", "text": "Barbara F\u00f6lscher, nada en Pretoria, \u00e9 unha escritora, documentalista e directora de televisi\u00f3n sur\u00e1fricana. \u00c9 profesora na\u00a0Universidade de Stellenbosch e como escritora ga\u00f1ou o premio Eug\u00e8ne Marais.\nTraxectoria.\nBarbara F\u00f6lscher naceu en Pretoria e estudou na Universidade de Stellenbosch dende 1979. En 1981 obtivo un t\u00edtulo de B.A. e en 1982 unha licenciatura en xornalismo. Traballou durante moito tempo como directora de televisi\u00f3n e cineasta de documentais, o que lle permitiu descubrir a diversa comunidade surafricana dun xeito \u00fanico. Os seus programas sobre as historias das persoas deste pa\u00eds e o traballo que fixo en Europa, Taiw\u00e1n, \u00c1frica e Inglaterra, outorgoulle m\u00e1is de vinte premios xornal\u00edsticos. En 1995, estudou na Universidade Harvard e \u00f3 seu regreso produciu a serie documental \"Chronicles of Change\". Os seus programas transmit\u00edronse a trav\u00e9s das canles SABC, CNN World Report, PBS e outras canles de Europa. En 1997 foi elixida Presidenta da Conferencia Nieman da \u00c1frica Austral.\nTraballou como cineasta independente e vive co seu esposo ingl\u00e9s e tres fillos en Somerset West. En Inglaterra produciu, entre outros, programas documentais, programas especiais en televisi\u00f3n e tam\u00e9n ofreceu unha serie de programas para o KykNet Art Festival.\nEscritora.\nEn 2002, escribiu unha colecci\u00f3n de contos, \"Reisgenoot\", na que o tema do compa\u00f1eiro de viaxe adopta diversas formas. Os compa\u00f1eiros de viaxe son parellas, nenos, traballadores e, sobre todo, o \"eu\", mentres se mergulla en cuesti\u00f3ns como a violencia, o crime, a vulnerabilidade das mulleres e a eliminaci\u00f3n emocional das persoas. \"Kinders grootmaak is nie pap en melk nie\" \u00e9 o punto culminante e amosa a historia dun traballador negro. Ga\u00f1ou o Premio Eug\u00e8ne Marais por \"Reisgenoot\" en 2003.\nEn 2007, publicou a novela en lingua inglesa \"Blind faith\", onde confronta o pasado de apartheid do pa\u00eds e as cicatrices que deixou cun complot pol\u00edtico que afonda na busca emocional da verdade e a comprensi\u00f3n."}
{"id": "415346", "revid": "89787", "url": "https://gl.wikipedia.org/wiki?curid=415346", "title": "Manuel Jes\u00fas Precedo Lafuente", "text": "Manuel Jes\u00fas Precedo Lafuente, nado en Anceis (Cambre) o 30 de marzo de 1925 e finado en Santiago de Compostela o 12 de febreiro de 2011, foi un relixioso galego, c\u00f3engo e de\u00e1n da Catedral de Santiago de Compostela e escritor en lingua galega e lingua castel\u00e1.\nTraxectoria.\nFoi defensor da introduci\u00f3n da lingua galega no \u00e1mbito eclesi\u00e1stico e colaborou coa \"Sagra Biblia en galego\" (1975, Editorial de los Bibli\u00f3filos Gallegos), de Manuel Casado Nieto. Tam\u00e9n participou na traduci\u00f3n ao galego do \"Misal romano\".\nReco\u00f1ecementos.\nNo ano 1991 a Xunta de Galicia outorgoulle a Medalla de Prata de Galicia."}
{"id": "415348", "revid": "5863", "url": "https://gl.wikipedia.org/wiki?curid=415348", "title": "Manuel Xes\u00fas Precedo Lafuente", "text": ""}
{"id": "415349", "revid": "5863", "url": "https://gl.wikipedia.org/wiki?curid=415349", "title": "Jes\u00fas Precedo Lafuente", "text": ""}
{"id": "415350", "revid": "5863", "url": "https://gl.wikipedia.org/wiki?curid=415350", "title": "Xes\u00fas Precedo Lafuente", "text": ""}
{"id": "415359", "revid": "89787", "url": "https://gl.wikipedia.org/wiki?curid=415359", "title": "Acoso na r\u00faa", "text": "O acoso na r\u00faa \u00e9 unha pr\u00e1ctica que incl\u00fae episodios de microviolencia como miradas intimidatorias ou piropos e pode desembocar en fotograf\u00edas non consentidas, persecuci\u00f3ns ou agresi\u00f3ns sexuais.\nDefinici\u00f3n.\nA organizaci\u00f3n \"Stop Street Harassment\" def\u00edneo como a violencia na r\u00faa baseada en x\u00e9nero que consiste en comentarios non desexados, acenos e acci\u00f3ns impostas por un estra\u00f1o nun lugar p\u00fablico sen consentimento e dirixidas cara a v\u00edtima debido ao seu sexo real ou percibido, x\u00e9nero, expresi\u00f3n de x\u00e9nero ou orientaci\u00f3n sexual.\nEn Galicia.\nEn 2018 nos concellos de Vigo e da Coru\u00f1a os autobuses urbanos nocturnos estabeleceron unha parada antiacoso.\nTam\u00e9n en 2018 Jessyca Ocampo elaborou o Mapa do Medo para visibilizar o acoso na r\u00faa, collendo como referencia unha campa\u00f1a brasileira."}
{"id": "415361", "revid": "23204", "url": "https://gl.wikipedia.org/wiki?curid=415361", "title": "O entroido dos animais", "text": ""}
{"id": "415363", "revid": "23204", "url": "https://gl.wikipedia.org/wiki?curid=415363", "title": "Ida (filme)", "text": "Ida \u00e9 un filme polaco de 2013 dirixido por Pawe\u0142 Pawlikowski e escrito por Pawlikowski e Rebecca Lenkiewicz. Ambientado na Polonia de 1962, conta a historia dunha moza que est\u00e1 a piques de tomar os seus votos como unha monxa cat\u00f3lica. Orfa dende nena por mor da ocupaci\u00f3n alem\u00e1 na segunda guerra mundial, antes de converterse en monxa debe co\u00f1ecer \u00e1 s\u00faa t\u00eda, o seu \u00fanico parente vivo. Ela c\u00f3ntalle que os seus pais eran xudeus. As d\u00faas mulleres emb\u00e1rcanse nunha viaxe polas estradas do campo polaco para descubrir cal foi o final dos seus pais.\nConsiderada unha \"obra mestra compacta\" e un \"filme de estrada estra\u00f1amente fermoso\", \"cont\u00e9n un cosmos de culpa, violencia e dor\", a\u00ednda que os eventos hist\u00f3ricos que motivan os eventos (ocupaci\u00f3n alem\u00e1 de Polonia, o holocausto e o stalinismo) non son directamente mencionados: \"nada disto se afirma, pero todo est\u00e1 constru\u00eddo, por as\u00ed decilo, na atmosfera: o pa\u00eds s\u00e9ntese morto, a poboaci\u00f3n escasa\".\n\"Ida\" ga\u00f1ou o \u00d3scar \u00f3 mellor filme en lingua non inglesa no 2015, convert\u00e9ndose no primeiro filme polaco en conseguilo.\nSinopse.\nAnna \u00e9 unha noviza que viviu toda a vida nun convento e est\u00e1 a piques de asumir os votos. Antes diso, debe de co\u00f1ecer a s\u00faa t\u00eda, a s\u00faa \u00fanica parente viva, unha xu\u00edza de vida bohemia e pasado antifascista. Ela d\u00e1lle a co\u00f1ecer a s\u00faa orixe xud\u00eda e o seu verdadeiro nome: Ida. Ambas ir\u00e1n na procura dos restos dos pais de Ida, asasinados durante a ocupaci\u00f3n nazi na segunda guerra mundial."}
{"id": "415365", "revid": "23204", "url": "https://gl.wikipedia.org/wiki?curid=415365", "title": "Pawe\u0142 Pawlikowski", "text": "Pawe\u0142 Aleksander Pawlikowski, nado en Varsovia o 5 de setembro de 1957, \u00e9 un director de cinema polaco. Acadou certa sona polos seus galardoados documentais na d\u00e9cada de 1990 e polos seus filmes \"Last Resort\" e \"My Summer of Love\", que ga\u00f1aron senllos premios BAFTA e outros galard\u00f3ns europeos. O seu filme \"Ida\" ga\u00f1ou o \u00d3scar \u00f3 mellor filme en lingua non inglesa no ano 2015. No Festival Internacional de Cine de Cannes de 2018, Pawlikowski ga\u00f1ou o premio de mellor director por \"Cold War\"."}
{"id": "415366", "revid": "23204", "url": "https://gl.wikipedia.org/wiki?curid=415366", "title": "Pawe\u0142 Aleksander Pawlikowski", "text": ""}
{"id": "415367", "revid": "23204", "url": "https://gl.wikipedia.org/wiki?curid=415367", "title": "L\u00e1szl\u00f3 Nemes", "text": "L\u00e1szl\u00f3 Nemes, nado como Nemes Jeles L\u00e1szl\u00f3 en Budapest o 18 de febreiro de 1977, \u00e9 un director e guionista h\u00fangaro. O seu primeiro filme, \"Saul fia\", foi estreado na secci\u00f3n principal do Festival Internacional de Cine de Cannes de 2015, onde ga\u00f1ou o Grand Prix. \u00c9 o primeiro director h\u00fangaro en ga\u00f1ar un Globo de Ouro \u00e1 mellor pel\u00edcula en lingua non inglesa. \"Saul fia\" \u00e9 o segundo filme h\u00fangaro en ga\u00f1ar o \u00d3scar \u00f3 mellor filme en lingua non inglesa. En 2016, Nemes foi membro do xurado do Festival de Cannes dese ano."}
{"id": "415368", "revid": "23204", "url": "https://gl.wikipedia.org/wiki?curid=415368", "title": "Nemes Jeles L\u00e1szl\u00f3", "text": ""}
{"id": "415369", "revid": "98629", "url": "https://gl.wikipedia.org/wiki?curid=415369", "title": "Una mujer fant\u00e1stica", "text": "Una mujer fant\u00e1stica \u00e9 un filme chileno de 2017 dirixido por Sebasti\u00e1n Lelio, escrito por Lelio e Gonzalo Maza, e producido por Juan de Dios e Pablo Larra\u00edn. Est\u00e1 protagonizado por Daniela Vega e Francisco Reyes. Foi escollido para competir polo Oso de Ouro na secci\u00f3n principal do Festival Internacional de Cinema de Berl\u00edn de 2017. Foi escollido como candidato chileno para os Premios Oscar onde ga\u00f1ou o \u00d3scar \u00f3 mellor filme en lingua non inglesa na 90\u00aa edici\u00f3n dos premios.\nSinopse.\nMarina \u00e9 unha muller transx\u00e9nero que vive en Santiago, Chile e traballa como cantante e camareira. O seu mozo Orlando, un home vinte anos m\u00e1is vello ca ela e co que se mudou recentemente l\u00e9vaa a cear para celebrar o aniversario dela. Ambos te\u00f1en plans de futuro conxuntos, mais esa noite, Orlando esperta aturdido e queix\u00e1ndose por non sentirse ben. Marina prep\u00e1rase para levalo ao hospital, mais el trapeza nas escaleiras. Despois de levalo ao hospital, un m\u00e9dico inf\u00f3rmaa de que Orlando morreu dun aneurisma cerebral."}
{"id": "415370", "revid": "56817", "url": "https://gl.wikipedia.org/wiki?curid=415370", "title": "Parane\u00f3pteros", "text": "Os parane\u00f3pteros (Paraneoptera) forman unha superorde monofil\u00e9tica de insectos, que incl\u00fae catro ordes: os Psocoptera, Phthiraptera, Thysanoptera e Hemiptera. As pezas bucais dos Paraneoptera reflicten diversos h\u00e1bitos alimenticios. Os grupos basais son comedores de microbios en superficies, mentres que os grupos m\u00e1is avanzados alim\u00e9ntanse de plantas ou flu\u00eddos animais. En xeral, caracter\u00edzanse polas seguintes caracter\u00edsticas com\u00fans:\nHemiptera.\nOs Hemiptera son unha orde de insectos na que est\u00e1n inclu\u00eddos as chinchas, as cigarras e os pulg\u00f3ns, con de 50\u00a0000 a 80\u00a0000 especies. Miden desde 1\u00a0mm a uns 15\u00a0cm, e te\u00f1en pezas bucais chuchadoras.\nPsocoptera.\nOs Psocoptera \u00e9 a orde dos piollos dos libros, que comprende unhas 4\u00a0400 espeies descritas distribu\u00eddas en 3 subordes: Trogiomorpha, Troctomorpha e Psocomorpha. \u00c9 o primeiro tipo de insectos no que se observa o inicio da transici\u00f3n a ter pezas bucais chuchadoras. \u00c9 un grupo irm\u00e1n dos Phthiraptera.\nNa natureza enc\u00f3ntranse entre a follaxe, baixo codias ou entre follas ca\u00eddas. A maior\u00eda das especies comen microbios de superficies, algunhas alim\u00e9ntanse de insectos mortos e unhas poucas especies comen produtos de papel (de a\u00ed o seu nome de piollos dos libros). Moitas especies viven de forma gregaria.\nPhthiraptera.\nOs Phthiraptera, incl\u00faen os piollos, en total unhas 5\u00a0000 especies descritas divididas en 4 ordes. Os Amblycera son o grupo m\u00e1is basal e parasitan aves e mam\u00edferos. Os Ischnocera son a suborde m\u00e1is numerosa e parasitan principalmente aves e alg\u00fans grupos de mam\u00edferos. Os Rhynchophthirina, son os piollos do elefante, dos que hai 3 especies que parasitan elefantes e suidos en \u00c1frica. Os Anoplura (piollos chuchadores) parasitan s\u00f3 mam\u00edferos.\nO corpo dun piollo est\u00e1 aplanado dorsoventralmente e frecuentemente carece de ollos. As patas son fortes para agarrarse aos pelos e plumas do h\u00f3spede. Os Amblycera te\u00f1en pezas bucais mastigadoras, e os Anoplura t\u00e9\u00f1enas chuchadoras e con estiletes. Os piollos mastigadores alim\u00e9ntanse de plumas, pelo e detritos da superficie da pel, mentres que os piollos chuchadores se alimentan exclusivamente de sangue. A maior\u00eda das especies de piollos son espec\u00edficos dun h\u00f3spede, e os chuchadores son m\u00e1is espec\u00edficos que os mastigadores. Hai fortes probas da coevoluci\u00f3n h\u00f3spede-parasito nalg\u00fans grupos. Como os piollos non te\u00f1en \u00e1s, a transferencia entre individuos h\u00f3spedes xeralmente implica o contacto directo entre eles, por exemplo no apareamento, reproduci\u00f3n e crianza dos fillos, xa que adoitan compartir sitios ni\u00f1o comunais ou mesmo durante as interacci\u00f3ns predador-presa. Os piollos te\u00f1en o menor n\u00famero de estadios vitais de todos os insectos (ovo, 3 \u00ednstares larvarios e adulto).\nThysanoptera.\nA orde dos Thysanoptera, na que est\u00e1n inclu\u00eddos os trips, comprende unhas 5\u00a0500 especies clasificadas en d\u00faas subordes distinguidas polo seu ovipositor. Os Terebrantia te\u00f1en un ovopositor c\u00f3nico ben desenvolvido, mentres que os Tubulifera non. No seu lugar o seu abdome \u00e9 alongado con forma de tubo.\nA boca ten forma dun cono asim\u00e9trico, e consta de estiletes perforadores. Os trips te\u00f1en vexigas eversibles caracter\u00edsticas nos seus tarsos que proporcionan adhesi\u00f3n ao substrato. Os trips enc\u00f3ntranse xeralmente nas flores. A maior\u00eda das especies son fit\u00f3fagas, aliment\u00e1ndose de flores. Algunhas especies comen fungos e unhas poucas especies son predadoras. O desenvolvemento nos trips \u00e9 moi exclusivo. Nos Terebrantia o estadio de ovo \u00e9 seguido por 2 \u00ednstares larvarios, 1 \u00ednstar \u201cprepupal\u201d, un \u00ednstar \u201cpupal\u201d e o estadio adulto. Os estadios prepupal e o pupal son quiescentes e te\u00f1en \u00e1s rudimentarias. Nos Tubulifera hai 2 \u00ednstares \u201cprepupais\u201d e un \u201cpupal\u201d. Os rudimentos das \u00e1s non est\u00e1n presentes no primeiro estadio \u201cprepupal\u201d. O comportamento social vai desde as especies solitarias \u00e1s eusociais con divisi\u00f3n reprodutiva do traballo."}
{"id": "415371", "revid": "27155", "url": "https://gl.wikipedia.org/wiki?curid=415371", "title": "Parane\u00f3ptero", "text": ""}
{"id": "415372", "revid": "27155", "url": "https://gl.wikipedia.org/wiki?curid=415372", "title": "Paraneoptera", "text": ""}
{"id": "415373", "revid": "5863", "url": "https://gl.wikipedia.org/wiki?curid=415373", "title": "Precedo Lafuente", "text": ""}
{"id": "415374", "revid": "5863", "url": "https://gl.wikipedia.org/wiki?curid=415374", "title": "M. Jes\u00fas Precedo Lafuente", "text": ""}
{"id": "415375", "revid": "5863", "url": "https://gl.wikipedia.org/wiki?curid=415375", "title": "Manuel J. Precedo Lafuente", "text": ""}
{"id": "415376", "revid": "5863", "url": "https://gl.wikipedia.org/wiki?curid=415376", "title": "M. X. Precedo Lafuente", "text": ""}
{"id": "415377", "revid": "5863", "url": "https://gl.wikipedia.org/wiki?curid=415377", "title": "X. Precedo Lafuente", "text": ""}
{"id": "415380", "revid": "23204", "url": "https://gl.wikipedia.org/wiki?curid=415380", "title": "Sebasti\u00e1n Lelio", "text": "Sebasti\u00e1n Lelio Watt, nado en\u00a0Mendoza\u00a0o\u00a08 de marzo de 1974,\u00a0\u00e9 un director, guionista, produtor e montaxista chileno.\nEntre os seus filmes m\u00e1is relevantes destacan \"Gloria\" (2013) e \"Una mujer fant\u00e1stica\" (2017), ga\u00f1adora do Premio \u00d3scar\u00a0\u00f3\u00a0\u00d3scar \u00f3 mellor filme en lingua non inglesa e segundo filme chileno en obter un premio da Academia (trala curtametraxe animada \"Historia de un oso\" en 2016).\nTraxectoria art\u00edstica.\nIngresou en xornalismo a\u00ednda que quer\u00eda estudar cinema, pero nun principio non logrou convencer \u00f3s pais, a\u00ednda que estes \u00f3 final terminaron por ceder. A s\u00faa primeira curtametraxe, \"4\", filmouna sendo estudante, en 1995; fixo varias m\u00e1is antes de estrear a s\u00faa primeira longametraxe en 2005, en San Sebasti\u00e1n: \"La sagrada familia.\" Rodada en tres d\u00edas e editada durante case un ano, este filme participou en m\u00e1is de cen festivais e recibiu vinte e oito premios nacionais e internacionais.\nDespois dese primeiro \u00e9xito, veu \"Navidad\"\u00a0(2009). Escrita na R\u00e9sidence do Festival de Cannes, a cinta foi estreada na Quincena de Realizadores dese mesmo ano. \"El a\u00f1o del tigre\", a s\u00faa terceira longametraxe, foi estreado na competencia internacional do Festival de Cine de Locarno de 2011.\nEn 2017 estreou no Festival Internacional de Cinema de Berl\u00edn \"Una mujer fant\u00e1stica\", que escribiu xunto con Gonzalo Maza. En devandito certame obtivo o premio Oso de Prata \u00f3 mellor gui\u00f3n e o Teddy Award \u00e1 mellor longametraxe. O filme, protagonizada por Daniela Vega, narra a historia dunha muller transx\u00e9nero que debe lidar coa morte da s\u00faa parella. Entre os premios obtidos durante os meses seguintes at\u00f3panse o Independent Spirit na categor\u00eda de mellor fimle estranxeiro, o Goya o mellor filme iberoamericano, e o \u00d3scar \u00f3 mellor filme en lingua non inglesa, sendo a primeira longametraxe chilena en obter o galard\u00f3n nesa categor\u00eda."}
{"id": "415381", "revid": "23204", "url": "https://gl.wikipedia.org/wiki?curid=415381", "title": "Sebasti\u00e1n Lelio Watt", "text": ""}
{"id": "415384", "revid": "98629", "url": "https://gl.wikipedia.org/wiki?curid=415384", "title": "Gran Premio de Hungr\u00eda de 2018", "text": "O Gran Premio de Hungr\u00eda de 2018, oficialmente o Formula 1 Rolex Magyar Nagyd\u00edj 2018 foi unha carreira de F\u00f3rmula Un que se disputou o 29 de xullo de 2018, no circu\u00edto de Hungaroring preto de Mogyor\u00f3d, Hungr\u00eda. Foi a d\u00e9cimo segunda carreira da tempada de 2018 e a trix\u00e9sima cuarta carreira do Gran Premio de Hungr\u00eda, e a 33\u00aa vez que a carreira disputouse como un evento do Campionato Mundial desde a tempada inaugural en }.."}
{"id": "415387", "revid": "1131", "url": "https://gl.wikipedia.org/wiki?curid=415387", "title": "Praia de Perbes", "text": "A praia de Perbes \u00e9 un areal da r\u00eda de Betanzos, pertencente ao concello de Mi\u00f1o. A praia ten Bandeira Azul. Hai un camping na zona."}
{"id": "415393", "revid": "102241", "url": "https://gl.wikipedia.org/wiki?curid=415393", "title": "Lingua gorontalo", "text": "A lingua gorontalo \u00e9 unha lingua falada na pronvincia de Gorontalo (no norte da illa de Sulawesi, en Indonesia) polo pobo gorontalo. Os principais dialectos do gorontalo son o oriental, o tilamuta, o suwawa e o occidental."}
{"id": "415394", "revid": "23204", "url": "https://gl.wikipedia.org/wiki?curid=415394", "title": "Kaarina", "text": "Kaarina (en sueco \"S:t Karins\") \u00e9 unha cidade de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 33\u00a0193 habitantes. A superficie do termo municipal \u00e9 de 179,58 km2, dos cales 29,16\u00a0km2 son auga. O concello ten unha densidade de poboaci\u00f3n de 220,7 hab./km\u00b2.\nLimita cos municipios de Lieto, Pargas, Paimio, Sauvo e Turku.\nO concello \u00e9 uniling\u00fce en fin\u00e9s.\nCidades irm\u00e1s.\nKaarina est\u00e1 irmandada con:"}
{"id": "415395", "revid": "102241", "url": "https://gl.wikipedia.org/wiki?curid=415395", "title": "Lingua santali", "text": "A lingua santali (en ol chiki: \u1c65\u1c5f\u1c71\u1c5b\u1c5f\u1c72\u1c64; en nagari: \u09b8\u09be\u0981\u0993\u09a4\u09be\u09b2\u09bf) \u00e9 unha lingua da subfamilia munda das linguas austroasi\u00e1ticas. Est\u00e1 relacionada coas linguas ho e mundari, e f\u00e1lase nos estados indios de Jharkhand, Bengala Occidental e Chhattisgarh. \u00c9 unha lingua rexional reco\u00f1ecida na India na s\u00faa constituci\u00f3n. \u00c9 falada por preto de 7,4 mill\u00f3ns de persoas na India, Bangladesh, But\u00e1n e o Nepal."}
{"id": "415396", "revid": "89787", "url": "https://gl.wikipedia.org/wiki?curid=415396", "title": "Katr\u00edn Jakobsd\u00f3ttir", "text": "Katr\u00edn Jakobsd\u00f3ttir, nada en Reiquiavik o\u00a01 de febreiro de 1976, \u00e9 unha pol\u00edtica islandesa e a\u00a0Primeira Ministra\u00a0de Islandia dende 2017. Membro do Althing (parlamento island\u00e9s) dende 2007, foi ministra de Educaci\u00f3n, Ciencia e Cultura entre o 1 de febreiro de 2009 e o 23 de maio de 2013, e presidenta do Movemento de Esquerda-Verde (\"Vinstrihreyfingin \u2013 gr\u00e6nt frambo\u00f0\") dende o 23 de febreiro de 2013.\nTraxectoria.\nEducaci\u00f3n.\nKatr\u00edn graduouse na Universidade de Islandia en 1999 como licenciada en island\u00e9s e franc\u00e9s, e en 2004, pola mesma universidade, obtivo un mestrado en artes. A s\u00faa tese versou sobre a obra do escritor island\u00e9s de novela negra Arnaldur Indri\u00f0ason.\nCarreira pol\u00edtica.\nEn 2007 foi elixida parlamentaria pola circunscrici\u00f3n norte de Reiquiavik. No parlamento integrou os comit\u00e9s de educaci\u00f3n e cultura, e de econom\u00eda e impostos.\nEn febreiro de 2009, logo de que o goberno de centrodereita dirixido por Geir H. Haarde dimitise por mor das protestas polo negativo impacto da crise financeira en Islandia, Katr\u00edn pasou a formar parte dun goberno provisional integrado polo seu partido en coalici\u00f3n coa Alianza Socialdem\u00f3crata, no que asumiu o cargo de ministra de Educaci\u00f3n, Ciencia e Cultura. O 26 de abril de 2009, logo dunha contundente vitoria electoral da coalici\u00f3n de socialdem\u00f3cratas, esquerdas e verdes, foi confirmada no seu ministerio.\nComo ministra, Katr\u00edn levou adiante unha novidosa pol\u00edtica de promoci\u00f3n da industria creativa como medio para remontar os efectos da crise econ\u00f3mica financeira. Deixou o seu cargo o 23 de maio de 2013, despois de que as elecci\u00f3ns de 27 de abril de 2013 desen a vitoria \u00e1 oposici\u00f3n de centrodereita.\nO 23 de febreiro de 2013 foi elixida presidenta do Movemento de Esquerda-Verde (\"Vinstrihreyfingin \u2013 gr\u00e6nt frambo\u00f0\").\nO 30 de novembro de 2017 asumiu o cargo como primeira ministra de Islandia, unha vez que se logrou unha coalici\u00f3n entre o Movemento de Esquerda-Verde, o Partido da Independencia e o Partido Progresista, que xuntos sumaron 35 dos 63 escanos do Althing."}
{"id": "415397", "revid": "5863", "url": "https://gl.wikipedia.org/wiki?curid=415397", "title": "R\u00edo Barja", "text": ""}
{"id": "415398", "revid": "88215", "url": "https://gl.wikipedia.org/wiki?curid=415398", "title": "Giuseppe Conte", "text": "Giuseppe Conte, nado en\u00a0Volturara Appula, provincia de Foggia\u00a0o\u00a08 de agosto de 1964,\u00a0\u00e9 un xurista e profesor de Dereito italiano, que foi primeiro ministro de Italia entre 2018 e 2021. Foi proposto para o cargo por Luigi Di Maio, do Movemento Cinco Estrelas, e Matteo Salvini, da Liga Norte. Posteriormente o 23 de maio de 2018, o presidente Sergio Mattarella encargou a Conte formar goberno sen \u00e9xito. O 28 de maio, o presidente Mattarella encargoulle un goberno a Carlo Cottarelli. Cottarelli renunciou \u00f3 encargo o 31 de maio, polo que o presidente novamente designou a Conte como Presidente do Consello de Ministros, xuramentando cargo o 1 de xu\u00f1o de 2018."}
{"id": "415399", "revid": "85894", "url": "https://gl.wikipedia.org/wiki?curid=415399", "title": "Sebastian Kurz", "text": "Sebastian Kurz, nado en Viena o\u00a027 de agosto de 1986,\u00a0\u00e9 un pol\u00edtico austr\u00edaco, que foi ministro de Asuntos Exteriores e Integraci\u00f3n dende 2013 at\u00e9 2017 e chanceler de Austria dende 2017 ata 2019 e, de novo, entre 2020 e 2021. \u00c9 militante do Partido Popular Austr\u00edaco (\u00d6VP).\nTraxectoria.\nMocidade e inicios da carreira pol\u00edtica.\nKurz naceu en Viena e medrou no barrio de Meidling, no que a\u00ednda reside. Estudou no \"Bundesgymnasium und Bundesrealgymnasium Erlgasse\" dende o ano 1996 e despois do exame final que realizou en 2004 completou o servizo militar. En 2009 foi elixido presidente da secci\u00f3n xuvenil do Partido Popular Austr\u00edaco. Entre 2010 e 2011 foi membro do consello da cidade de Viena. En abril de 2011 foi nomeado secretario de Estado de Integraci\u00f3n, cargo recentemente creado e que formaba parte do Ministerio de Asuntos Exteriores. Nas elecci\u00f3ns xerais de Austria de 2013 resultou elixido membro do Consello Nacional (c\u00e1mara baixa). En decembro de 2013 converteuse en ministro de Asuntos Exteriores de Austria, cuxa carteira inclu\u00edu tam\u00e9n por petici\u00f3n propia as competencias de integraci\u00f3n social. No momento de asumir o cargo de ministro, Kurz converteuse no ministro m\u00e1is novo da historia de Austria e o ministro m\u00e1is novo de toda a Uni\u00f3n Europea.\nEn 2017, o vicechenceler do pa\u00eds, Reinhold Mitterlehner, abandonou o liderado do \u00d6VP, e Kurz foi apuntado como sucesor. A retirada de Mitterlehner de todos os cargos pol\u00edticos precipitou o adianto das elecci\u00f3ns lexislativas de 2017, nas que Kurz foi cabeza de lista, ga\u00f1ando gran popularidade co seu discurso centrado na inmigraci\u00f3n e nas pol\u00edticas sociais. Finalmente o seu partido foi o m\u00e1is votados co 31,5% dos votos.\nPrimeiro goberno: 2017-2019.\nComo l\u00edder do partido m\u00e1is votado o presidente Van der Bellen encargoulle a formaci\u00f3n dun novo goberno. Conseguiu un acordo de coalici\u00f3n co ultradereitista Partido da Liberdade e xurou o cargo de chanceler xunto ao seu goberno o 18 de decembro de 2017. Durante o seu goberno ampliou a xornada laboral a un m\u00e1ximo de 12 horas, iniciou a fusi\u00f3n de todos os seguros sociais austr\u00edacos, aboliu a prohibici\u00f3n de fumar en sitios p\u00fablicos, prohibiu levar a cara tapada en p\u00fablico, reformou os subsidios familiares para estranxeiros europeos e rexeitou o Pacto Mundial sobre Migraci\u00f3n. Doutra parte, alg\u00fans analistas destacaron a proximidade do seu goberno coa Rusia de Vladimir Putin.\nDurante o seu mandato era o xefe de goberno de menor idade do mundo.\nEn 2019 sa\u00edu \u00e1 luz un v\u00eddeo no que se v\u00eda a membros do goberno de coalici\u00f3n de Kurz, pertencentes ao Partido da Liberdade, falando cunha suposta sobri\u00f1a dun oligarca ruso sobre posibles contratos a cambio de favores. O Caso Ibiza, como foi chamado o esc\u00e1ndalo provocou a dimisi\u00f3n do vicechanceler (que aparec\u00eda no v\u00eddeo) e a destituci\u00f3n do Ministro de Interior, Herbert Kickl. Tras isto, dimitiron todos os ministros do partido ultradereitista e o 27 de maio realizouse unha moci\u00f3n de censura no Parlamento, que sa\u00edu adiante e forzou a destituci\u00f3n de Kurz ao d\u00eda seguinte. Tratouse da primeira moci\u00f3n de censura exitosa en Austria dende a Segunda guerra mundial. Foi substitu\u00eddo por Hartwig L\u00f6ger quen logo ser\u00eda relevado por Brigitte Bierlein. \nSegundo goberno: 2020-2021.\nAs elecci\u00f3ns do 29 de setembro de 2019 d\u00e9ronlle un novo triunfo: o \u00d6VP logrou m\u00e1is do 37% dos votos e 71 deputados. Co albo de retornar \u00e1 chancelar\u00eda negociou un pacto cos Verdes, que conseguiran 26 escanos. O novo goberno integrado por populares e verdes compromet\u00edase a levar a cabo un programa con importantes compromisos na pol\u00edtica medioambiental como acadar que a totalidade da produci\u00f3n el\u00e9ctrica sexa de orixe renovable en 2030 e a descarbonizaci\u00f3n para 2040, e tam\u00e9n a reduci\u00f3n de impostos. Nomeado polo presidente federal, Alexander Van der Bellen en xaneiro de 2020, os primeiros meses do novo executivo estiveron marcados pola resposta \u00e1 pandemia derivada do virus covid-19. Logo de detectar os primeiros positivos o 25 de febreiro no Tirol, o 10 de marzo o seu goberno ditou as primeiras medidas restritivas e o peche das actividades educativas. Ao longo da pandemia, Sebastian Kurz decretou tres confinamentos en Austria entre 2020 e 2021. \nCon todo, ao longo do ano 2021 varias sospeitas de corrupci\u00f3n foron arrodeando a Kurz e aos seus colaboradores m\u00e1is pr\u00f3ximos. En maio de 2021 f\u00edxose p\u00fablico que Sebastian Kurz estaba sendo investigando por nepotismo por promover a unha persoa moi pr\u00f3xima ao seu partido \u00e1 direcci\u00f3n de \u00d6BAG, unha sociedade que xestiona as participaci\u00f3ns industriais do Estado e que funciona como fondo soberano. Malia a que Kurz desmentiu as acusaci\u00f3ns baixo xuramento en sede parlamentaria, a aparici\u00f3n de novos posibles indicios fixeron que a fiscal\u00eda intervise. Ademais, en setembro de 2021 tivo que declarar no xulgado por presunto falso testemu\u00f1o na comisi\u00f3n do Parlamento que investigaba o Caso Ibiza. Por outra parte, o 6 de outubro de 2021 a polic\u00eda rexistrou a Chancelar\u00eda federal e a sede do \u00d6VP para obter documentaci\u00f3n que demostrase o pago, con cartos p\u00fablicos, a medios de comunicaci\u00f3n para publicar enquisas e novas que favoreceran a imaxe p\u00fablica de Kurz. A fiscal\u00eda sospeita de Sebastian Kurz por incitaci\u00f3n ao suborno. \nA oposici\u00f3n anunciou que someter\u00eda ao goberno de Kurz a unha moci\u00f3n de non confianza no parlamento para o 12 de outubro de 2021. Nos d\u00edas previos, os Verdes dubidaron da idoneidade de Kurz e pediron aos seus socios unha persoa de \"conduta irreprochable\". Ante esta situaci\u00f3n Sebastian Kurz dimitiu do cargo de chanceler o 9 de outubro. No discurso de dimisi\u00f3n tam\u00e9n propuxo que o relevase o ministro de asuntos exteriores, Alexander Schallenberg. Ademais rexeitou novamente as acusaci\u00f3ns e comunicou que pasar\u00eda a ser o xefe do grupo parlamentario do \u00d6VP, mantendo deste xeito a inmunidade parlamentaria. O presidente federal, Alexander Van der Bellen, desginou novo chanceler a Alexander Schallenberg o 11 de outubro de 2021, rematando deste xeito a segunda xeira de Sebastian Kurz \u00e1 fronte do goberno. \nA s\u00faa renuncia salvou o acordo de goberno entre o Partido Popular de Austria (\u00d6VP) e os Verdes, mais alg\u00fans xornalistas destacaron que Kurz ret\u00e9n grande influencia pol\u00edtica pois como xefe do grupo parlamentario manter\u00eda a inmunidade parlamentaria e poder\u00eda actuar como unha sorte de \"chanceler na sombra\" controlando ao goberno. Mais, finalmente, o 2 de decembro de 2021, tam\u00e9n comunicou a s\u00faa retirada da vida pol\u00edtica present\u00e1ntose como v\u00edtima dunha persecuci\u00f3n e reafirmando a s\u00faa inocencia. Horas m\u00e1is tarde, o chanceler Schallenberg, alegando que a direcci\u00f3n do goberno e do partido deb\u00edan recaer na mesma persoa, anunciou a s\u00faa dimisi\u00f3n. A prensa austr\u00edaca considera que na reuni\u00f3n do comit\u00e9 executivo do \u00d6VP do d\u00eda 3 de decembro anunciarase que Karl Nehammer, ata ent\u00f3n ministro do Interior, asumir\u00e1 a direcci\u00f3n do partido e, por tanto, proposto futuro chanceler."}
{"id": "415400", "revid": "1131", "url": "https://gl.wikipedia.org/wiki?curid=415400", "title": "Premio das Artes e das Letras de Galicia", "text": "O Premio das Artes e das Letras de Galicia (ou Premio das Letras e das Artes de Galicia), conced\u00edao a Xunta de Galicia en reco\u00f1ecemento a personalidades destacadas na creaci\u00f3n art\u00edstica en Galicia. Creado en 1995, contaba cunha dotaci\u00f3n econ\u00f3mica que foi dos cinco mill\u00f3ns de pesetas aos 36\u00a0000 euros. Foi derrogado en 2006, despois de once edici\u00f3ns."}
{"id": "415401", "revid": "5863", "url": "https://gl.wikipedia.org/wiki?curid=415401", "title": "Premio das Letras e das Artes de Galicia", "text": ""}
{"id": "415402", "revid": "5863", "url": "https://gl.wikipedia.org/wiki?curid=415402", "title": "Premio das Letras e das Artes", "text": ""}
{"id": "415403", "revid": "5863", "url": "https://gl.wikipedia.org/wiki?curid=415403", "title": "Premio das Artes e das Letras", "text": ""}
{"id": "415404", "revid": "98629", "url": "https://gl.wikipedia.org/wiki?curid=415404", "title": "XXXTentacion", "text": "Jahseh Dwayne Ricardo Onfroy, nado en\u00a0Plantation, Florida o\u00a023 de xaneiro de 1998 e finado en Deerfield Beach, Florida\u00a0o\u00a018 de xu\u00f1o de 2018,\u00a0foi un rapeiro estadounidense m\u00e1is co\u00f1ecido polo seu nome art\u00edstico \"XXXTentacion\" ou sinxelamente \"X\".\nOnfroy lanzou a s\u00faa primeira canci\u00f3n na plataforma de distribuci\u00f3n de son SoundCloud en 2014. XXXTentacion foi unha figura popular do chamado \u00abSoundCloud rap\u00bb e o emo rap.\u00a0\u00c1 parte de ter un \u00e9xito p\u00f3stumo \u00e1 s\u00faa morte, tras chegar co seu tema \u00ab\"SAD!\"\u00bb \u00f3 n\u00famero un de Billboard.\nTraxectoria.\nOnfroy naceu o 23 de xaneiro de 1998 en Plantation, Florida. Onfroy foi criado principalmente pola s\u00faa avoa Tiffany Rodes, debido \u00e1 situaci\u00f3n financeira da s\u00faa nai, en Pompano Beach, Florida e Lauderhill, Florida. Onfroy era de orixe exipcia, india, alem\u00e1, xamaicana\u00a0e italiana. Cando Onfroy ti\u00f1a seis anos, apu\u00f1alou a un home que tentaba atacar \u00e1 s\u00faa nai e finalmente foi posto nun programa xuvenil antes de ser obrigado a vivir coa s\u00faa avoa.\nO interese de Onfroy na m\u00fasica comezou inicialmente despois de que a s\u00faa t\u00eda o convencese para comezar a asistir \u00f3 coro da escola e m\u00e1is tarde \u00f3 coro da igrexa. Axi\u00f1a o botaron do coro da escola, despois de atacar a outro estudante. Onfroy foi expulsado da escola secundaria despois dunha serie de altercados. Posteriormente, a s\u00faa nai inscribiuno nos Sheridan House Family Ministries por m\u00e1is de seis meses. Onfroy comezou a escoitar \"nu metal\", \"hard rock\" e \"rap\" durante o seu tempo en Sheridan House, o que o levou a tentar aprender piano e guitarra.\nOnfroy asistiu a Piper High School at\u00e9 o d\u00e9cimo grao. El describ\u00edase a si mesmo como un \u00abinadaptado\u00bb durante ese tempo, citando o tranquilo que estaba a pesar de ser popular e participar regularmente en pelexas.\nMorte.\nO 18 de xu\u00f1o de 2018, Onfroy marchaba a unha concesionaria de motos en Deerfield Beach cando dous asaltantes lle dispararon dende unha SUV de cor escura nun aparente roubo. As autoridades cren que houbo at\u00e9 tres coches seguindo a Onfroy antes de ingresar \u00e1 concesionaria RIVA Motorsports. Testemu\u00f1as inform\u00e1ronlle \u00e1 polic\u00eda que os sospeitosos tomaron unha bolsa Louis Vuitton do seu veh\u00edculo. O tiroteo ocorreu ao leste da cidade de Parkland; os sospeitosos fuxiron da escena. O Departamento de Bombeiros do Condado de Broward levouno rapidamente a Broward Health North. Inicialmente, informouse que Onfroy atop\u00e1base en estado cr\u00edtico tras o tiroteo, e a Oficina do Xerife do condado de Broward confirmou posteriormente a s\u00faa morte."}
{"id": "415405", "revid": "23204", "url": "https://gl.wikipedia.org/wiki?curid=415405", "title": "Jahseh Dwayne Ricardo Onfroy", "text": ""}
{"id": "415406", "revid": "98629", "url": "https://gl.wikipedia.org/wiki?curid=415406", "title": "Roland M\u00f8ller", "text": "Roland Greisen Moller, nado en 1972 en Odense, \u00e9 un actor, compositor, profesor e comentarista\u00a0social\u00a0dan\u00e9s.\u00a0Ga\u00f1ou en\u00a02016 o premio\u00a0Bodil ao mellor actor pola pel\u00edcula \"Under sandet\".\nTraxectoria.\nNo ano 2000, apareceu como rapeiro na banda sonora da pel\u00edcula infantil \"Mirakel\" baixo o sobrenome art\u00edstico de Dappa Don, xunto con Den Gale Pose, Szhirley e L. O. C. coa canci\u00f3n \"Generation W\", que posteriormente apareceu no \u00e1lbum de Den Gale Pose\u00a0\"Definitionen af en stodder\u00a0\"\u00a0(2001).\nRoland M\u00f8ller medrara no ambiente criminal de Odense e estivera na cadea varias veces ata 2002, totalizando catro anos e medio de condena por dez atracos. Aparece semanalmente no programa \"Politiradio\" de Radio24Syv, onde adoita falar sobre o crime e o castigo, en especial dirix\u00edndose a mozos que est\u00e1n en risco de entrar no mundo da delincuencia.\nCarreira cinematogr\u00e1fica.\nTras a s\u00faa derradeira estada na prisi\u00f3n de\u00a0Horsens en 2002 logrou un contrato como compositor do rapeiro Jokeren, entrando en contacto coa industria cinematogr\u00e1fica. En 2006 escribiu a canci\u00f3n \"De frie k\u00f8bm\u00e6nd\" \u00a0de\u00a0Jokeren\u00a0e Mark Linn para a pel\u00edcula \"Fidibus\".\nO seu debut cinematogr\u00e1fico foi en 2010 co drama carcerario \"R\" dirixido por Tobias Lindholm e Michael Noer. Dous anos despois, dirixiuno de novo Lindholm no multipremiado \"Kapringen\". Pola s\u00faa interpretaci\u00f3n en \"Nordvest\" de Michael Noer logrou o premio Bodil ao mellor actor secundario. O seu primeiro papel protagonista foi en \"Under sandet\", interpretando ao sarxento Rasmussen, co que logrou ao premio Bodil ao mellor actor."}
{"id": "415409", "revid": "89787", "url": "https://gl.wikipedia.org/wiki?curid=415409", "title": "Oliver Kahn", "text": "Oliver Rolf Kahn (AFI: \u02c8\u0254.l\u026a.v\u0250 \u02c8k\u02b0a\u02d0n), nado en Karlsruhe (Baden-W\u00fcrttemberg) o 15 de xu\u00f1o de 1969, \u00e9 un exfutbolista alem\u00e1n que xogaba na posici\u00f3n de porteiro.\nComezou a s\u00faa carreira no equipo xuvenil do Karlsruher SC e doce anos m\u00e1is tarde debutou como profesional. En 1994 foi transferido ao FC Bayern M\u00fcnchen, onde xogou ata a fin da s\u00faa carreira, no 2008.\nOliver Kahn \u00e9 un dos futbolistas alem\u00e1ns m\u00e1is exitosos da historia recente, con 8 t\u00edtulos da Bundesliga, 6 Copas de Alema\u00f1a, unha Copa da UEFA, unha Liga de Campi\u00f3ns e unha Copa Intercontinental. Considerado como un dos mellores porteiros de todos os tempos, as s\u00faas contribuci\u00f3ns individuais fixeron que obtivera o r\u00e9cord de ga\u00f1ar catro anos consecutivos o premio de Mellor Porteiro de Europa da UEFA, ademais de tres premios de Mellor porteiro do Mundo segundo a IFFHS e dous trofeos como Futbolista do ano en Alema\u00f1a. No Mundial de F\u00fatbol de 2002, Kahn converteuse no primeiro porteiro da historia en ga\u00f1ar o Bal\u00f3n de Ouro do Mundial. Kahn ocupa o quinto posto na lista dos mellores do s\u00e9culo XXI da IFFHS e tam\u00e9n o quinto posto na lista dos mellores porteiros dos \u00faltimos 25 anos.\nDende 1994 ata 2006, Kahn formou parte da selecci\u00f3n de f\u00fatbol de Alema\u00f1a, onde xogou dende a retirada de Andreas K\u00f6pke. Con esta selecci\u00f3n ga\u00f1ou a Eurocopa 1996, a\u00ednda que el non xogou ning\u00fan partido. No Mundial do 2002, a pesar de que Alema\u00f1a non estaba entre as favoritas, a actuaci\u00f3n de Kahn foi clave para alcanzar a final, na que Alema\u00f1a perdeu contra Brasil, e na que Kahn cometeu un erro, que non obstante, non impediu que recibira o trofeo como mellor xogador do torneo.\nCon 557 encontros disputados \u00e9 o terceiro futbolista e o primeiro gardameta con m\u00e1is encontros disputados na historia da Bundesliga.\nTraxectoria.\nKarlsruher SC.\nCon seis anos de idade, Kahn uniuse ao Karlsruher SC, equipo no que xogara seu pai Rolf dende 1962 ata 1965. Comezou como xogador de campo, pasando despois \u00e1 posici\u00f3n de porteiro.\nKahn foi inclu\u00eddo no equipo profesional do club na tempada 1987-1988 da primeira divisi\u00f3n da Bundesliga, comezando como porteiro suplente, por detr\u00e1s do titular Alexander Famulla. O seu debut produciuse o 27 de novembro de 1987 nun partido contra o 1. FC K\u00f6ln, que rematou cunha vitoria por 4-0. Pero non foi ata 1990 cando o adestrador Winfried Sch\u00e4fer decidiu colocalo no equipo titular. Nos seguintes anos, Kahn converteuse nun porteiro de calidade contribu\u00edndo a establecer ao Karlsruher SC como un dos mellores equipos da Bundesliga. O seu maior logro co Karlsruher SC foi alcanzar as semifinais da Copa da UEFA na tempada 1993-94. Nese torneo o Karlsruher obtivo unha hist\u00f3rica vitoria por 7-0 no encontro de volta ante o Valencia CF, despois de ser derrotado no encontro de ida por 3-1. Oliver Kahn permaneceu no club durante sete tempadas.\nFC Bayern de M\u00fanic.\nAs actuaci\u00f3ns de Kahn no Karlsruher fixeron que o FC Bayern M\u00fcnchen se interesase por el e finalmente o fichase no inicio da tempada 1995-1996 como substituto de Raimond Aumann, por unha cifra de 4,6 mill\u00f3ns de marcos (2,38 mill\u00f3ns de euros), disputando 23 encontros. Na tempada 1995-96, sufriu unha lesi\u00f3n no ligamento cruzado que o mantivo lonxe dos terreos de xogo durante case seis meses. Dous meses despois do seu retorno, debutou coa selecci\u00f3n nacional. Esa mesma tempada, o Bayern ga\u00f1ou a Copa da UEFA, tras derrotar na final ao Girondins de Bordeos. Na tempada 1996-1997 ga\u00f1ou co Bayern a Copa da Liga e foi nomeado como Porteiro Alem\u00e1n do Ano por segunda vez (a primeira fora en 1994). En 1999, alcanzou a final da Liga de Campi\u00f3ns, onde se enfrontou ao Manchester United. A\u00ednda que o Bayern foi ga\u00f1ando case todo o partido tras o gol de Mario Basler no minuto 6, o Manchester deulle a volta ao marcador no tempo de desconto con dous goles de Teddy Sheringham e Ole Gunnar Solskj\u00e6r, que entraran de suplentes. Ese mesmo ano Kahn foi nomeado Mellor Porteiro do Mundo pola IFFHS.\nO 3 de marzo de 2001, nos instantes finais dun partido contra o Hansa Rostok, no que o Bayern perd\u00eda 2-3, Kahn subiu \u00e1 \u00e1rea contraria a rematar un c\u00f3rner. Acabou marcando pero f\u00edxoo golpeando o bal\u00f3n cos pu\u00f1os e foi inmediatamente expulsado. Foi o \u00fanico cart\u00f3n vermello que viu no Bayern e o segundo da s\u00faa carreira.\nNa tempada 2000-01 o Bayern ga\u00f1ou a Liga de Campi\u00f3ns, tras unha quenda de penaltis contra o Valencia na final, na que Kahn parou tres e foi elixido como Xogador do partido. Ademais a UEFA entregoulle o Premio ao Xogo Limpo por ser o \u00fanico que tentou consolar ao porteiro rival, Santiago Ca\u00f1izares. M\u00e1is tarde ese ano, o Bayern perdeu a Supercopa de Europa pero ga\u00f1ou a Copa Intercontinental contra o Boca Juniors en Toquio.\nDebido a lesi\u00f3ns e problemas persoais, o seu nivel empezou a diminu\u00edr despois da tempada 2002-03. Na liga de Campi\u00f3ns da tempada 2003-04, Kahn deixou entrar un tiro f\u00e1cil de Roberto Carlos na portar\u00eda do Bayern contra o Real Madrid, contribu\u00edndo \u00e1 eliminaci\u00f3n do seu equipo da competici\u00f3n. Con todo, desde a tempada 2003-04 e a pesar da s\u00faa idade, as actuaci\u00f3ns de Kahn melloraron considerablemente.\nO 2 de setembro do 2007, con 38 anos, xogou o seu partido n\u00famero 537 na Bundesliga, convert\u00e9ndose no porteiro con m\u00e1is partidos xogados.\nAdemais Kahn \u00e9 o segundo porteiro da Bundesliga que m\u00e1is minutos permaneceu invicto: 803 minutos sen recibir un gol. Timo Hildebrand superouno na tempada 2006-2007 ao permanecer 885 minutos sen recibir un gol. O 1 de maio de 2008 Kahn dixo adeus \u00e1 competici\u00f3n europea disputando o seu \u00faltimo partido da Copa da UEFA contra o Zenit de San Petersburgo nas semifinais de devandita competici\u00f3n, caendo eliminado o Bayern tras recibir un contundente 4-0. O 17 de maio de 2008, Kahn disputou o seu \u00faltimo partido na Bundesliga coa camiseta do Bayern de M\u00fanic contra o Hertha de Berl\u00edn, cun resultado final de 4-1 a favor do Bayern. Kahn foi substitu\u00eddo no minuto 89 por Michael Rensing, o seu sucesor na meta do conxunto b\u00e1varo, baixo unha forte ovaci\u00f3n do p\u00fablico do Allianz Arena. Este partido foi o n\u00famero 557 de Kahn na Bundesliga, establecendo a marca de terceiro xogador con m\u00e1is partidos disputados na historia desa competici\u00f3n. Tam\u00e9n nese mesmo partido Kahn logrou a s\u00faa \u00faltima marca como xogador: a de menos goles encaixados nunha tempada. Kahn encaixou 21 goles en 34 partidos, marca que at\u00e9 ese momento pertenc\u00eda ao Werder Bremen.\nOliver Kahn puxo fin \u00e1 s\u00faa carreira en setembro de 2008 nun partido amigable do Bayern de Munich contra a selecci\u00f3n alem\u00e1 de f\u00fatbol.\nSelecci\u00f3n nacional.\nFoi internacional coa selecci\u00f3n de f\u00fatbol de Alema\u00f1a en 96 ocasi\u00f3ns. A\u00ednda que xa fora convocado coa s\u00faa selecci\u00f3n en 1994, o seu debut como internacional produciuse o 23 de xu\u00f1o de 1995 nun encontro contra Su\u00edza. Foi convocado para a Eurocopa 1996, a\u00ednda que non chegou a disputar nin un s\u00f3 encontro. Participou na Copa Mundial de F\u00fatbol de Corea e o Xap\u00f3n de 2002 disputando sete encontros contra Arabia Saudita, o Camer\u00fan, Irlanda, Paraguai, Estados Unidos, Corea do Sur e a final contra Brasil. Kahn foi o capit\u00e1n da Selecci\u00f3n alem\u00e1 e disputou todos os partidos dese Mundial e xunto a Oliver Bierhoff e a Oliver Neuville formou o tr\u00edo de \"o tres Oliver\" . Conseguiu o subcampionato ao perder na final contra Brasil por 2:0. Kahn recibiu s\u00f3 tres goles no campionato e foi decisivo para o seu equipo, polo que foi elixido mellor xogador do torneo, no cal recibiu o Bal\u00f3n de ouro e o Premio Lev Yashin.\nPouco antes de comezar a Copa Mundial de F\u00fatbol de 2006, J\u00fcrgen Klinsmann, naquel momento director t\u00e9cnico do combinado xermano, anunciou a titularidade de Jens Lehmann na porta da selecci\u00f3n, quedando as\u00ed Oliver Kahn como o segundo porteiro, o cal foi un gran golpe inesperado para el. Foi debido a unha disputa entre o lendario Franz Beckenbauer e o t\u00e9cnico da selecci\u00f3n. S\u00f3 xogou o partido polo terceiro posto (Portugal-Alema\u00f1a 1:3). Ao finalizar o torneo, anunciou o seu retiro da selecci\u00f3n nacional.\nVida privada.\nKahn naceu en Karlsruhe, nunha familia con ra\u00edces letonas: seu pai Rolf naceu en Liep\u0101ja, fillo dunha nai letoa e un pai alem\u00e1n do B\u00e1ltico. Rolf xogou profesionalmente no Karlsruhe SC, as\u00ed como o seu fillo Axel, o irm\u00e1n m\u00e1is vello de Oliver Kahn.\nNo 2009, ofrec\u00e9ronlle adestrar ao FC Schalke 04 pero rexeitou a oferta.\nEn 2011, un xulgado alem\u00e1n multou Kahn con 125.000 \u20ac por evasi\u00f3n de impostos, por non declarar m\u00e1is de 6000 \u20ac en roupa de luxo comprada en Dubai.\nDesde outubro de 2016, Kahn \u00e9 dono e fundador de Goalplay, unha empresa dedicada \u00e1 fabricaci\u00f3n de luvas de porteiro e ao adestramento de novas promesas do f\u00fatbol."}
{"id": "415410", "revid": "98629", "url": "https://gl.wikipedia.org/wiki?curid=415410", "title": "CASA C-202 Halc\u00f3n", "text": "O CASA C-202 Halc\u00f3n foi un avi\u00f3n de transporte bimotor constru\u00eddo por CASA. Foi dese\u00f1ado para ser usado nas rutas a\u00e9reas internacionais de Espa\u00f1a. Ti\u00f1a un tren de aterraxe en triciclo e unha cabina con calefacci\u00f3n e aire acondicionado que pod\u00eda acomodar a catorce pasaxeiros. Inicialmente ped\u00edronse 20 unidades, pero so 10 foron entregadas ao Ex\u00e9rcito do Aire de Espa\u00f1a coa designaci\u00f3n T.6.\nHistoria.\nDespois da segunda guerra mundial a industria aeron\u00e1utica espa\u00f1ola limit\u00e1base ao desenvolvemento de avi\u00f3ns estranxeiros baixo licenza, polo que o Ministerio do Aire fomentou a creaci\u00f3n de proxectos nacionais.\nA empresa Construcciones Aeron\u00e1uticas S.A. (CASA) iniciou o desenvolvemento de tres modelos de avi\u00f3ns de transporte lixeiro con dous motores e un con catro motores, con distintas dimensi\u00f3ns e capacidades, sa\u00edndo finalmente adiante os bimotores C-201 Alcot\u00e1n, C-202 Halc\u00f3n e C-207 Azor. O Ministerio do Aire e CASA asinaron un contrato en novembro de 1948 para desenvolver dous prototipos do Halc\u00f3n que deb\u00edan ter capacidade para transportar 14 pasaxeiros e 3 tripulantes nunha cabina climatizada.\nO primeiro dos prototipos do C-202 Halc\u00f3n realizou o seu voo de estrea o 15 de maio de 1952, m\u00e1is tarde do previsto debido a que a sociedade ENMASA non puido proporcionar os motores Elizalde 9C-29-750-Beta-4, polo que se tiveron que pedir motores \u00e1 compa\u00f1\u00eda a\u00e9rea Iberia. En outubro do ano seguinte o goberno espa\u00f1ol encargou 20 unidades de serie. A li\u00f1a de produci\u00f3n deber\u00eda estar en Xetafe mentres que as \u00e1s se construir\u00edan en Sevilla.\nOs motores que \u00edan ser subministrados por ENMASA non aportaban a potencia necesaria, e debido \u00e1 dificultade para mercar un substituto polo illamento ao que estaba sometido Espa\u00f1a, ademais de pola falta de divisas do pa\u00eds, no ano 1962 decidiuse cancelar o proxecto, compensando o goberno espa\u00f1ol a CASA pola cancelaci\u00f3n.\nDos 20 avi\u00f3ns pedidos polo Ex\u00e9rcito do Aire espa\u00f1ol s\u00f3 se entregaron 10, os cales prestaron servizo durante alg\u00fans anos\u200b ata que foron substitu\u00eddos polos CASA C-207 Azor, que tam\u00e9n substitu\u00edron a alg\u00fans dos CASA 352L (Junkers Ju 52 fabricados baixo licenza por CASA)."}
{"id": "415411", "revid": "23204", "url": "https://gl.wikipedia.org/wiki?curid=415411", "title": "Predisposici\u00f3n xen\u00e9tica", "text": "A predisposici\u00f3n xen\u00e9tica \u00e9 unha caracter\u00edstica xen\u00e9tica\u00a0que influencia o pos\u00edbel desenvolvemento fenotipo dun organismo individual dentro dunha especie ou poboaci\u00f3n baixo a influencia de condici\u00f3ns ambientais. En medicina, a susceptibilidade xen\u00e9tica en relaci\u00f3n a unha doenza\u00a0ref\u00edrese \u00e1 predisposici\u00f3n xen\u00e9tica dunha persoa para chegar a sufrir determinado problema de sa\u00fade, o cal pode eventualmente ser impulsado por factores ambientais espec\u00edficos, como o tabaquismo ou a dieta."}
{"id": "415412", "revid": "89787", "url": "https://gl.wikipedia.org/wiki?curid=415412", "title": "S\u00edndrome de cancro hereditario de mama e ovario", "text": "As s\u00edndromes de cancro hereditario de mama e ovario (en ) son s\u00edndromes de cancro que producen cantidades superiores \u00f3 normal de cancro de mama\u00a0e cancro dos ovarios en familias xeneticamente relacionadas."}
{"id": "415413", "revid": "98629", "url": "https://gl.wikipedia.org/wiki?curid=415413", "title": "Pelote", "text": "O pelote era unha t\u00fanica sen mangas utilizada durante a baixa idade media, sobre a saia ou o brial. Popularizouse na Pen\u00ednsula Ib\u00e9rica a comezos do s\u00e9culo XIII, lugar desde o que se estendeu o seu uso ao resto de Europa. \nDescrici\u00f3n.\nO pelote ti\u00f1a forma de t\u00fanica sen mangas, con d\u00faas aberturas nos laterais polas que se introduc\u00edan os brazos. Estas aberturas eran de diferente tama\u00f1o, os de \u00e9poca mais antiga ti\u00f1an aberturas mais reducidas e nos mais modernos chegaban debaixo da cadeira, permitindo ver gran parte da peza de roupa interior. Asegur\u00e1base cun cinto, e nalg\u00fans casos present\u00e1base cun encordado para axustalo.\nEra empregado tanto por homes como por mulleres, o modelo masculino chegaba at\u00e9 o xeonllo e o feminino at\u00e9 os pes. Tam\u00e9n era empregado por todas as clases socias variando s\u00f3 no material co que estaba feito, desde li\u00f1o at\u00e9 sedas bordadas con peles de animais."}
{"id": "415415", "revid": "1576", "url": "https://gl.wikipedia.org/wiki?curid=415415", "title": "Cerume", "text": "O cerume ou cera do o\u00eddo \u00e9 unha substancia segregada naturalmente polo o\u00eddo de moitos mam\u00edferos inclu\u00edndo o ser humano. Esta substancia cerosa e amarelada \u00e9 de alta importancia para o conduto auditivo externo humano xa que o limpa, o lubrica e o protexe contra certas bacterias, fungos e insectos. O seu exceso pode conducir a unha perda auditiva.\nProduci\u00f3n.\nO cerume \u00e9 producido no terzo externo da porci\u00f3n cartilaxinosa do conduto auditivo externo. \u00c9 unha mestura de segregaci\u00f3ns viscosas das gl\u00e1ndulas seb\u00e1ceas e outras menos viscosas procedentes das gl\u00e1ndulas sudor\u00edparas."}
{"id": "415416", "revid": "1131", "url": "https://gl.wikipedia.org/wiki?curid=415416", "title": "Universidade Libre de Bruxelas", "text": "A Universidade Libre de Bruxelas (\"Universit\u00e9 Libre de Bruxelles\", en franc\u00e9s), ou ULB polas s\u00faas siglas, \u00e9 unha universidade belga franc\u00f3fona. Foi creada en 1834 e conta con varios premios Nobel e unha medalla Fields, amais de ser unha das universidades belgas m\u00e1is reco\u00f1ecidas e cosmopolitas, cun 29% de estudantes estranxeiros.\nA\u00ednda que o seu nome \u00e9 o equivalente exacto da \"Vrije Universiteit Brussel,\" en lingua neerlandesa, a \"Universit\u00e9 Libre de Bruxelles\" \u00e9 totalmente independente desta. Malia isto, as d\u00faas est\u00e1n no campus da Plaine, na comuna de Ixelles.\nOrixe.\nA ULB fundouse no ano 1834, durante a \u00e9poca posterior \u00e1 independencia de B\u00e9lxica e durante a cal se padeceu unha gran desorganizaci\u00f3n educativa.\nNesa \u00e9poca, as tres universidades estatais, Gante, Liexa e Lovaina, perden varias facultades. A creaci\u00f3n en 1834, da Universidade Cat\u00f3lica de Malinas, baixo o impulso dos bispos de B\u00e9lxica foi o detonante que empuxou ao liberalismo a reaccionar rapidamente. O avogado Pierre-Th\u00e9odore Verhaegen, lanzou en xu\u00f1o de 1834 unha chamada \u00e1 subscrici\u00f3n en medios liberais con vistas \u00e1 creaci\u00f3n dunha universidade libre que combater\u00eda a intolerancia e os prexu\u00edzos. Malia isto, rapidamente se avisou a Verhaegen do ut\u00f3pico dos seus proxectos, xa que non dispo\u00f1\u00eda nin de profesores, nin de locais, nin de di\u00f1eiro. As\u00ed e todo, o alcalde de Bruxelas, Nicolas-Jean Rouppe, atopou un local no antigo palacio de Charles-Alexandre de Lorraine, na praza do Museo. Verhaegen engadiu ao seu proxecto a Escola de Medicina e atopou profesores entre os homes de experiencia do Museo das Ciencias e das Letras. A facultade de Dereito recaeu en profesores voluntarios, como Henri de Brouck\u00e8re. Finalmente, o 20 de novembro de 1834, Auguste Baron, dic\u00eda, no seu discurso de inauguraci\u00f3n:\"Xuramos inspirar aos nosos alumnos, sexa cal sexa o obxecto da nosa ensinanza, o amor pr\u00e1ctico dos homes irmans, sen distinci\u00f3n de casta, opini\u00f3n ou naci\u00f3n; xuramos ensinarlles a consagrar os seus pensamentos, os seus traballos, os seus talentos de cara \u00e1 felicidade e \u00e1 mellora dos seus concidad\u00e1ns e da humanidade...\"Nos seus primeiros anos levaba o nome de Universidade Libre de B\u00e9lxica e ti\u00f1a catro facultades: filosof\u00eda e letras, dereito, ciencias e medicina. A partir de 1836 pasou a chamarse Universidade Libre de Bruxelas."}
{"id": "415417", "revid": "89787", "url": "https://gl.wikipedia.org/wiki?curid=415417", "title": "Pale\u00f3pteros", "text": "Os pale\u00f3pteros (Palaeoptera) son un grupo de insectos que comprende tres superordes, e incl\u00fae as ef\u00e9meras e lib\u00e9lulas. O nome Palaeoptera foi tradicionalmente aplicado aos grupos ancestrais de insectos alados (a maior\u00eda deles extinguidos) que carec\u00edan da capacidade de pregar as \u00e1s sobre o abdome, o que \u00e9 caracter\u00edstico de Neoptera. Nos Diaphanopterodea, que son insectos pale\u00f3pteros, evolucionou de forma independente e singular un mecanismo diferente de pregamento das \u00e1s. Tanto as ef\u00e9meras coma as lib\u00e9lulas carecen dos centros do olfacto no cerebro que se encontran en Neoptera.\nStatus disputado.\nAs complexidades do mecanismo de pregado das \u00e1s e o funcionamento mec\u00e1nico das \u00e1s en voo (movidas por m\u00fasculos do voo directos), son tan grandes que isto indica claramente que os Neoptera son unha li\u00f1axe monofil\u00e9tica. O problema \u00e9 que a ausencia plesiom\u00f3rfica do pregamento das \u00e1s non significa necesariamente que os Palaeoptera forman un grupo natural, xa que poder\u00edan ser tam\u00e9n simplemente unha ensamblaxe que cont\u00e9n todos estes insectos, estreitamente relacionados ou non, que \"non son Neoptera\", un exemplo dun tax\u00f3n caix\u00f3n de xastre. Se as li\u00f1axes extintas se te\u00f1en en conta, parece probable que o concepto de Palaeoptera acabar\u00e1 por ser finalmente descartado ou cambiado o seu contido para reflectir de forma m\u00e1is exacta a evoluci\u00f3n dos insectos. En calquera caso, reco\u00f1\u00e9cense tres grandes li\u00f1axes de pale\u00f3pteros, tratados tradicionalmente como superordes. Destes, o Palaeodictyopteroidea poder\u00eda ser tam\u00e9n unha ensamblaxe parafil\u00e9tica de varios pterigotos basais. Como isto indica, as relaci\u00f3ns dos dous grupos de pale\u00f3pteros (Ephemeroptera e Odonata) cos Neoptera non foron resoltas a\u00ednda; hai tres hip\u00f3teses principais en competencia con moitas variaci\u00f3ns. En d\u00faas destas (as que tratan os efemer\u00f3pteros e os odonatos tan pr\u00f3ximos aos Neoptera coma a outros \"pale\u00f3pteros\") Paleoptera parece ser parafil\u00e9tico."}
{"id": "415418", "revid": "27155", "url": "https://gl.wikipedia.org/wiki?curid=415418", "title": "Pale\u00f3ptero", "text": ""}
{"id": "415419", "revid": "27155", "url": "https://gl.wikipedia.org/wiki?curid=415419", "title": "Palaeoptera", "text": ""}
{"id": "415421", "revid": "89787", "url": "https://gl.wikipedia.org/wiki?curid=415421", "title": "Revista de Dialectolog\u00eda y Tradiciones Populares", "text": "A Revista de Dialectolog\u00eda y Tradiciones Populares \u00e9 unha revista de antropolox\u00eda, en lingua castel\u00e1, publicada en Madrid desde 1944.\nDescrici\u00f3n.\nEd\u00edtaa o Consello Superior de Investigaci\u00f3ns Cient\u00edficas. O seu primeiro n\u00famero apareceu publicado no ano de 1944, durante a ditadura franquista, e entre os seus fundadores hab\u00eda nomes como os de Julio Caro Baroja, Nieves de Hoyos e Vicente Garc\u00eda de Diego. Tivo como precedente ao \"Archivo de Tradiciones Populares\"."}
{"id": "415423", "revid": "89787", "url": "https://gl.wikipedia.org/wiki?curid=415423", "title": "Odonat\u00f3pteros", "text": "Os odonat\u00f3pteros (Odonatoptera) son unha superorde (\u00e1s veces tratada como orde) de antigos insectos alados, situado dentro dos Palaeoptera, que, non obstante, probablemente forman un grupo parafil\u00e9tico. As lib\u00e9lulas e os cabalos do demo son os \u00fanicos membros vivos deste grupo, que era moito m\u00e1is diverso no Paleozoico tard\u00edo e conti\u00f1a especies xigantes, inclu\u00eddas as coloquialmente chamadas \"lib\u00e9lulas xigantes\", a\u00ednda que estas non eran verdadeiras lib\u00e9lulas en sentido estrito, da orde Protodonata. Esta li\u00f1axe data polo menos do Bashkiriano, aproximadamente hai 320 mill\u00f3ns de anos.\nSistem\u00e1tica e taxonom\u00eda.\nHai pouco consenso sobre as relaci\u00f3ns dos Odonatoptera. O que \u00e9 seguro \u00e9 que son un clado de insectos alados que est\u00e1n f\u00f3ra dos Neoptera. Pero as an\u00e1lises de varios autores deron lugar a algunha de tres posibles filoxenias mutuamente exclusivas, ou algunhas variantes delas. A filoxenia menos problem\u00e1tica (desde un punto de vista taxon\u00f3mico) \u00e9 que os Odonatoptera son o taxon irm\u00e1n dos Ephemeropteroidea (a li\u00f1axe das ef\u00e9meras), e que os Palaeodictyopteroidea son ou o seu taxon irm\u00e1n ou unha ensamblaxe basal, todos dentro dun Paleoptera monofil\u00e9tico. Pero hai poucas an\u00e1lises recentes que apoien isto. M\u00e1is ben parece cada vez m\u00e1is probable que os Odonatoptera son o taxon irm\u00e1n dos Neoptera, o que fai os \"Palaeoptera\" un grupo parafil\u00e9tico. O terceiro punto de vista sit\u00faa a li\u00f1axe das ef\u00e9meras como un taxon irm\u00e1n dos Neoptera, e os Odonatoptera ser\u00edan os insectos alados m\u00e1is primitivos; pero isto tivo pouco apoio nas d\u00e9cadas recentes.\nMentres que a subdivisi\u00f3n interna desta superorde \u00e9 suxeito de moitas discusi\u00f3ns e est\u00e1 lonxe de estar resolta, polo menos as divisi\u00f3ns feitas grosso modo parecen ser bastante estables polo de agora. Xeralmente reco\u00f1\u00e9cense seis ordes, e d\u00faas familias \"incertae sedis\" e unha \"familia\" adicional que case seguro non \u00e9 monorfil\u00e9tica. Ordenadas desde a m\u00e1is ancestral \u00e1 m\u00e1is avanzada, estas son:\nNalgunhas clasificaci\u00f3ns os Odonata ampl\u00edanse para inclu\u00edr todos estes taxons coa excepci\u00f3n dos \"Erasipteridae\", Geroptera e Protodonata; este grupo \u00e9 tratado como un clado sen categorizar chamado Odonatoclada. Cando os Odonata se definen de forma pouco precisa, util\u00edzase o termo Odonatoidea en vez de \"Odonatoptera\"."}
{"id": "415424", "revid": "89787", "url": "https://gl.wikipedia.org/wiki?curid=415424", "title": "Wenceslao Cabezas del Toro", "text": "Wenceslao Cabezas del Toro, m\u00e1is co\u00f1ecido como Polo, nado no Berb\u00e9s (Vigo) en 1943, \u00e9 pandeireteiro galego e profesor de danza tradicional.\nFormaci\u00f3n.\nA s\u00faa formaci\u00f3n no baile tradicional galego comezou en 1955 no Instituto Santa Irene de Vigo. En 1958 empezou a bailar no grupo Vento das C\u00edes, onde tivo como mestre o pandeireteiro de S\u00e1rdoma Xos\u00e9 Iglesias Nieto, co\u00f1ecido como Melit\u00f3n. Compatibilizou a s\u00faa inicial dedicaci\u00f3n ao baile e a pandeireta co traballo nos Estaleiros de Santo Domingo, ata que se puido dedicar profesionalmente \u00e1 docencia da danza.\nTraxectoria.\nNa danza tradicional.\nFormou diversos grupos de baile vinculados \u00e1 Secci\u00f3n Femenina na bisbarra de Vigo e Tui. Entre 1969 e 1976 dirixiu o grupo folcl\u00f3rico Coros y Danzas de Redondela, co que acadou medalla de ouro en tres modalidades do Festival Regional Folcl\u00f3rico en 1973: ao mellor grupo, ao mellor grupo de gaitas e \u00e1 mellor parella de baile. En 1975 o grupo ga\u00f1a o campionato provincial e quedan finalistas no denominado Campeonato Nacional de Coros y Danzas. No Fondo de M\u00fasica Tradicional IMF-CSIC, dirixido por Emilio Ros-F\u00e1bregas, cons\u00e9rvanse algunhas gravaci\u00f3ns do NO-DO onde se aprecian a coreograf\u00eda, o vestiario e a caracter\u00edstica maneira de tocar a pandeireta do seu director, Polo: \"Panderetada\" (Redondela, 1972) e \"Carballesa\" (Redondela, 1976). Entre 1970 e 1987 dirixe o grupo de baile de Baiona.\nEn 1966 idea o D\u00eda da Mui\u00f1eira, celebraci\u00f3n de exaltaci\u00f3n do traxe e a danza tradicionais que reun\u00eda anualmente as agrupaci\u00f3ns de baile da bisbarra de Vigo. Polo explica as\u00ed como artellou a idea:Xurdiu aproximadamente no ano 1966, despois de que fixen unha viaxe a Catalu\u00f1a. Decateime de que todos os domingos, nas Ramblas de Barcelona, e na Praza de Catalu\u00f1a a xente reun\u00edase e bailaba a sardana. A min pareceume unha idea excelente e que aqu\u00ed poder\u00edamos facer algo similar.Exerceu como profesor de baile en numerosos colexios. En 1979 o Concello de Vigo funda a Escola Municipal de Danza de Vigo, onde se ofrece formaci\u00f3n en danza, canto popular e percusi\u00f3n tradicional, e Polo foi o seu director desde a s\u00faa creaci\u00f3n. Diante do \u00e9xito de inscrici\u00f3ns, Polo prop\u00f3n ampliar e descentralizar a escola abrindo novos lugares de formaci\u00f3n en diversas escolas p\u00fablicas da cidade. En 1982 \u00e1brese no Seis do Nadal de Coia, Carrasqueira de Coruxo, A Dobrada no Calvario, e Santa Tegra en Teis, e no ano 1984 s\u00famanse Pereir\u00f3, S\u00e1rdoma, San Salvador e Frian. A escola \u00e9 unha das instituci\u00f3ns que contribu\u00edu de maneira decisiva \u00e1 difusi\u00f3n da danza e da percusi\u00f3n tradicional en diversas xeraci\u00f3ns de nenas e nenos. Desde 1986 o grupo de baile principal da escola, dirixido por Polo, \u00e9 o hist\u00f3rico grupo de danza O Tarabelo, que fora creado en 1939. A escola promoveu o Festival dos Reencontros, no que participa o seu antigo alumnado, entre os que se incl\u00faen Xela Conde, do grupo \u00c1valon; o percusionista e mestre de danza tradicional Alexandre Fern\u00e1ndez Castro; o grupo de baile Asub\u00edo.\nNa m\u00fasica tradicional.\nCreou o grupo de gaitas Airi\u00f1os do Parque de Castrelos, que xorde na Secci\u00f3n Femenina. Acompa\u00f1a os grupos de danza dos que Polo \u00e9 director. Gravou diversos \u00e1lbums de m\u00fasica tradicional, d\u00e1ndolle moita relevancia \u00e1 pandeireta e o pandeiro, habitualmente a cargo de Polo, e participou en numerosos certames de m\u00fasica e danza.\nCompartiu escenario e gravaci\u00f3ns acompa\u00f1ando coa pandeireta ou o pandeiro, entre outros, co gaiteiro Ricardo Portela, a quen homenaxeou en diversas ocasi\u00f3ns, Carlos N\u00fa\u00f1ez, The Chieftains, a Real Banda de Gaitas de Ourense, Real Coro Toxos e Flores e Coral de Ruada, as\u00ed como a Coral Casablanca de Vigo.\nGalard\u00f3ns.\nRecibiu diversos premios e reco\u00f1ecementos:\nFamilia.\nPai de cinco fillas e un fillo, moitos deles dedic\u00e1ronse \u00e1 formaci\u00f3n musical e a danza tradicionais: Carla, Mara e Bel\u00e9n Cabezas na Escola Municipal de Danza de Vigo, e Hip\u00f3lito Cabezas, co\u00f1ecido como Polito, na Escola Provincial de Gaitas da Deputaci\u00f3n de Pontevedra.\nOs seus netos \u00c1lvaro e Suso Costas comezaron no grupo de gaitas do av\u00f3 e logo montaron o grupo de \"power folk\" \u00c1lvaro Costas Hot Band e mais The Crass, grupo revelaci\u00f3n no Festival de Ortigueira en 2010.\nReferencias.\nAparece mencionado no libro de Nacho Mir\u00e1s Fole, \"El mejor peor momento de mi vida, o c\u00f3mo no rendirse antes una mala jugada del destino\" (Paid\u00f3s, 2014)."}
{"id": "415435", "revid": "27155", "url": "https://gl.wikipedia.org/wiki?curid=415435", "title": "Odonat\u00f3ptero", "text": ""}
{"id": "415439", "revid": "27155", "url": "https://gl.wikipedia.org/wiki?curid=415439", "title": "Odonatoptera", "text": ""}
{"id": "415446", "revid": "27155", "url": "https://gl.wikipedia.org/wiki?curid=415446", "title": "Odonatoidea", "text": ""}
{"id": "415447", "revid": "27155", "url": "https://gl.wikipedia.org/wiki?curid=415447", "title": "Campylopterodea", "text": ""}
{"id": "415448", "revid": "27155", "url": "https://gl.wikipedia.org/wiki?curid=415448", "title": "Microcoryphia", "text": ""}
{"id": "415449", "revid": "23204", "url": "https://gl.wikipedia.org/wiki?curid=415449", "title": "Den danske dikteren", "text": "Den danske dikteren \u00e9 unha curtametraxe de animaci\u00f3n de 2006 escrita, dirixida e animada por Torill Kove e narrada por Liv Ullmann. Kove explora o papel da oportunidade na vida das persoas \u00f3 contar a historia de Kaspar J\u00f8rgensen, un poeta dinamarqu\u00e9s que viaxa cara a Noruega na busca da inspiraci\u00f3n.\nTr\u00e1tase dunha coproduci\u00f3n entre o National Film Board of Canada (NFB) e Mikrofilm AS de Noruega, e ga\u00f1ou o Oscar e o Genie \u00e1 mellor curtametraxe animada."}
{"id": "415450", "revid": "89787", "url": "https://gl.wikipedia.org/wiki?curid=415450", "title": "Dobre sestercio", "text": "O dobre sestercio foi unha moeda da Antiga Roma de gran tama\u00f1o, cu\u00f1ada nun tipo de lat\u00f3n chamado oricalco, aparecida en tempos do Imperio ca. 249-251, no reinado de Traxano Decio, como resposta \u00e1s presi\u00f3ns inflacionarias da \u00e9poca, que desvalorizaran o sestercio tradicional.\nHistoria.\nEn realidade, a nova moeda nova era pouco m\u00e1is grande que o sestercio est\u00e1ndar, o cal, en consecuencia, se cu\u00f1ou con menos peso e dimensi\u00f3ns c\u00f3 orixinal.\nSimultanemente aos dobres sertercios cu\u00f1ados por Taxano Decio, apareceron outros emitidos a nome da s\u00faa esposa, Herenia Etruscila, en cuxos anversos aparece o busto diademado da emperatriz.\nEste dobre sestercio naceu con pouco \u00e9xito e caeu axi\u00f1a en desuso, a\u00ednda que foi recuperada polo emperador rebelde P\u00f3stumo (259-268), gobernador dun imperio secesionista que abrangu\u00eda as Illas Brit\u00e1nicas, a Galia e partes da Xermania, e que persegu\u00eda institu\u00edr un sistema monetario reformado. P\u00f3stumo emitiu a s\u00faa propia versi\u00f3n do dobre sestercio, para o que en ocasi\u00f3ns recorreu a sestercios tradicionais moi gastados polo uso, nos que reestampou o seu busto e as s\u00faas propias lendas, probablemente debido \u00e1 escaseza de metal.\nUnha das caracter\u00edsticas destas moedas consiste en que o busto do emperador aparece cunha coroa radiada (e cun diadema as emperatrices), o que era un indicativo do dobre valor da moeda, do mesmo modo que suced\u00eda no caso dos dupondios ou \"dobres ases\", os antoninianos de bill\u00f3n ou \"dobres denarios\" e os dobres \u00e1ureos.\nDespois dese reinado, o sistema monetario romano sufriu unha grande dexeneraci\u00f3n, ata o punto de que non quedou en circulaci\u00f3n m\u00e1is que o antoniniano. O resto das moedas que se usaran anteriormente (entre elas o dobre sestercio) deixaron de usarse e foron fundidas novamente, para utilizar o metal na cu\u00f1axe de novos antoninianos."}
{"id": "415453", "revid": "22570", "url": "https://gl.wikipedia.org/wiki?curid=415453", "title": "Crespina", "text": "A crespina \u00e9 un toucado feminino similar \u00e1 cofia empregado para recoller o cabelo. De orixe bizantina, co\u00f1\u00e9cese o seu uso en Alema\u00f1a desde o s\u00e9culo XII e en Francia a comezos do s\u00e9culo XIII.\nDescrici\u00f3n.\nA moda de recoller o cabelo cunha tela a xeito de rede xeneralizouse en todo o occidente cristi\u00e1n a partir do s\u00e9culo XIII. Un dos toucados utilizados para este cometido era a crespina. A crespina recoll\u00eda toda a masa de cabelo nunha rede ou bolsa, que ficaba as\u00ed suspendido sobre o pescozo.\nOs materiais da crespina variaban en funci\u00f3n do seu uso e a clase social da persoa portadora. Cons\u00e9rvanse crespinas configuradas con simple pano \u00e1spero propias das mulleres da clase traballadora e outras de f\u00edo, li\u00f1o claro, f\u00edo de ouro e ornamentadas con xoias pertencentes a mulleres das clases nobiliarias."}
{"id": "415454", "revid": "23204", "url": "https://gl.wikipedia.org/wiki?curid=415454", "title": "Guinnevere", "text": " \"Guinnevere\" \u00e9 unha canci\u00f3n escrita por David Crosby en 1969. A canci\u00f3n aparece en \"Crosby, Stills &amp; Nash\" o \u00e1lbum de debut do grupo.\u00a0A canci\u00f3n \u00e9 sobranceira pola s\u00faa melod\u00eda serena a\u00ednda que contrapunteada e pola s\u00faa letra, que compara a\u00a0Ra\u00ed\u00f1a Guinevere coa amada do cantante, \u00e1 que se refire como \"mi'lady\". \nEsta canci\u00f3n poder\u00eda ser unha homenaxe a unha moza de Crosby morta en accidente de circulaci\u00f3n.\nComposici\u00f3n.\nNunha entrevista para a revista Rolling Stone, Crosby declarou: \"Esa \u00e9 unha canci\u00f3n moi infrecuente, cunha tonalidade singular (EBDGAD), con cambios de tempo nada com\u00fans. Trata de tres mulleres que me engaiolaron. Unha era Christine Hinton \u2014a moza morta en accidente\u2014, outra era Joni Mitchell\u00a0e unha terceira, algu\u00e9n de quen non quero falar. Poder\u00eda ser a mi\u00f1a mellor canci\u00f3n.\"\nTemas.\nA canci\u00f3n tam\u00e9n trata da importancia de liberdade. Fala da Ra\u00ed\u00f1a Guenevra desde a perspectiva dun home que se dirixe a unha muller; especulouse que Crosby escribiu sobre ela desde a perspectiva de\u00a0Lanzarote. \"Guinnevere\" tam\u00e9n se poder\u00eda referir a Nancy Ross, que viviu con David Crosby e (segundo o autor David McGowan) debuxaba pentagramas na parede. Esta \u00faltima abandonou a Crosby en 1966 por\u00a0Gram Parsons, descendente dun magnate dos c\u00edtricos de Florida e un dos m\u00fasicos norteamericanos m\u00e1is influentes na d\u00e9cada de 1960. Estes feitos fan m\u00e1is crible a teor\u00eda \"Nancy Ross\", xa que na canci\u00f3n Crosby di que Guinnevere \"debuxou pentagramas\" e que \"os pavos daban voltas debaixo dunha laranxeira.\"\nVersi\u00f3ns.\nMiles Davis fixo unha versi\u00f3n da canci\u00f3n nunha gravaci\u00f3n realizada o 27 de xaneiro de 1970. A peza apareceu posteriormente no LP \"Circle in the Round\", publicado en 1979. Tam\u00e9n est\u00e1 dispo\u00f1ible en \"The Complete Bitches Brew Sessions\".\u00a0Segundo unha entrevista de 2016 feita a David Crosby por\u00a0Marc Maron, Davis interpretou a peza para Crosby na casa do primeiro antes de gravala. Crosby non reco\u00f1eceu ning\u00fan parecido entre a versi\u00f3n de Davis e a s\u00faa composici\u00f3n e Davis botouno f\u00f3ra da casa.\nPosteriormente, tam\u00e9n en 1970,\u00a0Herbie Mann gravou outra versi\u00f3n, que apareceu o ano seguinte no seu LP \"Memphis Two-Step\".\nMoi serodiamente, en 2017, Crosby escribiu que xa non pensaba o mesmo sobre a composiic\u00f3n de Miles Davis: \"Ao cabo... Despois de tantos anos de non entendelo...\u00a0Escoitei a Miles e a s\u00faa banda interpretando 'Guinevere'... E conseguiuno...\"\nPresenza na cultura galega.\nO poemario \"\u00c1lbum da cuarta dimensi\u00f3n\" (Chan da P\u00f3lvora, 2020), de Carlos Lema, incl\u00fae na s\u00faa primeira parte, titulada \"Homenaxe\", o poema \"Guinnevere\", que recolle o retrouso \"mi'lady like yours\" da canci\u00f3n de David Crosby. O poema tam\u00e9n recrea o mesmo asunto da canci\u00f3n pois est\u00e1 dedicado a artista pl\u00e1stica e gravadora Susana Roca, falecida en novembro de 2019, pouco antes da publicaci\u00f3n do libro."}
{"id": "415456", "revid": "1410", "url": "https://gl.wikipedia.org/wiki?curid=415456", "title": "Saguinus bicolor", "text": "O\u00a0Saguinus bicolor\u00a0\u00e9 unha especie de primate platirrino en perigo de extinci\u00f3n que se atopa nunha zona restrinxida da Amazon\u00eda brasileira e os l\u00edmites da cidade de Manaus, capital de Amazonas estado do\u00a0Brasil. A distribuci\u00f3n principal \u00e9 o r\u00edo Cueiras e o r\u00edo Preto. Existen m\u00faltiples ameazas para a especie, como a destruci\u00f3n do h\u00e1bitat e a competencia interespec\u00edfica.\nOs individuos viven en grupos de 2 a 15 membros. O tama\u00f1o do grupo na reserva Adolpho Ducke \u00e9 de 4,8 individuos mentres que en arredores de Manaus \u00e9 de 6,19 individuos. A xestaci\u00f3n dura de 140 a 170 d\u00edas.\n\u00c9\u00a0omn\u00edvoro, a s\u00faa dieta consiste en froitas, flores, n\u00e9ctar, insectos, ara\u00f1as, pequenos vertebrados e ovos de aves.\nMide de 20,8 a 28,3, sen inclu\u00edr a cola que mide de 33,5 a 42,0. Os machos pesan 428 gramos. A s\u00faa esperanza de vida \u00e9 de 10 anos no seu h\u00e1bitat silvestre."}
{"id": "415457", "revid": "56817", "url": "https://gl.wikipedia.org/wiki?curid=415457", "title": "Nasalis larvatus", "text": "O Nasalis larvatus\u00a0\u00e9 unha especie de primate catarrino da familia Cercopithecidae. \u00c9 herb\u00edvoro e end\u00e9mico da illa de Borneo, no sueste asi\u00e1tico. \u00c9 a \u00fanica especie do x\u00e9nero Nasalis.\nAlim\u00e9ntase de brotes e follas. Normalmente despr\u00e1zase rubindo polas \u00e1rbores, pero tam\u00e9n \u00e9 bo nadador, capaz de cruzar profundas canles para conseguir comida ou escapar dalg\u00fan perigo.\nA perda do seu h\u00e1bitat natural, as\u00ed como a caza provocaron que esta especie se atope en perigo de extinci\u00f3n, e s\u00f3 se sabe da existencia de 7000 exemplares.\nDistribuci\u00f3n e h\u00e1bitat.\n\u00c9 unha especie territorial, que unicamente se atopa na illa de Borneo. Habitan nos bosques mixtos, mangleiros pantanosos, bosques preto de r\u00edos e selvas tropicais. Evitan as zonas deforestadas e os asentamentos humanos."}
{"id": "415458", "revid": "23204", "url": "https://gl.wikipedia.org/wiki?curid=415458", "title": "Ara militaris", "text": "O Ara militaris\u00a0\u00e9 unha especie de ave do x\u00e9nero \"Ara\", da familia dos papagaios (Psittacidae) cuxas poboaci\u00f3ns se estenden dende M\u00e9xico at\u00e9 o norte da Arxentina. Polo fragmentadas de devanditas poboaci\u00f3ns, consid\u00e9rase a s\u00faa situaci\u00f3n actual como vulnerable.\nDescrici\u00f3n.\nTen unha lonxitude media de entre 70 e 71\u00a0cm de longo e de 99 a 110\u00a0cm de envergadura cun peso aproximado de 900 a 1100 gramos.\nA plumaxe \u00e9 de cor predominantemente verde. A parte posterior do pescozo, a parte posterior traseira e as plumas da cola superior son de cor azul. As bandas exteriores das plumas primarias son de cor azul met\u00e1lico brillante. A cola \u00e9 longa e puntiaguda. As plumas da cola son de cor marr\u00f3n avermellado con grandes extremos azuis na parte inferior, as plumas das \u00e1s son de cor amarela oliva. Ten un parche frontal de cor vermella con branco na \u00e1rea espida da cara, que \u00e9 asucada de finas li\u00f1as negras por baixo dos ollos e plumas marr\u00f3ns na gorxa. O iris do ollo \u00e9 de cor amarela p\u00e1lido, o pico \u00e9 negro e as patas son de cor gris escuro."}
{"id": "415459", "revid": "23204", "url": "https://gl.wikipedia.org/wiki?curid=415459", "title": "Pterigotos", "text": "Os pterigotos (Pterygota), do grego \u03c0\u03c4\u03b5\u03c1\u03c5\u03b3\u03c9\u03c4\u03bf\u03c2 \"pterigotos\", 'alado', son un grupo monofil\u00e9tico de insectos caracterizados por presentar \u00e1s no segundo e terceiro segmentos tor\u00e1cicos (mesot\u00f3rax e metat\u00f3rax, respectivamente). A presenza de \u00e1s vai sempre acompa\u00f1ada dun reforzo do exoesqueleto (esclerotizaci\u00f3n) neses segmentos tor\u00e1cicos, os cales normalmente est\u00e1n unidos formando o pterot\u00f3rax. O concepto oponse ao de apterigotos ('sen \u00e1s'). Por\u00e9n, Apterygota \u00e9 un grupo artificial de insectos sen car\u00e1cter taxon\u00f3mico.\nCaracter\u00edsticas.\nA \u00e1 dos insectos \u00e9 unha estrutura laminar de consistencia membranosa \u00e1 cal a presenza de veas lle outorga a rixidez que c\u00f3mpre para o voo, as cales se clasifican como veas lonxitudinais e transversais, e o padr\u00f3n de venaci\u00f3n \u00e9 un car\u00e1cter distintivo das especies. Existen diferentes sistemas de homologaci\u00f3n das veas, os cales se utilizan para reco\u00f1ecelas e interpretalas, e desta maneira poder reco\u00f1ecer a que especie pertence un certo insecto. Os sistemas de homologaci\u00f3n m\u00e1is utilizados son o de Comstock e Needham (1898) e de Kukalova-Peck (1983).\nA \u00e1 presenta moitas variaci\u00f3ns en canto a forma, tama\u00f1o, textura e coloraci\u00f3n, e algunhas son moi coloridas, como as dos lepid\u00f3pteros, as cales deben estas cores a que est\u00e1n cubertas por escamas pigmentadas ou a cores estruturais.\nConsid\u00e9rase que a evoluci\u00f3n das \u00e1s nos insectos foi a clave do seu \u00e9xito evolutivo (os insectos son o grupo animal m\u00e1is diverso do planeta); isto ocorreu posiblemente no Carbon\u00edfero ou o Devoniano, xa que o f\u00f3sil m\u00e1is antigo que se co\u00f1ece dunha \u00e1 \u00e9 do Carbon\u00edfero e pertence a un insecto da orde extinta Palaeodictyoptera.\nA existencia de insectos que te\u00f1en caracter\u00edsticas de pterigotos pero que carecen de \u00e1s (\u00e1pteros) consid\u00e9rase como unha perda secundaria, xa que derivan de antepasados con \u00e1s (non confundir cos apterigotos, que nunca tiveron \u00e1s), como \u00e9 o caso das ordes Grylloblattodea (grilos-cascuda), Phthiraptera (piollos) e Siphonaptera (pulgas). Consid\u00e9rase que a condici\u00f3n \u00e1ptera nestas ordes \u00e9 secundaria entre outras cousas porque existe evidencia no rexistro f\u00f3sil de membros alados destes grupos, como a especie extinta \"Liomopterum ornatum\" da orde Grylloblattodea que ti\u00f1a \u00e1s, a diferenza de todos os representantes actuais deste grupo.\nA\u00ednda que a condici\u00f3n ancestral do grupo dos Pterygota \u00e9 a presenza de dous pares de \u00e1s, enc\u00f3ntranse grupos nos cales un dos pares de \u00e1s est\u00e1 reducido, como no caso dos d\u00edpteros (o segundo par de \u00e1s) e estreps\u00edpteros (o primeiro par de \u00e1s), ou modificado para ter unha funci\u00f3n de protecci\u00f3n, como nos \u00e9litros (primeiro par de \u00e1s esclerotizado) de cole\u00f3pteros e derm\u00e1pteros.\nOs insectos foron os primeiros animais en voar, moito antes de que o fixeran pterosauros e aves; os primeiros insectos alados voaron nunha atmosfera diferente da actual, que ti\u00f1a unha densidade e unha concentraci\u00f3n de ox\u00edxeno maiores que as actuais, o que se cre facilitou a evoluci\u00f3n do voo, as\u00ed como a aparici\u00f3n de insectos voadores xigantes, sen equivalentes na fauna actual, como o xigantesco protodonato \"Meganeura monyi\" con 63 cent\u00edmetros de envergadura.\nEn canto \u00e1 orixe desta estrutura present\u00e1ronse varias hip\u00f3teses, das cales d\u00faas son as que m\u00e1is aceptaci\u00f3n atoparon; a primeira postula que a \u00e1 se orixinou a partir de extensi\u00f3ns laterais da rexi\u00f3n dorsal do t\u00f3rax (noto) e co\u00f1\u00e9cese como teor\u00eda paranotal debida a Crampton (1919); a outra hip\u00f3tese postula que a \u00e1 se orixinou a partir de estruturas das patas dos antepasados crust\u00e1ceos, os \u00f3rganos coxais; estes \u00f3rganos coxais son parte dun complexo respiratorio, o que explicar\u00eda a alta venaci\u00f3n das \u00e1s entre outras cousas e co\u00f1\u00e9cese como teor\u00eda epicoxal, proposta por Kukalova-Peck (1978); recentes descubrimentos nos campos de xen\u00e9tica do desenvolvemento e filoxenia molecular apoian a teor\u00eda epicoxal.\nOrixe.\nOs primeiros pterigotos apareceron nos inicios do Carbon\u00edfero. No Carbon\u00edfero medio estaban xa perfectamente diferenciados en polo menos 11 ordes, entre as que salientan os Palaeodictyoptera\u2020, Diaphanopterodea\u2020 e Megasecoptera\u2020, que lembran os odonatos actuais e que nalg\u00fans casos acadaron envergaduras de case 75\u00a0cm, e os Ephemeroptera, que chegaron a acadar os 45\u00a0cm de envergadura e dos que a\u00ednda existen numerosos representantes actuais, pero moito menores.\nClasificaci\u00f3n.\nEste grupo de insectos tradicionalmente foi dividido en pale\u00f3pteros (Palaeoptera) e ne\u00f3pteros (Neoptera), diferenciados fundamentalmente na capacidade que te\u00f1en os ne\u00f3pteros de pregaren as \u00e1s sobre o corpo, cousa que non poden facer os pale\u00f3pteros.\nEntre os Palaeoptera encontramos as ordes Odonata e Ephemeroptera, xunto cos grupos paleozoicos Diaphanopteroidea, Paleodictyoptera, Megasecoptera e Archodonata; as demais ordes de pterigotos est\u00e1n todas inclu\u00eddas dentro de Neoptera.\nA validez dos pale\u00f3pteros como grupo monofil\u00e9tico (clado) foi moitas veces cuestionada e present\u00e1ronse alternativas, sen que no momento actual exista un acordo ao respecto:"}
{"id": "415460", "revid": "23204", "url": "https://gl.wikipedia.org/wiki?curid=415460", "title": "Tuf Voyaging", "text": "Tuf Voyaging \u00e9 unha obra de ciencia ficci\u00f3n de 1986, recollida posteriormente nunha\u00a0novela, escrita por\u00a0George R. R. Martin. A novela \u00e9 unha colecci\u00f3n de relatos curtos, orixinalmente publicados de forma separada \u00f3 longo de varios anos. O primeiro relato publicado foi \"A Beast for Norn\" en 1976. O libro incl\u00fae un pr\u00f3logo e a li\u00f1a temporal de S'uthlam (publicada en \"Analog Science Fiction and Fact\"), ademais doutro material ponte que permitiu converter as outras historias de Tuf nunha \u00fanica novela epis\u00f3dica.\nConta as aventuras de Haviland Tuf, un comerciante espacial alto, calvo, p\u00e1lido, con sobrepeso, flem\u00e1tico, vexetariano e amante dos gatos. Por mor das desputas e as t\u00e1cticas desapiadadas da tripulaci\u00f3n que contrata a s\u00faa nave comerciante, Tuf conv\u00e9rtese de s\u00fapeto no amo da \"Ark\", unha antiga e xigantesca nave espacial cunha poderosa e avanzada tecnolox\u00eda de enxe\u00f1ar\u00eda ecol\u00f3xica. Tuf viaxa pola galaxia, ofrecendo os seus servizos a mundos con problemas ambientais, e \u00e1s veces, impo\u00f1endo pola forza as s\u00faas soluci\u00f3ns."}
{"id": "415461", "revid": "27155", "url": "https://gl.wikipedia.org/wiki?curid=415461", "title": "Pterigoto", "text": ""}
{"id": "415462", "revid": "27155", "url": "https://gl.wikipedia.org/wiki?curid=415462", "title": "Pterygota", "text": ""}
{"id": "415463", "revid": "89787", "url": "https://gl.wikipedia.org/wiki?curid=415463", "title": "Iguana mari\u00f1a", "text": "A iguana mari\u00f1a (\"Amblyrhynchus cristatus\") \u00e9 unha especie de r\u00e9ptil escamoso da familia Iguanidae. \u00c9 a \u00fanica especie do seu x\u00e9nero.\nEspecie end\u00e9mica das illas Gal\u00e1pagos, habita as costas rochosas deste arquip\u00e9lago ecuatoriano, a\u00ednda que \u00e9 posible velas en mangleiros e praias. \u00c9 o \u00fanico lagarto moderno que depende do medio ambiente mari\u00f1o, aliment\u00e1ndose case en exclusiva de algas mari\u00f1as. Para alimentarse \u00e9 quen de nadar no mar, pero esta actividade s\u00f3 \u00e9 realizada polos machos adultos posto que son de maior tama\u00f1o; as femias e as cr\u00edas alim\u00e9ntanse cando baixa a marea e as algas quedan \u00f3 descuberto. Como resultado da s\u00faa alimentaci\u00f3n, deben librarse do exceso de sal que inxeren, excretando sal concentrado en forma de cristais dende unha gl\u00e1ndula do sal.\nSubespecies.\nReco\u00f1\u00e9cense as seguintes subespecies:"}
{"id": "415464", "revid": "23204", "url": "https://gl.wikipedia.org/wiki?curid=415464", "title": "Amblyrhynchus cristatus", "text": ""}
{"id": "415466", "revid": "839", "url": "https://gl.wikipedia.org/wiki?curid=415466", "title": "Sphyrna mokarran", "text": "A Sphyrna mokarran\u00a0\u00e9 unha especie de elasmobranquio carcarriniforme da familia dos esf\u00edrnidos.\nH\u00e1bitat e distribuci\u00f3n.\n\u00c9 unha quenlla tropical semioce\u00e1nica que habita \u00f3 longo da costa, nas plataformas continentais, terrazas insulares e pasos e lagoas de atois de coral, as\u00ed como en augas m\u00e1is profundas preto da terra; tanto preto da superficie como a profundidades de at\u00e9 m\u00e1is de 80m. Habita entre as latitudes 40\u00b0\u00a0N e 35\u00b0\u00a0S. \u00c9 unha especie migratoria, durante o ver\u00e1n marcha de Florida e do Mar da China Austral cara a latitudes maiores. A s\u00faa presenza \u00e9 xeneralizada no suroeste do oc\u00e9ano \u00cdndico, pero en Sur\u00e1frica lim\u00edtase \u00e1 costa de KwaZulu-Natal, onde coexiste con \"Sphyma lewini\" e \"Sphyma zygaena\". Hai unha zona de cr\u00eda nos mangleiros costeiros do sur de Belize."}
{"id": "415468", "revid": "98629", "url": "https://gl.wikipedia.org/wiki?curid=415468", "title": "Grus japonensis", "text": "A Grus japonensis\u00a0(chin\u00e9s tradicional: \u4e39\u9802\u9db4; chin\u00e9s simplificado: \u4e39\u9876\u9e64; pinyin: \"d\u0101nd\u01d0ng h\u00e8\"; xapon\u00e9s: \u4e39\u9802\u9db4 ou \u30bf\u30f3\u30c1\u30e7\u30a6\u30c5\u30eb) \u00e9 unha especie de ave gruiforme da familia\u00a0dos\u00a0Gruidae. De todas as especies de gr\u00faa, at\u00f3pase entre as m\u00e1is altas. Non se co\u00f1ecen subespecies. Nalg\u00fans lugares \u00e9 considerado s\u00edmbolo de sorte, fidelidade e lonxevidade.\nDescrici\u00f3n.\nVive en pradar\u00edas e altos vales con \u00e1reas pantanosas, onde a altura constit\u00fae unha vantaxe natural, \u00f3 poder ter visi\u00f3n do perigo dende unha distancia segura. Cami\u00f1a con lentas alancadas, det\u00e9ndose a peteirar comida, que pode ter un tama\u00f1o relativamente pequeno. Ratos, ras e insectos grandes, e tam\u00e9n sementes, xemas e follas forman a s\u00faa dieta."}
{"id": "415470", "revid": "89787", "url": "https://gl.wikipedia.org/wiki?curid=415470", "title": "Agalychnis callidryas", "text": "A Agalychnis callidryas\u00a0\u00e9 unha especie de anfibio anuro da familia de Hylidae, que habita dende o sur de M\u00e9xico at\u00e9 o noroeste de Colombia.\nSalienta polos seus grandes ollos vermellos con pupila vertical. Como adultos chegan a ter cores brillantes sobre todo o seu corpo. Predomina o verde, pero usualmente presentan outras cores como azul ou amarelo. As patas dianteiras presentan un azul brillante, mentres que as traseiras son vermellas ou alaranxadas. A coloraci\u00f3n desta ra \u00e9 moi rechamante. O macho \u00e9 m\u00e1is pequeno que a femia: 56\u00a0mm e a femia 71\u00a0mm. Son de h\u00e1bitos nocturnos e arbor\u00edcolas.\nAlim\u00e9ntase primordialmente de insectos. Entre os seus depredadores p\u00f3dense nomear as aves, morcegos e serpes. A s\u00faa pel cont\u00e9n toxinas, pero non son tan poderosas.\nH\u00e1bitat.\nPrefiren as terras baixas h\u00famidas dos bosques chuviosos, en \u00e1reas achegadas a corpos de auga. Descubr\u00edronse incompatibilidades xen\u00e9ticas entre individuos de diferentes rexi\u00f3ns xeogr\u00e1ficas dentro do mesmo pa\u00eds de orixe, polo que a pesar do seu gran parecido morfol\u00f3xico emp\u00e9zase a dubidar de que todas pertenzan \u00e1 mesma especie.\nAs ras arbor\u00edcolas depositan os ovos na vexetaci\u00f3n que pendura enriba da auga. \u00c9 un comportamento reprodutivo curioso e cando chega o momento da eclosi\u00f3n, a cuberta dos ovos vaise desfacendo e os cabezolos escorregan pola folla e caen \u00e1 auga, onde levan unha vida como calquera larva de anuro."}
{"id": "415471", "revid": "89787", "url": "https://gl.wikipedia.org/wiki?curid=415471", "title": "Pterygota (planta)", "text": "Pterygota \u00e9 un x\u00e9nero de plantas con 25 especies, pertencente \u00e1 subfamilia Sterculioideae dentro da familia Malvaceae.\nEspecies.\nDist\u00ednguense as seguintes especies segundo o Catalogue of Life (19 de xullo de 2017):"}
{"id": "415472", "revid": "75439", "url": "https://gl.wikipedia.org/wiki?curid=415472", "title": "Phyllomedusa rohdei", "text": "Phyllomedusa rohdei\u00a0\u00e9 unha especie de anfibios da familia Phyllomedusidae. \u00c9 end\u00e9mica do Brasil.\nOs seus h\u00e1bitats naturais incl\u00faen bosques tropicais ou subtropicais secos e a baixa altitude, sabanas secas, r\u00edos, terra arable, pasteiros, plantaci\u00f3ns, xard\u00edns rurais, \u00e1reas urbanas e zonas previamente boscosas agora moi degradadas."}
{"id": "415474", "revid": "98629", "url": "https://gl.wikipedia.org/wiki?curid=415474", "title": "Astrochelys yniphora", "text": "A Astrochelys yniphora\u00a0\u00e9 unha tartaruga criptodira da familia Testudinidae end\u00e9mica do nord\u00e9s de Madagascar.\u00a0\u00c9 unha das m\u00e1is raras do mundo pola s\u00faa forma e est\u00e1 en grave perigo de extinci\u00f3n. \u00c9 end\u00e9mica dos bosques secos na \u00e1rea da ba\u00eda de Baly, no noroeste de Madagascar. O seu nome com\u00fan ref\u00edrese \u00e1 aparici\u00f3n do escudo gular do plastr\u00f3n, que o proxecta cara a adiante entre as patas dianteiras e o curva cara a arriba, cara ao pescozo. A cuncha\u00a0\u00e9 moi bombeada e de cor marr\u00f3n clara con aneis de crecemento destacado en cada escudo. Os machos son meirandes que as femias e alcanzan unha lonxitude de at\u00e9 35\u00a0cm.\nEsta especie, unha das tartarugas m\u00e1is raras do mundo, est\u00e1 clasificada como En Perigo Cr\u00edtico (CR) pola Lista Vermella e que figura no Ap\u00e9ndice I do CITES. Quedan menos de 200 exemplares. Un centro de cr\u00eda en catividade estableceuse para esta especie en Madagascar en 1986 polo New Jersey Wildlife Preservation Trust, en colaboraci\u00f3n co Departamento de Madagascar de Augas e Bosques. En 1996, 76 tartarugas, 2 femias adultas e 74 cr\u00edas, foron roubadas das instalaci\u00f3ns, que representan aproximadamente a metade da descendencia producida at\u00e9 a data."}
{"id": "415475", "revid": "27155", "url": "https://gl.wikipedia.org/wiki?curid=415475", "title": "Pithecophaga jefferyi", "text": "A Pithecophaga jefferyi\u00a0\u00e9 unha especie de ave accipitriforme da familia dos accip\u00edtridos. \u00c9 a maior rapaz das selvas de Filipinas e unha das especies tropicais de aguia meirandes. \u00c9 a ave nacional de Filipinas, onde \u00e9 co\u00f1ecida sinxelamente como aguia filipina. Non se reco\u00f1ecen subespecies.\nCaracter\u00edsticas.\nAs femias que son entre un 10-20% m\u00e1is grandes que os machos poden chegar a medir un metro, pesar 7 quilos e ter unha envergadura de m\u00e1is de dous metros, o que as converte nunha das rapaces m\u00e1is grandes do mundo. A s\u00faa lonxevidade \u00e9 de 30 a 60 anos e m\u00e1is nos animais que se te\u00f1en en catividade."}
{"id": "415478", "revid": "89787", "url": "https://gl.wikipedia.org/wiki?curid=415478", "title": "Rhinopithecus roxellana", "text": "O Rhinopithecus roxellana\u00a0\u00e9 unha especie de primate catarrino da familia Cercopithecidae end\u00e9mica da China. A s\u00faa distribuci\u00f3n lim\u00edtase \u00e1s monta\u00f1as Hengduan, nas provincias de Sichuan e Gansu; as monta\u00f1as Qinling, na provincia de Shaanxi; e as monta\u00f1as Shennongjia, na provincia de Hubei. Estas monta\u00f1as at\u00f3panse \u00f3 norte do r\u00edo Yangtze e sur do r\u00edo Amarelo.\nHabita nos bosques que se atopan en elevaci\u00f3ns de 1400 a 3500 msnm dentro da s\u00faa localizaci\u00f3n. \u00c9 de h\u00e1bitos arbor\u00edcolas, mais os machos adoitan estar en terra a metade do d\u00eda, as femias e as cr\u00edas menos tempo. \u00c9 o \u00fanico mono que tolera a presenza habitual de neve."}
{"id": "415479", "revid": "27155", "url": "https://gl.wikipedia.org/wiki?curid=415479", "title": "S\u00edndrome de Li-Fraumeni", "text": "A s\u00edndrome de Li-Fraumeni \u00e9 unha doenza hereditaria que se transmite segundo un patr\u00f3n autos\u00f3mico dominante. Recibe o seu nome na honra dos m\u00e9dicos Frederick Pei Li e Joseph F. Fraumeni, que foron os primeiros en realizar a s\u00faa descrici\u00f3n. A principal caracter\u00edstica desta doenza \u00e9 que os pacientes afectados presentan unha mutaci\u00f3n que afectan o xene supresor tumoral TP53 situado no cromosoma 17p13.1, o que os fai moi propensos a desenvolver diferentes tipos de cancro a idades temper\u00e1s, entre eles osteosarcomas e outros sarcomas, cancro de mama, leucemias, linfomas e tumores cerebrais. P\u00f3dese observar a aparici\u00f3n de calquera tipo de tumor maligno ademais dos devanditos.\nXene TP53.\nO xene TP53 at\u00f3pase no cromosoma 17, e foi chamado O gardi\u00e1n do xenoma, \u00e9 un xene supresor de tumores que se atopa con frecuencia mutado nas c\u00e9lulas que compo\u00f1en os tumores malignos. A s\u00faa funci\u00f3n \u00e9 codificar a prote\u00edna p53, a cal impide realizar a divisi\u00f3n celular se a mol\u00e9cula de ADN non se replicou de forma correcta. Debido a iso, as mutaci\u00f3ns que afectan \u00e1 funci\u00f3n do xene fan \u00f3 individuo moi propenso \u00f3 desenvolvemento de cancro."}
{"id": "415480", "revid": "5863", "url": "https://gl.wikipedia.org/wiki?curid=415480", "title": "Valentina Formoso Gosende", "text": "Valentina Formoso Gosende, nada en Riba de Mar (Tar\u00e1s, Outes) en 1970, \u00e9 unha activista da normalizaci\u00f3n ling\u00fc\u00edstica do galego.\nTraxectoria.\nLicenciouse en Filolox\u00eda galego-portuguesa e hisp\u00e1nica. \u00c9 doutora coa tese \"A lingua galega no \u00e1mbito empresarial: usos e representaci\u00f3n socioling\u00fc\u00edsticas\". \u00c9 profesora de ensino secundario.\nComo activista na normalizaci\u00f3n do galego creou e dirixiu o departamento de normalizaci\u00f3n ling\u00fc\u00edstica da Confederaci\u00f3n de Empresarios de Galicia, participou e dirixiu Equipos de normalizaci\u00f3n ling\u00fc\u00edstica de centros de ensino e a Coordinadora Galega de Equipos de Normalizaci\u00f3n e Dinamizaci\u00f3n Ling\u00fc\u00edstica."}
{"id": "415482", "revid": "56817", "url": "https://gl.wikipedia.org/wiki?curid=415482", "title": "S\u00edndrome de Cowden", "text": "A s\u00edndrome de Cowden, tam\u00e9n chamada s\u00edndrome de hamartomas m\u00faltiples, \u00e9 unha doenza de orixe xen\u00e9tica que se transmite segundo un patr\u00f3n autos\u00f3mico dominante. Caracter\u00edzase pola aparici\u00f3n en diferentes \u00f3rganos dunha serie de tumores benignos que se chaman hamartomas. As principais localizaci\u00f3ns son pel, tiroide, mama, tracto gastrointestinal, cerebro e \u00fatero.\nA primeira descrici\u00f3n foi realizada no ano 1963 por Lloyd e Dennis, o nome da s\u00edndrome deriva do primeiro paciente que se identificou. \u00c9 unha doenza considerada rara e est\u00edmase que existen arredor de 5 casos por mill\u00f3n de habitantes. A causa \u00e9 unha mutaci\u00f3n no xene PTEN que se atopa no cromosoma 10q23.2. Por\u00e9n, en moitos casos non existe ning\u00fan familiar co\u00f1ecido que presente a anomal\u00eda.\nOs pacientes est\u00e1n predispostos a presentar tumores malignos con maior frecuencia que a poboaci\u00f3n xeral, principalmente cancro de mama, cancro de tiroide\u00a0e de endometrio. Por iso o diagn\u00f3stico temper\u00e1n \u00e9 importante para detectar canto antes a aparici\u00f3n dalg\u00fan destes tipos de cancro."}
{"id": "415483", "revid": "27155", "url": "https://gl.wikipedia.org/wiki?curid=415483", "title": "S\u00edndrome de Peutz\u2013Jeghers", "text": "A s\u00edndrome de Peutz-Jeghers \u00e9 unha rara doenza\u00a0humana que se caracteriza pola asociaci\u00f3n de numerosos p\u00f3lipos distribu\u00eddos polo aparello dixestivo e zonas de pigmentaci\u00f3n escura na mucosa da boca e arredor dos beizos. Os p\u00f3lipos son hamartomas e te\u00f1en car\u00e1cter benigno, mais as\u00f3ciase con neoplasias de ovario, mama, pulm\u00f3n, test\u00edculo, c\u00e9rvix e p\u00e1ncreas\nEtiolox\u00eda.\n\u00c9 unha doenza hereditaria causada pola mutaci\u00f3n dun xene situado no cromosoma 19. En 1998 detectouse o xene cuxa mutaci\u00f3n provoca a enfermidade. At\u00f3pase situado no cromosoma 19 e ch\u00e1mase STK11 (LKB1), e segundo se cre \u00e9 un xene supresor tumoral que se inactiva coa mutaci\u00f3n. O trastorno h\u00e9rdase segundo un patr\u00f3n autos\u00f3mico dominante, polo cal os fillos dun paciente afectado pola s\u00edndrome te\u00f1en un 50% de probabilidades de padecer a enfermidade, independentemente do seu sexo.\nProgn\u00f3stico.\nOs p\u00f3lipos intestinais son hamartomas que te\u00f1en s\u00f3 unha pequena probabilidade de transformarse en malignos. Por\u00e9n, os pacientes con S\u00edndrome de Peutz\u2013Jeghers te\u00f1en unha probablidad aumentada de presentar cancro noutros \u00f3rganos, principalmente cancro de p\u00e1ncreas, cancro de pulm\u00f3n, cancro de mama, cancro de ovario, cancro de c\u00e9rvix e cancro de test\u00edculo."}
{"id": "415484", "revid": "89787", "url": "https://gl.wikipedia.org/wiki?curid=415484", "title": "Takashi Inui", "text": "Takashi Inui, nado o 2 de xu\u00f1o\u00a0de 1988 en \u014cmihachiman, \u00e9 un futbolista xapon\u00e9s. Xoga de mediapunta e dende 2018 xoga no Real Betis Balompi\u00e9 da Liga Santander.\nTraxectoria.\nO 26 de agosto de 2015, Inui asinou un contrato de tres anos co SD Eibar da Primeira Divisi\u00f3n Espa\u00f1ola.\nO 1 de xu\u00f1o de 2018, tras rematar o seu contrato co Eibar, Inui fichou por tres tempadas polo Real Betis Balompi\u00e9.\nInternacional.\nEn maio de 2018, Inui foi chamado pola para disputar o Mundial de F\u00fatbol de 2018. O 24 de xu\u00f1o de 2018, anotou o seu primeiro gol nun Mundial no empate a dous goles contra o ."}
{"id": "415485", "revid": "23204", "url": "https://gl.wikipedia.org/wiki?curid=415485", "title": "GATA3", "text": "A prote\u00edna GATA3 \u00e9 un factor de transcrici\u00f3n codificado en humanos polo xene \"gata3\".\nGATA3 pertence \u00e1 familia de factores de transcrici\u00f3n GATA. Esta prote\u00edna cont\u00e9n dous dedos de cinc tipo GATA e xoga un importante papel como regulador do desenvolvemento de linfocitos T, as\u00ed como en procesos relacionados co endotelio. GATA3 demostrou ser quen de promover a secreci\u00f3n de IL-4, IL-5 e IL-3 en linfocitos T CD4+ Th2.\nImportancia cl\u00ednica.\nDefectos neste xene causan hipoparatiroidismo con xordeira sensorineural e displasia renal."}
{"id": "415486", "revid": "89787", "url": "https://gl.wikipedia.org/wiki?curid=415486", "title": "Hiperplasia ductal at\u00edpica", "text": "A hiperplasia ductal at\u00edpica \u00e9 o termo usado para unha lesi\u00f3n benigna da mama que indica un risco crecente de Cancro de mama. O nome \u00e9 descritivo da lesi\u00f3n; a HDA \u00e9 caracterizada por proliferaci\u00f3n celular (hiperplasia) dentro dun ou m\u00e1is ductos mamarios e anormalidades histol\u00f3xicas, isto \u00e9, c\u00e9lulas dispostas de forma anormal ou at\u00edpica. A HDA \u00e9 xeralmente asintom\u00e1tica e s\u00f3 acostuma ser detectada nunha mamograf\u00eda de rastrexo e confirmada por biopsia."}
{"id": "415487", "revid": "23204", "url": "https://gl.wikipedia.org/wiki?curid=415487", "title": "S\u00edndrome hereditaria de cancro de mama e ovario", "text": ""}
{"id": "415488", "revid": "35560", "url": "https://gl.wikipedia.org/wiki?curid=415488", "title": "Unified Medical Language System", "text": "O Sistema de Linguaxe M\u00e9dica Unificada (en ingl\u00e9s, Unified Medical Language System, UMLS) \u00e9 un compendio de moitos vocabularios controlados\u00a0das ciencias biom\u00e9dicas, creado en 1986.\nO UMLS consiste en fontes de co\u00f1ecemento (bases de datos) e un conxunto de ferramentas de software; o sistema est\u00e1 destinado a ser empregado principalmente por desenvolvedores de sistemas de inform\u00e1tica biom\u00e9dica. Tam\u00e9n achega a base para o Procesamento de linguaxe natural; achega unha estrutura de mapeado entre estes vocabularios e, polo tanto, permite traducir verbas entre os diferentes sistemas de terminolox\u00eda. Tam\u00e9n se pode considerar un tesaurus e un dicionario de ontolox\u00eda integral de conceptos biom\u00e9dicos.\nO UMLS foi dese\u00f1ado e \u00e9 mantido pola Biblioteca Nacional de Medicina dos Estados Unidos \"(US National Library of Medicine)\", que o actualiza trimestralmente e que se pode empregar de de balde. O proxecto foi iniciado en 1986 por Donald A.B. Lindberg, doutor en medicina, cando era director da Biblioteca de Medicina."}
{"id": "415489", "revid": "23204", "url": "https://gl.wikipedia.org/wiki?curid=415489", "title": "UMLS", "text": ""}
{"id": "415490", "revid": "1131", "url": "https://gl.wikipedia.org/wiki?curid=415490", "title": "PET", "text": "As siglas PET poden referirse a:"}
{"id": "415491", "revid": "22570", "url": "https://gl.wikipedia.org/wiki?curid=415491", "title": "Lazo rosa", "text": "O lazo rosa \u00e9 un s\u00edmbolo internacional usado por persoas, compa\u00f1\u00edas e organizaci\u00f3ns que se comprometen a crear conciencia sobre o cancro de mama.\nObxectivo.\nO primeiro lazo rosa foi introducido pola Fundaci\u00f3n Susan G. Komen do Cancro de Mama, que regalou viseiras rosas \u00e1s sobreviventes do cancro de mama que estaban a correr no marat\u00f3n pola cura dende finais do ano 1990. Un par de meses despois, no ano 1991 cada participante da carreira da cidade de Nova York recibiu un lazo rosa. Por\u00e9n, o lazo non ti\u00f1a grande importancia para eles, xa que era m\u00e1is un pequeno detalle que un evento tan importante.\nNos anos noventa, os activistas pola causa da SIDA sent\u00edronse inspirados polo impacto que pod\u00eda xerar un simb\u00f3lico lazo vermello e decidiron emprender unha campa\u00f1a para que, desta maneira a xente puidese apoiar esta causa. O lazo da loita contra a SIDA representa a cor da paix\u00f3n. Durante os premios Tony, o actor Jeremy Irons foi fotografado cun lazo vermello brillante sobre o seu peito. Mentres o p\u00fablico continuaba vendo a entrega de premios, o lazo segu\u00eda chamando a atenci\u00f3n tam\u00e9n, e f\u00edxose popular da noite para a ma\u00f1\u00e1. O ano 1992 foi declarado por \"The New York Times\" como o ano do lazo.\nAlexandra Penney, quen era en 1992 a editora de Self, unha revista de sa\u00fade para mulleres, estivo a traballar na segunda edici\u00f3n anual da Concienciaci\u00f3n sobre o Cancro de Mama (NBCAM). A que fora a vicepresidenta xeral de Est\u00e9e Lauder, Evelyn Lauder recibiu a invitaci\u00f3n para ser a editora convidada da edici\u00f3n NBCAM de 1992. Penny e Lauder empezaron coa idea de facer lazos e obter o apoio do xigante de cosm\u00e9ticos, para distribu\u00edlos a trav\u00e9s das tendas na cidade de Nova York. Evelyn Lauder comprometeuse a distribu\u00edr os lazos por todo o pa\u00eds."}
{"id": "415492", "revid": "27155", "url": "https://gl.wikipedia.org/wiki?curid=415492", "title": "PTEN", "text": "A fosfatidilinositol-3,4,5-trisfosfato 3-fosfatase (PTEN) ou fosfatase e hom\u00f3logo da tensina ( ) \u00e9 unha enzima que cataliza a reacci\u00f3n de hidr\u00f3lise\u00a0do grupo fosfato do carbono 3 do fosfatidilinositol-3,4,5-trisfosfato.\nFunci\u00f3n.\nA PTEN \u00e9 un supresor tumoral. Act\u00faa como unha prote\u00edna fosfatase de dobre especificidade. Desfosforila as prote\u00ednas fosforiladas nos residuos tirosina, serina e treonina. Tam\u00e9n act\u00faa como unha l\u00edpido-fosfatase quitando o grupo fosfato da posici\u00f3n D3 do anel inositol do fosfatidilinositol-3,4,5-trisfosfato PtdIns(3,4,5)P3, fosfatidilinositol-3,4-difosfato PtdIns(3,4)P2, fosfatidilinositol-3-fosfato PtdIns3P e inositol-1,3,4,5-tetraquisfosfato Ins(1,3,4,5)P4. A orde de preferencia de substrato in vitro \u00e9 PtdIns(3,4,5)P3 &gt; PtdIns(3,4)P2 &gt; PtdIns3P &gt; Ins(1,3,4,5)P4.\nA actividade l\u00edpido-fosfatase \u00e9 cr\u00edtica para a s\u00faa funci\u00f3n supresora de tumores. Antagoniza a ruta de sinalizaci\u00f3n PI3K-AKT/PKB desfosforilando os fosfoinos\u00edtidos e, polo tanto, modulando a progresi\u00f3n do ciclo celular e a supervivencia da c\u00e9lula. A forma da PTEN desfosforilada coopera coa AIP1 para suprimir a activaci\u00f3n da AKT1. O enzima desfosforila a quinase de adhesi\u00f3n focal fosforilada nun residuo tirosina e, inhibe a migraci\u00f3n celular, a proliferaci\u00f3n celular mediada polas integrinas e a formaci\u00f3n da adhesi\u00f3n focal.\nXoga un papel como modulador clave na ruta de sinalizaci\u00f3n AKT-mTOR controlando o ritmo do proceso de integraci\u00f3n das neuronas recentemente nadas durante a neurox\u00e9nese adulta, inclu\u00edndo o posicionamento correcto das neuronas, o desenvolvemento dendr\u00edtico e a formaci\u00f3n das sinapses. Pode ser un regulador negativo da sinalizaci\u00f3n por insulina e do metabolismo da glicosa no tecido adiposo. A forma nuclear pos\u00fae m\u00e1is potencial apopt\u00f3tico mentres que a forma citopl\u00e1smica ten menos habilidade na supresi\u00f3n tumoral."}
{"id": "415493", "revid": "25871", "url": "https://gl.wikipedia.org/wiki?curid=415493", "title": "Mari\u00f1a portuguesa", "text": "A Mari\u00f1a portuguesa (en ; tam\u00e9n co\u00f1ecida de modo extra oficial como Armada Portuguesa ou Marinha de Guerra Portuguesa), \u00e9 o ramo das Forzas Armadas Portuguesas que ten por misi\u00f3n cooperar, de forma integrada, na defensa militar de Portugal, en operaci\u00f3ns navais. A Marinha desempe\u00f1a tam\u00e9n misi\u00f3ns no \u00e1mbito dos compromisos internacionais asumidos por Portugal, como na OTAN \u00e1 que pertence.\nA Marinha Portuguesa inclu\u00edu tam\u00e9n, compo\u00f1entes non militares, nas \u00e1reas da autoridade e seguridade mar\u00edtima, a investigaci\u00f3n e os asuntos culturais relacionados co mar.\nDende a desaparici\u00f3n do Minist\u00e9rio da Marinha, en 1974 os termos ti\u00f1an diferentes significados. \"Marinha\" designaba o conxunto constitu\u00eddo pola Marinha Mercante e pola Marinha de Guerra, ambas tuteladas polo \"Minist\u00e9rio da Marinha\". \"Marinha de Guerra\" designaba a compo\u00f1ente da mari\u00f1a adicada \u00e1 actividade militar. \"Armada\" designaba a escala m\u00e1is elevada das Forzas Navais, sendo, a Armada Nacional, a totalidade das forzas navais que constitu\u00edan a Marinha de Guerra de Portugal. Polo tanto a Armada era, ao mesmo tempo, a ramo naval das Forzas Armadas portuguesas e a compo\u00f1ente militar da Marinha. A partir de 1982, a ramo naval das Forzas Armadas pasou a ser, oficialmente designada coma \"Marinha\", mant\u00e9ndose, con todo, o uso do termo \"Armada\" para designar alg\u00fans dos seus \u00f3rganos.\nFrota.\nAs unidades navais armadas da Marinha Portuguesa reciben o prefixo \"N.R.P.\" antes do respectivo nome, significando \"Navio da Rep\u00fablica Portuguesa\". As unidades non armadas reciben o prefixo \"U.A.M.\" significando \"\"Unidade Auxiliar da Marinha\".\nA Marinha Portuguesa est\u00e1 en fase de re equipamento despois de ter comprado cinco nav\u00edos de patrulla costeira ao reino da Dinamarca da clase Stanflex dous das cales se encontran en fase final de modernizaci\u00f3n no Arsenal de Alfeite e a modernizaci\u00f3n das fragatas da clase Bartolomeu Dias unha das cales xa se encontra en Holanda para ser modernizada e dos helic\u00f3pteros Lynx da mari\u00f1a, dous dos cales xa se encontran en Reino Unido. Est\u00e1 tam\u00e9n a ser constru\u00eddo o cuarto nav\u00edo de patrulla oce\u00e1nica da clase Viana do Castelo. O segundo submarino da clase Tridente, en breve ser\u00e1 tam\u00e9n modernizado en Portugal. E finalmente est\u00e1 previsto a curto prazo a substituci\u00f3n do nav\u00edo re abastecedor B\u00e9rrio, construci\u00f3n de novos NPO da clase Viana do Castelo e a adquisici\u00f3n dun nav\u00edo polivalente lox\u00edstico.\nA m\u00e1is das unidades enriba referidas a Marinha Portuguesa pos\u00fae un elevado n\u00famero de pequenas embarcaci\u00f3ns de patrulla, de operaci\u00f3ns anfibias e auxiliares.\nAeronaves.\nOs helic\u00f3pteros Linnx da Marinha Portuguesa, iniciaron un proceso de modernizaci\u00f3n, no Reino Unido."}
{"id": "415494", "revid": "89787", "url": "https://gl.wikipedia.org/wiki?curid=415494", "title": "Cancro de ovario", "text": "O cancro de ovario \u00e9 un tumor maligno que nace en calquera das partes do ovario. O ovario \u00e9 un \u00f3rgano moi complexo que pode ser asento de numerosos tumores de moi distinto rango morfol\u00f3xico, alg\u00fans dos cales est\u00e1n dotados de funci\u00f3n hormonal, o que xustifica a gran variedade de clasificaci\u00f3ns. A localizaci\u00f3n m\u00e1is frecuente \u00e9 no epitelio que recobre o ovario. Tam\u00e9n se desenvolve a partir das c\u00e9lulas xerminais ou do tecido conectivo arredor do ovario. O risco de padecer cancro de ovario relaci\u00f3nase directamente con anomal\u00edas nos xenes BRCA1 e BRCA2. Polo xeral, o cancro de ovario non produce s\u00edntomas.\n\u00c9 por isto que a maior\u00eda dos casos det\u00e9ctanse cando a doenza xa est\u00e1 avanzada e continuada, pero se se detecta en etapa temper\u00e1 pode mellorar o progn\u00f3stico.\nEpidemiolox\u00eda.\nTen unha alta incidencia nos pa\u00edses industrializados de Europa Occidental, Israel, o Canad\u00e1 e os Estados Unidos. \u00c9 o sexto tumor maligno m\u00e1is frecuente nas mulleres tralo de cancro de mama, intestino groso, pulm\u00f3n, \u00fatero e linfomas."}
{"id": "415501", "revid": "27155", "url": "https://gl.wikipedia.org/wiki?curid=415501", "title": "Ne\u00f3pteros", "text": "Os ne\u00f3pteros (Neoptera) constit\u00faen un grupo taxon\u00f3mico de insectos no que est\u00e1n inclu\u00eddos a maior parte dos insectos alados, concretamente aqueles que poden pregar as s\u00faas \u00e1s sobre o abdome. Este grupo contrasta coas ordes m\u00e1is basais de insectos alados, chamados \"pale\u00f3pteros\"), que non poden pregar as s\u00faas \u00e1s dese modo.\nClasificaci\u00f3n.\nO taxon Neoptera foi proposto por \u0410.\u041c. Martynov en 1923 e 1924, na seguinte clasificaci\u00f3n:\nPterygota\nA orde Thysanoptera ti\u00f1a orixinalmente unha posici\u00f3n sistem\u00e1tica incerta, e posteriormente foi atribu\u00eddo aos Paraneoptera.\nPosteriormente propux\u00e9ronse outras clasificaci\u00f3ns. \nSegundo varios puntos de vista, Neoptera est\u00e1 subordinado ou ben directamente a Pterygota (como na clasificaci\u00f3n de Martynov) ou ben a Metapterygota:\n1. Pterygota Gegenbaur 1878\n1.1. Ephemeroptera Hyatt &amp; Arms 1890\n1.2. Metapterygota B\u00f6rner 1909\n1.2.1. Odonata Fabricius 1793\n1.2.2. Neoptera Martynov 1923\nFiloxenia.\nA filoxenia de Neoptera m\u00f3strase no seguinte cladograma, a\u00ednda non totalmente resolto:"}
{"id": "415502", "revid": "27155", "url": "https://gl.wikipedia.org/wiki?curid=415502", "title": "Ne\u00f3ptero", "text": ""}
{"id": "415503", "revid": "27155", "url": "https://gl.wikipedia.org/wiki?curid=415503", "title": "Neoptera", "text": ""}
{"id": "415504", "revid": "72012", "url": "https://gl.wikipedia.org/wiki?curid=415504", "title": "Supercopa de Espa\u00f1a de F\u00fatbol 2017", "text": "A Supercopa de Espa\u00f1a de F\u00fatbol 2017 foi a 31\u00aa edici\u00f3n da competici\u00f3n anual de f\u00fatbol en Espa\u00f1a que se disputou a dobre partido o 13 e 16 de agosto de 2017. Foi disputada polo Real Madrid CF, campi\u00f3n da Primeira Divisi\u00f3n 2016\u201317 e o FC Barcelona, campi\u00f3n da Copa do Rei 2016\u201317. O Real Madrid conseguiu a s\u00faa 10\u00aa Supercopa tras ga\u00f1ar por un global de 5-1."}
{"id": "415505", "revid": "865", "url": "https://gl.wikipedia.org/wiki?curid=415505", "title": "Bombardier CSeries", "text": ""}
{"id": "415506", "revid": "27155", "url": "https://gl.wikipedia.org/wiki?curid=415506", "title": "Aphaniptera", "text": ""}
{"id": "415507", "revid": "27155", "url": "https://gl.wikipedia.org/wiki?curid=415507", "title": "Afan\u00edpteros", "text": ""}
{"id": "415508", "revid": "27155", "url": "https://gl.wikipedia.org/wiki?curid=415508", "title": "Arthroidignatha", "text": ""}
{"id": "415509", "revid": "27155", "url": "https://gl.wikipedia.org/wiki?curid=415509", "title": "Saltatoria", "text": ""}
{"id": "415511", "revid": "27155", "url": "https://gl.wikipedia.org/wiki?curid=415511", "title": "Phasmida", "text": ""}
{"id": "415512", "revid": "27155", "url": "https://gl.wikipedia.org/wiki?curid=415512", "title": "Phasmatoptera", "text": ""}
{"id": "415513", "revid": "89787", "url": "https://gl.wikipedia.org/wiki?curid=415513", "title": "Alberto Varo", "text": "Alberto Varo Lara, nado o 18 de marzo de 1993 en Tarragona, \u00e9 un futbolista profesional espa\u00f1ol da canteira do N\u00e0stic de Tarragona, que xoga como porteiro no Club Deportivo Lugo da Segunda Divisi\u00f3n.\nTraxectoria.\nNado en Tarragona, Varo formouse nas categor\u00edas inferiores do Gimn\u00e0stic de Tarragona no ano 2004, contadno naquela altura con 11 anos. Debutou como s\u00e9nior co Pobla Mafumet, filial do N\u00e0stic na temporada 2012\u201313 en Terceira Divisi\u00f3n. O 27 de febreiro de 2014, despois de que Manolo Reina e Tomeu Nadal non estivesen dispo\u00f1\u00edbeis, Varo foi chamado para xogar co primeiro equipo na Segunda Divisi\u00f3n B ante o Valencia CF Mestalla. O seu debut chegar\u00eda tres d\u00edas despois, sendo titular no empate 2-2 f\u00f3ra da casa. O 8 de xullo de 2015, tras ser peza chave no ascenso do filial \u00e1 Segunda Divisi\u00f3n B, asinou un contrato por tres temporadas co primeiro equipo.. Tras ser cedido durante d\u00faas temporadas ao Futbol Club Barcelona B da Segunda Divisi\u00f3n, o 10 de xullo de 2018 asina dpor d\u00faas temporadas, m\u00e1is outra opcional, co CD Lugo."}
{"id": "415514", "revid": "89787", "url": "https://gl.wikipedia.org/wiki?curid=415514", "title": "Jean Marie Dongou", "text": "Jean Marie Dongou Tsafack, co\u00f1ecido como Dongou, nado o 20 de abril de 1995 en Douala, \u00e9 un futbolista profesional camerun\u00e9s, con pasaporte espa\u00f1ol, da canteira do Futbol Club Barcelona. Actualmente xoga como dianteiro no Lleida Esportiu cedido polo Club Deportivo Lugo."}
{"id": "415515", "revid": "88215", "url": "https://gl.wikipedia.org/wiki?curid=415515", "title": "Christian Santos", "text": "Christian Robert Santos Freire, nado o 24 de marzo\u00a0de 1988 en Ciudad Guayana, \u00e9 un futbolista venezolano. Xoga de dianteiro para o Unionistas de Salamanca da Primeira Divisi\u00f3n RFEF. Foi 13 veces internacional coa selecci\u00f3n de Venezuela entre 2015 e 2018.\nTraxectoria.\nInicios.\nNaceu en Ciudad Guayana, Venezuela, fillo dun emigrante galego de Ourense, e unha venezolana de ascendencia alem\u00e1, e comezou a xogar ao f\u00fatbol na Hermandad Gallega de Puerto Ordaz. Con seis anos trasladouse coa s\u00faa familia a Alema\u00f1a, instal\u00e1ndose en Lippstadt. Al\u00ed seguiu xogando ao f\u00fatbol, nas categor\u00edas inferiores do SV Lippstadt 08 e posteriormente cos equipos xuven\u00eds do Arminia Bielefeld. \nPaso por B\u00e9lxica.\nNa tempada 2011/12, despois de cinco anos no filial do Arminia, marchou a B\u00e9lxica para xogar no K.A.S. Eupen, da Segunda Divisi\u00f3n do pa\u00eds. Na s\u00faa primeira tempada no club belga foi o terceiro m\u00e1ximo goleador da competici\u00f3n, con 15 tantos, superado s\u00f3 por Herv\u00e9 Onana e Moussa Gueye, mentres que na seguinte marcou 10 goles en liga. \nEn 2013 deu o salto \u00e1 Primeira Divisi\u00f3n de B\u00e9lxica, fichando polo Waasland-Beveren. Con todo, s\u00f3 disputou 15 minutos de liga en toda a tempada, nun partido ante o Standard de Li\u00e8ge, as\u00ed como outros 13 na Copa de B\u00e9lxica.\nExplosi\u00f3n nos Pa\u00edses Baixos.\nDespois de tres anos en B\u00e9lxica chegou aos Pa\u00edses Baixos, fichando polo NEC de Nimega, da Segunda Divisi\u00f3n. Na s\u00faa primeira tempada no f\u00fatbol neerland\u00e9s marcou 23 goles en liga, cifra s\u00f3 superada polo seu compa\u00f1eiro de equipo Sjoerd Ars. Os goles de ambos catapultaron o equipo ata a primeira praza da t\u00e1boa, proclam\u00e1ndose campi\u00f3ns con 21 puntos de vantaxe sobre o segundo clasificado, o FC Eindhoven. Xa na m\u00e1xima categor\u00eda, liderou o ataque do equipo de G\u00fceldres, con 16 goles en liga, conseguindo a permanencia con comodidade, e sumou dous goles m\u00e1is na Copa dos Pa\u00edses Baixos.\nDeportivo Alav\u00e9s.\nO seu bo nivel de xogo chamou a atenci\u00f3n de varios clubs e en xullo de 2016 f\u00edxose oficial a s\u00faa fichaxe polo Deportivo Alav\u00e9s, da Primeira Divisi\u00f3n espa\u00f1ola. Debutou co equipo de Pellegrino na primeira xornada de liga, substitu\u00edndo a Gaizka Toquero nos minutos finais do partido ante o Atl\u00e9tico de Madrid no Vicente Calder\u00f3n. A\u00ednda que s\u00f3 dispuxo de 8 titularidades na liga, disputou un total de 21 partidos en dita competici\u00f3n, marcando 3 goles e acabando no noveno posto. Ademais, sumou dous goles en seis partidos na Copa do Rei, acadando o seu equipo a final, onde perdeu ante o FC Barcelona.\nNa tempada 2017/18 as s\u00faas cifras reduc\u00edronse a s\u00f3 10 partidos de liga e 2 de Copa. Despois de non se adaptar ao f\u00fatbol do Alav\u00e9s, chegou a un acordo co club para rescindir o seu contrato.\nDeportivo da Coru\u00f1a.\nO 28 de xu\u00f1o de 2018, f\u00edxose oficial a s\u00faa fichaxe polo Deportivo da Coru\u00f1a, da Segunda Divisi\u00f3n. Xogou d\u00faas tempadas en Galicia, disputando un total de 49 partidos, a maior\u00eda deles sa\u00edndo dende o banco. Marcou 9 goles, un deles unha espectacular chilena contra o Huesca que lle deu a vitoria ao seu equipo. Deixou o Deportivo tralo descenso do club \u00e1 Segunda Divisi\u00f3n B, fichando a continuaci\u00f3n polo VfL Osnabr\u00fcck.\nVfL Osnabr\u00fcck.\nDisputou un total de 32 partidos co equipo da Baixa Saxonia, marcando 8 goles, pero non puido evitar o descenso do equipo, que acabou pen\u00faltimo na t\u00e1boa da 2. Bundesliga e a continuaci\u00f3n perdeu a fase de permanencia contra o FC Ingolstadt.\nColo-Colo.\nEn setembro de 2021 volveu a Am\u00e9rica do Sur, asinando como novo xogador do Colo-Colo chileno. Xogou no equipo de Santiago menos dun ano, disputando un total de 15 partidos, 2 deles na Copa Libertadores. O seu rendemento estivo por debaixo das expectativas, xogando como titular s\u00f3 catro encontros e marcando un \u00fanico gol diante do Palestino.\nJuve Stabia.\nDespois duns meses sen equipo, en outubro de 2022 converteuse en novo xogador do Juve Stabia, equipo italiano da Serie C. Xogou un total de 15 partidos co equipo de Castellammare di Stabia, marcando dous goles, antes de deixar o pa\u00eds no mercado invernal.\nUnionistas de Salamanca.\nA continuaci\u00f3n regresou ao f\u00fatbol espa\u00f1ol como novo xogador do Unionistas de Salamanca, da Primeira Divisi\u00f3n RFEF. No seu segundo partido marcou dous goles fronte ao Linares, despois de sa\u00edr do banco na segunda metade. Acabou a tempada con 14 partidos e 4 goles, un deles o tanto que supuxo a vitoria por 2-1 sobre o seu exequipo, o Deportivo da Coru\u00f1a.\nSelecci\u00f3n venezolana.\nDebutou coa selecci\u00f3n venezolana o 27 de marzo de 2015, nun encontro amigable contra Xamaica en Montego Bay no que o seleccionador Noel Sanvicente o colocou como titular. Marcou o seu primeiro e \u00fanico gol internacional no seu terceiro partido coa selecci\u00f3n, facendo o \u00fanico gol venezolano na derrota por 3-1 diante do Brasil no estadio Governador Pl\u00e1cido Castelo de Fortaleza, nun encontro correspondente \u00e1 clasificaci\u00f3n para o Mundial de 2018.\nEn 2016 foi un dos 23 homes elixidos polo seleccionador Rafael Dudamel para a disputa da Copa Am\u00e9rica Centenario nos Estados Unidos. Xogou un s\u00f3 partido durante o torneo, ante M\u00e9xico, no que lle deu unha asistencia a Vel\u00e1zquez para que este marcase o \u00fanico gol do seu equipo (1-1). O 12 de setembro de 2018 disputou o seu 13\u00ba e \u00faltimo encontro internacional, un amigable diante de Panam\u00e1 no estadio Rommel Fern\u00e1ndez."}
{"id": "415516", "revid": "7523", "url": "https://gl.wikipedia.org/wiki?curid=415516", "title": "Christian Robert Santos Freire", "text": ""}
{"id": "415517", "revid": "56817", "url": "https://gl.wikipedia.org/wiki?curid=415517", "title": "J\u00f3zef Gara", "text": "J\u00f3zef Gara, nado en Wymyso\u00fc en\u00a01929\u00a0e finado na mesma localidade o\u00a010 de xullo de 2013, foi un\u00a0mineiro, mestre e poeta polaco en lingua\u00a0wymysorys.\nTraxectoria.\nEn 2004 publicou unha colecci\u00f3n de poemas, completado cun vocabulario con equivalencias en polaco, alem\u00e1n e ingl\u00e9s. Tam\u00e9n realizou unha recolleita de canci\u00f3ns populares, realizando un labor de correcci\u00f3n e ampliaci\u00f3n do corpus que publicou Jolanta Danek en 2007. Entre 2004-2006 ensinou a lingua na escola primaria de\u00a0Wilamowice. Nos anos 2012 mais 2013 traballou como voluntariado coa Asociaci\u00f3n Wikimedia Polonia."}
{"id": "415519", "revid": "5132", "url": "https://gl.wikipedia.org/wiki?curid=415519", "title": "Carlos Calder\u00f3n", "text": "Carlos Calder\u00f3n L\u00f3pez, nado o 14 de abril de 1995 en Almansa (Castela-A Mancha), \u00e9 un futbolista profesional espa\u00f1ol da canteira do Levante, que xoga como centrocampista no Internacional de Madrid cedido polo Club Deportivo Lugo."}
{"id": "415520", "revid": "27155", "url": "https://gl.wikipedia.org/wiki?curid=415520", "title": "Estafil\u00ednidos", "text": "Os estafil\u00ednidos (Staphylinidae) son unha familia de escaravellos, que se distinguen principalmente polos seus curtos \u00e9litros (primeiro par de \u00e1s cobertoras) que deixan m\u00e1is da metade do abdome sen cubrir. O grupo ten unhas 63\u00a0000 especies en miles de x\u00e9neros, e actualmente consid\u00e9rase a familia m\u00e1is grande existente de escaravellos. \u00c9 un grupo antigo, con f\u00f3siles co\u00f1ecidos desde o Tri\u00e1sico, hai 200 mill\u00f3ns de anos, e posiblemente incluso anteriores se o x\u00e9nero \"Leehermania\" se confirma que era membro desta familia. Son un grupo de escaravellos diverso ecol\u00f3xica e morfoloxicamente, e son com\u00fans nos ecosistemas terrestres.\nAnatom\u00eda.\nComo era de esperar nunha familia tan grande, hai unha considerable variaci\u00f3n entre as especies. O seu tama\u00f1o vai de &lt;1 a 35\u00a0mm, coa maior\u00eda entre 2 e 8\u00a0mm, de forma \u00e9 xeralmente alongada, e a maior\u00eda son ovoides. As cores van do amarelo e vermello ao marr\u00f3n e casta\u00f1o ous negro ou ao azul e verde iridescentes. As antenas xeralmente te\u00f1en 11 segmentos e son filiformes, cunha forma moderada de maza nalg\u00fans x\u00e9neros. O abdome pode ser moi longo e flexible e alg\u00fans semellan superficialmente cadelas de frade.\nAlg\u00fans membros de Paederina (concretamente o x\u00e9nero \"Paederus\"), unha subtribo de Paederinae, cont\u00e9n un potente vesicante na s\u00faa hemolinfa que pode producir unha dermatite na pel. O irritante pederina \u00e9 moi t\u00f3xico, m\u00e1is potente que o veleno de ofidios como a naia.\nEcolox\u00eda.\nOs estafil\u00ednidos poden aparecer en calquera tipo de h\u00e1bitat en que poidaen aparecer escaravellos, e as s\u00faas dietas incl\u00faen case de todo menos tecidos vivos de plantas superiores, pero incluso unha especie,\"Himalusa thailandensis\", descubriuse recentemente que come tam\u00e9n plantas superiores. A maior\u00eda dos estafil\u00ednidos son predadores de insectos e outros invertebrados, vivindo nas follas secas ca\u00eddas de bosques e materia vexetal similar en descomposici\u00f3n. Son tam\u00e9n com\u00fans baixo pedras e arredor das beiras de r\u00edos e lagos. \nCase 400 especies viven nas costas do mar que quedan mergulladas ao subir a marea, inclu\u00edndo \"Thinopinus pictus\", a\u00ednda que estes son moito menos do 1% do total mundial de especies da familia. Outras especies adapt\u00e1ronse a vivir como inquilinos nas colonias de formigas e t\u00e9rmites, e alg\u00fans viven en relaci\u00f3ns mutualistas con mam\u00edferos nas que comen pulgas e outros parasitos, beneficiando ao h\u00f3spede. Unhas poucas especies, notablemente as do x\u00e9nero \"Aleochara\", son preeiras, ou son ]]parasitoide]]s doutros insectos, particularmente de certas pupas de moscas.\nA\u00ednda que o apetito dos estafil\u00ednidos por outros insectos parecer\u00eda facelos candidatos obvios a ser axentes para o control biol\u00f3xico de pragas, e empiricamente crese que son controis importantes na natureza silvestre, o feito \u00e9 que os experimentos realizados us\u00e1ndoos non foron moi exitosos. Obt\u00edvose maior \u00e9xito con especies parasitoides (x\u00e9nero \"Aleochara\").\nOs estafil\u00ednidos do x\u00e9nero \"Stenus\" son insectos moi interesantes. Son predadores especialistas de pequenos invertebrados como os col\u00e9mbolos. O seu labio pode sobresa\u00edr da cabeza utilizando a presi\u00f3n da hemolinfa. O pequeno bast\u00f3n do labio acaba nunha almofadi\u00f1a de pelos rasposos e ganchos e entre estes pelos hai pequenos poros que exsudan unha substancia adhesiva parecida ao pegamento, que se pega \u00e1 presa.\nSistem\u00e1tica.\nA clasificaci\u00f3n das 63\u00a0000 especies de estafil\u00ednidos (en 2015) est\u00e1 en construci\u00f3n e \u00e9 controvertida. Alg\u00fans autores propo\u00f1en unha organizaci\u00f3n do grupo en 10 familias separadas, pero o sistema actual m\u00e1is aceptado \u00e9 dividilos en 31 subfamilias, unhas 100 tribos (algunhas agrupadas en supertribos) e uns 3\u00a0200 x\u00e9neros. Cada ano descr\u00edbense unhas 400 especies novas, e algunhas estimaci\u00f3ns suxiren que tres cuartas partes das especies tropicais est\u00e1n a\u00ednda sen describir.\nV\u00e9xase tam\u00e9n.\nBibliograf\u00eda.\nPara a fauna pale\u00e1rtica, as obras m\u00e1is actualizadas son:"}
{"id": "415521", "revid": "27155", "url": "https://gl.wikipedia.org/wiki?curid=415521", "title": "Estafil\u00ednido", "text": ""}
{"id": "415522", "revid": "6939", "url": "https://gl.wikipedia.org/wiki?curid=415522", "title": "Marinha Portuguesa", "text": ""}
{"id": "415523", "revid": "27155", "url": "https://gl.wikipedia.org/wiki?curid=415523", "title": "Staphylinidae", "text": ""}
{"id": "415524", "revid": "22570", "url": "https://gl.wikipedia.org/wiki?curid=415524", "title": "Lieto", "text": "Lieto (en sueco \"Lundo\") \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 19\u00a0632 habitantes. A superficie do termo municipal \u00e9 de 302,56 km2, dos cales 2,07\u00a0km2 son auga. O concello ten unha densidade de poboaci\u00f3n de 65,33 hab./km\u00b2.\nLimita cos municipios de Aura, Kaarina, Marttila, Paimio, P\u00f6yty\u00e4 e Turku.\nO concello \u00e9 uniling\u00fce en fin\u00e9s."}
{"id": "415525", "revid": "27155", "url": "https://gl.wikipedia.org/wiki?curid=415525", "title": "Plantas superiores", "text": ""}
{"id": "415529", "revid": "98629", "url": "https://gl.wikipedia.org/wiki?curid=415529", "title": "Elat\u00e9ridos", "text": "Os elat\u00e9ridos (Elateridae) son unha familia de escaravellos. Esta familia foi definida por William Elford Leach en 1815. Son un grupo de escaravellos cosmopolitas caracterizados polo pouco com\u00fan mecanismo de \"catapulta\" que pos\u00faen. Hai algunhas familias estreitamene relacionadas entre si nas cales alg\u00fans membros te\u00f1en o mesmo mecanismo, pero entre os elat\u00e9ridos todos o te\u00f1en. Unha espi\u00f1a no prosterno pode ser encaixada e soltada na s\u00faa correspondente amosega no mesosterno, producindo un violento impulso que pode facer saltar ao escaravello no aire. Este tipo de saltos util\u00edzanse principalmente para evitar a predaci\u00f3n, a\u00ednda que son tam\u00e9n \u00fatiles cando o escaravello est\u00e1 sobre o seu dorso e necesita po\u00f1erse dereito. Co\u00f1\u00e9cense unhas 9\u00a0300 especies en todo o mundo.\nDescrici\u00f3n e ecolox\u00eda.\nOs elat\u00e9ridos poden ser grandes e coloridos, pero a maior\u00eda te\u00f1en menos de 2 cent\u00edmetros de longo e son de cores claras e con diversos debuxos. Os adultos son normalmente nocturnos e fit\u00f3fagos, pero raramente de importancia econ\u00f3mica. Nas noites c\u00e1lidas poden entrar nas casas, pero non son pragas. As s\u00faas larvas son longas e finas e usualmente sapr\u00f3fagas, vivindo sobre organismos mortos, pero algunhas especies son pragas agr\u00edcolas graves e outras son predadores activos doutras larvas de insectos. Alg\u00fans elat\u00e9ridos son bioluminescentes tanto na forma larvaria coma na adulta, como os do x\u00e9nero \"Pyrophorus\".\nAs larvas son delgadas, alongadas, cil\u00edndricas ou algo aplanadas, con corpos relativamene duros, que lembran un pouco a larvas de tenebri\u00f3nidos. Os tres pares de patas nos segmentos tor\u00e1cicos son curtas e o \u00faltimo segmento abdominal, como \u00e9 frecuente en larvas de escaravellos, est\u00e1 dirixido cara a abaixo e pode servir como propata terminal nalgunhas especies. O noveno segmento, o m\u00e1is traseiro, \u00e9 bicudo en larvas de \"Agriotes\", \"Dalopius\" e \"Melanotus\", mais \u00e9 b\u00edfido debido \u00e1 denominada amosega caudal en \"Selatosomus\" (anteriormente chamado \"Ctenicera\"), \"Limonius\", \"Hypnoides\" e \"Athous\". O dorso do noveno segmento abdominal pode tam\u00e9n ter un proceso agudo, como nos Oestodini, inclu\u00edndo o x\u00e9nero \"Drapetes\" e \"Oestodes\". A\u00ednda que algunhas especies completan o seu desenvolvemento nun ano (por exemplo, \"Conoderus\"), as larvas xeralmente pasan tres ou catro anos no solo, aliment\u00e1ndose de vexetaci\u00f3n en descomposici\u00f3n e das ra\u00edces das plantas, e a mi\u00fado causando danos \u00e1s colleitas agr\u00edcolas como as de pataca, amorodos, millo e trigo. Os h\u00e1bitos subterr\u00e1neos destas larvas, a s\u00faa capacidade de localizar rapidamente o alimento seguindo os gradientes de di\u00f3xido de carbono producidos pola materia vexetal no solo, e a s\u00faa salientable habilidade para recuperarse de enfermidades inducidas pola exposici\u00f3n a insecticidas (\u00e1s veces despois de moitos meses), fan que sexa dif\u00edcil de exterminar unha vez que empezou a atacar unha colleita. As larvas poden pasar doadamente a trav\u00e9s do solo debido \u00e1 s\u00faa forma e propensi\u00f3n a seguir t\u00faneles preexistentes, e pode viaxar de planta a planta, estragando as ra\u00edces de moitas plantas en pouco tempo. Os m\u00e9todos para o control de pragas incl\u00faen a rotaci\u00f3n de cultivos e limpar a terra de insectos antes da sementeira.\nOutros animais subter\u00e1neos como as larvas de tip\u00falidos, que carecen de patas, e cemp\u00e9s xeof\u00edlidos, que te\u00f1en moitas, conf\u00fandense \u00e1s veces con estas larvas de seis patas.\nV\u00e9xase tam\u00e9n.\nLigaz\u00f3ns externas.\nNa p\u00e1xina web \"Featured Creatures\" da Universidade de Florida / Instituto de Ciencias da Alimentaci\u00f3n e Agricultura:"}
{"id": "415530", "revid": "27155", "url": "https://gl.wikipedia.org/wiki?curid=415530", "title": "Elat\u00e9rido", "text": ""}
{"id": "415531", "revid": "27155", "url": "https://gl.wikipedia.org/wiki?curid=415531", "title": "Elateridae", "text": ""}
{"id": "415535", "revid": "23204", "url": "https://gl.wikipedia.org/wiki?curid=415535", "title": "Augmented Target Docking Adapter", "text": "Augmented Target Docking Adapter, co\u00f1ecido tam\u00e9n polo seu acr\u00f3nimo ATDA, foi un veh\u00edculo espacial non tripulado usado como obxectivo para cita espacial da misi\u00f3n Gemini 9. Foi lanzado o 1 de xu\u00f1o de 1966 desde o Centro Espacial de Cabo Ca\u00f1averal mediante un foguete Atlas SLV-3.\nCaracter\u00edsticas.\nO ATDA foi preparado como apoio en caso de fallo do veh\u00edculo de cita principal, o Gemini Agena Target Vehicle, como as\u00ed ocorreu. O ATDA ti\u00f1a forma de cilindro de 1,52 m de di\u00e1metro e 3,33 m de longo. Ti\u00f1a un adaptador de acoplamento nun dos extremos e un sistema de comunicaci\u00f3ns, control e comando a bordo, as\u00ed como luces de posici\u00f3n.\nTras o lanzamento, o ATDA foi posto nunha \u00f3rbita circular de 304\u00a0km de altura. A telemetr\u00eda indicou que a a cofia separarase pero non fora exectada. Os astronautas da Gemini 9 confirm\u00e1rono, con Tom Stafford describindoo como parecendo un \"alig\u00e1tor enfadado\". An\u00e1lises posteriores descubriron que o problema foi a mala colocaci\u00f3n de cordeis mal instalados na cofia.\nA Gemini 9 achegouse ata 8 m do ATDA e a\u00ednda que se considerou a posibilidade de que os astronautas soltaran a cofia a man finalmente desbotouse por demasiado perigosa. Os plans de voo modific\u00e1ronse para que a Gemin 9 fixera d\u00faas manobras m\u00e1is de cita co ATDA antes de volver a terra. O ATDA en si reentrou na atmosfera o 11 de xullo de 1966."}
{"id": "415536", "revid": "72012", "url": "https://gl.wikipedia.org/wiki?curid=415536", "title": "ATDA", "text": ""}
{"id": "415537", "revid": "89787", "url": "https://gl.wikipedia.org/wiki?curid=415537", "title": "Mar\u00eda Isabel Vaquero Quintela", "text": "Mar\u00eda Isabel Vaquero Quintela, nada en Ourense en 1967, \u00e9 unha activista da normalizaci\u00f3n ling\u00fc\u00edstica do galego.\nTraxectoria.\nLicenciouse en 1991 en Filolox\u00eda Hisp\u00e1nica na subsecci\u00f3n Galego-Portugu\u00e9s, na Universidade de Santiago de Compostela.\nTraballa como t\u00e9cnica do Servizo de Normalizaci\u00f3n Ling\u00fc\u00edstica da Universidade de Santiago de Compostela desde 1993 e desde 2000 \u00e9 a responsable da s\u00faa \u00c1rea de Dinamizaci\u00f3n. Foi membro fundadora da Coordinadora de Traballadores/as de Normalizaci\u00f3n da Lingua. \u00c9 concelleira de Normalizaci\u00f3n Ling\u00fc\u00edstica e Comunicaci\u00f3n do Concello de Ames.\nObra.\nCoautora de:"}
{"id": "415539", "revid": "23204", "url": "https://gl.wikipedia.org/wiki?curid=415539", "title": "Margarethe von Trotta", "text": "Margarethe von Trotta, nada en\u00a0Berl\u00edn\u00a0o\u00a021 de febreiro de 1942, \u00e9 unha directora, actriz e guionista de cine alem\u00e1 e membro do movemento de Novo cine alem\u00e1n.\nTraxectoria.\nFilla do pintor Alfred Roloff e da arist\u00f3crata Elisabeth von Trotta, desde os seus anos formativos vinculouse aos estudos humanistas. A partir de 1965, comezou a traballar profesionalmente como actriz.\nNo cine colaborou en pel\u00edculas de corte vangardista co controvertido Herbert Achternbusch e o co\u00f1ecido Rainer Werner Fassbinder.\nEn 1964 casou co editor J\u00fcrgen Moeller, pai do seu fillo o cineasta Felix Moeller e en segundas nupcias en 1971 con Volker Schl\u00f6ndorff, co que formou unha parella creativa, desempe\u00f1\u00e1ndose como guionista en traballos como \"Die verlorene Ehre der Katharina Blum\" (1975).\nMargarethe Von Trotta \u00e9 directora emblem\u00e1tica da corrente do Novo cine alem\u00e1n da d\u00e9cada do 70, desde a cal xurdiron importantes figuras como Fassbinder, Schl\u00f6ndorff, Werner Herzog e Wim Wenders. Mostrou un cine consistente que pos\u00fae unha visi\u00f3n particular e cr\u00edtica da muller alem\u00e1 e da s\u00faa complexa inserci\u00f3n na historia do s\u00e9culo XX.\nOs seus traballos, nos seus principios, foron catalogados polos cr\u00edticos como \"feministas\". Realizou retratos acabados onde as mulleres expo\u00f1en a s\u00faa diversidade social e os individuos son explicados desde un interesante sentido hist\u00f3rico desde o cal, o presente non se pode desvincular do seu pasado.\nRecibiu distinci\u00f3ns internacionais como o Le\u00f3n de Ouro do Festival Internacional de Cine de Venecia por \"Die bleierne Zeit\" e o Premio David di Donatello da Academia de Cine Italiano \u00e1 mellor pel\u00edcula europea para \"Rosenstrasse\"."}
{"id": "415542", "revid": "111586", "url": "https://gl.wikipedia.org/wiki?curid=415542", "title": "Transplante de medula \u00f3sea", "text": "O transplante de precursores hematopo\u00e9ticos co\u00f1ecido xenericamente como transplante de medula \u00f3sea, \u00e9 un procedemento mediante o cal se destr\u00fae a medula \u00f3sea danada dun paciente e \u00e9 substitu\u00edda por precursores hematopo\u00e9ticos novos e sans.\nProcedemento e funcionamento.\nO transplante de medula \u00f3sea \u00e9 un procedemento m\u00e9dico propio do campo da hematolox\u00eda e adoita realizarse en pacientes con cancro de sangue ou medula \u00f3sea (xa sexa mieloma m\u00faltiple ou leucemia), para eliminar as c\u00e9lulas enfermas ou defectuosas e introducir c\u00e9lulas nai que produzan gl\u00f3bulos e plaquetas sans.\nAs c\u00e9lulas nai hematopo\u00e9ticas multipotentes usualmente derivan da medula \u00f3sea, sangue perif\u00e9rico, ou sangue do cord\u00f3n umbilical. \u00d3\u00a0seren trasplantadas, repoboan a medula \u00f3sea e anovan a produci\u00f3n de gl\u00f3bulos e plaquetas.\nO transplante pode levarse a cabo empregando a medula do mesmo paciente receptor (\"transplante aut\u00f3logo\"), ou doutra persoa (transplante alox\u00e9nico). \nIndicaci\u00f3ns.\nEste tratamento \u00fasase en pacientes con trastornos hematol\u00f3xicos, inmunitarios, ou neopl\u00e1sicos, como leucemias, linfomas\u00a0e inmunodeficiencias. En moitos casos, antes de levar a cabo o transplante \u00e9 necesario destru\u00edr a medula \u00f3sea do receptor por medio de quimioterapia e/ou radioterapia.\nRiscos.\nEste procedemento implica riscos de infecci\u00f3n, toxicidade pulmonar e neurol\u00f3xica, e a condici\u00f3n autoinmune chamada doenza enxerto-contra-h\u00f3spede ou doenza enxerto contra receptor, co\u00f1ecida \u00e1s veces polas siglas en ingl\u00e9s GvHD (\"Graft versus Host Disease\")."}
{"id": "415543", "revid": "23204", "url": "https://gl.wikipedia.org/wiki?curid=415543", "title": "Transplante de precursores hematopo\u00e9ticos", "text": ""}
{"id": "415544", "revid": "56817", "url": "https://gl.wikipedia.org/wiki?curid=415544", "title": "Doenza sist\u00e9mica", "text": "Unha\u00a0doenza sist\u00e9mica \u00e9 unha doenza que afecta unha serie de \u00f3rganos ou tecidos que afecta o corpo humano como un todo. Exemplos de doenzas sist\u00e9micas son o lupus eritematoso sist\u00e9mico, a artrite reumatoide, a esclerodermia ou a sarcoidose.\nDetecci\u00f3n.\nFacer regularmente unha revisi\u00f3n oftalmol\u00f3xica pode xogar un papel importante en identificar signos dalgunhas doenzas sist\u00e9micas."}
{"id": "415545", "revid": "89787", "url": "https://gl.wikipedia.org/wiki?curid=415545", "title": "Jerome Urban", "text": "Jerome Urban, nado en 1914 e finado en 1991, foi un cirurxi\u00e1n onc\u00f3logo estadounidense que promoveu as\u00a0mastectom\u00edas\u00a0superradicais at\u00e9 1963, cando a falta de diferenzas nos indicadores de supervivencia en dez anos o convenceron de que non funcionaban mellor que a menos mutilante mastectom\u00eda radical.\nEducaci\u00f3n.\nNaceu en Brooklyn, asistiu \u00f3 Andrew College e \u00e1 Columbia University College of Physicians and Surgeons. Foi cirurxi\u00e1n onc\u00f3logo residente no Memorial Sloan-Kettering baixo as ordes de George T. Pack."}
{"id": "415546", "revid": "5863", "url": "https://gl.wikipedia.org/wiki?curid=415546", "title": "Lule Warrenton", "text": "Lule Warrenton, nada o 22 de xu\u00f1o de 1862\u00a0en Flint, M\u00edchigan e finada o\u00a014 de maio de 1932 en Laguna Beach, California,\u00a0foi unha actriz, directora e produtora cinematogr\u00e1fica de nacionalidade estadounidense, activa na \u00e9poca do cinema mudo. Entre os anos 1913 e 1922, actuou nun total de 81 filmes.\nTraxectoria.\nInicios.\nNada en Flint, M\u00edchigan, o seu pai era director de produci\u00f3n. Baixo a supervisi\u00f3n do seu t\u00edo, Sheridan Corbyn, Warrenton empezou a interpretar papeis como actriz infantil, iniciando as\u00ed a s\u00faa carreira, que abarcar\u00eda o \u00e1mbito teatral e o cinematogr\u00e1fico.\nWarrenton estudou no St. Rose's Convent e despois na Universidade de M\u00edchigan. Iniciou a s\u00faa actividade teatral dedic\u00e1ndose \u00e1 elocuci\u00f3n na Universidade de Notre Dame. M\u00e1is adiante foi lectora de Shakespeare, interpretando a s\u00faa primeira obra na Vitoria Rifle's Armory de Montreal, Canad\u00e1.\nActriz.\nWarrenton actuou en 81 filmes ao longo da s\u00faa carreira no cinema. Xeralmente fixo papeis secundarios, usualmente en comedias ou westerns, mais de cando en cando fixo tam\u00e9n papeis principais. Warrenton ti\u00f1a reputaci\u00f3n de ser unha actriz vers\u00e1til, polo que interpretou personaxes moi diversas, entre elas a unha muller negra en \"The Queen of Jungleland\", e a un chin\u00e9s mandar\u00edn, disfrazada cun mostacho, baixo a direcci\u00f3n de Henry McRae. Esta versatilidade foi precisamente moi encomiada polo xornal \"Pittsburgh Press\".\nDirectora.\nM\u00e1is co\u00f1ecida pola s\u00faa carreira como directora, Warrenton foi a \u00fanica muller directora que na \u00e9poca tivo un estudio propio mentres traballaba con Universal Studios. Warrenton traballou no gui\u00f3n dalgunhas das s\u00faas cintas, mais o seu axudante Allen Watt foi o respons\u00e1bel da maior parte dos seus gui\u00f3ns. O fillo de Warrenton, Gilbert Warrenton, traballou como respons\u00e1bel da fotograf\u00eda en moitas das produci\u00f3ns da s\u00faa nai.\nWarrenton empezou a s\u00faa carreira como directora traballando principalmente con comedias, mais m\u00e1is adiante centrouse na rodaxe de pel\u00edculas especificamente dese\u00f1adas para o p\u00fablico infantil, \u00e1s que ela chamaba \"Filme for Little Ones\". \"Calling Linda\"\u00a0foi a primeira desas pel\u00edculas, rodada en 1916. Ao ano seguinte produciu e dirixiu \"The Bird's Christmas Carol\", a cal protagonizaba a actriz prodixio de catro anos de idade Mary Louise. \"The Bird's Christmas Carol\" era unha adaptaci\u00f3n ao cinema da novela de Kate Douglas Wiggin, que vendera m\u00e1is dun mill\u00f3n e medio de exemplares. M\u00e1is adiante Warrenton e Louise colaboraron nun bo n\u00famero de produci\u00f3ns. Debido \u00e1 s\u00faa reputaci\u00f3n traballando con actores infant\u00eds, Warrenton f\u00edxose co\u00f1ecida nos c\u00edrculos de Hollywood co apelativo de \"nai\".\nInfluencia social.\nEn certo xeito Warrenton foi pioneira na progresi\u00f3n da muller no mundo laboral profesional, e especialmente en Hollywood. Ademais de ser a \u00fanica muller directora con estudio propio, Warrenton converteu a s\u00faa propia casa en centro social para as mulleres de Hollywood, e foi clave para estabelecer dentro de Hollywood Film Company unha residencia permanente para as incont\u00e1beis mozas que traballaban como extras en Hollywood. Warrenton foi tam\u00e9n unha das catro persoas fundadoras do Hollywood Studio Club, ao cal pod\u00eda acceder calquera muller conectada cos estudios cinematogr\u00e1ficos.\nCarreira posterior aos Universal Studios.\nWarrenton iniciou a s\u00faa traxectoria con Universal Studios en 1912, mais cortou lazos coa compa\u00f1\u00eda en 1917, continuando coa rodaxe de pel\u00edculas xuven\u00eds como cineasta independente.\nWarrenton finalmente deixou Hollywood e ingresou no Conservatorio de M\u00fasica de San Diego, \u00e1 vez que dirix\u00eda unha compa\u00f1\u00eda cinematogr\u00e1fica composta por mulleres, tam\u00e9n localizada en San Diego (California).\nVida persoal.\nWarrenton tivo un fillo, o c\u00e1mara Gilbert Warrenton, e unha filla, Virginia Zimmerman, que casou cun m\u00e9dico de Os \u00c1nxeles."}
{"id": "415547", "revid": "23204", "url": "https://gl.wikipedia.org/wiki?curid=415547", "title": "Asepsia", "text": "Asepsia \u00e9 un termo m\u00e9dico que define o conxunto de m\u00e9todos aplicados para a conservaci\u00f3n da esterilidade. A presentaci\u00f3n e emprego correcto de roupa, instrumental, materiais e equipos est\u00e9riles, sen contaminalos en todo o procedemento cir\u00farxico co\u00f1\u00e9cese como asepsia. Tam\u00e9n se chama asepsia \u00e1 acci\u00f3n que se realiza \u00f3 limpar unha \u00e1rea determinada. Foi desenvolvida por Ernst von Bergmann, despois dos traballos de Joseph Lister na antisepsia, esterilizando non s\u00f3 o campo operatorio, sen\u00f3n tam\u00e9n os instrumentos, vestimentas e partes do corpo dos cirurxi\u00e1ns que estivesen en contacto co paciente. A asepsia cir\u00farxica consiste na esterilizaci\u00f3n completa e a ausencia total de bacterias nunha \u00e1rea."}
{"id": "415548", "revid": "98629", "url": "https://gl.wikipedia.org/wiki?curid=415548", "title": "Humorismo", "text": "O humorismo foi unha teor\u00eda sobre a constituci\u00f3n e funcionamento do corpo humano adoptada polos antigos m\u00e9dicos e fil\u00f3sofos gregos e romanos. Dos adiantos de Hip\u00f3crates, a teor\u00eda dos humores foi a concepci\u00f3n m\u00e1is com\u00fan do corpo humano mantida entre os m\u00e9dicos europeos at\u00e9 as pescudas m\u00e9dicas modernas do s\u00e9culo XIX.\nEsencialmente, esa teor\u00eda afirmaba que o corpo humano era cuberto con catro substancias b\u00e1sicas, chamadas os catro humores, os cales est\u00e1n equilibrados cando a persoa estaba sa. Todas as doenzas resultaban do exceso ou da deficiencia dun deses catro humores. Os catro humores eran identificados como bile negra, bile amarela, fleuma e sangue. Os grego e os romanos, e os establecementos m\u00e9dicos posteriores da Europa Occidental que adoptaban e adaptaban a filosof\u00eda m\u00e9dica cl\u00e1sica, cr\u00edan que cada un deses humores poder\u00edan aumentar e diminu\u00edr no corpo, dependendo da dieta e da actividade."}
{"id": "415549", "revid": "23204", "url": "https://gl.wikipedia.org/wiki?curid=415549", "title": "Jean-Louis Petit", "text": "Jean-Louis Petit, nado o 13 de marzo de 1674 e finado o 20 de abril de 1750, foi un cirurxi\u00e1n franc\u00e9s, reco\u00f1ecido por ser o inventor do torniquete. Foi un entusiasta da anatom\u00eda e recibiu un certificado de mestre en cirurx\u00eda en Par\u00eds en 1700. Converteuse en membro da Real Academia de Ciencias francesa en 1715, e foi nomeado director da Real Academia Francesa de Cirurx\u00eda polo rei cando foi creada en 1731. Adquiriu gran notoriedade debido \u00e1 s\u00faa habilidade e experiencia, grazas \u00f3s seus estudos de casos de hemorraxia, f\u00edstula lagrimal, a operaci\u00f3n no freo do pene, o seu tratado sobre as doenzas \u00f3seas e sobre todo polo seu tratado xeral sobre as operaci\u00f3ns cir\u00farxicas, no que traballou 12 anos e que foi terminado despois da s\u00faa morte por Fran\u00e7ois-Dominique Lesn\u00e9 (1722\u20141800)."}
{"id": "415550", "revid": "1505", "url": "https://gl.wikipedia.org/wiki?curid=415550", "title": "Historia da medicina", "text": "A historia da medicina\u00a0\u00e9 a p\u00f3la da historia dedicada \u00f3 estudo dos co\u00f1ecementos e pr\u00e1cticas m\u00e9dicas\u00a0\u00f3 longo do tempo.\nDesde as s\u00faas orixes, o ser humano tratou de explicar a realidade e os acontecementos transcendentais que nela te\u00f1en lugar como a vida, a morte ou a doenza.\nAs primeiras civilizaci\u00f3ns e culturas humanas basearon a s\u00faa pr\u00e1ctica m\u00e9dica en dous alicerces aparentemente opostos: un empirismo primitivo e de car\u00e1cter pragm\u00e1tico (aplicado fundamentalmente \u00f3 uso de herbas ou remedios obtidos da natureza) e unha medicina m\u00e1xico-relixiosa, que recorreu \u00f3s deuses para tentar comprender o inexplicable.\nCon Alcme\u00f3n de Crotona, no ano 500\u00a0a.\u00a0C., deuse inicio a unha etapa baseada na \"tekhn\u00e9\" (\u2018t\u00e9cnica\u2019), definida pola convicci\u00f3n de que a doenza se orixinaba por unha serie de fen\u00f3menos naturais susceptibles de ser modificados ou revertidos.\nEse foi o xerme da medicina moderno, a\u00ednda que \u00f3 longo dos seguintes dous milenios xurdir\u00e1n outras moitas correntes (mecanicismo, vitalismo...) e incorporaranse modelos m\u00e9dicos procedentes doutras culturas cunha longa tradici\u00f3n m\u00e9dica, como a chinesa.\nA finais do s\u00e9culo XIX, os m\u00e9dicos franceses Auguste B\u00e9rard e Adolphe Marie Gubler resum\u00edan o papel da medicina at\u00e9 ese momento: \u00abCurar poucas veces, aliviar a mi\u00fado, consolar sempre\u00bb.\nA medicina do s\u00e9culo XX, impulsada polo desenvolvemento cient\u00edfico e t\u00e9cnico, foise consolidando como unha disciplina m\u00e1is resolutiva, a\u00ednda que sen deixar de ser o froito sin\u00e9rxico das pr\u00e1cticas m\u00e9dicas experimentadas at\u00e9 ese momento: a medicina cient\u00edfica, baseada na evidencia, ap\u00f3iase nun paradigma fundamentalmente bioloxicista, pero admite e prop\u00f3n un modelo de sa\u00fade-doenza determinado por factores biol\u00f3xicos, psicol\u00f3xicos e socioculturais."}
{"id": "415552", "revid": "23204", "url": "https://gl.wikipedia.org/wiki?curid=415552", "title": "Teodora I", "text": "Teodora (en grego: \u0398\u03b5\u03bf\u03b4\u03ce\u03c1\u03b1), nada cara ao ano 500 e finada o 28 de xu\u00f1o de 548, foi emperatriz bizantina.\nTraxectoria.\nEsposa de Xustiniano I, gozou de gran popularidade e poder. Teodora \u00e9, quizais, a muller m\u00e1is influente e poderosa na historia do Imperio Bizantino, malia as s\u00faas orixes humildes. Algunhas fontes menci\u00f3nana como emperatriz reinante xunto con Xustiniano I, sendo correxente.\n\u00c9 santa na Igrexa ortodoxa, do mesmo xeito que o seu marido, e sendo o seu santo o 14 de novembro."}
{"id": "415553", "revid": "23204", "url": "https://gl.wikipedia.org/wiki?curid=415553", "title": "Teodora (esposa de Xustiniano)", "text": ""}
{"id": "415554", "revid": "98629", "url": "https://gl.wikipedia.org/wiki?curid=415554", "title": "Aecio de Amida", "text": "Aecio de Amida (en\u00a0, ), nado en\u00a0Amida, sueste da Anatolia\u00a0en\u00a0502 e finado en 575, foi un escritor e m\u00e9dico bizantino, especialmente distinguido pola s\u00faa grande erudici\u00f3n. Os historiadores non est\u00e1n de acordo sobre o per\u00edodo hist\u00f3rico en que viviu. \u00c9 descrito por alg\u00fans escritores como vivindo o s\u00e9culo IV; mais \u00e9 evidente, a partir dos seus propios traballos, que estivo en plena actividade a finais do s\u00e9culo V, ou comezos do VI, unha vez que se refire non s\u00f3 ao patriarca Cirilo de Alexandr\u00eda, que morreu en 444, mais tam\u00e9n a Pedro 'arquiatro' (o primeiro dos m\u00e9dicos), que poder\u00eda ser identificado co m\u00e9dico de Teodorico o Grande, a quen define como sendo un contempor\u00e1neo. El mesmo \u00e9 citado por Alexandre de Trales, que viviu probabelmente a mediados do s\u00e9culo VI. Era probabelmente cristi\u00e1n, o que talvez poida ser explicado, por ser confundido con Aecio de Antioqu\u00eda, un famoso ariano, que viviu no tempo do emperador Xuliano."}
{"id": "415555", "revid": "98629", "url": "https://gl.wikipedia.org/wiki?curid=415555", "title": "VI dinast\u00eda exipcia", "text": "A sexta dinast\u00eda de Exipto transcorre de c. 2345-2181\u00a0a.C. e \u00e9 considerada pola maior\u00eda dos exipt\u00f3logos como a derradeira etapa do Imperio Antigo de Exipto.\nFara\u00f3ns.\nOs fara\u00f3ns co\u00f1ecidos da Sexta Dinast\u00eda figuran na t\u00e1boa seguinte. Manet\u00f3n out\u00f3rgalle \u00e1 dinast\u00eda 203 anos de reinado desde Teti ata Nitocris, mentres que o Canon de Tur\u00edn asigna 181 anos de reinad, pero con tres fara\u00f3ns adicionais que rematan con Aba, descontando os reinados dos reis da Oitava Dinast\u00eda engadidos, isto red\u00facese a 155 anos de reinado. Esta estimaci\u00f3n var\u00eda entre estudosos e fontes. \nHistoria.\nManet\u00f3n escribe que estes fara\u00f3ns gobernaron dende Menfis, \"Mennefer\" en lingua exipcia, nome tomado da pir\u00e1mide de Unis que foi constru\u00edda pr\u00f3xima; os arque\u00f3logos concordan con Manet\u00f3n.\nEsta dinast\u00eda fundouna Teti, casado con \"Iput\", posiblemente filla do rei Unis da dinast\u00eda V. Outros membros notables desta dinast\u00eda foron Pepi II, \u00f3 que se lle asigna un reinado de 94 anos, o m\u00e1is longo na historia de Exipto; e a ra\u00ed\u00f1a \"Neithikert\", tam\u00e9n co\u00f1ecida como Nitocris polos escritores gregos, de quen alg\u00fans eruditos din que non s\u00f3 foi a primeira ra\u00ed\u00f1a acreditada do antigo Exipto, sen\u00f3n a primeira muller gobernante do mundo.\nDurante esta dinast\u00eda, organiz\u00e1ronse expedici\u00f3ns \u00e1s minas de turquesa en Uadi Maghara no Sina\u00ed, as\u00ed como \u00e1s de Uadi Hammamat e \"Hatnub.\" Dyedkara-Isesi enviou expedici\u00f3ns comerciais ao sur, at\u00e9 Punt, e \u00f3 norte at\u00e9 Biblos; Pepi I organizar\u00e1 campa\u00f1as, non soamente a estes lugares, tam\u00e9n chegar\u00e1n at\u00e9 Ebla, \u00f3 norte de Siria.\nDesta \u00e9poca d\u00e1tase un gravado de Asu\u00e1n, coa imaxe dun dromedario e o seu xinete, desmentindo que a chegada deste animal \u00f3 deserto do S\u00e1hara, procedente de Oriente, fose en \u00e9poca cristi\u00e1\nO co\u00f1ecemento da historia deste per\u00edodo ampl\u00edase m\u00e1is que cos reis anteriores, polas numerosas inscrici\u00f3ns biogr\u00e1ficas atopadas nas tumbas dos nobres. As\u00ed ouvimos falar dunha conspiraci\u00f3n fracasada contra Pepi I. Tam\u00e9n podemos ler unha carta escrita polo novo rei Pepi II, excitado porque unha das s\u00faas expedici\u00f3ns volv\u00eda cun anano danzante da \"terra do Yam\", localizada ao sur de Nubia.\nCronolox\u00eda da VI dinast\u00eda.\nCronolox\u00eda estimada polos seguintes exipt\u00f3logos: "}
{"id": "415556", "revid": "98629", "url": "https://gl.wikipedia.org/wiki?curid=415556", "title": "Cosm\u00e9tica", "text": "A cosm\u00e9tica \u00e9 unha \u00e1rea da ciencia farmac\u00e9utica e das ciencias qu\u00edmicas e bioqu\u00edmicas dedicada \u00e1 pescuda, desenvolvemento, elaboraci\u00f3n, produci\u00f3n, comercializaci\u00f3n e aplicaci\u00f3n de produtos cosm\u00e9ticos. Estuda os recursos de tratamento e embelecemento natural baseado no uso de produtos e substancias denominados xenericamente como\u00a0cosm\u00e9ticos de aplicaci\u00f3n externa e superficial.\nCaracter\u00edsticas.\nOs produtos cosm\u00e9ticos empr\u00e9ganse para o tratamento da pel, cabelo e unllas e tam\u00e9n o tratamento de p\u00e9s, mans, aplicaci\u00f3n de unllas artificiais, peiteados, lavado de cabelo, aplicaci\u00f3ns cosm\u00e9ticas, eliminaci\u00f3n de pelos, relaxamento capilar, as\u00ed como permanentes, perrucas e dese\u00f1o de cellas."}
{"id": "415557", "revid": "89787", "url": "https://gl.wikipedia.org/wiki?curid=415557", "title": "Exantema", "text": "Un exantema \u00e9 a aparici\u00f3n de erupci\u00f3ns cut\u00e1neas vermellas nunha rexi\u00f3n espec\u00edfica ou por todo o corpo causadas por infecci\u00f3ns ou efecto colateral de medicinas como a\u00a0penicilina. As causas m\u00e1is com\u00fans en nenos son v\u00edricas e bacterianas: xaramp\u00f3n, escarlatina, rub\u00e9ola, estafilococo, eritema infeccioso, ros\u00e9ola, varicela e enterovirus.\nPor definici\u00f3n, exantema \u00e9 a aparici\u00f3n de eritemas (manchas vermellas), p\u00e1pulas (elevaci\u00f3n da lesi\u00f3n) e \u00e1s veces p\u00fastulas (supuraci\u00f3n con pus) na pel. Este tipo de lesi\u00f3n pode ser \u00fanica ou m\u00faltiple e pode ocorrer s\u00f3 nunha rexi\u00f3n espec\u00edfica do corpo ou espallarse por todo o corpo."}
{"id": "415558", "revid": "197", "url": "https://gl.wikipedia.org/wiki?curid=415558", "title": "Litra", "text": "A litra (do grego antigo: \"\u03bb\u03af\u03c4\u03c1\u03b1\") foi unha moeda da Antiga Grecia e, paralelamente, unha unidade de medida de masa para a prata e o ouro, que se utilizou nas colonias gregas e, fundamentalmente, en Sicilia.\nHistoria.\nInicialmente, o peso dunha litra equival\u00eda \u00e1 terceira parte da libra romana (arredor de 109,15 gramos). Do mesmo xeito que suced\u00eda en Roma coa libra (como unidade de masa) e co \u00e1s (como unidade monetaria), a litra divid\u00edase en 12 onzas ou \"onkia \"(\"uncia\", no caso de Roma). As fracci\u00f3ns desta unidade eran: \"hexas\" (1/6 de litra ou d\u00faas \"onkia\"), \"tetras\" (1/4 ou tres \"onkia\"), \"trias\" (1/3 ou catro \"onkia\"), \"pentonkion\" (cinco \"onkia\") e \"hemilitron\" (1/2 litra ou seis \"onkia\").\nA litra corr\u00eda nas colonias sicilianas de Grecia con anterioridade \u00e1 dominaci\u00f3n romana, cun valor igual \u00e1 quinta parte do dracma. Nos per\u00edodos arcaico e cl\u00e1sico, a litra cu\u00f1ouse en prata cun peso de 0,85 gramos, parcticamente igual ao do \u00f3bolo, que ti\u00f1a unha proporci\u00f3n de 1:6 co dracma.\nDespois do dominio dos tiranos gregos da dinast\u00eda Dinom\u00e9nida (485-465 a. de C) en Siracusa, a litra cu\u00f1ouse en bronce cun peso de 16 g. Trat\u00e1base dunha emisi\u00f3n cun valor te\u00f3rico moi elevado en relaci\u00f3n ao seu peso, tendo en conta a relaci\u00f3n naquela \u00e9poca entre o valor do bronce e o da prata. Posteriormente, Dionisio I (405-367 a. de C.), para sufragar os gastos militares, dobrou por decreto o valor das moedas circulantes naquel momento.\nDurante o longo per\u00edodo de goberno de Dioniosio, emitiuse unha nova litra de bronce m\u00e1is pequena, cun peso de s\u00f3 8 gramos, que reproduce no anverso a cabeza de Atenea, \u00e1 maneira da moeda de Corinto, e no reversoa imaxe do hipocampo. A esa mesma serie pertence un dracma de 40 gramos coa cabeza de Atenea e, na parte posterior, unha estrela rodeada de golfi\u00f1os.\nAo longo do s\u00e9culo III a. de C., Roma emitiu litras e dobres litras de prata, as\u00ed como hemilitras de bronce, dentro das series de emisi\u00f3ns co\u00f1ecidas como romano-campanienses, en civersas cidades do sur de Italia e de Sicilia, seguindo o estilo e o sistema metrol\u00f3xico grego.\nNo s\u00e9culo III d. de C., o texto dos Evanxeos ap\u00f3crifos co\u00f1ecido como Feitos de Tom\u00e9, Xes\u00fas vende a Tom\u00e9 a un comerciante xudeu \"por tres litras de prata sen selar\".\nNo mundo xudeu antigo, no Talmud f\u00e1lase da litra como unha unidade de peso equivalente a 60 shekels (arredor de 354 gramos)."}
{"id": "415559", "revid": "27155", "url": "https://gl.wikipedia.org/wiki?curid=415559", "title": "Luc\u00e1nidos", "text": "Os luc\u00e1nidos (Lucanidae) son un grupo dunhas 1\u00a0200 especies de escaravellos que constit\u00faen unha familia, actualmente dividida en catro subfamilias. Algunhas especies chegan a medrar ata os 12\u00a0cm de longo, pero a maior\u00eda miden uns 5\u00a0cm. O m\u00e1is famoso deles en Galicia \u00e9 a vacaloura, que \u00e9 o insecto terrestre m\u00e1is grande de Europa.\nOs machos de moitas das especies te\u00f1en unhas distintivas mand\u00edbulas agrandadas que parecen cornamentas.\nO nome luc\u00e1nidos procede do nome da rexi\u00f3n de Lucania en Italia. Plinio o Vello decatouse de que Nigidius (erudito e pretor romano) chamaba \u00e1 vacaloura \"lucanus\" porque na rexi\u00f3n de Lucania era usada como amuleto.\nOs machos dos luc\u00e1nidos usan as s\u00faas mand\u00edbulas para loitar contra outros machos polos sitios de apareamento preferentes de forma parecida ao que fan os cervos. Tam\u00e9n poden loitar por comida, como secreci\u00f3ns de \u00e1rbores ou froitos en descomposici\u00f3n. Malia a s\u00faa aparencia medorenta, normalmente non son agresivos cos humanos.\nAs femias dos luc\u00e1nidos son normalmente m\u00e1is pequenas que os machos e con mand\u00edbulas moito menores, pero a\u00ednda sendo mand\u00edbulas m\u00e1is pequenas, son m\u00e1is poderosas ao morder que as dos machos. Cando son larvas, as femias poden distinguirse dos machos pola presenza de ovarios graxos de cor crema visibles a trav\u00e9s da pel \u00e1 altura dos dous terzos da lonxitude do animal no dorso.\nAs larvas alim\u00e9ntanse durante varios anos de madeira podre, pasando por tres estadios larvarios ata que finalmente pupan dentro dunha cela pupal constru\u00edda con cachos de madeira dos arredores e part\u00edculas do solo. No estadio larvario final, \"L3\", as larvas das especies m\u00e1is grandes, como \"Prosopocoilus giraffa\", poden ter o tama\u00f1o dun dedo humano.\nAlg\u00fans luc\u00e1nidos grandes son utilizados como mascotas no Xap\u00f3n. En Galicia os cornos da vacaloura eran utilizados tradicionalmente como amuletos.\nO tama\u00f1o dos cornos presenta variaci\u00f3ns entre os individuos machos, denominada relaci\u00f3n de escala ou alometr\u00eda est\u00e1tica. As condici\u00f3ns ambientais durante o desenvolvemento afectan o tama\u00f1o absoluto dos cornos, pero tam\u00e9n act\u00faan factores xen\u00e9ticos.\nOs luc\u00e1nidos son moi aprezados polos coleccionistas, e existe un comercio internacional, non sempre legal, con algunhas especies especialmente grandes ou vistosas. Na Pen\u00ednsula Ib\u00e9rica figuran na lista de especies a protexer.\nTaxonom\u00eda.\nA familia Lucanidae div\u00eddese nas seguintes subfamilias e tribos:"}
{"id": "415560", "revid": "89787", "url": "https://gl.wikipedia.org/wiki?curid=415560", "title": "Agencia Espa\u00f1ola de Cooperaci\u00f3n Internacional para el Desarrollo", "text": "A Axencia Espa\u00f1ola de Cooperaci\u00f3n Internacional para o Desenvolvemento, en castel\u00e1n \"Agencia Espa\u00f1ola de Cooperaci\u00f3n Internacional para el Desarrollo\" (AECID), \u00e9 unha Axencia Estatal de Espa\u00f1a, creada en novembro de 1988 como \u00f3rgano de xesti\u00f3n da pol\u00edtica espa\u00f1ola de cooperaci\u00f3n internacional para o desenvolvemento e dirixida \u00e1 loita contra a pobreza e o desenvolvemento humano sostible.\nEst\u00e1 adscrita ao Ministerio de Asuntos Exteriores e de Cooperaci\u00f3n de Espa\u00f1a a trav\u00e9s da Secretar\u00eda de Estado de Cooperaci\u00f3n Internacional y para Iberoam\u00e9rica y el Caribe (SECIPIC).\nA estrutura externa da AECID est\u00e1 formada por Oficinas de Cooperaci\u00f3n T\u00e9cnica (OTC), Centros Culturais (CC) e Centros de Formaci\u00f3n (CF), situados nos pa\u00edses onde desenvolve as s\u00faas actividades. En total, a Axencia ten m\u00e1is de mil traballadores, tanto na sede como nos seus centros no estranxeiro e est\u00e1 presente en 33 pa\u00edses."}
{"id": "415561", "revid": "23204", "url": "https://gl.wikipedia.org/wiki?curid=415561", "title": "Tenoch Huerta", "text": "Tenoch Huerta Mej\u00eda, m\u00e1is co\u00f1ecido simplemente como\u00a0Tenoch Huerta \u00e9 un actor mexicano nado en Cidade de M\u00e9xico. Apareceu nun bo n\u00famero de filmes en Latinoam\u00e9rica e Espa\u00f1a.\nApareceu no filme de\u00a0Cary Joji Fukunaga \"Sin nombre\"\u00a0intepretando o papel de Lil' Mago, o dirixente da Mara\u00a0Salvatrucha."}
{"id": "415562", "revid": "23204", "url": "https://gl.wikipedia.org/wiki?curid=415562", "title": "Tenoch Huerta Mej\u00eda", "text": ""}
{"id": "415563", "revid": "56817", "url": "https://gl.wikipedia.org/wiki?curid=415563", "title": "Modulador selectivo do receptor de estr\u00f3xeno", "text": "En farmacolox\u00eda, un modulador selectivo dos receptores de estr\u00f3xeno\u00a0(co\u00f1ecido tam\u00e9n polo acr\u00f3nimo MSRE ou en ingl\u00e9s SERM) \u00e9 un composto que se une \u00f3s receptores estrox\u00e9nicos das c\u00e9lulas, simulando a actividade dos estr\u00f3xenos en certos tecidos, mentres que inhiben a s\u00faa acci\u00f3n noutros. Alg\u00fans elementos desta clase de f\u00e1rmacos utiliz\u00e1ronse clinicamente durante d\u00e9cadas e recentemente demostrouse a s\u00faa especificidade tisular. A maior parte son compostos non esteroides con estrutura terciaria, o que lles permite interactuar co receptor estrox\u00e9nico para poder equiparar os efectos do estr\u00f3xeno sobre alg\u00fans tecidos, mentres manifestan efectos antiestrox\u00e9nicos sobre outros.\nClasificaci\u00f3n.\nExisten unha gran cantidade de medicamentos con propiedades para interactuar selectivamente sobre os receptores estrox\u00e9nicos. Para facilitar o seu estudo, foron catalogados en catro grupos:"}
{"id": "415564", "revid": "27155", "url": "https://gl.wikipedia.org/wiki?curid=415564", "title": "Bifosfonato", "text": "Os bifosfonatos son un grupo de medicamentos utilizados para a prevenci\u00f3n e o tratamento de doenzas con resorci\u00f3n \u00f3sea, como a osteoporose e o cancro con met\u00e1stase\u00a0\u00f3sea, sexa este con ou sen hipercalcemia, asociadas \u00f3\u00a0cancro de mama e de pr\u00f3stata. Tam\u00e9n se prescriben na enfermidade de Paget e noutras alteraci\u00f3ns que provocan fraxilidade \u00f3sea, como a doenza renal cr\u00f3nica tratada con di\u00e1lese. A\u00ednda que son moi eficaces, nos \u00faltimos anos constatouse un aumento no n\u00famero de casos cl\u00ednicos nos que o uso dos bisfosfonatos se relaciona coa osteonecrose dos maxilares; por iso, o odont\u00f3logo debe de estar moi alerta sobre as posibles complicaci\u00f3ns nos pacientes que os toman. Neste senso, \u00e9 fundamental a colaboraci\u00f3n co onc\u00f3logo e o cirurxi\u00e1n maxilofacial, naqueles pacientes en tratamento con bisfosfonatos, e tomar as medidas necesarias para a prevenci\u00f3n da osteonecrose, tales como o control de carie, o emprego de pr\u00f3tese atraum\u00e1ticas na zona lingual e evitar os tratamentos periodontais invasivos e implantes."}
{"id": "415565", "revid": "109216", "url": "https://gl.wikipedia.org/wiki?curid=415565", "title": "P\u00edlula de proxest\u00e1xeno s\u00f3", "text": "As p\u00edlulas de proxest\u00e1xeno s\u00f3 ou p\u00edlulas de proxestina soa (PPS) son p\u00edlulas anticonceptivas que conte\u00f1en soamente proxest\u00e1xeno sint\u00e9tico (proxestina) e non conte\u00f1en estr\u00f3xeno. Co\u00f1\u00e9cese coloquialmente como a minip\u00edlula.\nA\u00ednda que ditas p\u00edlulas son \u00e1s veces chamadas \"p\u00edlulas de proxesterona soa\", estas en realidade non conte\u00f1en proxesterona, sen\u00f3n un dos varios compostos quimicamente relacionados, dos cales existen diversas formulaci\u00f3ns anticonceptivas. \u00dasase como alternativa para mulleres sensibles \u00f3 estr\u00f3xeno.\nEficacia e efectividade.\nA efectividade te\u00f3rica \u00e9 semellante \u00e1 da p\u00edlula anticonceptiva oral combinada (PAOC). Por\u00e9n, esta p\u00edlula t\u00f3mase continuamente sen interrupci\u00f3ns entre paquetes, e as p\u00edlulas de proxest\u00e1xeno s\u00f3 tradicionais deben tomarse nun tempo moito m\u00e1is estrito todos os d\u00edas (dentro de 3 horas vs. as 12 horas das PAOC). Por\u00e9n, nalg\u00fans pa\u00edses, a p\u00edlula de proxest\u00e1xeno s\u00f3 'Cerazette' ten unha xanela aprobada de 12 horas. A eficacia \u00e9, polo tanto, dependente do cumprimento do usuario."}
{"id": "415566", "revid": "27155", "url": "https://gl.wikipedia.org/wiki?curid=415566", "title": "Luc\u00e1nido", "text": ""}
{"id": "415567", "revid": "27155", "url": "https://gl.wikipedia.org/wiki?curid=415567", "title": "Lucanidae", "text": ""}
{"id": "415568", "revid": "98629", "url": "https://gl.wikipedia.org/wiki?curid=415568", "title": "Xir\u00ednidos", "text": "Os xir\u00ednidos (Gyrinidae) son unha familia de escaravelos acu\u00e1ticos que adoitan nadar na superficie da auga cando est\u00e1n tranquilos, a\u00ednda que se mergullan baixo a auga cando se senten ameazados. Te\u00f1en o h\u00e1bito de nadar rapidamente en c\u00edrculos cando est\u00e1n alarmados. Outra caracter\u00edstica peculiar \u00e9 que te\u00f1en os ollos divididos, o que se cre lles permite ver tanto por debaixo coma por riba da auga. A familia comprende unhas 700 especies existentes en todo o mundo, distribu\u00eddos en 15 x\u00e9neros, xunto con algunhas especies f\u00f3siles. A maior\u00eda das especies son moi similares en aspecto xeral, a\u00ednda que var\u00edan en tama\u00f1o desde os 3\u00a0mm aos 18\u00a0mm de lonxitude. Adoitan ser aplanados e arredondados, con forma elipsoidal, coas patas e outros ap\u00e9ndices que se axustan ben \u00e1 s\u00faa superficie hidrodin\u00e1mica.\nTaxonom\u00eda.\nOs Gyrinidae xeralmente son considerados unha familia dentro de Adephaga, pero est\u00e1n en marcha moitas investigaci\u00f3ns para esclarecer as relaci\u00f3ns tanto dentro de Adephaga coma dentro de Coleoptera en xeral. Dentro de Adephaga hai bastante confusi\u00f3n tam\u00e9n, e hai varias propostas rivais en discusi\u00f3n; por exemplo, alg\u00fans autores consideran que os Gyrinidae est\u00e1n estreitamente relacionados con familias como os Dytiscidae e outras familias de escaravellos acu\u00e1ticos predadores, mentres que outras an\u00e1lises indican que Gyrinidae \u00e9 un grupo irm\u00e1n do resto dos Adephaga. Algunhas das familias de Adephaga parecen ser polifil\u00e9ticas, polo que haber\u00e1 que esperar para facer unha estrutura clad\u00edstica definitiva a que se fagan an\u00e1lises de \u00e1cidos nucleicos m\u00e1is avanzadas.\nDescrici\u00f3n.\nOs xir\u00ednidos son moi distinguibles pola s\u00faa sorprendente forma de nadar, describindo xiros. A s\u00faa coloraci\u00f3n non \u00e9 rechamante e son dif\u00edciles de ver cando est\u00e1n quietos ou baixo a auga. Por\u00e9n, a maior\u00eda das especies est\u00e1n ben coloreadas cun brillo sombr\u00edo de gris aceiro ou bronce. O seu tegumento est\u00e1 finamente esculpido con pequenos buratos; \u00e9 duro e el\u00e1stico e produce unha capa externa de cera repelente da auga, que \u00e9 constantemente renovada. Entre outras funci\u00f3ns, a capa lubricante e o perfil liso do corpo fan que sexan moi dif\u00edciles de soster se son capturados, xa que esvaran entre os dedos.\nAs s\u00faas antenas son pouco com\u00fans nos escaravellos, xa que son curtas e gordas, e situadas por riba do nivel da auga. Os ollos compostos te\u00f1en a particularidade de estar divididos nunha parte superior que est\u00e1 por riba do nivel da auga cando o escaravello est\u00e1 aboiando pasivamente, e unha parte inferior que est\u00e1 por debaixo do nivel da auga. Neste aspecto lembran os ollos divididos horizontalmente dos peixes \"Anableps\", que tam\u00e9n viven na superficie da auga. As patas medias e a\u00ednda m\u00e1is as traseiras est\u00e1n adaptadas para nadar: est\u00e1n moi aplanadas e beireadas de sedas que se dobran para axudar \u00e1 acci\u00f3n da nataci\u00f3n. Ao contrario, as patas dianteiras son longas e adaptadas a agarrar a comida ou presas. Nos machos os tarsos anteriores te\u00f1en ventosas, que se utilizan para suxeitar a escorregadiza femia durante o apareamento.\nAdaptaci\u00f3ns morfol\u00f3xicas e de comportamento.\nOs Gyrinidae son preferentemente nadadores de superficie. Realizan xiros sorprendentes e r\u00e1pidos para nadar e para o seu comportamento gregario. A maior\u00eda das especies tam\u00e9n poden voar ben, incluso levantan o voo desde a auga se \u00e9 necesario. A combinaci\u00f3n das d\u00faas cousas constit\u00fae unha estratexia de supervivencia que lles axuda a evitar a predaci\u00f3n e aproveitar as oportunidades de apareamento. En xeral os adultos ocupan \u00e1reas nas que a auga fl\u00fae constantemente pero non moi r\u00e1pido, como en pequenos r\u00e1pidos e estreitamentos en regatos lentos. Tales lugares proporcionan unha boa subministraci\u00f3n de detritos flotantes e insectos ou outros pequenos animais que caeron na corrente e loitan por salvarse.\nAs posici\u00f3ns que ocupan os individuos nun grupo est\u00e1n determinadas por diversos factores, que se cre incl\u00faen a fame, o sexo, a especie, a temperatura da auga, a idade, o nivel de parasitos e de estr\u00e9s. Est\u00e1n realiz\u00e1ndose investigaci\u00f3ns sobre o seu comportamento enfocadas a estudar a importancia da defensa qu\u00edmica en relaci\u00f3n coa s\u00faa posici\u00f3n no grupo. Ditos estudos interesan en nanotecnolox\u00eda porque o movemento dos escaravellos se espera que sirva para saber como deber\u00edan coordinar os seus movementos grupos de robots.\nEn particular, os escaravellos te\u00f1en soluci\u00f3ns de compromiso de comportamento que afectan as s\u00faas preferencias de posici\u00f3n dentro do grupo. Por exemplo, os escaravellos relativamente famentos sit\u00faanse no exterior do grupo, onde hai menos competici\u00f3n para buscar comida pero maior risco de encontrarse con predadores. Os machos \u00e9 m\u00e1\u00eds probable encontralos no exterior dos grupos (a\u00ednda que o agrupamento non \u00e9 relevante para o comportamento de apareamento nesta familia). O aforro de enerx\u00eda que poden facer os escaravellos por axustar axeitadamente as s\u00faas posici\u00f3ns dentro do grupo \u00e9 importante cando os individuos nadan contra a corrente dun regato. Ao nadaren detr\u00e1s doutros escaravellos poden aproveitar as pequenas correntes de arrastre cara a adiante creadas polo movemento dos outros. A determinaci\u00f3n de situarse adiante ou atr\u00e1s nun grupo vese afectada dunha maneira complexa por unha combinaci\u00f3nn de factores como a velocidade da auga, sexo e tipo de predador (ave ou peixe) que o escaravello observou m\u00e1is recentemente.\nOs escaravellos adultos transportan unha burbulla de aire atrapada baixo os seus \u00e9litros. Isto perm\u00edtelles mergullarse e nadar en auga ben oxixenada durante per\u00edodos indefinidos se for necesario. O mecanismo \u00e9 sofisticado e equivale ao que se chama unha branquia f\u00edsica. Por\u00e9n, na pr\u00e1ctica, as s\u00faas adaptaci\u00f3ns ecol\u00f3xicas est\u00e1n dirixidas a que os adultos busquen prea e cacen na superficie da auga, polo que raramente permanecen moito tempo baixo a auga. As larvas te\u00f1en pares de branquias traqueais plumosas en cada un dos primeiros oitos segmentos abdominais.\nXeralmente os xir\u00ednidos po\u00f1en os ovos baixo a auga, adheridos a plantas acu\u00e1ticas, normalmente en ringleiras. As larvas, igual que os adultos, son predadores activos, maiormente habitantes bent\u00f3nicos dos leitos dos r\u00edos e sobre plantas acu\u00e1ticas. Te\u00f1en longas patas tor\u00e1cicas con pares de garras. As s\u00faas mand\u00edbulas son curvadas, bicudas, e perforadas cunha canle succionadora. Nisto lembran as larvas de moitos outros escaravellos acu\u00e1ticos predadores, como os Dytiscidae. As larvas pupan nun casulo que tam\u00e9n est\u00e1 adherido a plantas acu\u00e1ticas."}
{"id": "415569", "revid": "27155", "url": "https://gl.wikipedia.org/wiki?curid=415569", "title": "Xir\u00ednido", "text": ""}
{"id": "415570", "revid": "27155", "url": "https://gl.wikipedia.org/wiki?curid=415570", "title": "Gyrinidae", "text": ""}
{"id": "415572", "revid": "5863", "url": "https://gl.wikipedia.org/wiki?curid=415572", "title": "Acetato de medroxiproxesterona", "text": "O 17-acetato de medroxiproxesterona (tam\u00e9n co\u00f1ecido como acetato de medroxiproxesterona ou MPA, do ingl\u00e9s: medroxyprogesterone acetate, dispo\u00f1ible baixo a marca comercial \"Depo Provera\") \u00e9 unha proxestina, unha variante sint\u00e9tica da hormona humana proxesterona. Util\u00edzase como un anticonceptivo, en terapia de substituci\u00f3n hormonal e para o tratamento de endometriose\u00a0como tam\u00e9n varias outras indicaci\u00f3ns. Tam\u00e9n pode ser prescrita en terapias de substituci\u00f3n hormonal en transexuais home-a-muller.\nO MPA \u00e9 un derivado m\u00e1is potente do seu proxenitor alcol medroxiproxesterona. Mentres que a medroxiproxesterona \u00e9 algunhas veces usada como un sin\u00f3nimo de 17-acetato de medroxiproxesterona, o que normalmente se administra \u00e9 17-acetato de medroxiproxesterona e non medroxiproxesterona.\nEfecto.\nA inxecci\u00f3n esta dese\u00f1ada para permanecer no corpo da muller por un lapso de 3 meses. Os activos da inxecci\u00f3n inhiben no cerebro a actividade hormonal que estimula os ovarios para que liberen un ovo cada mes, de modo que non se dea o embarazo. As aplicaci\u00f3ns deben ser precisas cada tres meses. \u00d3\u00a0abandonar a inxecci\u00f3n, a fertilidade recup\u00e9rase rapidamente.\nSeguridade.\nA Depo-Provera \u00e9 un dos m\u00e9todos anticonceptivos hormonais m\u00e1is efectivos, cunha seguridade de 99%, comparado \u00e1s p\u00edlulas orais e \u00e1 ligadura de trompas."}
{"id": "415573", "revid": "23204", "url": "https://gl.wikipedia.org/wiki?curid=415573", "title": "Depo Provera", "text": ""}
{"id": "415574", "revid": "98629", "url": "https://gl.wikipedia.org/wiki?curid=415574", "title": "Sistema intrauterino", "text": "O sistema intrauterino (SIU) ou dispositivo intrauterino (DIU) con proxest\u00e1xeno \u00e9 un dispositivo de contracepci\u00f3n hormonal que \u00e9 colocado no \u00fatero. Un SIU ten un cilindro con hormonas que libera unha proxestina chamada levonorxestrel. Un exemplo de SIU \u00e9 o Mirena. Util\u00edzase para o control da natalidade, os per\u00edodos menstruais abondosos e para previr a acumulaci\u00f3n excesiva do revestimento do \u00fatero naquelas que reciben terapia de substituci\u00f3n de estr\u00f3xenos. \u00c9 unha das formas m\u00e1is efectivas de anticoncepci\u00f3n cunha taxa de fracaso anual de arredor do 0,2%. O dispositivo col\u00f3case no \u00fatero e dura de tres a cinco anos. Despois da eliminaci\u00f3n, a fertilidade volve axi\u00f1a.\nOs efectos secundarios incl\u00faen per\u00edodos irregulares, quistes ov\u00e1ricos benignos, dor p\u00e9lvica e depresi\u00f3n. En raras ocasi\u00f3ns pode ocorrer unha perforaci\u00f3n uterina. Non se recomenda o seu uso durante o embarazo, pero \u00e9 seguro coa lactaci\u00f3n. O DIU con proxest\u00e1xeno \u00e9 un tipo de anticoncepci\u00f3n reversible de acci\u00f3n prolongada. Funciona \u00f3 espesar a mucosidade na abertura do colo uterino, detendo a acumulaci\u00f3n do revestimento do \u00fatero e, ocasionalmente, evitando a ovulaci\u00f3n.\nO DIU con levonorxestrel aprobouse por vez primeira para uso m\u00e9dico en 1990 en Finlandia e nos Estados Unidos en 2000. Est\u00e1 na Lista de Medicamentos Esenciais da Organizaci\u00f3n Mundial da Sa\u00fade, os medicamentos m\u00e1is efectivos e seguros que se precisan nun sistema de sa\u00fade. O custo grosista no mundo en desenvolvemento \u00e9 de preto de 122,46 d\u00f3lares cada un. No Reino Unido costan \u00f3 NHS arredor de 88 libras. Nos Estados Unidos custan arredor de US $ 844,00. M\u00e1is de 120 pa\u00edses aprobaron o dispositivo e \u00fasano m\u00e1is de 10 mill\u00f3ns de mulleres."}
{"id": "415575", "revid": "23204", "url": "https://gl.wikipedia.org/wiki?curid=415575", "title": "DIU hormonal", "text": ""}
{"id": "415576", "revid": "27155", "url": "https://gl.wikipedia.org/wiki?curid=415576", "title": "Fosfoinos\u00edtido 3-quinase", "text": "O\u00a0fosfoinos\u00edtido 3-quinase\u00a0(tam\u00e9n chamado PI 3-quinases ou PI3K ou P110\u03b4), son unha familia de enzimas quen de fosforilar o grupo hidroxilo da posici\u00f3n 3' do anel inositol das mol\u00e9culas chamadas en conxunto fosfatidilinositol -enzima que en humanos est\u00e1 codificada polo xene PIK3CD-.\nClasificaci\u00f3n.\nA familia de enzimas\u00a0fosfoinos\u00edtido 3-quinase est\u00e1 dividida en tres clases numeradas con n\u00fameros romanos, con funci\u00f3ns espec\u00edficas en cada clase.\nClase I.\nAs PI3K Clase I son mol\u00e9culas heterodim\u00e9ricas presentes en humanos, compostas por unha subunidade regulatoria e outra catal\u00edtica. Subdiv\u00eddense\u00a0en subgrupos IA e IB. Esta divisi\u00f3n bas\u00e9ase nas semellanzas da s\u00faa secuencia. O nome recomendado para esta clase de enzimas \u00e9 fosfatidilinositol-4,5-bisfosfato 3-kinasa, te\u00f1en o n\u00famero EC 2.7.1.153 e catalizan a reacci\u00f3n:\nAs do subgrupo IA te\u00f1en unha de cinco posibles subunidades regulatorias chamadas p85\u03b1, p55\u03b1, p50\u03b1, p85\u03b2 ou p55\u03b3, a cal est\u00e1 unida a unha das subunidades catal\u00edticas chamadas p110\u03b1 (PIK3CA), \u03b2 (PIK3CB), \u03b4 (PIK3CD) ou \u03b3 (PIK3CG) (reciben a numeraci\u00f3n polo seu peso molecular duns 110 kDa). As primeiras tres subunidades regulatorias son isoformas do mesmo xene PIK3R1, mentres que as outras d\u00faas subunidades regulatorias son expresadas por outros xenes (PIK3R2 e PIK3R3). En tanto que as subunidades p100\u03b1 e expr\u00e9sanse en todas as c\u00e9lulas, a subunidade catal\u00edtica p110\u03b4 expr\u00e9sase en leucocitos e suxeriuse que puido evolucionar en paralelo co sistema inmune innato.\nNo caso do sub-grupo IB as PI3K est\u00e1n compostas por unha sub-unidade regulatoria p101 (PIK3R5) e unha subunidade catal\u00edtica p110\u03b3, codificadas por s\u00f3 un xene cada unha. A maior\u00eda das investigaci\u00f3ns das PI 3-quinases enfoc\u00e1ronse na clase I.\nClase II.\nAs PI 3-quinases Clase II e III difiren das da Clase I en estrutura e funci\u00f3n. As quinases da Clase II te\u00f1en tres isozimas catal\u00edticas (C2\u03b1 PIK3C2A, C2\u03b2 PIK3C2B, e C2\u03b3 PIK3C2G). O nome recomendado para esta clase de enzimas \u00e9 fosfatidilinositol-4-fosfato 3-kinasa, te\u00f1en o n\u00famero EC 2.7.1.154 e catalizan a reacci\u00f3n:\nA diferenza das Clases I e III, non te\u00f1en subunidades proteicas regulatorias. Estas enzimas catalizan a produci\u00f3n de PI(3)P a partir de fosfoinositol, poden tam\u00e9n sintetizar PI(3,4)P2 de PI(4)P. Por\u00e9n, non se co\u00f1ece se te\u00f1en algunha funci\u00f3n no sistema inmune. As isoformas C2\u03b1 e C2\u03b2 expr\u00e9sanse en varias c\u00e9lulas do corpo, mentres que a C2\u03b3 est\u00e1 limitada \u00e1 s\u00faa expresi\u00f3n \u00f3s hepatocitos. A caracter\u00edstica distintiva da PI3K Clase II \u00e9 o dominio chamado C2 no extremo C-terminal. Este \u00e9 un dominio que carece do amino\u00e1cido estrutural cr\u00edtico Asp que coordina a uni\u00f3n de Ca2+, suxerindo que a Clase II \u00fanese a l\u00edpidos de maneira independente do Ca2+.\nClase III.\nAs PI3-K Clase III son moi semellantes \u00e1 Clase II en que favorecen a produci\u00f3n de PI(3)P de fosfoinositol, pero son m\u00e1is similares \u00e1 estrutura da Clase I. O nome recomendado para esta clase de encimas \u00e9 fosfatidilinositol 3-kinasa, te\u00f1en o n\u00famero EC 2.7.1.137 e catalizan a reacci\u00f3n:\nson heterod\u00edmeros dunha subunidade catal\u00edtica (PIK3C3) e unha regulatoria p150 (PIK3R4). A Clase III parece estar principalmente involucrada no tr\u00e1fico de prote\u00ednas e ves\u00edculas. Hai evidencias de que son quen de contribu\u00edr \u00e1 efectividade de varios procesos de importancia en c\u00e9lulas inmunes, como a fagocitose."}
{"id": "415577", "revid": "23204", "url": "https://gl.wikipedia.org/wiki?curid=415577", "title": "Gran Premio de Australia de 1998", "text": "O Gran Premio de Australia de 1998 foi unha carreira de motor de F\u00f3rmula Un celebrada o 8 de marzo de 1998 en Melbourne. Foi a primeira carreira do Campionato Mundial de F\u00f3rmula Un de e a 63\u00aa carreira na historia combinada do Gran Premio de Australia que data do 100 Miles Road Race de 1928. A carreira disputada en 58 voltas ao circu\u00edto de 5\u00b43 quil\u00f3metros foi a sexta vez que se celebrarou no Albert Park, usado por primeira vez en 1953 e a terceira desde que o novo circu\u00edto acolleu a carreira en 1996.\nA carreira ga\u00f1ouna Mika H\u00e4kkinen no McLaren - Mercedes por diante do seu compa\u00f1eiro de equipo David Coulthard en circunstancias controvertidas. O pilto de Williams Heinz-Harald Frentzen terminou en terceiro lugar. A carreira tam\u00e9n representou a primeira vitoria para o fabricante de pneum\u00e1ticos xapon\u00e9s Bridgestone na F\u00f3rmula Un e a primeira carreira desde o Gran Premio do Canad\u00e1 de 1991 non ga\u00f1ada por Goodyear. Johnny Herbert anotou o seu \u00fanico punto da tempada.\nResumo da carreira.\nOs McLarens de Mika H\u00e4kkinen e David Coulthard fixeron boas sa\u00eddas desde a primeira fila da grella, pero o Ferrar de Michael Schumacher, que comezou a terceiro lugar, tam\u00e9n tivo unha boa sa\u00edda e intentou superar o segundo lugar de Coulthard. O piloto de Ferrari quedou co McLarens, pero retirouse na 6\u00aa volta cando fallou o seu motor. Este entregou o terceiro lugar ao Williams de Jacques Villeneuve, que era perseguido polo Benetton de Giancarlo Fisichella.\nLogo da primeira rolda de paradas en boxes, Villeneuve atopouse detr\u00e1s do seu compa\u00f1eiro de equipo Heinz-Harald Frentzen, Eddie Irvine e Fisichella de Ferrari. Fisichella puido pasar a Frentzen pola terceira posici\u00f3n, pero despois retirouse por unha falla mec\u00e1nica, deixando a Frentzen para terminar xusto por diante do Ferrari de Eddie Irvine que xogara cunha estratexia de parada \u00fanica. Villeneuve foi dobrado pouco despois polos McLaren, pero a\u00ednda as\u00ed logrou terminar en quinto lugar.\nNa volta 36, \u200b\u200bH\u00e4kkinen entrou aos pits de xeito inesperado, aparentemente logo dunha chamada pola radio. Pilotou directamente polo pitlane e volveu a carreira sen parar, pero perdeu o primeiro posto co seu compa\u00f1eiro de equipo Coulthard. En 2007, o xefe de McLaren Ron Dennis afirmou que algu\u00e9n accedeu ao sistema de radio do equipo:\n\"Non manipulamos Grandes Premios nin os manipulamos, salvo que houbese algunha circunstancia excepcional, que ocorreu no Gran Premio de Australia de 1998, cando algu\u00e9n accedeu \u00e1 nosa radio e instru\u00edu a Mika H\u00e4kkinen a entrar nos pits\".\nUnhas voltas antes do final da carreira, Coulthard deixou que H\u00e4kkinen o adiantase na recta principal. ambos ti\u00f1an un acordo previo \u00e1 carreira polo que o piloto que lideraba na primeira curva ga\u00f1ar\u00eda a carreira, se estivese en condici\u00f3ns de facelo. David Coulthard e o equipo de McLaren foron moi criticados. A situaci\u00f3n en torno a Coulthard permitindo adiantar a H\u00e4kkinen acabar\u00eda por chegar ao Consello Mundial do Automobilimo. O veredicto foi que \"calquera acto futuro prexudicial para os intereses da competici\u00f3n ser\u00eda severamente castigado de acordo co artigo 151c do C\u00f3digo Internacional de Deportes\". As \"ordes de equipo\" continuaron sendo pol\u00e9micas na F\u00f3rmula Un e foron proscritas tras os acontecementos do Gran Premio de Austria de 2002, pero volveron a permitirse despois do Gran Premio de Alema\u00f1a de 2010. Frentzen logrou o terceiro posto para Williams. A carreira foi a primeira vitoria para o fabricante de pneum\u00e1ticos Bridgestone logo de entrar na F\u00f3rmula Un un ano antes.\nTras a conclusi\u00f3n da carreira, o presidente da Grand Prix Corporation de Australia, Ron Walker, presentou unha queixa oficial ante a FIA de como as acci\u00f3ns do equipo McLaren decidiron a carreira para H\u00e4kkinen."}
{"id": "415578", "revid": "23204", "url": "https://gl.wikipedia.org/wiki?curid=415578", "title": "PI3K", "text": ""}
{"id": "415579", "revid": "56817", "url": "https://gl.wikipedia.org/wiki?curid=415579", "title": "AKT1", "text": "AKT1, do ingl\u00e9s V-akt murine thymoma viral oncogene homolog 1, \u00e9 unha enzima que en humanos \u00e9 codificada polo xene AKT1.\nA prote\u00edna quinase serina/treonina codificada polo xene AKT1 est\u00e1 cataliticamente inactiva en fibroblastos privados de soro e en fibroblastos imortalizados. AKT1 e o ATK2 son activados por factores de crecemento derivados de plaquetas. A activaci\u00f3n \u00e9 r\u00e1pida e espec\u00edfica, non sendo anulada por mutaci\u00f3ns no dominio de homolox\u00eda a plecstrina da AKT1. Foi demostrado que a activaci\u00f3n ocorre a trav\u00e9s do Fosfoinos\u00edtido 3-quinase.\nNo sistema nervioso en desenvolvemento, o AKT \u00e9 un mediador cr\u00edtico da supervivencia neuronal inducida por factores de crecemento. Os factores de crecemento poden suprimir a apoptose dunha maneira independente de transcrici\u00f3n, por activaci\u00f3n da quinase serina/treonina AKT1, que despois fosforila e inactiva compo\u00f1entes da apoptose.\nM\u00faltiples variantes de transcriptos, que sufriron \"splicing\" alternativo, foron encontrados para este xene."}
{"id": "415580", "revid": "54334", "url": "https://gl.wikipedia.org/wiki?curid=415580", "title": "Receptor de estr\u00f3xeno", "text": "Denom\u00ednase receptor de estr\u00f3xeno un grupo de receptores celulares que son activados principalmente pola hormona denominada 17\u03b2-estradiol, o estr\u00f3xeno m\u00e1is potente. Describ\u00edronse dous tipos de receptores de estr\u00f3xeno: ER, que \u00e9 un membro da familia dos receptores nucleares, e o receptor de estr\u00f3xeno acoplado a prote\u00ednas G GPR30 (GPER), que pertence \u00e1 familia de receptores acoplados a prote\u00ednas G. Por\u00e9n, e de forma xeral, cando se fala de \"Receptor de estr\u00f3xenos\" faise referencia \u00f3s do primeiro tipo, \u00e9 dicir, \u00f3s pertencentes \u00e1 familia dos receptores nucleares, que ser\u00e1n tratados neste artigo.\nA principal funci\u00f3n do receptor de estr\u00f3xeno \u00e9 a de actuar como factor de transcrici\u00f3n que se une \u00f3\u00a0ADN co fin de regular a expresi\u00f3n x\u00e9nica. Por\u00e9n, o receptor de estr\u00f3xeno presenta funci\u00f3ns adicionais independentes da uni\u00f3n a ADN.\nProte\u00f3mica.\nExisten d\u00faas formas diferentes do receptor de estr\u00f3xeno, normalmente referidas como as formas \u03b1 e \u03b2, \u00e1mbalas d\u00faas codificadas por xenes diferentes e independentes (ESR1 e ESR2 respectivamente). A conformaci\u00f3n activada do receptor de estr\u00f3xeno forma un d\u00edmero e, posto que \u00e1mbalas variantes son coexpresadas en diversos tipos de c\u00e9lulas, os receptores poden formar homod\u00edmeros do tipo ER\u03b1 (\u03b1\u03b1) ou ER\u03b2 (\u03b2\u03b2), ou heterod\u00edmeros do tipo ER\u03b1\u03b2 (\u03b1\u03b2). Os receptores de estr\u00f3xeno \u03b1 e \u03b2 amosan unha significativa similitude de secuencia, e ambos comp\u00f3\u00f1ense de sete dominios \nDescrib\u00edronse diversas isoformas do receptor de estr\u00f3xeno obtidas mediante \"splicing alternativo\", concretamente at\u00e9 3 formas do ER\u03b1 e 5 formas do ER\u03b2. As isoformas do receptor ER\u03b2 poden transactivar a transcrici\u00f3n unicamente cando se forma un heterod\u00edmero co receptor funcional ER\u03b21 de 59 kDa. O receptor ER\u03b23 foi detectado nos test\u00edculos a elevadas concentraci\u00f3ns. \nEn peixes, pero non en humanos, describiuse outra forma denominada receptor de estr\u00f3xeno gamma (ER\u03b3).\nLigandos.\nOs compostos que se poden unir (ligandos) ao receptor de estr\u00f3xeno poden ser:"}
{"id": "415581", "revid": "23204", "url": "https://gl.wikipedia.org/wiki?curid=415581", "title": "Receptores de estr\u00f3xeno", "text": ""}
{"id": "415582", "revid": "23204", "url": "https://gl.wikipedia.org/wiki?curid=415582", "title": "HER2/neu", "text": "O HER2/neu, co\u00f1ecido tam\u00e9n como ErbB2 e designado como c\u00famulo de diferenciaci\u00f3n CD340 e p185, \u00e9 un protooncoxene\u00a0localizado no brazo grande do cromosoma 17, concretamente na rexi\u00f3n 17q21.1. O seu c\u00f3digo \u00e9 ERBB2 ERBB2. Codifica unha glicoprote\u00edna de 185 kDa con actividade tirosina quinasr\u00a0no seu dominio intracitos\u00f3lico. Tr\u00e1tase dun receptor para o factor de crecemento de tipo epid\u00e9rmico humano, a\u00ednda que, \u00e1 data non se lle co\u00f1ecen ligandos e \u00e9 considerado un receptor orfo. \u00c9 clave para o crecemento e a divisi\u00f3n normal das c\u00e9lulas, polo que a s\u00faa expresi\u00f3n anormal est\u00e1 vinculada a procesos cancerosos. Converteuse nun importante marcador e diana de tratamento oncox\u00e9nico, especialmente do cancro de mama. A s\u00faa actividade encim\u00e1tica est\u00e1 descrita polo n\u00famero .\nSobreexpr\u00e9sase en arredor do 25-30% das pacientes con cancro de mama. Isto est\u00e1 asociado a unha incrementada actividade biol\u00f3xica do tumor, \u00e9 dicir, unha taxa de divisi\u00f3n acelerada por maior resposta da c\u00e9lula \u00f3s niveis normais de factores de crecemento. Xeralmente \u00e9 indicativo dunha evoluci\u00f3n desfavorable do cancro de mama. As pacientes con cancro de mama que presentan amplificaci\u00f3n de HER2/neu presentan xeralmente unha forma m\u00e1is agresiva de cancro, ademais dunha maior resistencia a tratamentos convencionais. Existe por exemplo unha gran probabilidade de resistencia \u00f3 tratamento end\u00f3crino con tamoxifeno. Por\u00e9n, son pacientes que responden mellor \u00f3 tratamento combinado de quimioterapia con trastuzumab, un anticorpo monoclonal humanizado que se dirixe contra o dominio extracelular do receptor Her2/neu, aumentando a taxa de supervivencia das pacientes.\nMediante a t\u00e9cnica FISH ou hibridaci\u00f3n in situ fluorescente p\u00f3dese determinar o n\u00famero de copias que pos\u00fae o paciente a partir dunha biopsia de tecido, mediante o dese\u00f1o dunha sonda espec\u00edfica que hibride co locus. Ademais, estudos de hibridaci\u00f3n de tipo Southern, Western e Northern indicaron que a amplificaci\u00f3n do xene se correlaciona cunha sobreexpresi\u00f3n do mesmo, o cal d\u00e1 un valor progn\u00f3stico desfavorable."}
{"id": "415583", "revid": "23204", "url": "https://gl.wikipedia.org/wiki?curid=415583", "title": "V\u00e4in\u00f6 Junus", "text": "V\u00e4in\u00f6 Junus () nado en Puutosti en\u00a01905\u00a0e finado en Leningrado o\u00a015 de novembro de 1937, foi un ling\u00fcista, escritor e profesor da minor\u00eda finlandesa de Ingria que en\u00a01930 desenvolveu a ef\u00e9mera lingua literaria\u00a0ingria.\nTraxectoria.\nV\u00e4in\u00f6 Junus naceu nunha familia labrega. Formouse como profesor da escola finlandesa en\u00a0Gatchina e traballou como profesor na Carelia sovi\u00e9tica\u00a0e na rexi\u00f3n de Leningrado. M\u00e1is tarde completou a s\u00faa formaci\u00f3n no Instituto Pedag\u00f3xico de Leningrado, e na Universidade de Leningrado realizou estudos de posgrao so a direcci\u00f3n de Nikolai Marr e Dmitri Bubrih. Tras rematar foi profesor no Instituto Pedag\u00f3xico de Leningrado e realizou traballos de investigaci\u00f3n no Instituto de Lingua e Pensamento.\nEn 1932 Junus preparou con Dubovi e Lensun unha cartilla escolar ingria, e no ano seguinte realizou dous libros con lecturas para as escolas ingrias. En 1936 apareceu \u00a0a s\u00faa\u00a0gram\u00e1tica,\u00a0\"Izhoran keelen grammatikka\". Nos primeiros libros empregou como base o dialecto de Soikkola pero a gram\u00e1tica de 1936 inclu\u00eda tam\u00e9n moitas caracter\u00edsticas do dialecto do baixo Luga, variedade m\u00e1is achegada ao v\u00f3tico. Os seus libros de textos tam\u00e9n amosan moita influencia da norma finlandesa.\nAdemais da ling\u00fc\u00edsicta, Junus ti\u00f1a interese nas\u00a0artes visuais. Ilustrou entre outros traballos a edici\u00f3n finlandesa de\u00a0\"Kiimasj\u00e4rven valtaus\" publicada en Leningrado en 1934 da obra de Gennadi Fish\u00a0\"Padenije Kimasozera\" (1933)\u00a0mais a edici\u00f3n\u00a0finlandesa tam\u00e9n publicada en Leningrado de \"Osudy dobr\u00e9ho voj\u00e1ka \u0160vejka za sv\u011btov\u00e9 v\u00e1lky\" de Jaroslav Ha\u0161ek.\nDurante a\u00a0represi\u00f3n stalinista as autoridades sovi\u00e9ticas detiv\u00e9rono en\u00a0setembro de 1937 acusado de actividades contrarrevolucionarias e conden\u00e1rono a morte, sentenza executada por fusilamento\u00a0."}
{"id": "415586", "revid": "1576", "url": "https://gl.wikipedia.org/wiki?curid=415586", "title": "Elnosa", "text": "Elnosa (acr\u00f3nimo de Electroqu\u00edmica del Noroeste, SAU) \u00e9 unha empresa qu\u00edmica galega adicada \u00e1 produci\u00f3n de cloro e os seus derivados.\nHistoria.\nA orixe da empresa est\u00e1 na instalaci\u00f3n de Ence na papeleira de Pontevedra para producir pasta de papel e o seu branqueo con cloro. A qu\u00edmica produce cloro empregando sal (NaCl) con tecnolox\u00eda baseada en mercurio. A nova tecnolox\u00eda esixida pola UE para este sector denominada de membrana impide empregar mercurio dende xaneiro de 2018.\nA empresa anunciou o seu peche para o 29 de xullo de 2018 ao caducar a s\u00faa licenza na r\u00eda de Pontevedra."}
{"id": "415589", "revid": "15490", "url": "https://gl.wikipedia.org/wiki?curid=415589", "title": "Las Nacionalidades (revista)", "text": "Las Nacionalidades, subtitulada como revista semanal, ilustrada, pol\u00edtica e literaria foi unha revista publicada en Madrid entre o 20 de novembro de 1880 e 1882.\nTraxectoria e caracter\u00edsticas.\nEditouse na tipograf\u00eda de G\u00f3ngora, que tam\u00e9n fac\u00eda de administraci\u00f3n. Public\u00e1base os s\u00e1bados con 16 p\u00e1xinas a d\u00faas columnas e o \u00faltimo n\u00famero foi o 57 en 1882.\nO seu fundador e director foi Alejo Garc\u00eda Moreno, e ti\u00f1a unha ideolox\u00eda republicana federal. Entre os seus contidos predominaban as biograf\u00edas dos principais persoeiros republicanos do momento como Nicol\u00e1s Salmer\u00f3n, Francesc Pi i Margall ou Emilio Castelar e a an\u00e1lise das constituci\u00f3ns federais do mundo como a su\u00edza, a alem\u00e1 ou a estadounidense."}
{"id": "415591", "revid": "27155", "url": "https://gl.wikipedia.org/wiki?curid=415591", "title": "Fosfoinosit\u00eddeo 3-quinase", "text": ""}
{"id": "415593", "revid": "27155", "url": "https://gl.wikipedia.org/wiki?curid=415593", "title": "Curculi\u00f3nidos", "text": ""}
{"id": "415594", "revid": "27155", "url": "https://gl.wikipedia.org/wiki?curid=415594", "title": "Curculi\u00f3nido", "text": ""}
{"id": "415595", "revid": "63181", "url": "https://gl.wikipedia.org/wiki?curid=415595", "title": "Paimio", "text": "Paimio (en sueco \"Pemar\") \u00e9 unha cidade de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 10\u00a0756 habitantes. A superficie do termo municipal \u00e9 de 242,26 km2, dos cales 3,87\u00a0km2 son auga. O concello ten unha densidade de poboaci\u00f3n de 45,12 hab./km\u00b2.\nLimita cos municipios de Lieto, Kaarina, Marttila, Salo e Sauvo.\nO concello \u00e9 uniling\u00fce en fin\u00e9s.\nCidades irm\u00e1s.\nA cidade de Paimio est\u00e1 irmandada con:"}
{"id": "415596", "revid": "27155", "url": "https://gl.wikipedia.org/wiki?curid=415596", "title": "L\u00edcidos", "text": "Os l\u00edcidos (Lycidae) son unha familia de escaravellos da orde Coleoptera.\nDescrici\u00f3n.\nOs escaravellos desta familia son alongados e xeralmentre se encontran en flrores ou talos. Os machos adultos miden de 10 a 15\u00a0mm de lonxitude, mentres que as femias son un pouco m\u00e1is longas. Os adultos dalgunhas especies son nectar\u00edvoros, a\u00ednda que alg\u00fans poden ter vidas de adulto curtas durante as que non se alimentan en absoluto. A cabeza \u00e9 triangular e as antenas son longas, grosas e serradas. A maior\u00eda deles son de cor vermello ladrillo. Est\u00e1n protexidas dos predadores por seren t\u00f3xicos. As s\u00faas larvas predadoras crecen baixo as codias de \u00e1rbores ou entre as follas secas ca\u00eddas.\nDistribuci\u00f3n.\nEstes escaravellos son cosmopolitas, e enc\u00f3ntranse nas ecorrexi\u00f3ns Ne\u00e1rtica, Pale\u00e1rtica, Neotropical, Afrotropical, Oriental, e Australiana.\nX\u00e9neros.\nEstes 97 x\u00e9neros pertencen \u00e1 familia Lycidae:"}
{"id": "415597", "revid": "27155", "url": "https://gl.wikipedia.org/wiki?curid=415597", "title": "L\u00edcido", "text": ""}
{"id": "415598", "revid": "27155", "url": "https://gl.wikipedia.org/wiki?curid=415598", "title": "Lycidae", "text": ""}
{"id": "415599", "revid": "98629", "url": "https://gl.wikipedia.org/wiki?curid=415599", "title": "Gran Premio do Brasil de 1998", "text": "O Gran Premio do Brasil de 1998 foi unha carreira de F\u00f3rmula 1 disputada o 29 de marzo de 1998 no Aut\u00f3dromo Jos\u00e9 Carlos Pace, S\u00e3o Paulo, Brasil. Foi a segunda carreira da tempada da F\u00f3rmula Un. A carreira de 72 voltas ga\u00f1ouna o piloto Mika H\u00e4kkinen, pilotando un McLaren - Mercedes. H\u00e4kkinen conseguiu un Grand Chelem, logrou a pole position, fixo a volta r\u00e1pida e liderou todas as voltas. O seu compa\u00f1eiro de equipo David Coulthard rematou en segundo lugar, con Michael Schumacher terceiro nun Ferrari.\nInforme.\nAntecedentes.\nAntes da carreira, hab\u00eda un esc\u00e1ndalo en torno a McLaren cando Ferrari protestou sobre o seu sistema de freada, o que permit\u00eda aos pilotos aplicar os freos nas rodas traseiras de forma independente e as\u00ed axudar a xirar e traccionar mellor. Isto significaba que o sistema era un dispositivo de direcci\u00f3n de catro rodas, que estaba prohibido pola FIA. McLaren anunciou que non recorrer\u00edan a decisi\u00f3n. Aos pilotos, inclu\u00edndo Jacques Villeneuve e Damon Hill, non lles gustaba como funcionaba o dispositivo. Como resultado da protesta de Ferrari, o equipo acordou non usar o sistema en ning\u00fan momento da fin de semana. No entanto, o xefe do equipo Ron Dennis estaba furioso porque o sistema fora aprobado en catro ocasi\u00f3ns polo delegado t\u00e9cnico da FIA, Charlie Whiting, e foi declarado ilegal polos tres comisarios do Gran Premio do Brasil.\nCarreira.\nApenas comezou a carreira, Mika H\u00e4kkinen tomou o liderado e comezou unha longa e solitaria carreira, liderou cada volta do Grand Prix. Na parte traseira da grella, o equipo Arrows tivo o peor fin de semana desde que Tom Walkinsha tomara o control con Mika Salo cualificando 20\u00ba e Pedro Diniz clasificando \u00faltimo. Na primeira volta, H\u00e4kkinen lideraba sobre David Coulthard por m\u00e1is dun segundo, e tres segundos por diante de Heinz-Harald Frentzen no terceiro lugar, Ralf Schumacher trompeou na primeira volta na cuarta curva, o que significou que non completara nin unha \u00fanica volta, ata ese momento na tempada. Eddie Irvine estaba por diante logo do lento inicio de Michael Schumacher. Na volta 18 Coulthard estaba 5 segundos por detr\u00e1s de H\u00e4kkinen. Frentzen e Schumacher, tras superar ao seu compa\u00f1eiro de equipo, estaban 23 segundos por detr\u00e1s do d\u00fao McLaren. Schumacher pasou a Frentzen na primeira parada nos boxes, pero tivo que loitar para non ser dobrado polos dous McLarens. Os McLarens foron totalmente dominantes, por segunda vez na tempada. Ferrari e Benetton parec\u00edan incapaces de atopar unha resposta, mentres que o campi\u00f3n do Mundo de Construtores Williams tam\u00e9n loitaba."}
{"id": "415600", "revid": "5863", "url": "https://gl.wikipedia.org/wiki?curid=415600", "title": "Cultura de B\u00e9lxica", "text": "A cultura belga involucra tanto os aspectos compartidos por t\u00f3dolos belgas independentemente da lingua que falan coma as diferenzas das diferentes comunidades culturais; os flamengos e os val\u00f3ns. A maior\u00eda dos belgas ven a s\u00faa cultura coma parte integrante da europea. Malia isto, os membros de cada un dos dous grupos ling\u00fc\u00edsticos principais te\u00f1en a s\u00faa propia cultura dentro da comunidade, sendo os flamengos os que est\u00e1n m\u00e1is pr\u00f3ximos \u00e1 cultura anglosaxoa (que predomina nas ciencias, a vida profesional e a maior\u00eda dos medios de comunicaci\u00f3n) e aos Pa\u00edses Baixos, mentres que os val\u00f3ns franc\u00f3fonos centran a s\u00faa vida cultural en Francia e noutros lugares do mundo franc\u00f3fono.\nAs minor\u00edas \u00e9tnicas belgas, como os xudeus, os cales formaron un compo\u00f1ente da cultura flamenga, en particular a de Antuerpen, por m\u00e1is de cincocentos anos, te\u00f1en culturas distintas.\nArquitectura e escultura.\nDous dos maiores exemplos da arquitectura rom\u00e1nica en B\u00e9lxica son a igrexa colexiata de Saint Gertrude, en Nivelles, e a catedral da Nosa Se\u00f1ora de Tournai, esta \u00faltima declarada Patrimonio da Humanidade no ano 2000. Do g\u00f3tico destaca a catedral de Antuerpen, a m\u00e1is grande do pa\u00eds, constru\u00edda entre os s\u00e9culos XIV e XVI.\nA arquitectura Art Noveau pos\u00fae grandes representantes nados en B\u00e9lxica, como Victor Horta ou Henry Cl\u00e9ment van de Velde.\nPintura.\nDos pintores nados en B\u00e9lxica e reco\u00f1ecidos internacionalmente destacan Ren\u00e9 Magritte, Paul Delvaux, James Ensor, F\u00e9licien Rops ou L\u00e9on Spilliaert.\nMuseos.\nAlg\u00fans dos museos m\u00e1is importantes de B\u00e9lxica son o Museo Real de Belas Artes de Antuerpen, que ten unha gran colecci\u00f3n de obras de Peter Paul Rubens; o Groeningemuseum, en Bruxas; o MAS (Museo Aan De Stroom), localizado en Antuerpen, o maior museo da cidade, e os Museos Reais de Belas Artes de B\u00e9lxica en Bruxelas, o cal pos\u00fae unha gran colecci\u00f3n de Ren\u00e9 Magritte.\nCine.\nO cine belga foi galardoado varias veces no Festival de Cine de Cannes e outros menos co\u00f1ecidos. As pel\u00edculas belgas son xeralmente realizadas cun orzamento reducido, sendo financiadas principalmente polos gobernos rexionais (Vlaams Audiovisueel Fonds e Wallimage, entre outros) e corporaci\u00f3ns privadas mediante o patrocinio e a colocaci\u00f3n de produtos.\nM\u00fasica.\nMoitos compositores cl\u00e1sicos importantes naceron en B\u00e9lxica. Un dos m\u00e1is famosos \u00e9 C\u00e9sar Franck a\u00ednda que tam\u00e9n son dignos de menci\u00f3n Henri Vieuxtemps, Eug\u00e8ne Ysa\u00ffe, Guillaume Lekeu e Wim Mertens. Moitos grandes compositores medievais e renacentistas, como Gilles Binchois, Orlando di Lasso, Guillaume Dufai, Heinrich Isaac e Jacob Obrecht naceron na zona que agora \u00e9 B\u00e9lxica, e pertencen \u00e1 chamada escola franco-flamenga.\nNo actual territorio de B\u00e9lxica (no seu momento o Primeiro Imperio Franc\u00e9s) naceu Adolphe Sax, co\u00f1ecido principalmente pola invenci\u00f3n do saxof\u00f3n, amais de contribu\u00edr ao desenvolvemento do clarinete baixo.\nO pa\u00eds tam\u00e9n \u00e9 o fogar dalg\u00fans festivais de m\u00fasica moi co\u00f1ecidos coma Tomorrowland, Rock Werchter ou Pukkelpop.\nBanda dese\u00f1ada.\nB\u00e9lxica \u00e9 un dos centros m\u00e1is importantes de Europa en canto a produci\u00f3n de c\u00f3mics se refire, sendo Herg\u00e9 o autor m\u00e1is co\u00f1ecido, grazas ao seu personaxe Tint\u00edn. Outros autores destacados son Edgar P. Jacobs, Peyo (\"Os pitufos\"), Andr\u00e9 Franquin, Philippe Geluck, Jean-Claude Servais e Fran\u00e7ois Schuiten.\nGastronom\u00eda.\nA gastronom\u00eda do pa\u00eds est\u00e1 moi influenciada pola coci\u00f1a francesa. Con frecuencia af\u00edrmase que B\u00e9lxica \u00e9 unha naci\u00f3n de \"Gourmands\" e non de \"Gourmets,\" o que traducido quere dicir que prefiren a \u00abgran coci\u00f1a\u00bb en lugar da \"fine cuisine\". \u00c9 un dito no pa\u00eds que se serve a cantidade de Alema\u00f1a coa calidade de Francia."}
{"id": "415601", "revid": "89787", "url": "https://gl.wikipedia.org/wiki?curid=415601", "title": "\u00c9litro", "text": "Un \u00e9litro (do grego \u1f14\u03bb\u03c5\u03c4\u03c1\u03bf\u03bd, \"elitron\", 'va\u00ed\u00f1a, cuberta') \u00e9 unha \u00e1 anterior modificada e endurecida de certas ordes de insectos, que son fundamentalmente os cole\u00f3pteros e alg\u00fans hem\u00edpteros; non obstante, na maior\u00eda dos hem\u00edpteros, as \u00e1s anteriores son denominadas hem\u00e9litros, nas que s\u00f3 a metade basal est\u00e1 engrosada, mentres que o resto \u00e9 membranoso.\nDescrici\u00f3n.\nOs \u00e9litros serven principalmente como estoxos que protexen as \u00e1s posteriores que est\u00e1n debaixo, que son as que se utilizan para voar. Para voar, un escaravello abre os seus \u00e9litros e despois estende as \u00e1s posteriores, bot\u00e1ndose a voar mantendo os \u00e9litros abertos, a\u00ednda que algunhas familias de Scarabaeidae e Buprestidae poden voar cos \u00e9litros pechados.\nNalg\u00fans grupos, os \u00e9litros est\u00e1n fusionados, o que fai que non poidan voar. Alg\u00fans dos escaravellos car\u00e1bidos son un bo exemplo disto.\nOutros usos.\nO termo tam\u00e9n se usa para describir as escamas dalg\u00fans vermes poliquetos, como os Polynoidae. Estas extensi\u00f3ns da parede corporal dist\u00ednguense das quetas, que crecen a partir de fol\u00edculos e pos\u00faen ra\u00edces."}
{"id": "415602", "revid": "27155", "url": "https://gl.wikipedia.org/wiki?curid=415602", "title": "Hem\u00e9litro", "text": ""}
{"id": "415603", "revid": "27155", "url": "https://gl.wikipedia.org/wiki?curid=415603", "title": "Receptor de estr\u00f3xenos", "text": ""}
{"id": "415604", "revid": "89787", "url": "https://gl.wikipedia.org/wiki?curid=415604", "title": "Scrupulum", "text": "O scrupulum (voz latina, diminutivo de \"scupus\", \"pedra afiada\"; plural \"scrupula\") ou escr\u00fapulo era unha unidade de medida da antig\u00fcidade equivalente \u00e1 vinte e catroava parte dunha onza e, por extensi\u00f3n, doutras medidas.\u00a0\nMagnitudes.\nAdemais de como \"scrupulum\", esta unidade p\u00f3dese atopar nos textos antigos nas s\u00faas formas \"scripulum\", \"scriptulum\" e \"scriplus\"."}
{"id": "415605", "revid": "1131", "url": "https://gl.wikipedia.org/wiki?curid=415605", "title": "Premio Manuel Mar\u00eda de Literatura Dram\u00e1tica Infantil", "text": "O Premio Manuel Mar\u00eda de Literatura Dram\u00e1tica Infantil \u00e9 un galard\u00f3n teatral creado en 2006 polo Instituto Galego das Artes Esc\u00e9nicas e Musicais (IGAEM) e despois de 2007 pola Axencia Galega das Industrias Culturais (AGADIC). Premia as obras dirixidas especificamente ao p\u00fablico infantil, ten dotaci\u00f3n econ\u00f3mica, en 2006 de 4000 euros e en 2018 de 6000 euros. O premio tam\u00e9n consiste na publicaci\u00f3n da obra ga\u00f1adora.\nInicialmente a periodicidade foi anual, mais nalgunhas ocasi\u00f3n a s\u00faa convocatoria foi cada dous anos. Na p\u00e1xina do AGADIC fala da s\u00faa periodicidade anual. Reco\u00f1ece a figura de Manuel Mar\u00eda."}
{"id": "415609", "revid": "98629", "url": "https://gl.wikipedia.org/wiki?curid=415609", "title": "Jazz Jennings", "text": "Jazz Jennings, nada o\u00a06 de outubro de 2000,\u00a0\u00e9 unha rapaza\u00a0transx\u00e9nero, youtuber,\u00a0personalidade dos medios, escritora e activista\u00a0na defensa dos dereitos LGBTQ. Jennings acadou a fama por ser unha das persoas m\u00e1is mozas rexistradas a ser identificada como transx\u00e9nero, convert\u00e9ndose nunha figura nacional LGBT.\nJennings recibiu atenci\u00f3n nacional en 2007 \u00f3 conceder unha entrevista para Barbara Walters en 20/20, o que supuxo outras entrevistas e aparici\u00f3ns. Christine Connelly, un membro do consello de administraci\u00f3n para Alianza de Gais, L\u00e9sbicas, Bisexuais e Transx\u00e9neros Mozas de Boston (BAGLY), declarou: \"Ela foi a primeira moza que chamou o centro das atenci\u00f3ns nacionais, foi \u00e1 TV e foi quen de articular a s\u00faa perspectiva e punto de vista con tanta inocencia.\"\u00a0Os seus pais decat\u00e1ronse que Jazz quer\u00eda ser considerada unha muller tan pronto como empezou a falar.\nJennings produce unha serie de v\u00eddeos na s\u00faa canle de\u00a0YouTube sobre a s\u00faa vida chamado \"I Am Jazz\", convert\u00e9ndose nunha das mozas transx\u00e9nero en falar publicamente sobre o asunto. Jennings protagoniza a serie de\u00a0TLC \"I Am Jazz\". A serie estreouse o 15 de xullo de 2015."}
{"id": "415610", "revid": "23204", "url": "https://gl.wikipedia.org/wiki?curid=415610", "title": "Revoluci\u00f3n Espa\u00f1ola de 1936", "text": ""}
{"id": "415612", "revid": "89787", "url": "https://gl.wikipedia.org/wiki?curid=415612", "title": "Super Size Me", "text": "Super Size Me \u00e9 un filme documental estadounidense de 2004 dirixido e protagonizado por Morgan Spurlock, un cineasta independente. O filme conta a experiencia de trinta d\u00edas de Spurlock, dende o 1 de febreiro \u00f3 1 de marzo de 2003, durante o a cal s\u00f3 comeu produtos de McDonald's. O filme recolle o dr\u00e1stico efecto que tivo no seu estilo de vida e no seu propio benestar f\u00edsico e psicol\u00f3xico, e explora a influencia da industria da comida r\u00e1pida, inclu\u00edndo en como explotan unha nutrici\u00f3n pobre para o seu propio beneficio.\nO documental foi nomeado \u00f3 Oscar \u00f3 mellor documental na 77\u00aa edici\u00f3n dos premios. Como resposta \u00f3 \u00e9xito do filme, creouse un libro de banda dese\u00f1ada por Dark Horse Comics con historias que ilustran casos de sustos sanitarios por mor da comida r\u00e1pida.\nSpurlock estreou unha secuela, \"\", en 2017."}
{"id": "415613", "revid": "197", "url": "https://gl.wikipedia.org/wiki?curid=415613", "title": "Instituto Galego das Artes Esc\u00e9nicas e Musicais", "text": "O Instituto Galego das Artes Esc\u00e9nicas e Musicais (IGAEM) foi un organismo da Conseller\u00eda de Cultura da Xunta de Galicia. Foi absorbido en 2007 pola Axencia Galega das Industrias Culturais (AGADIC)."}
{"id": "415615", "revid": "83328", "url": "https://gl.wikipedia.org/wiki?curid=415615", "title": "Premio Manuel Mar\u00eda", "text": ""}
{"id": "415616", "revid": "65337", "url": "https://gl.wikipedia.org/wiki?curid=415616", "title": "Scripulum", "text": ""}
{"id": "415617", "revid": "65337", "url": "https://gl.wikipedia.org/wiki?curid=415617", "title": "Scrupula", "text": ""}
{"id": "415618", "revid": "65337", "url": "https://gl.wikipedia.org/wiki?curid=415618", "title": "Scripula", "text": ""}
{"id": "415619", "revid": "65337", "url": "https://gl.wikipedia.org/wiki?curid=415619", "title": "Escr\u00fapulo", "text": "O termo escr\u00fapulo p\u00f3dese referir a:"}
{"id": "415620", "revid": "23204", "url": "https://gl.wikipedia.org/wiki?curid=415620", "title": "Caso Fritzl", "text": "O caso Fritzl foi un esc\u00e1ndolo dos medios que saltou \u00e1 opini\u00f3n p\u00fablica en abril de 2008 cando unha muller de 42 anos, Elisabeth Fritzl (nada o 6 de abril de 1966), declarou \u00e1 polic\u00eda na cidade de Amstetten, en Austria que estivera presa durante 24 anos nunha parte oculta do soto da casa familiar do seu pai, Josef Fritzl (nado o 9 de abril de 1935), e que fora sometida a m\u00faltiples abusos sexuais e violaci\u00f3ns durante o seu cativerio. Elisabeth explicou que o seu levaba abusando dela dende os 11 anos de idade. A relaci\u00f3n incestuosa forzada polo seu pai resultou no nacemento de sete fillos e un aborto involuntario.\nTres dos nenos viviron retidos coa s\u00faa nai durante toda a s\u00faa vida: Kerstin, de 19 anos, e os seus fillos Stefan, 18, e Felix, 5. Un neno, de nome Michael, morreu por mor de problemas respiratorios tres d\u00edas despois do nacemento, todos eles privados de asistencia m\u00e9dica; o seu corpo foi cremado no forno da casa por Josef Fritzl.\nOs outros tres nenos foron criados por Fritzl e a s\u00faa esposa Rosemarie f\u00f3ra do soto. Josef obrigou \u00e1 s\u00faa filla a escribir notas onde dic\u00eda que non pod\u00eda coidalos e que llos deixaba \u00f3s seus pais. Fritzl dese\u00f1ara a aparici\u00f3n destes nenos exp\u00f3sitos descubertos f\u00f3ra da s\u00faa casa: Lisa de nove meses en 1993, Monika en dez meses en 1994 e Alexander \u00f3s 15 meses en 1997.\nJosef Fritzl xa estivera en prisi\u00f3n cinco anos por unha violaci\u00f3n nos anos sesenta. Era co\u00f1ecido polas s\u00faas viaxes a Tailandia.\nHistoria do caso.\nCrese que Josef Fritzl comezou a abusar da s\u00faa propia filla Elisabeth en 1977, mais non a encerrou no soto da casa da familia at\u00e9 o 24 de agosto de 1984. En setembro de 1984 apareceu unha carta manuscrita de Elisabeth, na cal explicaba \u00f3s seus pais que deixasen de buscala. Entre 1988 e 1989 naceu a s\u00faa filla Kerstin, a s\u00faa primeira filla. O seu segundo fillo, Stefan, naceu un ano despois. En maio de 1993, atopouse un neno no portal da casa da familia, a car\u00f3n do cal apareceu unha nota de Elisabeth na que ped\u00eda que coidasen do neno, e en decembro de 1994 naceu outro beb\u00e9, Monika. Os pais de Elisabeth fix\u00e9ronse cargo dos nenos. En maio de 1996, Elisabeth deu a luz xemelgos, un dos cales morreu \u00f3s tres d\u00edas de nacer. Josef Fritzl confesou ter incinerado o corpo na casa. Cando a filla m\u00e1is vella, Kerstin, se puxo gravemente enferma, Josef accedeu \u00e1s petici\u00f3ns de Elisabeth para levala a un hospital, provocando unha serie de acontecementos que conducir\u00edan \u00f3 descubrimento dos feitos.\nJosef Fritzl foi detido o 26 de abril de 2008, con 73 anos, baixo sospeita de delitos graves contra os membros da familia e foi a xu\u00edzo en Sankt P\u00f6lten, Austria o 16 de marzo de 2009. Nun comezo, declarouse culpable de catro dos seis cargos \u00f3s que se enfrontaba, \u00e9 dicir, o incesto, a violaci\u00f3n, a coacci\u00f3n e o secuestro, pero negou os outros dous cargos de asasinato de Michael e o de escravitude. \u00d3 terceiro d\u00eda do xu\u00edzo, declarouse culpable dos seis cargos. O 19 de marzo, o cuarto d\u00eda do xu\u00edzo, Josef Fritzl foi condenado por t\u00f3dolos cargos a cadea perpetua."}
{"id": "415621", "revid": "65337", "url": "https://gl.wikipedia.org/wiki?curid=415621", "title": "Escr\u00fapulo (moeda)", "text": ""}
{"id": "415622", "revid": "23204", "url": "https://gl.wikipedia.org/wiki?curid=415622", "title": "Elisabeth Fritzl", "text": ""}
{"id": "415623", "revid": "23204", "url": "https://gl.wikipedia.org/wiki?curid=415623", "title": "Josef Fritzl", "text": ""}
{"id": "415624", "revid": "23204", "url": "https://gl.wikipedia.org/wiki?curid=415624", "title": "Talento", "text": "O termo talento p\u00f3dese referir a:"}
{"id": "415625", "revid": "23204", "url": "https://gl.wikipedia.org/wiki?curid=415625", "title": "Receptor de proxesterona", "text": "O receptor de proxesterona (RP, ou PR do ingl\u00e9s: progesterone receptor) tam\u00e9n co\u00f1ecido como NR3C3 (receptor nuclear subfamilia 3, grupo C, membro 3), \u00e9 unha prote\u00edna situada dentro das c\u00e9lulas. \u00c9 activada pola hormona esteroidea proxesterona.\nFunci\u00f3n.\nA proxesterona \u00e9 necesaria para inducir os receptores de proxesterona. Cando non hai hormona de uni\u00f3n presente o terminal carboxilo inhibe a transcrici\u00f3n. A uni\u00f3n dunha hormona induce cambios estruturais que remove a acci\u00f3n inhibitoria. Os antagonistas de proxesterona preve\u00f1en as reconfiguraci\u00f3n estrutural.\nDespois de que a proxesterona se une \u00f3 receptor, s\u00e9guelle unha reestruturaci\u00f3n con dimerizaci\u00f3n e o complexo entra \u00f3 n\u00facleo e \u00fanese co ADN. Al\u00ed ten lugar a transcrici\u00f3n, o que resulta na formaci\u00f3n do ARN mensaxeiro que se traduce polos ribosomas para producir prote\u00ednas espec\u00edficas.\nEstrutura.\nDo mesmo xeito que outros receptores esteroideos, o receptor de proxesterona ten un dominio regulatorio N-terminal, un dominio de uni\u00f3n \u00f3 ADN, unha secci\u00f3n de articulaci\u00f3n, e un ligando dominio de uni\u00f3n C-terminal. Unha funci\u00f3n activadora da transcrici\u00f3n (TAF) especial, chamada TAF-3, est\u00e1 presente no receptor de proxesterona-B, nun B-segmento augas arriba no terminal amino \u00e1cido. Este segmento non est\u00e1 presente no receptor-A.\nIsoformas.\nComo se demostrou en ratos deficientes en receptores de proxesterona, os efectos fisiol\u00f3xicos da proxesterona dependen completamente da presenza do receptor de proxesterona humano (hPR), un membro da superfamilia de esteroides-receptor dos receptores nucleares. A copia \u00fanica humana do xene (hPR) emprega promotores e sitios de inicio de traduci\u00f3n separados para producir d\u00faas isoformas, hPR-A e -B, que son id\u00e9nticas ag\u00e1s por un adicional de 165 amino acedos presentes s\u00f3 no N-terminal do hPR-B. AMalia que o hPR-B comparte moitos dominios estruturais importantes co hPR-A, en realidade ambos son dous factores de transcrici\u00f3n funcionalmente distintos, que median os seus propios xenes de resposta e efectos fisiol\u00f3xicos con poucas coincidencias. A ablaci\u00f3n selectiva do PR-A nun modelo de rato, resultando na produci\u00f3n exclusiva de PR-B, revelou inesperadamente que o PR-B contrib\u00fae a, no canto de inhibir, a proliferaci\u00f3n de c\u00e9lulas epiteliais tanto en resposta a estr\u00f3xenos s\u00f3s e en presenza de proxesterona e estr\u00f3xeno. Estes resultados suxiren que no \u00fatero, a isofomra PR-A \u00e9 necesaria para oporse \u00e1 proliferaci\u00f3n inducida por estr\u00f3xenos como tam\u00e9n a proliferaci\u00f3n PR-B-dependente.\nPolimorfismos funcionais.\nSeis sitios variables, inclu\u00edndo catro polimorfismos e cinco haplotipos com\u00fans identific\u00e1ronse no xene de PR humano. Un promotor polimorfismo de rexi\u00f3n, +331G/A, crea un sitio de inicio de transcrici\u00f3n \u00fanico. Ensaios bioqu\u00edmicos mostraron que o polimorfismo +331G/A aumenta a transcrici\u00f3n do xene PR, favorecendo a produci\u00f3n de hPR-B nunha li\u00f1a celular de cancro endometrial Ishikawa.\nVarios estudos demostraron que non existe asociaci\u00f3n entre o xene polimorfismos +331G/A do receptor de proxesterona e o cancro de mama ou de endometrio.\u00a0Por\u00e9n, estes estudos de seguimento carec\u00edan do tama\u00f1o de mostra e o poder estat\u00edstico para sacar conclusi\u00f3ns definitivas, debido \u00e1 rareza da SNP +331A. Desco\u00f1\u00e9cese que polimorfismos neste receptor son de importancia para o cancro.\nAntagonistas.\nOs receptores de proxesterona traballan como antiproxest\u00e1xenos. O exemplo principal \u00e9 a mifepristona. Os moduladores selectivos dos receptores de proxesterona tam\u00e9n poder\u00edan ter m\u00e1is ou menos actividade antagonista. Antagonistas do PR adicionais incl\u00faen: onapristona (ZK98299), lonaprisan (ZK230211, BAY86-5044), APR19, EC304, WAY-255348, ORG31710, asoprisnil (J867), telapristona (Proellex, CDB-4124), e CDB-2914 (acetatos de ulipristal).\nInteracci\u00f3ns.\nO receptor de proxesterona demostrouse que interact\u00faa con:"}
{"id": "415626", "revid": "23204", "url": "https://gl.wikipedia.org/wiki?curid=415626", "title": "Receptores de proxesterona", "text": ""}
{"id": "415627", "revid": "27155", "url": "https://gl.wikipedia.org/wiki?curid=415627", "title": "Mutaci\u00f3n BRCA", "text": "A mutaci\u00f3n BRCA \u00e9 unha mutaci\u00f3n nos xenes \"BRCA1\" e \"BRCA2\", que son xenes supresores de tumores. Foron identificadas centos de tipos diferentes de mutaci\u00f3ns nestes xenes, algunhas das cales foron determinadas como nocivas, mientres que outros non te\u00f1en un impacto comprobado. As mutaci\u00f3ns nocivas neses xenes poden producir a s\u00edndrome de cancro hereditario de mama e ovario nas persoas afectadas. S\u00f3 o 5-10% dos casos de cancro de mama son atribu\u00eddos a mutaci\u00f3ns dos xenes \"BRCA1\" e \"BRCA2\" (sendo as mutaci\u00f3ns de \"BRCA1\" lixeiramente m\u00e1is com\u00fans que as de \"BRCA2\"), mais o impacto nas mulleres coa mutaci\u00f3n xen\u00e9tica \u00e9 m\u00e1is profundo. As mulleres con mutaci\u00f3ns nocivas nos xenes \"BRCA1\" ou \"BRCA2\" te\u00f1en cinco veces m\u00e1is risco de padecer cancro de mama, e o risco de padecer cancro de ovario \u00e9 de entre dez e trinta veces m\u00e1is alto do normal. O risco de cancro de mama e ovarios e superior en mulleres con mutaci\u00f3ns \"BRCA1\" en comparanza con mutaci\u00f3ns \"BRCA2\". Ter mutaci\u00f3ns de alto risco non garante que a muller chegue a desenvolver calquera tipo de cancro, ou que o cancro que apareza sexa debido \u00e1 mutaci\u00f3n."}
{"id": "415628", "revid": "27155", "url": "https://gl.wikipedia.org/wiki?curid=415628", "title": "P53", "text": "p53 \u00e9 unha prote\u00edna supresora de tumores. Na especie humana, o xene p53 ou TP53, tam\u00e9n chamado o \"gardi\u00e1n do xenoma\", at\u00f3pase no brazo curto do cromosoma 17 (17p13) e codifica un factor de transcrici\u00f3n nuclear de 43.7 KDa. O seu nome fai referencia \u00e1 s\u00faa masa molecular aparente: corre como unha prote\u00edna de 53 KDa nun SDS-PAGE (\"sodium dodecyl sulfate polyacrylamide xel electrophoresis\", ou, en galego, electroforese en xel de poliacrilamida con sodio dodecil sulfato). Esta diferenza d\u00e9bese \u00e1 gran cantidade de residuos de prolina que cont\u00e9n p53, o que a fai migrar m\u00e1is lentamente nun SDS-PAGE, facendo que pareza m\u00e1is pesada do que realmente \u00e9.\nResulta esencial para inducir a resposta da c\u00e9lula ante o dano do ADN, detendo o ciclo celular en caso de mutaci\u00f3n. O xene p53 \u00e9 un xene supresor tumoral que desempe\u00f1a un papel importante en apoptose\u00a0e control do ciclo celular. Un p53 defectuoso poder\u00eda permitir que as c\u00e9lulas anormais proliferen dando por resultado cancro (arredor dun 50 % de t\u00f3dolos tumores humanos conte\u00f1en mutaci\u00f3ns en p53).\np53 pertence a unha familia de factores de transcrici\u00f3n, \u00e1 cal pertencen tam\u00e9n p63 e p73. Estas tres prote\u00ednas colaboran nunha complexa rede de interacci\u00f3ns que a\u00ednda non se co\u00f1ece na s\u00faa totalidade. Por\u00e9n, p53 \u00e9 ubicuo (expr\u00e9sase en todos os tecidos), mentres que p63 e p73 presentan especificidade tisular. Ademais, parece que todos eles presentan isoformas, algunhas das cales funcionan como activadoras, mentres que outras funcionan como negativas dominantes."}
{"id": "415629", "revid": "23204", "url": "https://gl.wikipedia.org/wiki?curid=415629", "title": "TRP53", "text": ""}
{"id": "415630", "revid": "27155", "url": "https://gl.wikipedia.org/wiki?curid=415630", "title": "Dit\u00edscidos", "text": "Os dit\u00edscidos (Dytiscidae), do grego \u03b4\u03c5\u03c4\u03b9\u03ba\u03cc\u03c2, \"dytikos\", 'que pode mergullarse', son uha familia de escaravellos acu\u00e1ticos mergulladores predadores. Aparecen en practicamente calquera h\u00e1bitat de auga doce do mundo, pero unhas poucas especies viven entre as follas ca\u00eddas. Os adultos adoitan ter unha lonxitude entre 1 e 2,5\u00a0cm, a\u00ednda que hai moita variaci\u00f3n entre especies. A especie europea \"Dytiscus latissimus\" e a brasileira \"Megadytes ducalis\" son as de maior tama\u00f1o, e chegan aos 4,5\u00a0cm e 4,75\u00a0cm, respectivamente. Os menores son probablemente os da especie australiana \"Limbodessus atypicali\", de augas subterr\u00e1neas, que s\u00f3 mide uns 0,9\u00a0mm. A maior\u00eda son marr\u00f3ns escuros, anegrados ou de cor oliva escura con zonas douradas nalgunhas subfamilias. Te\u00f1en mand\u00edbulas curtas pero afiadas. Inmediatamente despois de morderen, segregan encimas dixestivos. A familia comprende algo m\u00e1is de 4\u00a0000 especies descritas en numerosos x\u00e9neros.\nLarvas e desenvolvemento.\nCando a\u00ednda est\u00e1n en forma larvaria, o tama\u00f1o destes escaravellos var\u00eda de 1 a 5\u00a0cm. Os corpos larvarios te\u00f1en forma de l\u00faa crecente, cunha longa cola e est\u00e1n cubertos de pelos finos. Ao longo do t\u00f3rax sobresaen seis patas, tam\u00e9n peludas. A cabeza \u00e9 plana e cadrada, cun par de pinzas longas e grandes. Cando cazan, c\u00f3lganse de plantas ou cachos de madeira do fondo, e permanecen totalmente inm\u00f3biles ata que unha presa pasa polas proximidades, e ent\u00f3n b\u00f3tanse a ela, atr\u00e1pana e coas patas anteriores e m\u00f3rdena coas pinzas. As s\u00faas presas adoitan ser c\u00e1gados e larvas dos d\u00edpteros \"Chaoborus\", entre outras pequenas criaturas acu\u00e1ticas.\nA medida que a larva madura, repta desde a auga coas s\u00faas robustas patas, e ent\u00e9rrase no barro para realizar a pupaci\u00f3n. Despois dunha semana ou, nalgunhas especies algo m\u00e1is, emerxe do barro como adulto.\nComestibilidade.\nOs dit\u00edscidos adultos, en particular os do x\u00e9nero \"Cybister\", son comestibles. Atop\u00e1ronse restos de \"C. explanatus\" en copr\u00f3litos humanos prehist\u00f3ricos nunha cova de Nevada, probablemente recollidos no lago Humboldt Sink. En M\u00e9xico, \"C. explanatus\" c\u00f3mese asado e salgado acompa\u00f1ando os tacos. No Xap\u00f3n, \"C. japonicus\" foi utilizado como alimento en certas rexi\u00f3ns, como a prefectura de Nagano. Na provincia chinesa de Guangdong, esta \u00faltima especie, xunto con \"C. bengalensis\", \"C. guerini\", \"C. limbatus\", \"C. sugillatus\", \"C. tripunctatus\" e probablemente tam\u00e9n o m\u00e1is co\u00f1ecido \"Dytiscus marginalis\", cr\u00edanse para o consumo humano, a\u00ednda que como son complicados de criar debido aos seus h\u00e1bitos carn\u00edvoros e te\u00f1en un gusto bastante ins\u00edpido (pero parece que non malo) e pouca carne, esta actividade est\u00e1 diminu\u00edndo. Tam\u00e9n se comen Dytiscidae en Taiw\u00e1n, Tailandia e Nova Guinea.\nComo son animais grandes e lentos en terra e os adultos non son especialmente feroces, tam\u00e9n os comen con gusto os paxaros de medio tama\u00f1o, mam\u00edferos e outros predadores m\u00e1is grandes. As larvas normalmente corren menos perigo debido \u00e1 s\u00faa camuflaxe e capacidade de escapar emitindo un chorro de auga a presi\u00f3n; poden ser bastante dif\u00edciles de capturar e poden converterse nos superpredadores de pequenas pozas ou lagoas.\nImportancia cultural e etnobiolox\u00eda.\nOs escaravellos acu\u00e1ticos desempe\u00f1an un papel importante na historia da creaci\u00f3n dos cherokee. Segundo a narraci\u00f3n, despois de non encontrar ning\u00fan sitio para descansar no \"caos l\u00edquido\" o escaravello trouxo lama branda do fondo. Esta lama estendeuse despois formando todas as terras do mundo.\nOs dit\u00edscidos adultos, xunto cos xir\u00ednidos, rec\u00f3llenos as rapazas en zonas de \u00c1frica oriental, onde se cre que inducir a que os escaravellos mordan as mamilas estimula o crecemento dos peitos.\nSistem\u00e1tica.\nA seguinte secuencia taxon\u00f3mica indica as subfamilias e os seus x\u00e9neros asociados.\nSubfamilia Agabinae \nSubfamilia Colymbetinae \nSubfamilia Copelatinae \nSubfamilia Coptotominae \nSubfamilia Dytiscinae \nSubfamilia Hydrodytinae \nSubfamilia Hydroporinae \nSubfamilia Laccophilinae \nSubfamilia Lancetinae \nSubfamilia Matinae \nSubfamilia Incertae sedis"}
{"id": "415631", "revid": "27155", "url": "https://gl.wikipedia.org/wiki?curid=415631", "title": "Dit\u00edscido", "text": ""}
{"id": "415632", "revid": "27155", "url": "https://gl.wikipedia.org/wiki?curid=415632", "title": "Dytiscidae", "text": ""}
{"id": "415633", "revid": "98629", "url": "https://gl.wikipedia.org/wiki?curid=415633", "title": "Orox\u00e9nese herciniana", "text": "A orox\u00e9nese herciniana ou varisca foi un evento xeol\u00f3xico de formaci\u00f3n de masas de monta\u00f1as que se produciu no Paleozoico final pola colisi\u00f3n continental de Euram\u00e9rica (ou Laurusia) e Gondwana e que resultou na formaci\u00f3n do supercontinente Panxea.\nNomenclatura.\nO termo \"varisca\" ou \"varisco\" procede do nome latino medieval do distrito \"Variscia\", que se refer\u00eda \u00e1 tribo xermana dos \"Varisci\". Ese termo acu\u00f1ouno en 1880 o profesor xe\u00f3logo Eduard Suess, da universidade de Viena. Pola outra banda, o termo \"herciniano\" deriva do \"bosque Herciniano\", que foi o bosque que se cita na literatura e que cubr\u00eda a parte leste do r\u00edo Rin de norte a sur da Xermania Magna.\nAmbos os dous termos tentan ser descritivos das direcci\u00f3ns de buzamento que os xe\u00f3logos observaran na zona alem\u00e1: a varisca, de suroeste a noroeste, e a herciniana, de noroeste a suroeste. A direcci\u00f3n varisca reflicte a direcci\u00f3n dos antigos pregamentos que emerxeron ao longo de Alema\u00f1a e rexi\u00f3ns pr\u00f3ximas e que se desviaron da s\u00faa direcci\u00f3n para encaixar nos seguintes pregamentos.\nFranz Kossmat liderou a investigaci\u00f3n dos pregamentos variscos en Alema\u00f1a, e definiu unha divisi\u00f3n das variscidas europeas en 1927 que a\u00ednda \u00e9 v\u00e1lida. A outra direcci\u00f3n, a herciniana, segue a direcci\u00f3n das monta\u00f1as Harz alem\u00e1s. Este termo, \u00fasase en diferentes graos como sin\u00f3nimo de varisco.\nNalg\u00fans casos, en particular en estudos americanos, empr\u00e9ganse outros termos para referirse \u00e1 mesma orox\u00e9nese e formaci\u00f3n das Monta\u00f1as do Apalache, ou similares.\nO termo \"varisca\" experimentou diferentes usos desde os 1960. Polo xeral, empr\u00e9gase para describir os pregamentos e fases da orox\u00e9nese do paleozoico tard\u00edo e d\u00e1ndolle unhas datas de 380 a 280 Ma. Nalgunhas outras publicaci\u00f3ns o termo empr\u00e9gase para pregamentos a\u00ednda m\u00e1is recentes, d\u00e1ndolle outro concepto diferente ao da orox\u00e9nese europea e americana relacionada coa colisi\u00f3n de Gondwana-Euram\u00e9rica.\nDistribuci\u00f3n.\nO cinto americano e europeo varisco incl\u00fae as cordilleiras da pen\u00ednsula Ib\u00e9rica (en particular Galiza e os Pireneos), o suroeste de Irlanda, Cornualla e Devon, e en Gales as rexi\u00f3ns de Pembrokeshire, a pen\u00ednsula de Gower e o val de Glamorgan. Os seus efectos est\u00e1n presentes tam\u00e9n en Francia desde a Breta\u00f1a, por debaixo da bac\u00eda parisiense ata Ardenas, no Macizo Central franc\u00e9s, a cordilleira dos Vosgos e en C\u00f3rsica. O cinto varisco reaparece na Sarde\u00f1a italiana e en Alema\u00f1a no macizo do Rhin (Ardenas, Eifel, Hunsr\u00fcck, Taunus e outras rexi\u00f3ns arredor do val cetral do Rhin), na Selva negra e nas monta\u00f1as de Harz quedaron como un vestixio.\nNa rep\u00fablica Checa e no leste de Polonia o macizo Bohemio \u00e9 a rexi\u00f3n m\u00e1is o leste do cinto varisco europeo no que non houbo modificaci\u00f3ns. Outras formaci\u00f3ns variscas que aparecen m\u00e1is o sueste est\u00e1n en parte agochadas polo impacto da sucesiva orox\u00e9nese alpina.\nNos Alpes, o n\u00facleo varisco est\u00e1 arredor das rexi\u00f3ns francesas Mercantour, Pelvoux, Belledonne, Montblanc e o macizo do Aar. As cadeas monta\u00f1osas Din\u00e1rdicas, gregas e turcas xa son o remate polo sueste do varisco europeo.\nA orox\u00e9nese varisca foi contempor\u00e1nea coa orox\u00e9nese acadiana e a apalache, que se produciu en Am\u00e9rica do Norte, e que foi responsable da formaci\u00f3n dos Apalaches e das monta\u00f1as Ouachita. As \u00e1reas americanas do norte con dobramentos variscos son a Nova Inglaterra, Nova Escocia e Terra Nova e Labrador. A meseta marroqu\u00ed e o Anti-atlas do noroeste africano te\u00f1en unha estreita relaci\u00f3n coas Apalaches e formaron parte da orox\u00e9nese apalache antes da apertura do oc\u00e9ano atl\u00e1ntico durante o xur\u00e1sico.\nAs monta\u00f1as variscas, nun sentido cronol\u00f3xico amplo, incl\u00faen aos Urais, as monta\u00f1as de Pamir, e as do Tian Shan, as\u00ed como a outros dobramentos asi\u00e1ticos.\nFormaci\u00f3n.\nA orox\u00e9nese varisca ou herciniana produciuse cunha complicada e heterox\u00e9nea mestura de colisi\u00f3ns de diferentes microplacas en diferentes unidades de tempo. Iso dificulta a reconstruci\u00f3n da oroxenia. A converxencia de placas que causaron a orox\u00e9nese caledoniana no sil\u00farico continuou coa orox\u00e9nese varisca nos seguintes per\u00edodos, o Devoniano e o Carbon\u00edfero. Ambas as d\u00faas orox\u00e9neses produciron a uni\u00f3n dun supracontinente, a Panxea, que rematou no carbon\u00edfero.\nDurante o ordov\u00edcico as masas de terra, que eran a Gondwana (as arestora Am\u00e9rica do Sur, \u00c1frica, a Ant\u00e1rtida e Australia), ocuparon posici\u00f3ns entre o polo sur e o ecuador nunha \u00fanica face do planeta. Cara o leste hab\u00eda tres masas continentais: Laurentia, Siberia e B\u00e1ltica, e que se posicionaban formando os v\u00e9rtices dun tri\u00e1ngulo. Cara ao sur ti\u00f1an un arquip\u00e9lago, o terreo de Avalonia, que emerx\u00eda pegado \u00e1 marxe litoral norte da Gondwana a comezos do ordov\u00edcico.\nA finais do Sil\u00farico e inicios do Devoniano, B\u00e1ltica e Laurentia derivaron unha contra a outra, pechando o oc\u00e9ano de X\u00e1peto que as separaba. A s\u00faa colisi\u00f3n, a oroxenia caledoniana, creou as monta\u00f1as da Caledonia de Am\u00e9rica do Norte, Groenlandia, as illas brit\u00e1nicas e Noruega.\nA expansi\u00f3n do piso oce\u00e1nico ao sur de Avalonia puxouna cara o norte de Laurentia e fixo emerxer as monta\u00f1as do norte do Apalache durante a fase acadiana da orox\u00e9nese caledonia. Nese per\u00edodo o mar de Tornquist, que estaba entre a Avalonia e B\u00e1ltica, pechouse. Con iso, a Avalonia formou pola costa do sur un novo continente: Euram\u00e9rica ou continente do \"Arenito vermello antigo\" e resultou nas masas que arestora son a Am\u00e9rica do Norte, as Illas Brit\u00e1nicas, a Alema\u00f1a do norte, a Escandinavia e o leste de Rusia.\nA finais do Devoniano e durante o Carbon\u00edfero o arquip\u00e9lago Arm\u00f3rica da Europa do sur, que se separara de Gondwana despois de Avalonia m\u00e1is tarde durante o Ordov\u00edcico, foi empurrada cara a Avalonia e creou unha segunda franxa polo leste da Caledonia e o Apalache: a do varisco de Europa e Am\u00e9rica do Norte. Iso continuou coa colisi\u00f3n de Gondwana coa Euram\u00e9rica a principios do Carbon\u00edfero, cando o cinto varisco xa que estaba presente e desenvolv\u00e9ndose en activo.\nA finais do Carbon\u00edfero, Gondwana uniuse coa Euram\u00e9rica polo seu oeste e polo norte da Am\u00e9rica do Sur e o noroeste de \u00c1frica. Siberia est\u00e1base acheg\u00e1ndoselles polo noroeste, despois da s\u00faa separaci\u00f3n de Euram\u00e9rica s\u00f3 con augas pouco profundas entre medias. O choque de Siberia resultou na formaci\u00f3n das monta\u00f1as Urais a finais do paleozoico e completouse coa formaci\u00f3n de Panxea. A Euram\u00e9rica do leste a\u00ednda se mantivo en divisi\u00f3n de Gondwana coa formaci\u00f3n do oc\u00e9ano Paleotetis.\nDurante o Tri\u00e1sico da era mesozoica, a flora e fauna p\u00faidose desprazar entre os continentes desde a Siberia ata, pasando polo norte da Ant\u00e1rtida,o polo sur. Na era do mesozoico a formaci\u00f3n do Atl\u00e1ntico supuxo a quebra da Panxea. En consecuencia, o cinto varisco, que daquela circundaba a periferia do B\u00e1ltico, resultou rachando e perdendo a s\u00faa continuidade desde os Apalaches.\nLocalizaci\u00f3n dos macizos hercinianos.\nA oroxenia varisca ib\u00e9rica.\nA metade occidental da pen\u00ednsula Ib\u00e9rica forma a chamada cadea monta\u00f1osa do macizo Ib\u00e9rico, que \u00e9 un continuo do macizo Central e Armoricano franceses e os macizos de Rhin e Bohemio alem\u00e1ns: a rama sur do arco Ibero-Armoricano. Ese macizo Ib\u00e9rico discorre desde a Galiza-Tr\u00e1s-os-Montes ata a Algarve e a Serra Morena, e \u00e9 unha parte do continuo que se formou no proceso de orox\u00e9nese varisca europea durante o Proterozoico superior e o Carbon\u00edfero pola converxencia e colisi\u00f3n de Laurasia e Gondwana. O macizo Ib\u00e9rico \u00e9 a parte sur dese arco continuo Ibero-Armoricano, que ten uns 3 mil km de longo e unha anchura entre os 700 e 800\u00a0km.\nXa que o resultado final da orox\u00e9nese foi a formaci\u00f3n da Panxea, consecuentemente, nesta \u00e1rea deuse o peche de tres oc\u00e9anos: X\u00e1peto, Reico e o Galicia-Macizo Central Franc\u00e9s. O novo cinto varisco creado da pen\u00ednsula ti\u00f1a unha continuidade lineal ata Bohemia. No P\u00e9rmico o macizo sufriu unha forte erosi\u00f3n e partiuse en varias placas por mor da disgregaci\u00f3n de Panxea e a apertura do oc\u00e9ano Atl\u00e1ntico. As\u00ed, a cadea varisca peninsular perdeu a s\u00faa continuidade coa Am\u00e9rica do Norte, o occidente africano e o macizo de Bohemia. Trala fragmentaci\u00f3n, Iberia, C\u00f3rsega e Sarde\u00f1a retornaron as s\u00faas posici\u00f3ns pre-mesozoicas. Ademais, a formaci\u00f3ns que se produciron durante a orox\u00e9nese varisca ib\u00e9rica v\u00edronse reactivadas pola seguinte orox\u00e9nese alpina.\nA orox\u00e9nese supuxo a deformaci\u00f3n e unha metamorfizaci\u00f3n parcial, con intrusi\u00f3n de granitoides, dos terreos proterozoicos e paleozoicos que formaban as placas. A orientaci\u00f3n da secci\u00f3n xeol\u00f3xica ten unha forma que revela claramente a orixe de orox\u00e9nese: na parte norte a orientaci\u00f3n das placas \u00e9 cara o leste, e no sur \u00e9 cara ao suroeste. Arestora esa territorio que se formou nesa orox\u00e9nese at\u00f3pase amplamente erosionado. Mesmo as s\u00faas monta\u00f1as mostran relevos suaves, como \u00e9 o caso do macizo galaico. A orograf\u00eda determinouna en esencia os factores de facilidade de meteorizaci\u00f3n das rochas: naqueles lugares onde a erosi\u00f3n foi m\u00e1is f\u00e1cil o relevo resultou en m\u00e1is suave, de menor pendente. A litolox\u00eda do macizo determ\u00ednano en esencia as rochas plut\u00f3nicas, en particular os granitos, e a presenza dalgunhas rochas metam\u00f3rficas, como os xistos, as cuarcitas e os gneises. Nalgunhas pequenas \u00e1reas acumul\u00e1ronse materiais sedimentarios, arenitos ou calcarias.\nA divisi\u00f3n do macizo ib\u00e9rico.\nO macizo que xerou a orox\u00e9nese herciniana na pen\u00ednsula p\u00f3dese clasificar en varias zonas paralelas e conc\u00e9ntricas ao arco Ibero-Armoricano: a zona c\u00e1ntabra, a asturoccidental-leonesa, a central ib\u00e9rica, a Ossa-Morena e a portuguesa do sur. A maiores est\u00e1 a Galicia-Tr\u00e1s-os-Montes, que en realidade non \u00e9 un cinto que forme parte desta orox\u00e9nese sen\u00f3n que \u00e9 un bloque al\u00f3ctono que foi empurrado contra a zona ib\u00e9rica central.\nAc\u00e9ptanse polo xeral a definici\u00f3n destas zonas:\nA oroxenia na Europa Central.\nNa Europa Central hai varias rexi\u00f3ns xeotect\u00f3nicas que resultaron da orox\u00e9nese herciniana e que sufriron poucas modificaci\u00f3ns pola seguinte orox\u00e9nese froito da tect\u00f3nica alpina. Nesta zona do continente p\u00f3dense diferenciar as seguintes \u00e1reas principais:\nEstas rexi\u00f3ns p\u00f3dense clasificar como zonas externas ou internas \u00e1 orox\u00e9nese varisca e que marcou o l\u00edmite co oc\u00e9ano Reico. A zona externa ter\u00eda sido parte da Laurusia e a interna parte do terreo Armoricano, ou do continental da periferia de Gondwana, que estaba ao sur dese oc\u00e9ano. A parte externa \u00e9 unha zona extensa de pregamentos de baixo grao con sedimentos anteriores ao Paleozoico e alta deposici\u00f3n de sedimento mari\u00f1o no per\u00edodo herciniano. O macizo de Rhin, as monta\u00f1as de Harz ou a zona Moravo-Silesiana pertencen a esta \u00e1rea. Logo, a zona interior son diferentes \u00e1reas terrestres que se preservaron e que mostran graos de metamorfismo de baixo a alto, as\u00ed como procesos de sedimentaci\u00f3n e volcanismo. Nesas \u00e1reas aparecen magmatismos dominados polos granitos. Algunhas das zonas desa rexi\u00f3n que sufriron un baixo metamorfismo son as \u00e1reas do macizo Armoricano, o macizo Bohemio ou a zona Saxo-turinxia son desas \u00e1reas da codia cadomiana. Pola contra, as altas deformaci\u00f3ns d\u00e9ronse en \u00e1reas como o macizo central franc\u00e9s, Vosgos, a Selva Negra ou a zona de m\u00e1ximos cristalinos na Alema\u00f1a central.\nA orox\u00e9nese no norte de \u00c1frica.\nO noroeste do continente africano \u00e9 parte da cadea peri-atl\u00e1ntica herc\u00ednica. Est\u00e1 presente no Atlas magreb\u00ed e os macizos de Marrocos, Alxeria do oeste. Ademais, nas rexi\u00f3ns alpinas do Rif marroquino e a Cabilia alxerina aparecen al\u00f3ctonos dentro das zonas herc\u00ednicas. Ese conxunto do oeste africano, do dominio de meseta, contrasta co pouco deformado dominio saharau\u00ed, que \u00e9 o Anti-Atl\u00e1s. Nesta rexi\u00f3n africana a orox\u00e9nese produciuse durante o per\u00edodo de subduci\u00f3n do oc\u00e9ano Reico por debaixo da terraza da Avalonia. O r\u00e9xime tect\u00f3nico da \u00e1rea foron os de eventos de compresi\u00f3n e extensi\u00f3n seguidos dunha converxencia oblicua coa li\u00f1a de Gondwana fronte a Laurusia.\nA orox\u00e9nese en Am\u00e9rica do Norte.\nOs Apalaches de Am\u00e9rica foron froito de varios procesos de orox\u00e9nese diasincr\u00f3nicos desde o Ordov\u00edcico ao final do Devoniano. A orox\u00e9nese de Alleghenia foi unha elas e resultou na formaci\u00f3n dos montes de Allegheny pola colisi\u00f3n das estruturas xa formadas dos Apalaches coa Godwana, en particular co norte Africano, para formar a Panxea. Estes eventos est\u00e1n relacionados no tempo coa orox\u00e9nese herciniana da Europa do oeste e central, as Illas Brit\u00e1nicas e Siberia do oeste."}
{"id": "415634", "revid": "83328", "url": "https://gl.wikipedia.org/wiki?curid=415634", "title": "Cintigraf\u00eda \u00f3sea", "text": "Unha cintigraf\u00eda \u00f3sea \u00e9 unha proba de medicina nuclear para atopar certas anormalidades nos \u00f3sos. Util\u00edzase sobre todo para axudar a diagnosticar: cancro dos \u00f3sos ou cancro que se diseminou (met\u00e1stase) at\u00e9 o \u00f3so, a localizaci\u00f3n dalgunhas fontes de inflamaci\u00f3n nos test\u00edculos (por exemplo, dor \u00f3sea, tales como dor de costas debidos a unha fractura), o diagn\u00f3stico das fracturas que poden non ser visibles nas tradicionais imaxes de raios X, e a detecci\u00f3n de danos nos \u00f3sos debido a certas infecci\u00f3ns e outros problemas.\nAs cintigraf\u00edas \u00f3seas en medicina son un m\u00e9todo m\u00e1is dunha serie de m\u00e9todos de formaci\u00f3n de imaxes \u00f3seas, os cales se utilizan para detectar visualmente anormalidades \u00f3seas. Este tipo de estudos por imaxes incl\u00faen imaxes por resonancia magn\u00e9tica (RMN), tomograf\u00eda computadorizada (TC), radiograf\u00eda simple e no caso do medicina nuclear \"gammagraf\u00edas \u00f3seas\". Por\u00e9n, unha cintigraf\u00eda \u00f3sea \u00e9 unha proba funcional, o que significa que mide un aspecto do metabolismo \u00f3seo ou remodelaci\u00f3n \u00f3sea, o que as outras t\u00e9cnicas de imaxe non fan. Compite coa tomograf\u00eda por emisi\u00f3n de positr\u00f3ns para ver o metabolismo anormal dos \u00f3sos, pero a vantaxe da cintigraf\u00eda \u00e9 que \u00e9 considerablemente menos custosa."}
{"id": "415635", "revid": "4482", "url": "https://gl.wikipedia.org/wiki?curid=415635", "title": "Oroxenia varisca", "text": ""}
{"id": "415636", "revid": "23204", "url": "https://gl.wikipedia.org/wiki?curid=415636", "title": "Gammagraf\u00eda \u00f3sea", "text": ""}
{"id": "415637", "revid": "4482", "url": "https://gl.wikipedia.org/wiki?curid=415637", "title": "Oroxenia herciniana", "text": ""}
{"id": "415638", "revid": "23204", "url": "https://gl.wikipedia.org/wiki?curid=415638", "title": "Punci\u00f3n aspirativa con agulla fina", "text": "Punci\u00f3n aspirativa con agulla fina (PAAF) \u00e9 un procedemento m\u00e9dico dirixido \u00e1 investigaci\u00f3n de pacientes con masas. A t\u00e9cnica consiste na retirada de pequena porci\u00f3n de tecido por aspiraci\u00f3n a trav\u00e9s dunha agulla fina e posterior coloraci\u00f3n e an\u00e1lise microsc\u00f3pica. As biopsias por punci\u00f3n aspirativa de agulla fina son procedementos cir\u00farxicos seguros, moitas veces evitando bi\u00f3psias cir\u00farxicas maiores (excicionais ou abertas).\nPAAF de tiroide.\nA punci\u00f3n aspirativa con agulla fina \u00e9 considerado o m\u00e9todo diagn\u00f3stico inicial na avaliaci\u00f3n da doenza nodular da tiroide, tendo grande aceptaci\u00f3n pola facilidade de execuci\u00f3n e mellor relaci\u00f3n custo-beneficio para o diagn\u00f3stico e a selecci\u00f3n de pacientes para cirurx\u00eda. O \u00e9xito do m\u00e9todo depende da experiencia do patoloxista e da habilidade t\u00e9cnica na obtenci\u00f3n de mostras axeitadas. Na presenza dun diagn\u00f3stico negativo para neoplasia, permite observar o paciente clinicamente, reducindo a necesidade de cirurx\u00eda en m\u00e1is do 50%. Nos casos sospeitosos ou positivos para neoplasia, selecciona os pacientes para cirurx\u00eda, dobrando o n\u00famero de carcinomas operados e reducindo os custos en m\u00e1is do 25%."}
{"id": "415639", "revid": "4482", "url": "https://gl.wikipedia.org/wiki?curid=415639", "title": "Orox\u00e9nese varisca", "text": ""}
{"id": "415640", "revid": "98629", "url": "https://gl.wikipedia.org/wiki?curid=415640", "title": "Annika S\u00f6renstam", "text": "Annika S\u00f6renstam, nada en Estocolmo o 9 de setembro de 1970 \u00e9 unha ex xogadora de golf sueca. Foi n\u00famero 1 do mundo nas d\u00e9cadas de 1990 e 2000 e durante a s\u00faa carreira ga\u00f1ou 93 torneos, 72 deles no LPGA Tour estadounidense, o que a coloca terceira no historial.\nEntre 1994 e 2007 xogou a Copa Solheim coa selecci\u00f3n europea. Logrou 24 puntos en 37 partidos, o que a sit\u00faa segunda no historial europeo por detr\u00e1s de Laura Davies. Foi tam\u00e9n capit\u00e1 da selecci\u00f3n internacional da Copa Lexus entre 2005 e 2008, logrando 8,5 puntos en 12 partidos.\nS\u00f6renstam ingresou no Sal\u00f3n da Fama do Golf Mundial en 2003 e recibiu o Premio Laureus \u00e1 mellor deportista en 2004. En 2015 converteuse ademais nunha das primeira mulleres socias de The Royal and Ancient Golf Club of St Andrews.\nTraxectoria.\nA\u00ednda que o primeiro deporte que practicou foi o tenis, imitando o seu \u00eddolo Bj\u00f6rn Borg, na s\u00faa adolescencia comezou a decidirse polo golf. En 1988, a campioa de golf sueca Pia Nilsson converteuse na s\u00faa adestradora e tres anos despois trasladouse \u00e1 escola de golf da Universidade de Arizona, debutando no circu\u00edto profesional en 1992.\nEn 1994 disputou a s\u00faa primeira temporada completa no LPGA Tour, onde acabou no posto 39 e foi nomeada Novata do Ano. Liderou a listaxe de ganancias en oito temporadas: 1995, 1997, 1998, 2001, 2002, 2003, 2004, 2005, obtendo o premio de Golfista do Ano en todas elas. Ademais, resultou segunda en 2000, terceira en 1996 e 2006, e cuarta en 1999 e 2008. Tam\u00e9n ga\u00f1ou oito veces o Trofeo Vare \u00e1 menor media de golpes, seis delas baixando de 70 golpes.\nEn 1997 conseguiu seis triunfos e cinco segundos postos en 22 torneos. En 2001 logrou oito vitorias e seis segundos postos. En 2002 venceu en once torneos, foi segunda en dous e terceira noutras d\u00faas aparici\u00f3ns de 22. En 2003 acumulou seis vitorias e catro segundos postos en 17 torneos. En 2004 ga\u00f1ou oito veces e foi segunda en catro ocasi\u00f3ns. En 2005 conseguiu dez vitorias e dous segundos postos en 20 torneos. Tras sufrir numerosas lesi\u00f3ns, retirouse en 2008.\nNa segunda rolda do torneo de Phoenix 2001, S\u00f6renstam marcou unha tarxeta de 59 golpes (13 baixo par), primeira muller en lograr ese rexistro nun torneo oficial.\nO 24 de outubro de 2002 ga\u00f1ou o ADT Championship e acabou a temporada do Circu\u00edto LPGA cunha media de 68,7 golpes, a marca m\u00e1is baixa da historia. Esta era a s\u00faa quinta vitoria e levouna ao seu terceiro premio de Xogadora do Ano. Con todo, as s\u00faas 11 vitorias non alcanzaron as 13 de Mickey Wright en 1963.\nEn 2003 disputou o Colonial Invitational, primeira participaci\u00f3n dunha muller nun torneo masculino do PGA Tour dende Babe Zaharias en 1945, onde non superou o corte."}
{"id": "415641", "revid": "56817", "url": "https://gl.wikipedia.org/wiki?curid=415641", "title": "Hemograma", "text": "Un hemograma \u00e9 un exame que aval\u00eda as c\u00e9lulas sangu\u00edneas dun paciente, ou sexa, as da serie branca e vermella, conta de plaquetas, reticul\u00f3citos e \u00edndices hematol\u00f3xicos. O exame \u00e9 requirido polo profesional de sa\u00fade para diagnosticar ou controlar a evoluci\u00f3n dunha doenza. Un hemograma est\u00e1 constitu\u00eddo pola conta das c\u00e9lulas brancas (leucocitos), c\u00e9lulas vermellas (hemacias), hemoglobina (Hb), hematocrito (Ht), \u00edndices das c\u00e9lulas vermellas, e conta de plaquetas. O hemograma completo consiste no hemograma m\u00e1is a conta diferencial dos leucocitos.\nAs c\u00e9lulas circulantes no sangue son divididas en tres tipos: c\u00e9lulas vermellas (hemacias ou eritrocitos), c\u00e9lulas brancas (ou leucocitos) e plaquetas (ou trombocitos).\nRecollida de sangue.\nO sangue do individuo \u00e9 recollido con anticoagulante (EDTA) ou mestura de Paul-Heller, para evitar a s\u00faa coagulaci\u00f3n. Trala recollida con xiringa descart\u00e1bel, o sangue \u00e9 trasladado a un tubo de ensaio de vidro, que deber\u00e1 ser rotulado co nome do paciente e lacrado con tapa. Non \u00e9 necesario xax\u00fan, mais recom\u00e9ndase 24 horas sen pr\u00e1ctica de exercicios f\u00edsicos e 48 horas sen consumo de bebida alcoh\u00f3lica. D\u00e9bese preguntar \u00f3 paciente se fai uso dalg\u00fan medicamento, ou se fixo uso nas horas anteriores \u00f3 exame, pois alg\u00fans remedios poden interferir nos resultados do exame. Trala recollida, o tubo deber\u00e1 ser enviado a un laboratorio capaz de facer o hemograma."}
{"id": "415642", "revid": "27155", "url": "https://gl.wikipedia.org/wiki?curid=415642", "title": "Receptor da proxesterona", "text": ""}
{"id": "415643", "revid": "63181", "url": "https://gl.wikipedia.org/wiki?curid=415643", "title": "Sauvo", "text": "Sauvo (en sueco \"Sagu\") \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 3\u00a0003 habitantes. A superficie do termo municipal \u00e9 de 299,47 km2, dos cales 46,87\u00a0km2 son auga. O concello ten unha densidade de poboaci\u00f3n de 11,89 hab./km\u00b2.\nLimita cos municipios de Kaarina, Kimito\u00f6n, Pargas, Paimio e Salo.\nO concello \u00e9 uniling\u00fce en fin\u00e9s."}
{"id": "415644", "revid": "23204", "url": "https://gl.wikipedia.org/wiki?curid=415644", "title": "Ducto biliar", "text": "O ducto biliar \u00e9 un conxunto de ductos intra e extrahep\u00e1ticos polos que discorre a bile producida no f\u00edgado at\u00e9 desembocar na segunda porci\u00f3n do duodeno.\nAnatom\u00eda do ducto biliar.\nA bile que excreta o f\u00edgado \u00e9 colleitada por finos canal\u00edculos bil\u00edferos que van conflu\u00edndo nas canles bil\u00edferas e outras de maior calibre at\u00e9 a porta hep\u00e1tica. Cada porci\u00f3n hep\u00e1tica ten o seu conduto biliar (dereito e esquerdo); ambos f\u00fandense nun conduto hep\u00e1tico com\u00fan, que se une \u00f3\u00a0conduto c\u00edstico \u2013procedente da ves\u00edcula biliar\u2013 para formar o conduto col\u00e9doco encargado de levar a bile at\u00e9 a porci\u00f3n descendente do duodeno.\nA ves\u00edcula biliar est\u00e1 aloxada na foxa da cara visceral do f\u00edgado. Consta dun fondo, corpo, infund\u00edbulo e pescozo que contin\u00faa co ducto c\u00edstico. A t\u00fanica mucosa \u00e9 sumamente irregular, en forma de panal de abella, antes de continuar co ducto c\u00edstico. Na ves\u00edcula a secreci\u00f3n biliar almac\u00e9nase ata que un est\u00edmulo adecuado causa a s\u00faa liberaci\u00f3n pola contracci\u00f3n da s\u00faa parede muscular.\nA bile, a partir da uni\u00f3n entre o ducto c\u00edstico e o ducto hep\u00e1tico com\u00fan, segue polo ducto col\u00e9doco que discorre polo bordo libre do momento menor (ligamento hepatoduodenal). Logo col\u00f3case por detr\u00e1s da porci\u00f3n superior do duodeno, atravesa a cabeza do p\u00e1ncreas para drenar finalmente na porci\u00f3n descendente do duodeno na papila duodenal unido \u00f3 ducto pancre\u00e1tico. A arteria hep\u00e1tica dereita emite a arteria c\u00edstica destinada \u00e1 irrigaci\u00f3n da ves\u00edcula biliar. As relaci\u00f3ns entre a arteria c\u00edstica e o ducto c\u00edstico son de importancia cir\u00farxica na extirpaci\u00f3n da ves\u00edcula biliar (colecistectom\u00eda)."}
{"id": "415645", "revid": "27155", "url": "https://gl.wikipedia.org/wiki?curid=415645", "title": "Herciniano", "text": ""}
{"id": "415646", "revid": "27155", "url": "https://gl.wikipedia.org/wiki?curid=415646", "title": "Herc\u00ednico", "text": ""}
{"id": "415647", "revid": "23204", "url": "https://gl.wikipedia.org/wiki?curid=415647", "title": "V\u00eda biliar", "text": ""}
{"id": "415648", "revid": "75439", "url": "https://gl.wikipedia.org/wiki?curid=415648", "title": "Carcinoma", "text": "Un carcinoma (do lat\u00edn\u00a0\"carcinoma\" \u00e1 s\u00faa vez do grego \u03ba\u03b1\u03c1\u03ba\u03af\u03bd\u03c9\u03bc\u03b1, derivado de \u03ba\u03b1\u03c1\u03ba\u03af\u03bd\u03bf\u03c2 \u00abcaranguexo\u00bb \u00e9 un tumor maligno desenvolvido a partir de c\u00e9lulas epiteliais, glandulares (adenocarcinoma) ou do trofoblasto (coriocarcinoma) que tende a invadir tecidos circulares orixinando met\u00e1stases.\nOs lugares m\u00e1is com\u00fans de lesi\u00f3ns de tipo carcinoma son pel, boca, pulm\u00f3n, mama, est\u00f3mago, colo de \u00fatero, pr\u00f3stata e pene.\nOs carcinomas do tipo \"basocelular\" son orixinarios da epiderme e dos ap\u00e9ndices cut\u00e1neos por enriba da capa basal, como os polos, por exemplo. Xa os \"carcinomas epidermoides\" te\u00f1en orixe no queratinocito da epiderme, podendo tam\u00e9n xurdir no epitelio escamoso das mucosas.\nIndividuos que traballan con exposici\u00f3n directa \u00f3 sol son m\u00e1is vulner\u00e1beis \u00f3 cancro de pel non melanoma. Ese tipo de cancro \u00e9 m\u00e1is com\u00fan en adultos con picos de incidencia arredor dos 40 anos. Por\u00e9n, coa constante exposici\u00f3n de mozos \u00f3s raios solares a media de idade dos pacientes est\u00e1 a diminu\u00edr."}
{"id": "415650", "revid": "27155", "url": "https://gl.wikipedia.org/wiki?curid=415650", "title": "Trastuzumab", "text": "O trastuzumab (comercializado coa marca Herceptin\u00ae por Roche) \u00e9 un anticorpo monoclonal humanizado semellante \u00f3s anticorpos que produce o organismo de forma natural para protexerse das infecci\u00f3ns por virus e bacterias. Os anticorpos monoclonais son prote\u00ednas que reco\u00f1ecen especificamente e \u00fanense a outras prote\u00ednas \u00fanicas do organismo chamadas ant\u00edxenos. O trastuzumab \u00fanese selectivamente \u00f3 receptor de tipo 2 do factor de crecemento epid\u00e9rmico humano (HER2). O HER2 sobrexpr\u00e9sase na superficie dalgunhas c\u00e9lulas cancerosas e estimula a proliferaci\u00f3n destas c\u00e9lulas. Cando o trastuzumab se une \u00f3 HER2 inhibe a proliferaci\u00f3n destas c\u00e9lulas.\nO trastuzumab \u00e9 un produto biotecnol\u00f3xico producido en c\u00e9lulas de ovario de h\u00e1mster chin\u00e9s (CHO) en cultivo.\nFarmacolox\u00eda.\nO trastuzumab \u00e9 un anticorpo monoclonal humanizado IgG1 contra o receptor 2 do receptor do factor de crecemento epid\u00e9rmico humano (HER2). A sobrexpresi\u00f3n de HER2/neu obs\u00e9rvase no 20-30% dos cancros de mama primarios. Os estudos indican que os pacientes cuxos tumores sobreexpresan HER2 te\u00f1en unha supervivencia libre de doenza m\u00e1is curta se se compara cos pacientes cuxos tumores non sobreexpresan HER2. O dominio extracelular do receptor (ECD, p105) pode liberarse na circulaci\u00f3n sangu\u00ednea e ser medido en mostras de soro.\nDemostrouse que o trastuzumab inhibe a proliferaci\u00f3n de c\u00e9lulas humanas tumorais que sobreexpresan HER2, tanto \"in vitro\" como \"in vivo.\" Ademais, o trastuzumab \u00e9 un potente mediador da citotoxicidade\u00a0celular dependente de anticorpos (ADCC). Demostrouse \"in vitro\" que a ADCC mediada polo trastuzumab ex\u00e9rcese preferentemente sobre c\u00e9lulas que sobrexpresan HER2 se se compara con c\u00e9lulas cancerosas que non sobrexpresan HER2."}
{"id": "415651", "revid": "56817", "url": "https://gl.wikipedia.org/wiki?curid=415651", "title": "Metotrexato", "text": "O metotrexato tam\u00e9n co\u00f1ecido polas siglas MTX, \u00e9 un f\u00e1rmaco an\u00e1logo \u00f3\u00a0\u00e1cido f\u00f3lico usado no tratamento do cancro e de doenzas autoinmunes como a artrite reumatoide e a psor\u00edase. Produce efectos antiinflamatorios potentes a partir da inhibici\u00f3n enzim\u00e1tica, a diminuci\u00f3n de distintos elementos metab\u00f3licos e a acumulaci\u00f3n de adenosina tanto intracelular como extracelular.\nFarmacocin\u00e9tica.\nAbsorci\u00f3n.\nEn adultos, a absorci\u00f3n oral de metotrexato parece ser dose dependente. A concentraci\u00f3n plasm\u00e1tica m\u00e1xima alc\u00e1nzase tras unha ou d\u00faas horas. A dose \u2264 200\u00a0mg/m2, \u00e9 xeralmente ben absorbida, cunha biodispo\u00f1ibilidade de preto do 80%.\nA absorci\u00f3n de doses maiores de 400\u00a0mg/m2 \u00e9 significativamente menor, posiblemente debido a un efecto de saturaci\u00f3n.\nDistribuci\u00f3n.\nO metotrexato compite cos folatos reducidos no transporte activo a trav\u00e9s das membranas celulares mediante un sistema de transporte activo mediado por transportador. Con concentraci\u00f3ns plasm\u00e1ticas superiores a 100 micromolar, o mecanismo de transporte maioritario pasa a ser a difusi\u00f3n pasiva, mediante a cal se poden conseguir concentraci\u00f3ns intracelulares efectivas. A s\u00faa uni\u00f3n a prote\u00ednas plasm\u00e1ticas \u00e9 de preto dun 50%.\nO metotrexato non atravesa a barreira hematoencef\u00e1lica en cantidades terap\u00e9uticas."}
{"id": "415652", "revid": "23204", "url": "https://gl.wikipedia.org/wiki?curid=415652", "title": "Terapia adxuvante", "text": "Unha terapia adxuvante \u00e9 un tratamento para o cancro realizado como complemento \u00e1 terapia primaria, principal ou inicial. Un exemplo de terapia adxuvante \u00e9 o tratamento adicional xeralmente empregado trala cirurx\u00eda, na cal todas as doenzas detectables deben ser eliminadas, mais podendo permanecer un risco estat\u00edstico de reca\u00edda, debido a lesi\u00f3ns ocultas."}
{"id": "415653", "revid": "56817", "url": "https://gl.wikipedia.org/wiki?curid=415653", "title": "Ciclofosfamida", "text": "A ciclofosfamida \u00e9 un medicamento da familia de axentes alquilantes usado como antineopl\u00e1sico e inmunosupresor, do grupo dos complexos de coordinaci\u00f3n de platino.\nEmprego.\nComo quimioterapia, \u00fasase xa sexa en monoterapia ou combinado xunto a outros axentes de quimioterapia para tratar varias clases de linfoma, como o mieloma m\u00faltiple ou a leucemia. Tam\u00e9n se usa como tratamento de tumores s\u00f3lidos, como o cancro de ovario, o cancro de mama, o cancro de pulm\u00f3n de c\u00e9lulas pequenas, o neuroblastoma e o sarcoma.\nComo inmunosupresor \u00fasase no lupus eritematoso sist\u00e9mico, a granulomatose de Wegener, a esclerose m\u00faltiple, e complicaci\u00f3ns ou comorbilidades das anteriores como a s\u00edndrome nefr\u00f3tica. Tam\u00e9n \u00e9 usado para evitar o rexeitamento agudo despois dun transplante. Admin\u00edstrase por v\u00eda oral ou intravenosa."}
{"id": "415654", "revid": "23204", "url": "https://gl.wikipedia.org/wiki?curid=415654", "title": "Braquiterapia", "text": "Braquiterapia (da palabra grega \"brachys\", que significa \"curta distancia\"), tam\u00e9n co\u00f1ecida por radioterapia interna, radioterapia de fonte selada, curieterapia ou endocurieterapia, \u00e9 unha forma de radioterapia\u00a0na que se coloca unha fonte de radiaci\u00f3n\u00a0dentro de, ou xunto \u00e1 \u00e1rea que necesita de tratamento. A braquiterapia \u00e9 utilizada normalmente como tratamento eficaz contra o cancro do pescozo, de \u00fatero, de pr\u00f3stata, de mama e da pel, podendo tam\u00e9n ser utilizada no tratamento de tumores en diversas outras \u00e1reas do corpo. A braquiterapia pode ser utilizada independentemente ou en combinaci\u00f3n con outras t\u00e9cnicas terap\u00e9uticas, como a cirurx\u00eda, radioterapia de raios externos (EBRT, External Beam Radiotherapy) e quimioterapia.\nAo contrario da EBRT, na que o tumor recibe raios x de alta enerx\u00eda a partir do exterior do corpo, a braquiterapia implica a colocaci\u00f3n precisa de fontes de radiaci\u00f3n directamente no lugar do tumor cancer\u00edxeno. Un dos aspectos fundamentais da braquiterapia \u00e9 que a radiaci\u00f3n afecta s\u00f3 unha \u00e1rea moi localizada xunto \u00e1s fontes de radiaci\u00f3n. Fica as\u00ed reducida a exposici\u00f3n de tecidos saud\u00e1beis que se encontran m\u00e1is afastados das fontes de radiaci\u00f3n. Al\u00e9n diso, se o doente se move ou se houbese alg\u00fan movemento do tumor dentro do corpo durante o tratamento, as fontes de radiaci\u00f3n mante\u00f1en a posici\u00f3n correcta relativamente \u00f3 tumor. Estas caracter\u00edsticas da braquiterapia ofrecen vantaxes sobre a EBRT - o tumor pode ser tratado con doses moi elevadas de radiaci\u00f3n localizada, reduc\u00edndose \u00f3 mesmo tempo a probabilidade de danos innecesarios nos tecidos saud\u00e1beis m\u00e1is achegados."}
{"id": "415655", "revid": "23204", "url": "https://gl.wikipedia.org/wiki?curid=415655", "title": "Radioterapia interna", "text": ""}
