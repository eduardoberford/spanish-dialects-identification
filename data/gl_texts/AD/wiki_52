{"id": "496428", "revid": "55340", "url": "https://gl.wikipedia.org/wiki?curid=496428", "title": "Trend TV", "text": "Trend TV \u00e9 unha estaci\u00f3n de televisi\u00f3n local de Croacia con sede en Karlovac. Comezou as s\u00faas emisi\u00f3ns en 2005 co nome de TV 4 rijeke (TV4R) e emite como televisi\u00f3n local para as cidades de Zagreb, Samobor, Zapre\u0161i\u0107, Velika Gorica, Karlovac e Ogulin. En 2017 cambiou ao seu nome actual. \nHistoria.\nDurante a primeira \u00e9poca funcionou como unha estaci\u00f3n local de Karlovac. O 5 de outubro de 2010, coa implantaci\u00f3n da televisi\u00f3n dixital en Croacia, a canle p\u00f3dese sintonizar na rexi\u00f3n 4 que cobre m\u00e1is dun mill\u00f3n de peroas. Dende 2014 a canle forma parte de KA-VISION, propiedade de Marko Vukovi\u0107, e virou para unha programaci\u00f3n m\u00e1is rexional. Presente en varias compa\u00f1\u00edas de televisi\u00f3n por cable, p\u00f3dese sintonizar as\u00ed por toda Croacia.\nCobertura do sinal.\nAs emisi\u00f3ns p\u00f3dense sintonizar en tres subrexi\u00f3ns locais dixitais: \nd44 - Zagreb, Velika Gorica, Sveta Nedelja, Stupnik e parte do concello de Samobor \nd45 - Jastrebarsko, Klin\u010da Sela, Krasic e Pisarovina \nd46 - Karlovac, Lasinja, Ozalj, Zakanje, Draganic, Netretic, Duga Resa, Generalski Stol, Barilovici, Krnjak, e parte dos concellos de Vojnic e Bosiljevo.\nProgramaci\u00f3n.\nTradicionalmente, a programaci\u00f3n estrut\u00farase en varias franxas: programa matinal ata 12 horas, programa de mediod\u00eda e tarde de 12 a 20 horas, programa vespertino de 20 a media noite e o programa nocturno de 24 a 6 horas da ma\u00f1\u00e1. \nO elemento central do programa vespertino era o noticiario local \"Karlova\u010dki obzornik\", con novas dos acontecementos diarios na cidade e rexi\u00f3n. Os espect\u00e1culos orientados rexionalmente eran \"Iver\", \"Pokupska kronika\" e \"\u017dumberak zov\". Trend TV segue tam\u00e9n a actividade das organizaci\u00f3ns da sociedade civil, as\u00ed como instituci\u00f3ns con sede en Zagreb, Kordun e Karlovac e conta con programas para as minor\u00edas relixiosas e \u00e9tnicas con temas espec\u00edficos como o patrimonio \u00e9tnico, especialidades culturais e similares. \nConta cunha produci\u00f3n propia de contido divulgativo, informativo, deportivo e musical. A produci\u00f3n independente est\u00e1 presente con programas como \"Trend putovanja\" ou \"Moja Istra\". O programa\"Doma\u0107i zvuci\" c\u00e9ntrase nas sociedades culturais e art\u00edsticas do condado de Karlovac e v\u00eddeos de artistas populares. \nCoa conversi\u00f3n nunha canle con maior enfoque no \u00e1mbito rexional, o telexornal pasou a se denominar \"Dnevnik\", diversificouse a programaci\u00f3n coa emisi\u00f3n de programas como \"Europa u fokusu\", revista de actualidade e divulgaci\u00f3n europea producida pola Deutsche Welle en lingua croata \"\u017divot pi\u0161e pri\u010de\", programa que visita localidades da rexi\u00f3n de Eslavonia e Baranja e no que se adoita empregar a variedade local do croata, \"Privredni.hr\" programa de car\u00e1cter econ\u00f3mico, \"Novi milenij\", dedicado \u00e1s novidades tecnol\u00f3xicas, o programa de entrevistas \"Intervju tjedna\"."}
{"id": "496429", "revid": "23204", "url": "https://gl.wikipedia.org/wiki?curid=496429", "title": "Pismo do Amerika", "text": "Pismo do Amerika (en ) \u00e9 un filme b\u00falgaro de 2001 dirixido por Iglika Trifonova. Foi escollido como candidato de Bulgaria para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "496431", "revid": "23204", "url": "https://gl.wikipedia.org/wiki?curid=496431", "title": "Sezonat na kanarchetata", "text": "Sezonat na kanarchetata (en ) \u00e9 un filme b\u00falgaro de 1993 dirixido por Evgeni Mihailov. O filme foi escollido como candidato de Bulgaria para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "496433", "revid": "23562", "url": "https://gl.wikipedia.org/wiki?curid=496433", "title": "Liga Espa\u00f1ola de rugby 2019-2020", "text": ""}
{"id": "496434", "revid": "23204", "url": "https://gl.wikipedia.org/wiki?curid=496434", "title": "Kladenetzat", "text": "Kladenetzat (en ) \u00e9 un filme b\u00falgaro de 1991 dirixido por Docho Bodzhakov. O filme foi escollido como candidato de Bulgaria para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "496436", "revid": "89787", "url": "https://gl.wikipedia.org/wiki?curid=496436", "title": "Margarit i Margarita", "text": "Margarit i Margarita (en ) \u00e9 un filme b\u00falgaro de 1989 dirixido por Nikolai Volev. O filme foi escollido como candidato de Bulgaria para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado."}
{"id": "496438", "revid": "98629", "url": "https://gl.wikipedia.org/wiki?curid=496438", "title": "Vreme na nasilie", "text": "Vreme na nasilie (en ) \u00e9 un filme b\u00falgaro de 1988 dirixido por Ludmil Staikov. Bas\u00e9ase na novela \"Vreme razdelno\" (\u0412\u0440\u0435\u043c\u0435 \u0440\u0430\u0437\u0434\u0435\u043b\u043d\u043e) de Anton Donchev. Consta de dous episodios cunha duraci\u00f3n combinada de 288 minutos. Estreouse na secci\u00f3n Un Certain Regard do Festival Internacional de Cinema de Cannes de 1988. Foi escollido como candidato de Bulgaria para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, mais finalmente non foi nomeado."}
{"id": "496440", "revid": "23204", "url": "https://gl.wikipedia.org/wiki?curid=496440", "title": "Za kude putuvate", "text": "Za kude putuvate (en ) \u00e9 un filme b\u00falgaro de 1986 dirixido por Rangel Vulchanov. Estreouse na secci\u00f3n Un Certain Regard do Festival Internacional de Cinema de Cannes de 1986 e participou na competici\u00f3n principal da 15\u00aa edici\u00f3n do Festival Internacional de Cinema de Moscova. O filme foi escollido como candidato de Bulgaria para o \u00d3scar \u00f3 mellor filme en lingua non inglesa na 61\u00aa edici\u00f3n dos premios, mais finalmente non foi nomeado."}
{"id": "496442", "revid": "5863", "url": "https://gl.wikipedia.org/wiki?curid=496442", "title": "Xos\u00e9 Losada Castelao", "text": ""}
{"id": "496443", "revid": "5863", "url": "https://gl.wikipedia.org/wiki?curid=496443", "title": "Manuel R. Castelao", "text": ""}
{"id": "496444", "revid": "23204", "url": "https://gl.wikipedia.org/wiki?curid=496444", "title": "Khan Asparuh", "text": "Khan Asparuh (en ) \u00e9 un filme b\u00falgaro de 1981 dirixido por Ludmil Staikov. Conta a historia do Khan Asparukh e os eventos arredor da fundaci\u00f3n do Primeiro Imperio B\u00falgaro no ano 681. Foi rodado e estreado con motivo do aniversario 1300 de Bulgaria. O filme foi escollido como candidato de Bulgaria para o \u00d3scar \u00f3 mellor filme en lingua non inglesa na 55\u00aa edici\u00f3n dos premios, mais finalmente non foi nomeado."}
{"id": "496445", "revid": "6409889", "url": "https://gl.wikipedia.org/wiki?curid=496445", "title": "Barierata", "text": "Barierata (en ) \u00e9 un filme b\u00falgaro de 1979 dirixido por Christo Christov. Foi estreado na 11\u00aa edici\u00f3n do Festival Internacional de Cinema de Moscova, onde ga\u00f1ou o Premio de Prata. O filme foi escollido como candidato de Bulgaria para o \u00d3scar \u00f3 mellor filme en lingua non inglesa na 52\u00aa edici\u00f3n dos premios, mais finalmente non foi nomeado."}
{"id": "496447", "revid": "89787", "url": "https://gl.wikipedia.org/wiki?curid=496447", "title": "Posledno lyato", "text": "Posledno lyato (en ) \u00e9 un filme b\u00falgaro de 1974 dirixido por Christo Christov. Foi escollido como candidato de Bulgaria para o \u00d3scar \u00f3 mellor filme en lingua non inglesa na 47\u00aa edici\u00f3n dos premios, mais finalmente non foi nomeado."}
{"id": "496448", "revid": "89787", "url": "https://gl.wikipedia.org/wiki?curid=496448", "title": "Koziyat rog", "text": "Koziyat rog (en ) \u00e9 un filme b\u00falgaro de 1972 dirixido por Metodi Andonov, e protagonizado por Anton Gorchev e Katya Paskaleva. O filme est\u00e1 ambientado na Bulgaria do s\u00e9culo XVII, onde a muller de Kara Ivan \u00e9 violada e asasinada por catro se\u00f1ores feudais otom\u00e1ns.\nO filme ga\u00f1ou o Premio Especial do Xurado no Festival Internacional de Cinema de Karlovy Vary. Foi escollido como candidato de Bulgaria para o \u00d3scar \u00f3 mellor filme en lingua non inglesa na 45\u00aa edici\u00f3n dos premios, mais finalmente non foi nomeado."}
{"id": "496452", "revid": "23204", "url": "https://gl.wikipedia.org/wiki?curid=496452", "title": "Taralezhite se razhdat bez bodli", "text": "Taralezhite se razhdat bez bodli (en ) \u00e9 un filme b\u00falgaro de 1971 dirixido por Dimitar Petrov. Estreouse no Festival Internacional de Cinema de Melbourne de 1972. Foi escollido como candidato de Bulgaria para o \u00d3scar \u00f3 mellor filme en lingua non inglesa na 44\u00aa edici\u00f3n dos premios, mais finalmente non foi nomeado."}
{"id": "496456", "revid": "131329", "url": "https://gl.wikipedia.org/wiki?curid=496456", "title": "ShindaiSat", "text": "ShindaiSat, tam\u00e9n co\u00f1ecido Ginrei, foi un sat\u00e9lite artificial da Universidade de Shinshu lanzado o 27 de febreiro de 2014 mediante un foguete H-IIA desde o Centro Espacial de Tanegashima.\nCaracter\u00edsticas.\nShindaiSat foi lanzado para probar un sistema de comunicaci\u00f3ns \u00f3pticas desde \u00f3rbita. Un sistema de [[LED]s lle permitir\u00edan comunicarse a distancias de ata 400 km usando luz visible. Estabiliz\u00e1base nos tres eixos mediante doua [[Volante de inercia|volantes de inercia]] e tres torques magn\u00e9ticos. O sat\u00e9lite reentrou na [[atmosfera]] terrestre o 24 de novembro de 2014.\nV\u00e9xase tam\u00e9n.\nOutros artigos.\n[[Categor\u00eda:Sat\u00e9lites artificiais]]"}
{"id": "496457", "revid": "72012", "url": "https://gl.wikipedia.org/wiki?curid=496457", "title": "Ginrei", "text": ""}
{"id": "496458", "revid": "98629", "url": "https://gl.wikipedia.org/wiki?curid=496458", "title": "In the Life of Music", "text": "In the Life of Music (en ) \u00e9 un filme camboxano de 2018 dirixido por Caylee So que e Sok Visal. Foi escollido como candidato de Camboxa para o \u00d3scar \u00f3 mellor internacional na 92\u00aa edici\u00f3n dos premios, mais finalmente non foi nomeado.\nSinopse.\nTres xeraci\u00f3ns est\u00e1n conectadas a trav\u00e9s da canci\u00f3n \"Champa Battambang\" de Sinn Sisamouth."}
{"id": "496459", "revid": "4817", "url": "https://gl.wikipedia.org/wiki?curid=496459", "title": "Iuri Glazkov", "text": "Iury Nikolaievich Glazkov, nado en Moscova o 2 de outubro de 1939 e finado o 9 de decembro de 2008, foi un cosmonauta sovi\u00e9tico que formou parte da misi\u00f3n Soiuz 24.\nTraxectoria.\nGlazkov graduouse na Escola Superior de Enxe\u00f1er\u00eda Kharlov en 1962 e doutorouse en ciencias t\u00e9cnicas en 1991. Pertenceu \u00e1 Forza A\u00e9rea da Uni\u00f3n Sovi\u00e9tica e foi paracaidista.\nAdestrouse para ser cosmonauta entre novembro de 1965 e decembro de 1967. Participou na misi\u00f3n Soiuz 24. Pasou un total de 17,73 d\u00edas no espazo."}
{"id": "496460", "revid": "23204", "url": "https://gl.wikipedia.org/wiki?curid=496460", "title": "Les tombeaux sans noms", "text": "Les tombeaux sans noms (en ) \u00e9 un filme documetal franco-camboxano de 2018 editado, coescrito e dirixido por Rithy Panh. Foi escollido como candidato de Camboxa para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "496465", "revid": "23204", "url": "https://gl.wikipedia.org/wiki?curid=496465", "title": "Before the Fall (filme de 2015)", "text": "Before the Fall (en ) \u00e9 un filme camboxano de 2015 dirixido por Ian White. Foi escollido como candidato de Camboxa para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "496466", "revid": "4817", "url": "https://gl.wikipedia.org/wiki?curid=496466", "title": "Globalstar", "text": "Globalstar \u00e9 unha rede de sat\u00e9lites de comunicaci\u00f3ns en \u00f3rbitas medias adicado a dar servizos m\u00f3biles como telefon\u00eda, datos e fax.\nCaracter\u00edsticas.\nOs sat\u00e9lites Globalstar operan en \u00f3rbitas a 1410 km de altura e 52\u00ba de inclinaci\u00f3n orbital. Cunha masa de 450 kg, os sat\u00e9lites foron constru\u00eddos por Space Systems Loral e Alenia Aerospazio e usan o bus LS-400, cun corpo de forma trapezoidal e dous paneis solares que proporcionan ata 1100 W de potencia. Estabil\u00edzanse nos tres eixos e como sensores de actitude levan magnet\u00f3metros nun mastro despregable, sensores solares e GPS. O sistema de propulsi\u00f3n usa hidracina. Para as comunicaci\u00f3ns cada sat\u00e9lite usa antenas de ali\u00f1amento de fase, podendo comunicarse usando as bandas C, L e S. Pod\u00edan ser lanzados mediante Delta 7420, Zenit-2, Soiuz U Ikar e Soiuz FG Fregat, frecuentemente en grupos de varios a un mesmo tempo."}
{"id": "496467", "revid": "23204", "url": "https://gl.wikipedia.org/wiki?curid=496467", "title": "The Last Reel", "text": "The Last Reel (en ) \u00e9 un filme camboxano de 2014 coproducido e dirixido por Kulikar Sotho. Foi escollido como o candidato de Camboxa para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "496468", "revid": "98629", "url": "https://gl.wikipedia.org/wiki?curid=496468", "title": "L'Image manquante", "text": "L'Image manquante (en ) \u00e9 un filme documental franco-camboxano de 2013 dirixido por Rithy Panh sobre os khmer vermellos en lingua francesa. Estreouse na secci\u00f3n Un Certain Regard do Festival Internacional de Cinema de Cannes de 2013 onde ga\u00f1ou o premio principal. Tam\u00e9n foi estreado na secci\u00f3n de Cinema do Mundo no Festival Internacional de Cinema Cinemanila, onde ga\u00f1ou o Gran Premio do Xurado. Ga\u00f1ou o Premio Lumi\u00e8res \u00f3 mellor documental na 21\u00aa edici\u00f3n dos Premios Lumi\u00e8res e foi nomeado \u00f3 Premio C\u00e9sar \u00f3 mellor filme documental.\nFoi nomeado \u00f3 \u00d3scar \u00f3 mellor filme en lingua non inglesa na 86\u00aa edici\u00f3n dos premios. Aproximadamente a metade do filme est\u00e1 composta por material de novas e imaxes de \u00e9poca, mentres que a outra metade emprega figuras para dramatizar o que ocorreu en Camboxa cando Pol Pot chegou \u00f3 poder.\nSinopse.\nEmpregando figuri\u00f1as de barro e imaxes de arquivo, Rithy Panh testemu\u00f1a as atrocidades cometidas polos kmres vermellos en Camboxa entre 1975 e 1979."}
{"id": "496469", "revid": "27155", "url": "https://gl.wikipedia.org/wiki?curid=496469", "title": "PPAR\u03b3", "text": ""}
{"id": "496475", "revid": "85894", "url": "https://gl.wikipedia.org/wiki?curid=496475", "title": "Cuarta dinast\u00eda de Exipto", "text": "A \"Cuarta Dinast\u00eda\" do antigo Exipto (IV Dinast\u00eda) caracter\u00edzase por ser a \"idade de ouro\" do Imperio Antigo de Exipto. A IV dinast\u00eda durou desde ata o 2494 a.C. Foi un momento de paz e prosperidade, durante o cal docum\u00e9ntase comercio con outros pa\u00edses.\nA Cuarta Dinast\u00eda anunciou o inicio da era da construci\u00f3n das pir\u00e1mides. A relativa paz da Terceira Dinast\u00eda permitiu aos gobernantes da IV Dinast\u00eda adicarse a actividades m\u00e1is art\u00edsticas e culturais. Os experimentos de construci\u00f3n do fara\u00f3n Snefru levaron \u00e1 evoluci\u00f3n desde as pir\u00e1mides de estilo mastaba ata as pir\u00e1mides \u201cverdadeiras\u201d de cara lisa, como as da meseta de Gizeh. Ning\u00fan outro per\u00edodo da historia de Exipto igualou os logros arquitect\u00f3nicos da IV Dinast\u00eda. Cada un dos gobernantes desta dinast\u00eda encargaron polo menos unha pir\u00e1mide para servir como tumba ou cenotafio .\nA Cuarta Dinast\u00eda foi a segunda de catro dinast\u00edas que conformaron o \"Imperio Antigo\". O rei Snefru, o primeiro fara\u00f3n da Cuarta Dinast\u00eda, ocupou o territorio que vai desde a antiga Libia no oeste ata a pen\u00ednsula do Sina\u00ed no leste ata a Nubia no sur. Foi un per\u00edodo exitoso e esta \u00e9poca \u00e9 co\u00f1ecida polo seu avance e concentraci\u00f3n do goberno, como se pode ver na construci\u00f3n organizada de pir\u00e1mides e outros monumentos.\nA comprensi\u00f3n do Imperio Antigo prov\u00e9n principalmente destas estruturas e obxectos descubertos nos cemiterios des\u00e9rticos de Gizeh.\nLi\u00f1a temporal da cuarta dinast\u00eda\nSnefru.\nO rei Sneferu, encomiado como \"aportador de beleza\", \"Mestre de toda a xustiza\", \"Gobernador do Nilo superior e baixo\", foi o primeiro fara\u00f3n da cuarta dinast\u00eda. Descend\u00eda dunha familia do Exipto Medio que viv\u00eda preto de Herm\u00f3polis e probablemente ascendeu ao trono ao casar cunha herdeira real. A\u00ednda hai debate sobre quen foi o seu pai, moitas veces acred\u00edtse a Huni, pero isto non se pode confirmar debido \u00e1 ruptura nas dinast\u00edas. A s\u00faa nai, Meresanhk I era unha muller menor ou unha concubina de Huni que, se fose isto \u00faltimo, tecnicamente non contar\u00eda como sangue real.\nExipto no Terceiro Milenio antes de Cristo era, por certo, unha terra de paz e de abundancia. As elites com\u00edan normalmente patos e gansos cebados e levaban roupas brancas finas, cando levaban roupa. Snefru ti\u00f1a unha opini\u00f3n moi elevada de se mesmo, demostrouno cando navegou nun barco polo Nilo cuberto s\u00f3 con mallas.\nAta o seu reinado, os fara\u00f3ns exipcios pensaban que eran encarnaci\u00f3ns mundanas de Horus, obtendo a deificaci\u00f3n total exclusivamente na morte. Snefru foi o primeiro rei en proclamar que era a encarnaci\u00f3n de Ra, outra divindade solar. Queops seguir\u00eda o cami\u00f1o do seu pai, tomando o nome de Fillo do Deus Sol.\nEn xeral, Exipto estaba gobernado por dous centros de poder: a autoridade legal e a autoridade tradicional. A autoridade xur\u00eddica constitu\u00eda o goberno do fara\u00f3n, non directamente sobre as persoas, sen\u00f3n a treves de visires e nomarcas. A autoridade tradicional derivaba do concepto de que as deidades daban ao fara\u00f3n o dereito divino de gobernar como quixera. No dondo, o goberno exipcio da Cuarta Dinast\u00eda organizouse para que s\u00f3 o fara\u00f3n puidese dirixir a autoridade tradicional.\nA Pir\u00e1mide curvada foi o primeiro intento de Snefru de constru\u00edr unha estrutura perfecta, pero se curva e finalmente se inclina a un \u00e1ngulo inferior, d\u00e1ndolle \u00e1 estrutura un aspecto esmagado. A s\u00faa Pir\u00e1mide vermella \u00e9 considerada como a primeira pir\u00e1mide verdadeira e obtivo o seu nome da tinta avermellada na pedra calcaria utilizada. A Pir\u00e1mide Vermella consid\u00e9rase a primeira pir\u00e1mide, aproximadamente 150 anos despois das estruturas constru\u00eddas polo fara\u00f3n Zoser. A Pir\u00e1mide vermella foi a primeira que tivo unha base s\u00f3lida o bastante estable para soster un edificio m\u00e1is alto. Tam\u00e9n se di que \u00e9 o responsable da constuci\u00f3n dunha serie de pir\u00e1mides en Seila. Encargou un total de tres pir\u00e1mides, pero hai rexistros que apuntan a unha cuarta. A\u00ednda que non constru\u00edu ningunha das pir\u00e1mides en Gizeh, \u00e9 co\u00f1ecido como o rei que moveu m\u00e1is pedras e ladrillos. Moitas das expedici\u00f3ns pol\u00edticas e militares de Snefru foron a outros pa\u00edses para conseguir d\u00faas cousas: unha forza de traballo substancial e acceso a unha gran variedade de materiais. Viaxou a Nubia e Libia por estas cousas. As s\u00faas incursi\u00f3ns nestas \u00e1reas permitiron a Snefru conseguir unha gran cantidade de man de obra, tan grande, de feito, que provocou unha enorme devastaci\u00f3n nos pa\u00edses atacados. Tam\u00e9n precisaba gando vac\u00fan e outras fontes de provisi\u00f3ns para alimentar \u00e1s persoas que constru\u00edan as s\u00faas pir\u00e1mides. Ao finalizar as s\u00faas campa\u00f1as militares, conseguiu capturar 11.000 prisioneiros e 13.100 cabezas de gando.\nOutros fara\u00f3ns durante a Idade das Pir\u00e1mides.\nFara\u00f3n Queops.\nQueops, o sucesor de Snefru, a\u00ednda que non est\u00e1 claro se era fillo biol\u00f3xico de Snefru, foi un fara\u00f3n moi co\u00f1ecido. A\u00ednda \u00e9 moi co\u00f1ecido nos medios de comunicaci\u00f3n actuais, estando presente en pel\u00edculas, novelas e programas de televisi\u00f3n. A s\u00faa fama deriva da s\u00faa pir\u00e1mide na meseta nordeste de Gizeh, onde foi enterrado. O seu templo mortuorio constru\u00eduse no extremo norte da pir\u00e1mide, que xa non \u00e9 accesible debido aosgraves estragos producidos polos ladr\u00f3ns. S\u00f3 recuper\u00e1ronse relevos en tres dimensi\u00f3ns que perduraron ata os nosos d\u00edas, inclu\u00edndo moitos bustos de calcaria e figuras de arxila. As actividades de Queops dentro e f\u00f3ra de Exipto non est\u00e1n ben documentadas (ag\u00e1s o seu traballo de arquitectura) e estivo moi romanticizada polos gregos antigos. Estes gregos pensaron que queops era un home malvado que ofendeu \u00e1s divindades e forzou aos seus s\u00fabditos a escravitude.&gt; Pero, por que foi isto? Cre\u00edase que Queops, fillo de Snefru, era ilex\u00edtimo e, polo tanto, indigno do trono. A\u00ednda que fose o verdadeiro fillo de Snefru, fixo pouco para expandir o pa\u00eds de Exipto e non conseguiu seguir os pasos de seu pai. Hai s\u00f3 alg\u00fans rexistros que declararon estar involucrado en actividades pol\u00edticas. A mellor conxetura que os historiadores poden facer \u00e9 que hai probas de que mandou constru\u00edr un porto na costa do Mar Vermello que foi escavado por John Gardner Wilkinson e James Burton en 1823.\nFara\u00f3n Djedefre.\nOs historiadores acreditan a Djedef cun reinado de oito anos. Non se sabe moito de Djedef, inclu\u00eddo o seu li\u00f1axe inconcluso. \u00c9 posible que fose o fillo de Queops ou que incluso fose o seu irm\u00e1n. Sux\u00edrese amplamente que era fillo dunha ra\u00ed\u00f1a menor que asasinou ao herdeiro lex\u00edtimo do trono e ao irm\u00e1n biol\u00f3xico de Djedef, o pr\u00edncipe herdeiro Kawab. Djedef optou por constru\u00edr a s\u00faa pir\u00e1mide a varios quil\u00f3metros ao norte de Gizeh, creando a especulaci\u00f3n de que houbese unha disputa familiar que provocou que Djedef quixera estar lonxe da tumba de Queops. Unha conclusi\u00f3n m\u00e1is favorable \u00e9 que Djedef elixiu ser enterrado m\u00e1is preto de Iunu, o centro do culto a Ra. A s\u00faa pir\u00e1mide tam\u00e9n presenta unha estatua da s\u00faa muller, Hetepheres II, en forma de esfinxe. Era filla de Queops e fora esposa de Kawab. \u00c1s veces sux\u00edrese que esta foi a primeira esfinxe verdadeira, a\u00ednda que hai un debate sobre a esfinxe en Gizeh que foi imputada a Quefr\u00e9n. Converteuse no membro real m\u00e1is lonxevo da dinast\u00eda vivindo no reinado de Shepseskaf.\nO fara\u00f3n Quefr\u00e9n.\nQuefr\u00e9n, fillo de Queops, sucedeu ao seu suposto irm\u00e1n, Djedefre, despois do seu breve reinado. Elixiu constru\u00edr a s\u00faa pir\u00e1mide preto do seu pai, combin\u00e1ndoa con estilo e sendo case tan grande. Na parte diaanteira da calzada da pir\u00e1mide at\u00f3pase a Grande Esfinxe que se di que ten os seus trazos f\u00edsicos. A\u00ednda deb\u00e1tese sobre se a s\u00faa Esfinxe foi erguida antes que a de Djedefre. A esfinxe de Quefr\u00e9n era co\u00f1ecida e estaba m\u00e1is pr\u00f3xima aos seus s\u00fabditos, sendo m\u00e1is dif\u00edcil determinar cal constru\u00eduse primeiro debido ao mantemento de rexistros sesgados.\nFara\u00f3n Micerinos.\nComo moitos fara\u00f3ns desta dinast\u00eda, o seu reinado \u00e9 incerto, estimado en m\u00e1is de 63 anos pero certamente pode ser unha esaxeraci\u00f3n. Micerinos sucedeu ao seu pai, o fara\u00f3n Quefr\u00e9n. A s\u00faa pir\u00e1mide \u00e9 a terceira e a m\u00e1is pequena das de Gizeh e co\u00f1\u00e9cese como Netjer-er-Menkaure, que se traduce como \"Micerinos \u00e9 divino\". Atopouse un sarc\u00f3fago dentro da pir\u00e1mide, de aproximadamente 2\u00b444 m. de longo e 91 cent\u00edmetros de alto, feito de basalto. Como moitas das pir\u00e1mides anteriores, a de Micerinos non estaba inscrita, o interior non ten ning\u00fan tipo de rexistro.\nO fara\u00f3n Shepseskaf.\nShepseskaf \u00e9 xeralmente aceptado como o \u00faltimo fara\u00f3n da Cuarta Dinast\u00eda, sucedeo a Micerinos. Non hai probas conclu\u00edntes de quen \u00e9 a s\u00faa nai, a\u00ednda que se cre que era fillo dunha ra\u00ed\u00f1a menor. Tampouco se sabe quen foi a s\u00faa muller. Shepseskaf rompeu a cadea de construci\u00f3n de pir\u00e1mides dos cinco fara\u00f3ns anteriores. No canto dunha pir\u00e1mide triangular, optou por constru\u00edr un bloque rectangular, co\u00f1ecido como \"Mastabat al-Fir\u2019aun\" (\"Plataforma do fara\u00f3n\"). De xeito similar, por\u00e9n, atopouse un pequeno escrito dentro da s\u00faa tumba e foi enterrado en termos moi sinxelos.\nFara\u00f3ns posteriores.\nBaka.\nA identificaci\u00f3n deste fara\u00f3n non est\u00e1 resolta. Sobreviviron varias listas de antigos fara\u00f3ns. Pero non concordan, e ningunha delas pode considerarse completa. A lista de fara\u00f3ns de Tur\u00edn ten unha lagoa entre Quefr\u00e9n e Micerinos, onde o autor ti\u00f1a listado un fara\u00f3n que reinaba entre estes dous fara\u00f3ns. O nome do fara\u00f3n e a duraci\u00f3n do reinado p\u00e9rdense completamente na lagoa. A Tabela de Saqqara tam\u00e9n observa un fara\u00f3n entre Quefr\u00e9n e Micerinos, pero tam\u00e9n aqu\u00ed perdeuse o nome. Alg\u00fans estudosos equiparaon a este fara\u00f3n con Bikheris, na lista de Manet\u00f3n, que poder\u00eda corresponder ao nome exipcio \"Baka\" ou \"Bakare\".\nKhentkaus I.\nQuizais a evidencia m\u00e1is intrigante da cuarta dinast\u00eda \u00e9 o status de Khentkaus I, tam\u00e9n co\u00f1ecida como Khentykawes. Ela era filla de Micerinse e a s\u00faa tumba constru\u00eduse ao longo da calzada de Micerinos. Pode que gobernase como ra\u00ed\u00f1a.\nA s\u00faa tumba \u00e9 unha gran mastaba, con outra mastaba descentrada colocada enriba dela. A segunda mastaba non puido centrarse coa mastaba principal debido ao espazo libre, sen apoio, das habitaci\u00f3ns de abaixo.\nNunha porta de granito que leva \u00e1 s\u00faa tumba, Khentkaus I recibe t\u00edtulos que poden lerse como \"nai de dous fara\u00f3ns do Exipto superior e inferior\", como \"nai do fara\u00f3n do Exipto superior e inferior e fara\u00f3n do alto e baixo Exipto \", ou, como o le un estudoso, \"fara\u00f3n do Exipto superior e inferior e nai de dous reis do alto e baixo Exipto\".\nAdemais, a s\u00faa representaci\u00f3n por esta porta tam\u00e9n lle d\u00e1 toda a parafernalia de pleno dereito da realeza, inclu\u00edda a falsa barba do fara\u00f3n. Esta representaci\u00f3n e o t\u00edtulo dado levaron a alg\u00fans exipt\u00f3logos a suxerir que ela reinou como fara\u00f3n preto do final da cuarta dinast\u00eda.\nA s\u00faa tumba rematou nun estilo arquitect\u00f3nico de nicho caracter\u00edstico. Non obstante, os nichos logo foron cubertos cunha carcasa de calcaria suave.\nIdade das pir\u00e1mides.\nA \"Idade das pir\u00e1mides\" ref\u00edrese a que a Cuarta Dinast\u00eda foi a \u00e9poca na que se constru\u00edron a maior\u00eda das pir\u00e1mides co\u00f1ecidas, que incl\u00faen as de Gizeh. O fara\u00f3n Snefru foi o primeiro fara\u00f3n en expresar interese por ritos funerarios e tumbas, o que o levou \u00e1 planificaci\u00f3n da pir\u00e1mide m\u00e1is grande en Exipto. As s\u00faas primeiras pir\u00e1mides foron a Pir\u00e1mide curvada e a Pir\u00e1mide vermella. A \"Idade das pir\u00e1mides\" non se trataba s\u00f3 da construci\u00f3n de grandes estruturas facilmente reco\u00f1ecibles, sen\u00f3n tam\u00e9n dun cambio nas pr\u00e1cticas e rituais funerarios. Isto incl\u00fae o enterro das elites en grandes estruturas e o uso extensivo da momificaci\u00f3n.\nCambios relixiosos.\nA Cuarta Dinast\u00eda \u00e9 onde realmente vemos un cambio nas pr\u00e1cticas relixiosas onde a adoraci\u00f3n ao Sol era algo com\u00fan. O Culto a Ra creceu, remontando ao feito de que a tumba de Djedef constru\u00eduse m\u00e1is preto do centro de culto ao que os antigos gregos chamaban Heli\u00f3polis. Era unha cidade do delta pr\u00f3xima a o Cairo contempor\u00e1neo que estivo ocupada desde tempos predin\u00e1sticos, cuxo antigo nome exipcio era I\u0357wnw ou Iunu e significaba \"os piares\".\nDurante a \u00e9poca en que a centralizaci\u00f3n dos recursos materiais, org\u00e1nicos e humanos da naci\u00f3n comezarona desenvolverse, a relaci\u00f3n do fara\u00f3n coas divindades f\u00edxose incontestable e os fara\u00f3ns comezaron a esculcar os seus nomes en estatuas e monumentos que antes estaban reservados para as divindades. Isto fala dun tipo de complexo de deus por parte dos fara\u00f3ns. A famosa estatua de Quefr\u00e9n, onde se lle incorporaba un falc\u00f3n ao seu tocado, equipara ao fara\u00f3n ao deus Horus.\nEste feito, con todo, provocou pol\u00e9mica. Estaba enfrontando a fidelidade de Quefr\u00e9n a Horus contra o crecente Culto a Ra, non moi lonxe en Helipolis. Os fara\u00f3ns xa non asociaban as pir\u00e1mides ao Al\u00e9n. O al\u00e9n cr\u00edase que era un reino divino que se representaba como un tipo de ceo idealista onde s\u00f3 pod\u00edan ir os fara\u00f3ns e os coraz\u00f3ns puros. Pola contra, a Cuarta Dinast\u00eda representou un cambio nesta idea, formulou a idea de que a vida posterior era un lugar familiar, tomando a aparencia da Terra. Os rituais relixiosos eran notoriamente conservadores, polo que saben os historiadores, e hai moito que desexar dos rexistros co\u00f1ecidos actuais.\nO cambio de costumes provocou cambios arquitect\u00f3nicos.\nO Imperio Antigo viu un aumento na preservaci\u00f3n dos falecidos, facendo m\u00e1is complexa a preparaci\u00f3n dos corpos. Creouse o oficio de embalsamador e os seus traballos consist\u00edan unicamente en preparar o cad\u00e1ver en privado. Existen tres xeitos de momificar un corpo: 1) Estuco: o corpo envolv\u00edase en li\u00f1o fino e logo cubr\u00edase de estuco, as caracter\u00edsticas do corpo (inclu\u00edda a cara) remodel\u00e1banse con xeso; 2) Li\u00f1o: o corpo envolv\u00edase en li\u00f1o, que \u00e1s veces trat\u00e1base con natr\u00f3n (unha mestura de m\u00faltiples carbonatos de sodio) e as roupas trat\u00e1banse con resina para que as caracter\u00edsticas do corpo poderan modelarse; e 3) Descarnamento: eliminar toda a carne e envolvendo os \u00f3sos en sabas. Xeralmente, extra\u00edanse os \u00f3rganos que logo se met\u00edan en frascos que acompa\u00f1aban ao corpo na tumba e o interior do corpo lav\u00e1base.\nAs tumbas da Cuarta Dinast\u00eda cambiaron drasticamente. As tumbas \"pouco impresionantes\" non satisfac\u00edan as elites, o que significa que se conformaban con estruturas m\u00e1is pequenas se o interior estaba decorado. Os escritos xerogrlifos eran importantes para as elites porque, por un lado, era unha enorme mostra de riqueza e, dous, guiaban as s\u00faas almas cara ao al\u00e9n. A Cuarta Dinast\u00eda, non ti\u00f1a estes escritos. Pola contra, as tumbas eran m\u00e1is profunda e as superestruturas eran m\u00e1is grandes. Logo da Necr\u00f3pole de Gizeh, as xeraci\u00f3ns posteriores de tumbas dimension\u00e1ronse de forma m\u00e1is razoable. Despois do Imperio Medio, a realeza abandonou as pir\u00e1mides, prefer\u00edan as tumbas esculpidas na rocha viva das monta\u00f1as do alto Exipto.\u00a0"}
{"id": "496477", "revid": "5132", "url": "https://gl.wikipedia.org/wiki?curid=496477", "title": "Super Bowl LIV", "text": "A Super Bowl LIV foi a 54\u00aa edici\u00f3n da Super Bowl e a 50\u00aa final da era moderna da National Football League (NFL) de f\u00fatbol americano. O partido xogaouse o 2 de febreiro de 2020 no Hard Rock Stadium de Miami Gardens, Florida (Estados Unidos), ante 62.417 espectadores. Esta foi a d\u00e9cimo primeira Super Bowl que acollida no sur do estado de Florida.\nO partido enfrontou aos campions da National Football Conference (NFC), San Francisco 49ers, contra os campi\u00f3ns da American Football Conference (AFC), os Kansas City Chiefs. A vitoria foi para os Chiefs por 31\u221221, sendo nomeado mellor xogador do encontro o quarterback Patrick Mahomes. Mahomes conseguiu facer 26 pases de 42 intentos para 286 iardas (dous touchdowns, d\u00faas intercepci\u00f3ns) e correr 29 iardas (un touchdown)."}
{"id": "496479", "revid": "4817", "url": "https://gl.wikipedia.org/wiki?curid=496479", "title": "GLOMR", "text": "GLOMR (acr\u00f3nimo de Global Low Orbiting Message Relay Satellite) foi un sat\u00e9lite artificial da axencia estadounindese DARPA lanzado o 30 de outubro de 1985 desde a bodega de carga do transbordador espacial Challenger.\nCaracter\u00edsticas.\nA misi\u00f3n de GLOMR foi probar a capacidade de recoller datos enviados por estaci\u00f3ns remotas, almacenalos e retransmitilos ao seu destino. O sat\u00e9lite foi constru\u00eddo por Defense Systems Inc. (DSI) e Rockwell e consist\u00eda nun poliedro de 62 caras sen ning\u00fan tipo de estabilizaci\u00f3n. Inicialmente iba ser lanzado coa misi\u00f3n STS-51-B, pero un problema nas bater\u00edas fixo que se devolvera a terra. Finalmente voou na misi\u00f3n STS-61-A. Reentrou na atmosfera o 26 de decembro de 1986"}
{"id": "496480", "revid": "72012", "url": "https://gl.wikipedia.org/wiki?curid=496480", "title": "Global Low Orbiting Message Relay Satellite", "text": ""}
{"id": "496481", "revid": "27155", "url": "https://gl.wikipedia.org/wiki?curid=496481", "title": "Receptor activado polo proliferador do peroxisoma alfa", "text": "O receptor activado polo proliferador do peroxisoma alfa (PPAR-\u03b1, PPAR-alfa), tam\u00e9n chamado NR1C1 (receptor nuclear subfamilia 1, grupo C, membro 1), \u00e9 unha prote\u00edna receptora nuclear que nos humanos est\u00e1 codificada no xene PPARA do cromosoma 22. Xunto co receptor activado polo proliferador do peroxisoma delta e o receptor activado polo proliferador do peroxisoma gamma, o PPAR-alfa forma parte da subfamilia de receptores activados polo proliferador do peroxisoma. Foi o primeiro membro da familia do PPAR que se colonou en 1990 grazas aos traballos de Stephen Green e foi identificado como o receptor nuclear de diversas clases de carcin\u00f3xenos de roedores, que causa a proliferaci\u00f3n dos peroxisomas.\nExpresi\u00f3n.\nO PPAR-alfa \u00e9 activado esencialmente pola uni\u00f3n de ligandos. Entre os ligandos end\u00f3xenos est\u00e1n \u00e1cidos graxos como o \u00e1cido araquid\u00f3nico e outros \u00e1cidos graxos poliinsaturados e varios compostos derivados de \u00e1cidos graxos como certos membros da familia do \u00e1cido 15-hidroxiicosatetraenoico de metabolitos do \u00e1cido araquid\u00f3nico, como por exemplo 15(\"S\")-HETE, 15(R)-HETE e 15(S)-HpETE e o \u00e1cido 13-hidroxioctadecadienoico, un metabolito do \u00e1cido linoleico. Moitos dos efectos do \u00e1cido palmitoleico d\u00e9bense \u00e1 s\u00faa activaci\u00f3n do PPAR-alfa. Ligandos sint\u00e9ticos son os f\u00e1rmacos fibratos, que se utilizan para tratar a hiperlipidemia e un diverso conxunto de insecticidas, herbicidas, plastificantes e solventes org\u00e1nicos, denominados colectivamente proliferadores do peroxisoma.\nFunci\u00f3n.\nO PPAR-alfa \u00e9 un factor de transcrici\u00f3n e un importante regulador do metabolismo lip\u00eddico no f\u00edgado. O PPAR-alfa act\u00edvase en condici\u00f3ns de privaci\u00f3n de enerx\u00eda e c\u00f3mpre para o proceso da cetox\u00e9nese, unha resposta adaptativa clave ao xax\u00fan prolongado. A activaci\u00f3n do PPAR-alfa promove a captaci\u00f3n, utilizaci\u00f3n e catabolismo de \u00e1cidos graxos por regulaci\u00f3n \u00e1 alza de xenes implicados no transporte de \u00e1cidos graxos, uni\u00f3n e activacion de \u00e1cidos graxos e a \u03b2-oxidaci\u00f3n de \u00e1cidos graxoa nas mitocondrias e peroxisomas.\nDistribuci\u00f3n nos tecidos.\nA expresi\u00f3n de PPAR-alfa \u00e9 m\u00e1xima en tecidos que oxidan \u00e1cidos graxos a r\u00e1pida velocidade. En roedores, os niveis de expresi\u00f3n m\u00e1is altos do ARNm de PPAR-alfa enc\u00f3ntranse no f\u00edgado e tecido adiposo marr\u00f3n, seguido do coraz\u00f3n e riles. Os niveis de expresi\u00f3n menores de PPAR-alfa enc\u00f3ntranse no intestino delgado e groso, m\u00fasculo esquel\u00e9tico e gl\u00e1ndulas adrenais. O PPAR-alfa humano parece expresarse de forma m\u00e1is ou menos igual en varios tecidos coa s\u00faa expresi\u00f3n m\u00e1xima en f\u00edgado, intestino, coraz\u00f3n e ril.\nEstudos de knockout.\nOs estudos feitos con ratos que carecen de PPAR-alfa funcional (ratos knockout) indican que o PPAR-alfa \u00e9 esencial para que se produza a induci\u00f3n da proliferaci\u00f3n do peroxisoma por un diverso conxunto de compostos sint\u00e9ticos denominados proliferadores do peroxisoma. Os ratos que carecen de PPAR-alfa tam\u00e9n te\u00f1en alteraci\u00f3ns \u00e1 resposta ao xax\u00fan, caracterizadas por perturbaci\u00f3ns metab\u00f3licas importantes como baixos niveis en plasma de corpos cet\u00f3ncos, hipoglicemia e f\u00edgado graxo.\nFarmacolox\u00eda.\nO PPAR-alfa \u00e9 a diana farmac\u00e9utica dos fibratos, unha clase de f\u00e1rmacos usada no tratamento da dislipidemia. Os fibratos fan diminu\u00edr eficazmente os triglic\u00e9ridos s\u00e9ricos e elevan os niveis s\u00e9ricos de colesterol-HDL. A\u00ednda que se observaron beneficios cl\u00ednicos do tratamento con fibrato, os resultados globais son variados e formul\u00e1ronse obxecci\u00f3ns sobre unha aplicaci\u00f3n ampla dos fibratos para o tratamento da enfermidade coronaria, a diferenza das estatinas. Os agonistas do PPAR-alfa poden ter valor terap\u00e9utico para o tratamento da enfermidade do f\u00edgado graxo non alcoh\u00f3lica. O PPAR-alfa pode tam\u00e9n ser un sitio de actuaci\u00f3n de certos antiepil\u00e9pticos.\nXenes diana.\nO PPAR-alfa goberna diversos procesos biol\u00f3xicos ao alterar a expresi\u00f3n dun gran n\u00famero de xenes diana. En consecuencia, o papel funcional do PPAR-alfa est\u00e1 directamente relacionado coa funci\u00f3n biol\u00f3xica dos seus xenes diana. Os estudos de perfil de expresi\u00f3n x\u00e9nica indicaron que o n\u00famero de xenes diana do PPAR-alfa pode ser de centos. Entre os xenes diana cl\u00e1sicos do PPAR-alfa est\u00e1n: PDK4, ACOX1 e CPT1. As an\u00e1lises de expresi\u00f3n de xenes de baixo e alto rendemento permitiron a creaci\u00f3n de mapas completos que ilustran o papel do PPAR-alfa como regulador mestre do metabolismo de l\u00edpidos por medio da regulaci\u00f3n de numerosos xenes implicados en varios aspectos do metabolismo lip\u00eddico. Os mapas, constru\u00eddos para o f\u00edgado de rato e o humano, po\u00f1en o PPAR-alfa no centro dun nodo regulatorio que afecta \u00e1 captaci\u00f3n de \u00e1cidos graxos e \u00e1 s\u00faa uni\u00f3n intracelular, a \u03b2-oxidaci\u00f3n mitocondrial e a oxidaci\u00f3n de \u00e1cidos graxos peroxis\u00f3mica, a cetox\u00e9nese, a recambio de triglic\u00e9ridos, a gliconeox\u00e9nese e a s\u00edntese/secreci\u00f3n de bile.\nInteracci\u00f3ns.\nO receptor activado polo proliferador do peroxisoma alfa presenta interacci\u00f3ns con:"}
{"id": "496482", "revid": "23204", "url": "https://gl.wikipedia.org/wiki?curid=496482", "title": "Khlea t tow sen chhngay", "text": "Khlea t tow sen chhngay (en ) \u00e9 un filme camboxano de 2010 dirixido por Chhay Bora e baseado en acontecementos reais. \u00c9 o primeiro filme camboxano en m\u00e1is que vinte anos en abordar os feitos ocorridos durante a era dos khmer vermellos. Foi escollido como o candidato de Camboxa para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado. \u00c9 o segundo filme de Camboxa en ser presentado \u00f3s \u00d3scar na categor\u00eda de mellor filme en lingua non inglesa."}
{"id": "496483", "revid": "27155", "url": "https://gl.wikipedia.org/wiki?curid=496483", "title": "NR1C1", "text": ""}
{"id": "496484", "revid": "27155", "url": "https://gl.wikipedia.org/wiki?curid=496484", "title": "PPAR-alfa", "text": ""}
{"id": "496485", "revid": "27155", "url": "https://gl.wikipedia.org/wiki?curid=496485", "title": "PPARA", "text": ""}
{"id": "496486", "revid": "1131", "url": "https://gl.wikipedia.org/wiki?curid=496486", "title": "Kalasy pad siarpom tvaim", "text": "Kalasy pad siarpom tvaim (literalmente: \"Espigas baixo a t\u00faa fouce\") \u00e9 unha novela hist\u00f3rica en lingua belarusa de Uladzimir Karatkievi\u010d que se publicou pola primeira volta nos n\u00fameros 2-6 da revista \"Polimia\" en 1965 e que sa\u00edu do prelo en forma de libro en 1968 en Minsk. Escrita entre 1962 e 1965 o autor pensaba nunha trilox\u00eda, cunha primeira parte centrada nas v\u00e9speras da insurrecci\u00f3n de xaneiro, a segunda na rebeli\u00f3n (1863-1864) e a terceira na derrota. Pero ao se publicar o primeiro libro dividiuse en dous. A obra \u00e1brese cunha dedicatoria \u00e1 s\u00faa nai como s\u00edmbolo de todas as nais belarusas e unha ep\u00edgrafe b\u00edblica de Mateo. Do segundo libro s\u00f3 escribiu dous cap\u00edtulos que se publicaron de forma p\u00f3stuma en 1989 en \"Polimia\" e empeza cun ep\u00edgrafe coa ep\u00edstola de Paulo aos efesios. \nA novela traduciuse ao ucra\u00edno e ao ruso .\nCaracter\u00edsticas art\u00edsticas.\nA novela describe a formaci\u00f3n da naci\u00f3n belarusa, que representa por medio de tres xeraci\u00f3ns da familia nobre Zagorski. O personaxe principal \u00e9 Al\u00e9s Zagorsky, que aparece trazado na s\u00faa etapa de formaci\u00f3n e desenvolvemento, entre os 14 e os 20 anos. Tam\u00e9n se describen familias nobres de Ra\u016dbichov e Kliejn, os terratenentes Krojer, Tarkaila e outros, a familia campesi\u00f1a de Kohut, os rebeldes Chorny Bojna e Korczak, e os amigos do instituto de Vilna e da Universidade de San Petersburgo de Al\u00e9s: Kastu\u015b e Victor Kalino\u016dski, Usiasla\u016d Hryma e Mscisla\u016d Maje\u016dski. Dos personaxes hist\u00f3ricos est\u00e1n presentes, ademais de Kastu\u015b Kalino\u016dski, Izmail Sraznevsky, Taras Schevchenko e Piotr Valuyev, e tam\u00e9n aparece como acontecemetno hist\u00f3rico a abolici\u00f3n da servidume. A historia pres\u00e9ntase por orde cronol\u00f3xica con poucas rupturas temporais e na composici\u00f3n da novela hai tres fragmentos de car\u00e1cter metanarrativo e poemas que conforman o protagonista principal. \nNa novela hai abondosas descrici\u00f3ns de ritos, costumes e moito material folcl\u00f3rico belaruso, en particular a lenda do poldro branco conv\u00e9rtese nunha clave simb\u00f3lica da obra. "}
{"id": "496487", "revid": "27155", "url": "https://gl.wikipedia.org/wiki?curid=496487", "title": "PPAR alfa", "text": ""}
{"id": "496488", "revid": "27155", "url": "https://gl.wikipedia.org/wiki?curid=496488", "title": "PPAR-\u03b1", "text": ""}
{"id": "496489", "revid": "27155", "url": "https://gl.wikipedia.org/wiki?curid=496489", "title": "NR1C2", "text": ""}
{"id": "496490", "revid": "27155", "url": "https://gl.wikipedia.org/wiki?curid=496490", "title": "PPAR-\u03b4", "text": ""}
{"id": "496491", "revid": "27155", "url": "https://gl.wikipedia.org/wiki?curid=496491", "title": "PPAR-\u03b2", "text": ""}
{"id": "496492", "revid": "23204", "url": "https://gl.wikipedia.org/wiki?curid=496492", "title": "Neak sre", "text": "Neak sre (en ) \u00e9 un filme camboxano de 1994 dirixido e coescrito por Rithy Panh. \u00c9 unha adaptaci\u00f3n da novela de 1966 \"Ranjau Sepanjang Jalan\", da autora malaisia Shahnon Ahmad. A historia est\u00e1 ambientada no estado de Kedah en Malaisia, e conta a historia dunha familia rural na era dos khmer vermellos de Camboxa, que loita por conseguir unha colleita de arroz. Foi rodado na vila camboxana de Kamreang, nas \u00e1reas de Kien Svay e Boeung Thom da provincia de Kandal, preto de Phnom Penh, nas beiras do r\u00edo Mekong. O elenco componse de actores profesionais e non profesionais.\nO filme estreouse na competici\u00f3n principal do Festival Internacional de Cinema de Cannes de 1994 e foi escollido como candidato para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, sendo a primeira vez na historia que Camboxa presentou un filme na categor\u00eda."}
{"id": "496495", "revid": "98629", "url": "https://gl.wikipedia.org/wiki?curid=496495", "title": "Urbano Tavares Rodrigues", "text": "Urbano Augusto Tavares Rodrigues, nado en Lisboa o 6 de decembro de 1923 e finado no mesmo lugar o 9 agosto de 2013, foi un escritor e xornalista portugu\u00e9s.\n\u00c9 o grande escritor do Alentejo, das s\u00faas xentes e das s\u00faas paisaxes.\nTraxectoria.\nUrbano Tavares Rodrigues naceu na cidade de Lisboa, o 6 de decembro de 1923, fillo do escritor Urbano da Palma Rodrigues, dunha familia de grandes propietarios agr\u00edcolas. Pasou a infancia e a adolescencia na rexi\u00f3n do Alentejo, frecuentando a escola primaria en Moura. Estudou despois no Liceu de Cam\u00f5es, en Lisboa, co seu irm\u00e1n Miguel Urbano Rodrigues. Tirou a licenciatura en filolox\u00eda rom\u00e1nica na Facultade de Letras da Universidade de Lisboa. A\u00ednda que fose educado nun ambiente cat\u00f3lico tradicional, abandonou a relixi\u00f3n durante a s\u00faa adolescincia, por motivos morais.\nEstivo casado con Maria Judite de Carvalho.\nCarreira profesional e art\u00edstica.\nExerceu como profesor, primeiro no Liceu de Cam\u00f5es e a partir de 1957 na Facultade de Letras, a convite de Vitorino Nem\u00e9sio, onde ensinou Literatura Francesa e Portuguesa. O ano seguinte apoiou a candidatura de Humberto Delgado a presidente da rep\u00fablica, sendo por ese motivo impedido de traballar como profesor en establecementos de ensino do estado. Estivo preso en Caxias, t\u00e9ndose despois exiliado en Francia. Na cidade de Par\u00eds, estivo con algunhas das figuras intelectuais m\u00e1is marcantes dos anos 50, como Albert Camus, que o influenciaron no Existencialismo franc\u00e9s. Foi lector de portugu\u00e9s nas Universidades de Montpellier, Aix-en-Provence e Sorbonne, en Par\u00eds, entre 1949 e 1955.\nNo Regreso a Portugal, ensinou no Colexio Moderno e no Liceu Franc\u00e9s. Comezou igualmente a traballar en publicidade e no xornalismo, escribindo para os peri\u00f3dicos \"Artes e Letras\", \"Jornal do Com\u00e9rcio\", \"O S\u00e9culo\" e \"Di\u00e1rio de Lisboa\", onde fixo cr\u00edtica teatral, \"Bulletin des \u00c9tudes Portugaises\", \"Col\u00f3quio-Letras\", \"Jornal de Letras\", \"V\u00e9rtice\" e \"Nouvel Observateur\". Ocupou igualmente a posici\u00f3n de director na revista Europa, e escribiu cr\u00f3nicas de viaxes de varias partes do mundo para o xornal \"Di\u00e1rio de Lisboa\", que foron compiladas nos volumes \"Santiago de Compostela\" (1949), J\"ornadas no Oriente\" (1956) e \"Jornadas na\" \"Europa\" (1958).\nUrbano Tavares Rodrigues foi un defensor dos ideais democr\u00e1ticos, sendo en gran parte influenciado polo seu pai, de \u00edndole republicana, que apoiou a candidatura de Manuel Teixeira Gomes \u00e1 presidencia da Rep\u00fablica. Loitou contra o goberno ditatorial, enfront\u00e1ndose \u00e1 polic\u00eda d\u00faas veces, unha delas a mediados da d\u00e9cada de 1960, contra a deportaci\u00f3n dun amigo, ficando cun dos brazos fracturado. Foi atacado pola Polic\u00eda Internacional e de Defensa do Estado desde a s\u00faa xuventude, chegando a ser prendido en 1963 e 1968. Era amigo de M\u00e1rio Soares, conexi\u00f3n que esmoreceu coa integraci\u00f3n de Urbano Tavares Rodrigues no Partido Comunista Portugu\u00e9s. Efectivamente, formou parte da direcci\u00f3n intelectual do partido, a\u00ednda que te\u00f1a rexeitado utilizar as s\u00faas obras como un instrumento de propaganda, e te\u00f1a fortemente criticado, en diversas ocasi\u00f3ns, a li\u00f1a estalinista. Autoclasificouse como un comunista heterodoxo, ideais que se reflectiron no seu estilo literario. Debido \u00e1s s\u00faas diferenzas culturais en relaci\u00f3n \u00e1 li\u00f1a comunista, chegou a ter problemas dentro do partido, a\u00ednda que permanecese como militante. Segundo el mesmo, foi debido aos seus ideais pol\u00edticos que nunca chegou a recibir o Premio Cam\u00f5es.\nUrbano Tavares Rodrigues destacou igualmente como cr\u00edtico literario e como escritor, publicando principalmente obras de novela, prosa po\u00e9tica, conto, poes\u00eda e ensaios. O seu primeiro libro foi a novela \"A Porta dos L\u00edmites\", en 1952, que foi ben recibido pola cr\u00edtica. A pesar dos problemas que afrontou durante a ditadura, a\u00ednda escribiu cerca de vinte obras de ficci\u00f3n durante ese per\u00edodo, tendo sido a \u00faltima \"Estrada de Morrer\", en 1972. Continuou a escribir tras a restauraci\u00f3n da democracia en 1974, publicando cerca dun libro por ano at\u00e9 o seu falecemento, m\u00e1is de corenta obras. A\u00ednda en 1974 publicou a obra \"Dissolu\u00e7\u00e3o\". O seu \u00faltimo libro antes de falecer foi \"A Imensa Boca dessa Ang\u00fastia e Outras Hist\u00f3rias,\" tendo a editora D. Quixote editado postumamente a s\u00faa obra \"Nenhuma Vida\", e en 2007 iniciou a publicaci\u00f3n das s\u00faas obras completas. Tam\u00e9n apoiou as carreiras de varios escritores, tendo escrito prefacios ou feito presentaci\u00f3ns p\u00fablicas de diversas obras. Un dos seus poemas foi musicado polo cantante Adriano Correia de Oliveira.\nTras a Revoluci\u00f3n de 25 de Abril de 1974, que restaurou a democracia en Portugal, Urbano Tavares Rodrigues retomou a s\u00faa carreira docente na Facultade de Letras, onde se doutorou en 1984 coa tese \"Manuel Teixeira Gomes: O Discurso do Desexo.\" Xubilouse en 1993 coa posici\u00f3n de profesor catedr\u00e1tico.\nFoi director da extinta Sociedade Portuguesa de Autores e, en 1980, nomeado presidente da Associa\u00e7\u00e3o Portuguesa de Escritores.\nEstivo moi ligado ao Algarve, retratando a rexi\u00f3n en varias obras, sobre todo en \"Nunca diremos Quem Sois\" e \"Os Cadernos Secretos do Prior do Crato\". Tam\u00e9n participuou en diversas iniciativas no Algarve, inclu\u00edndo unha entrevista filmada co director do Museu do Traje de S\u00e3o Br\u00e1s de Alportel sobre o profesor Estanco Louro.\nOs seus \u00faltimos anos de vida, sufriu dunha insuficiencia card\u00edaca, que o deixou cada vez m\u00e1is enfraquecido, a\u00ednda que continuase a s\u00faa carreira literaria. O 6 de agosto de 2013, foi internado no Hospital dos Capuchos, en Lisboa, onde faleceu tres d\u00edas despois, aos 89 anos de idade. O corpo foi colocado en c\u00e1mara ardente na sede da Sociedade Portuguesa de Autores, en Lisboa, tendo despois seguido para o Cemiterio do Alto de San Jo\u00e3o.\nAs s\u00faas obras foron traducidas a varios idiomas.\nPremios e homenaxes.\nCando o seu falecemento, Urbano Tavares Rodrigues foi homenaxeado polos medios de comunicaci\u00f3n, inclu\u00edndo os xornais \"A Voz do Operario\" e o \"Postal de Tavira\".\nA FENPROF, en colaboraci\u00f3n coa SABSEG \u2013 Corrector de Seguros, creou, en 2012, o Premio Urbano Tavares Rodrigues, un premio literario destinado a Profesores. O Premio \u00e9 anual e alterna poes\u00eda e ficci\u00f3n. O seu nome foi colocado na Biblioteca de Moura, e nunha sala da Biblioteca de Asub\u00edes. Tam\u00e9n foi homenaxeado pola Biblioteca Nacional de Portugal na exposici\u00f3n \"O Homem de Letras\", entre o 1 de abril e o 28 de xu\u00f1o de 2014. O 19 de xaneiro de 1994 foi agraciado coa Gr\u00e3-Cruz da Orde do Infante D. Henrique e 6 de xu\u00f1o de 2008 coa Gr\u00e3-Cruz da Ordem Militar de Sant'Iago da Espada. Tam\u00e9n recibiu a Legi\u00e3o de Honra.\nFoi Membro da Academia das Ciencias de Lisboa e da Academia Brasileira de Letras."}
{"id": "496496", "revid": "23204", "url": "https://gl.wikipedia.org/wiki?curid=496496", "title": "Yahan Ameena Bikti Hai", "text": "Yahan Ameena Bikti Hai \u00e9 un filme indio-camerun\u00e9s de 2016 dirixido por Kumar Raj. A empresa MD4 Production tivo un pequeno papel na produci\u00f3n do filme. Malia iso, foi escollido como candidato do Camer\u00fan para o \u00d3scar \u00f3 mellor filme en lingua non inglesa na 89\u00aa edici\u00f3n dos premios. Por\u00e9n, o filme non foi inclu\u00eddo na lista final de propostas publicada pola Academia."}
{"id": "496499", "revid": "23204", "url": "https://gl.wikipedia.org/wiki?curid=496499", "title": "Notre fille", "text": "Notre fille \u00e9 un filme camerun\u00e9s de 1981 dirixido por Daniel Kamwa. Estreouse na 12\u00aa edici\u00f3n Festival Internacional de Cinema de Moscova. O filme foi escollido como candidato do Camer\u00fan para o \u00d3scar \u00f3 mellor filme en lingua non inglesa na 53\u00aa edici\u00f3n dos premios, mais finalmente non foi nomeado."}
{"id": "496500", "revid": "23204", "url": "https://gl.wikipedia.org/wiki?curid=496500", "title": "Antigone (filme de 2019)", "text": "Antigone \u00e9 un filme canadense de 2019 dirixido por Sophie Deraspe. \u00c9 unha adaptaci\u00f3n da obra grega \"Ant\u00edgona\" de S\u00f3focles, e conta a historia dunha familia de refuxiados en Montreal. Est\u00e1 protagonizado por Nah\u00e9ma Ricci como Ant\u00edgona, xunto con Rawad El-Zein, Hakim Brahimi, Rachida Oussaada, e Nour Belkhiria. Estreouse no Festival Internacional de Cinema de Toronto e recibiu valoraci\u00f3ns positivas por parte da cr\u00edtica e ga\u00f1ou o premio \u00f3 mellor filme canadense. Foi escollido como candidato do Canad\u00e1 para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "496503", "revid": "15490", "url": "https://gl.wikipedia.org/wiki?curid=496503", "title": "Cabila", "text": "Cabila \u00e9 un termo de orixe \u00e1rabe (\u0642\u0628\u064a\u0644\u0644\u0629, \"qab\u012bla\", plural \u0642\u0628\u0627\u0626\u0644, \"qab\u0101\"\u02be\"il)\" empregado para designar as tribos b\u00e9rberes do Norte de \u00c1frica, especialmente no norte de Marrocos e Alxeria e os territorios que tradicionalmente ocupan. O termo ad\u00f3itase confundir co pobo b\u00e9rber que habita a Cabilia, unha rexi\u00f3n monta\u00f1osa do norte da Alxeria .\nSegundo a definici\u00f3n do antrop\u00f3logo David Montgomery Hart, unha cabila \u00e9 unha \"unidade homox\u00e9nea e independente pol\u00edtica e socialmente que ocupa unha zona determinada\".\nDurante o Protectorado Espa\u00f1ol de Marrocos, na primeira metade do s\u00e9culo XX, as cabilas foron a base da organizaci\u00f3n territorial pol\u00edtico-administrativa. Cada unha delas era gobernada por un \"caid\" (alcaide), ag\u00e1s aquelas que se resistiron a aceptar a estrutura administrativa colonial, as cales foron administradas directamente por gobernador militares."}
{"id": "496504", "revid": "15490", "url": "https://gl.wikipedia.org/wiki?curid=496504", "title": "Cabila (tribos)", "text": ""}
{"id": "496507", "revid": "4817", "url": "https://gl.wikipedia.org/wiki?curid=496507", "title": "Glonass", "text": "Glonass \u00e9 un sistema de navegaci\u00f3n por sat\u00e9lite sovi\u00e9tico/ruso.\nCaracter\u00edsticas.\nGlonass comezou na \u00e9poca sovi\u00e9tica, co lanzamento do primeiro sat\u00e9lite en 1982. \u00c9 o equivalente ao sistema GPS estadounidense e a s\u00faa orixe \u00e9 similar: a finais dos anos 1960 os militares sovi\u00e9ticos identificaron a necesidade de ter un sistema de navegaci\u00f3n por radio mediante sat\u00e9lites para mellorar a precisi\u00f3n dos nos m\u00edsiles bal\u00edsticos. O sistema precedente a Glonass, Tsiklon, necesitaba varios minutos de observaci\u00f3n desde unha posici\u00f3n fixa en terra para ter coordenadas precisas, insuficiente para actualizar correcci\u00f3ns de traxectoria durante o voo dun m\u00edsil. Como resultado, en decembro de 1976 o goberno emitiu un decreto para comezar o desenvolvemento do sistema Glonass. En outubro de 1982 lanz\u00e1ronse d\u00faas maquetas a bordo dun foguete Proton K/DM-2, seguidos por varias decenas durante os anos seguintes. En 1989 tam\u00e9n se lanzaron dous sat\u00e9lite xeod\u00e9sicos Etalon para caracterizar a contorna gravitatoria das \u00f3rbitas dos sat\u00e9lites Glonass.\nO sistema Glonass \u00fasase tam\u00e9n en occidente como complemento do GPS. Operativamente o sistema consta de 21 sat\u00e9lites en tres planos orbitais, con tres sat\u00e9lites de apoio xa en \u00f3rbita. O sinal civil ten unha precisi\u00f3n de 100 metros, mentres que o militar chega ao 10 metros. \nExisten tres clases de sat\u00e9lites que dan servizo de sinal Glonass, os Uragan, Uragan-M e Uragan-K, coa previsi\u00f3n de que entre en escena un novo modelo, Uragan-K2. como foguetes lanzadores us\u00e1ronse Proton K/DM-2, Proton M/DM-2, Proton M, Proton M/DM-2 e Soiuz-2-1b Fregat-M."}
{"id": "496509", "revid": "47401", "url": "https://gl.wikipedia.org/wiki?curid=496509", "title": "Hundra\u00e5ringen som klev ut genom f\u00f6nstret och f\u00f6rsvann (filme)", "text": ""}
{"id": "496510", "revid": "4817", "url": "https://gl.wikipedia.org/wiki?curid=496510", "title": "Linda M. Godwin", "text": "Linda Maxine Godwin, nada en Cape Girardeau (Missouri) o 2 de xullo de 1952, \u00e9 unha astronauta estadounidense retirada que formou parte das misi\u00f3ns STS-59, STS-37, STS-108 e STS-76.\nTraxectoria.\nGodwin graduouse en matem\u00e1ticas e f\u00edsica pola Universidade do Sueste de Missouri en 1974 e \u00e9 m\u00e1ster en ciencias e doutorada en f\u00edsica pola Universidade de Missouri en 1976 e 1980 respectivamente.\nFoi seleccionada como astronauta pola NASA en 1980. Participou nas misi\u00f3ns STS-59, STS-37, STS-108 e STS-76, pasando un total de 38,26 d\u00edas no espazo."}
{"id": "496511", "revid": "47401", "url": "https://gl.wikipedia.org/wiki?curid=496511", "title": "Monsieur Lazhar", "text": ""}
{"id": "496512", "revid": "47401", "url": "https://gl.wikipedia.org/wiki?curid=496512", "title": "Cloud Atlas (filme)", "text": ""}
{"id": "496513", "revid": "27155", "url": "https://gl.wikipedia.org/wiki?curid=496513", "title": "Cardiotrofina 1", "text": "A cardiotrofina-1 (CT-1) \u00e9 unha citocina. \u00c9 un factor proteico hipertr\u00f3fico card\u00edaco de 21,5 kDa, membro da familia de citocinas da IL-6. \nPatolox\u00eda.\nA CT-1 est\u00e1 asociado coa fisiopatolox\u00eda de doenzas card\u00edacas, como a hipertensi\u00f3n, infarto de miocardio, enfermidade card\u00edaca valvular e insuficiencia card\u00edaca conxestiva.\nModo de acci\u00f3n.\nEsta prote\u00edna exerce os seus efectos celulares interaccionando co heterod\u00edmero glicoprote\u00edna 130 (gp130)/receptor beta do factor inhibidor da leucemia (LIFR). Ademais, a CT-1 activa a fosfatidilinositol 3-quinase (PI-3 quinase) en cardiomiocitos e potencia as actividades de uni\u00f3n ao ADN do factor de transcrici\u00f3n NF-\u03baB. \nA CT-1 expr\u00e9sase abundantemente no coraz\u00f3n, m\u00fasculo esquel\u00e9tico, pr\u00f3stata e ovario e en menores niveis nos pulm\u00f3ns, riles, p\u00e1ncreas, timo, test\u00edculos e intestino delgado. "}
{"id": "496514", "revid": "47401", "url": "https://gl.wikipedia.org/wiki?curid=496514", "title": "The Untouchables", "text": ""}
{"id": "496515", "revid": "27155", "url": "https://gl.wikipedia.org/wiki?curid=496515", "title": "Cardiotrofina-1", "text": ""}
{"id": "496516", "revid": "27155", "url": "https://gl.wikipedia.org/wiki?curid=496516", "title": "CT-1", "text": ""}
{"id": "496517", "revid": "27155", "url": "https://gl.wikipedia.org/wiki?curid=496517", "title": "CT1", "text": ""}
{"id": "496518", "revid": "27155", "url": "https://gl.wikipedia.org/wiki?curid=496518", "title": "CTF1", "text": ""}
{"id": "496520", "revid": "1505", "url": "https://gl.wikipedia.org/wiki?curid=496520", "title": "Rally do Lac\u00f3n de 1994", "text": "O Rally do Lac\u00f3n de 1994 foi a 28\u00aa edici\u00f3n de dito rally e a novena proba da tempada 1994 do Campionato de Galicia de Rally. Celebrouse o 30 de outubro de 1994 e o vencedor foi o noi\u00e9s Arturo Rial, sobre un Citro\u00ebn ZX."}
{"id": "496524", "revid": "27155", "url": "https://gl.wikipedia.org/wiki?curid=496524", "title": "Neurofisina II", "text": "A neurofisina II \u00e9 unha prote\u00edna carrexadora cun tama\u00f1o de 19\u00a0687,3 Da e est\u00e1 formada por un d\u00edmero de d\u00faas cadeas polipept\u00eddicas virtualmente id\u00e9nticas. A neurofisina II \u00e9 un produto de clivaxe (ou corte dunha mol\u00e9cula maior) da prepro-vasopresina ; o outro produto da clivaxe \u00e9 a propia vasopresina. A neurofisina II \u00e9 unha hormona neurohipofisaria que \u00e9 transportada en ves\u00edculas, xunto coa vasopresina, ao longo dos ax\u00f3ns, desde as neuronas magnocelulares do hipot\u00e1lamo ao lobo posterior da hip\u00f3fise (neurohip\u00f3fise). A\u00ednda que a neurofisina II se almacena en gr\u00e1nulos neurosecretores con vasopresina e \u00e9 liberada coa vasopresina na corrente sangu\u00ednea, a s\u00faa acci\u00f3n biol\u00f3xica non est\u00e1 clara. A neurofisina II \u00e9 tam\u00e9n un estimulador da secreci\u00f3n de prolactina.\nFunci\u00f3n.\nA neurofisina II \u00e9 unha prote\u00edna carrexadora da vasopresina (ADH). Prod\u00facese nos corpos celulares dos n\u00facleos paraventriculares e supra\u00f3pticos e \u00e9 transportada ao seu sitio de liberaci\u00f3n nos terminais ax\u00f3nicos da neurohip\u00f3fise. A oxitocina, unha hormona similar en estrutura \u00e1 vasopresina, \u00fanese de xeito an\u00e1logo e \u00e9 transportada pola neurofisina I. Ambas as hormonas, vasopresina e oxitocina, te\u00f1en nove residuos de longo, e s\u00f3 difiren nos amino\u00e1cidos das posici\u00f3ns 3 e 8. A oxitocina pos\u00fae unha Ile-3, mentres que a vasopresina pos\u00fae unha Phe-3. Tanto a Ile coma a Phe son amino\u00e1cidos hidr\u00f3fobos e sofren unha uni\u00f3n similar \u00e1s neurofisinas.\nEstrutura.\nA neurofisina II \u00e9 un d\u00edmero e cada un dos seus mon\u00f3meros consta de d\u00faas follas \u03b2 antiparalelas. Cada cadea \u00e9 id\u00e9ntica coa excepci\u00f3n da substituci\u00f3n dun s\u00f3 amino\u00e1cido (a cadea 1 cont\u00e9n Lys-18, mentres que a cadea 2 cont\u00e9n Ala-18). Cada cadea \u00e9 de 95 amino\u00e1cidos de lonxitude e \u00fanese a unha soa mol\u00e9cula de oxitocina.\nA secuencia de amino\u00e1cidos da neurofisina II \u00e9:\nNH2 - Ala - Met - Ser - Asp - Leu - Glu - Leu - Arg - Gln - Cys - Leu - Pro - Cys - Gly - Pro - Gly - Gly - Lys - Gly - Arg - Cys - Phe - Gly - Pro - Ser - Ile - Cys - Cys - Ala - Asp - Glu - Leu - Gly - Cys - Phe - Val - Gly - Thr - Ala - Glu - Ala - Leu - Arg - Cys - Gln - Glu - Glu - Asn - Tyr - Leu - Pro - Ser - Pro - Cys - Gln - Ser - Gly - Gln - Lys - Ala - Cys - Gly - Ser - Gly - Gly - Arg - Cys - Ala - Ala - Phe - Gly - Val - Cys - Cys - Asn - Asp - Glu - Ser - Cys - Val - Thr - Glu - Pro - Glu - Cys - Arg - Glu - Gly - Phe - His - Arg - Arg - Ala - OH\nImportancia cl\u00ednica.\nMutaci\u00f3ns puntuais nos xenes que codifican a vasopresina e/ou a s\u00faa prote\u00edna carrexadora neurofisina II subxacen en moitos casos do trastorno dominante autos\u00f3mico familiar diabetes ins\u00edpida neurohipofisaria. (tam\u00e9n chamada diabetes ins\u00edpida hipotal\u00e1mica hereditaria). Esta condici\u00f3n ten como resultado unha insuficiencia da liberaci\u00f3n de vasopresina (ADH) na circulaci\u00f3n sangu\u00ednea."}
{"id": "496526", "revid": "5312", "url": "https://gl.wikipedia.org/wiki?curid=496526", "title": "Lagosuchus", "text": "Lagosuchus \u00e9 un x\u00e9nero de pequeno arcosauro avemetatarsaliano do per\u00edodo Tri\u00e1sico medio e serodio. P\u00e9nsase que est\u00e1 estreitamente relacionado cos dinosauros, como membro do Dinosauromorpha. Os seus f\u00f3siles foron atopados na formaci\u00f3n Cha\u00f1ares da Arxentina, a dataci\u00f3n dos cales \u00e9 incerta; algunhas fontes d\u00e1tano do Tri\u00e1sico medio mentres que outras \u00f3 Carniano temper\u00e1n.\nHistoria.\nA especie tipo, Lagosuchus talampayensis, foi descrita por primeira vez por Alfred S. Romer en 1971, quen o considerou como un \"pseudosuquio\" (daquela unha colecci\u00f3n de varios dinosauros \"tecodontes\"). En 1972, nomeouse unha segunda especie, \"Lagosuchus lilloensis\", co\u00f1ecido por un grande esqueleto ben conservado. Unha revisi\u00f3n posterior de Jos\u00e9 Fernando Bonaparte en 1975 considerou as d\u00faas especies como sin\u00f3nimas e considerou o \"Lagosuchus\" como un intermedio entre os \"pseudosuquios\" e os dinosauros saurisquios."}
{"id": "496528", "revid": "89787", "url": "https://gl.wikipedia.org/wiki?curid=496528", "title": "Neurofisinas", "text": "As neurofisinas son prote\u00ednas carrexadoras que transportan as hormonas oxitocina e vasopresina \u00e1 hip\u00f3fise posterior (neurohip\u00f3fise) desde os n\u00facleos paraventricular e supra\u00f3ptico do hipot\u00e1lamo, respectivamente. Dentro de gr\u00e1nulos neurosecretores, as mol\u00e9culas an\u00e1logas neurofisina I e II forman complexos estabilizantes coas mencionadas hormonas por medio de interacci\u00f3ns covalentes. Os complexos estabilizantes neurofisina-hormona que se forman nos gr\u00e1nulos neurosecretores localizados na neurohip\u00f3fise facilitan o transporte intraaxonal das hormonas. Durante o transporte intraaxonal, crese que as neurofisinas impiden que a hormona que levan unida se perda no espazo citoplasm\u00e1tico e sexa dixerida proteoliticamente por encimas. Por\u00e9n, debido \u00e1 baixa concentraci\u00f3n de neurofisinas no sangue, \u00e9 probable que o complexo prote\u00edna-hormona se disocie unha vez que chegan ao sangue, o que indica que a neurofisina non axuda no trasporte da hormona a trav\u00e9s do sistema circulatorio .\nAs neurofisinas son tam\u00e9n secretadas na neurohip\u00f3fise, cada unha das cales carrexa a s\u00faa respectiva hormona pasaxeira. Cando se segregan vasopresina e a s\u00faa neurofisina carrexadora, tam\u00e9n segrega un glicop\u00e9ptido.\nHai dous tipos de neurofisinas:\nBios\u00edntese das neurofisinas.\nEstas prote\u00ednas son sintetizadas nos corpos celulares dos n\u00facleos supra\u00f3ptico e paraventricular do hipot\u00e1lamo. \nA prote\u00edna rica en pontes disulfuro neurofisina sux\u00edrese que se forma de xeito semellante ao da s\u00edntese de insulina, na cal unha mol\u00e9cula precursora de elevado peso molecular \u00e9 clivada poteoliticamente e forma pontes disulfuro..\nA\u00ednda que non se obtiveron suficientes datos, hipotet\u00edzase que hai unha mol\u00e9cula precursora com\u00fan entre as neurofisinas e as d\u00faas hormonas que estabilizan. Este precursor clivar\u00edase, dando lugar \u00e1 neurofisina e \u00e1 hormona. .\nEstrutura.\nAs neurofisinas son prote\u00ednas \u00e1cidas cun peso molecular de aproximadamente 10\u00a0000 Da que son ricas en residuos de ciste\u00edna, glicina e prolina. A prote\u00edna \u00e9 de dobre dominio cunha cadea polipept\u00eddica de 93-95 residuos con 14 residuos de ciste\u00edna que forman 7 pontes disulfuro. O dominio I cont\u00e9n un C-terminal cun bucle disulfuro; o dominio II carece deste bucle disulfuro C-terminal. Base\u00e1ndose na semellanza co bucle disulfuro presente na vasopresina e a oxitocina, suxeriuse que as hormonas forman enlaces covalentes co bucle disulfuro presente no C-terminal do dominio I.."}
{"id": "496529", "revid": "27155", "url": "https://gl.wikipedia.org/wiki?curid=496529", "title": "Neurofisina", "text": ""}
{"id": "496531", "revid": "23204", "url": "https://gl.wikipedia.org/wiki?curid=496531", "title": "Lagosuchus talampayensis", "text": ""}
{"id": "496532", "revid": "27155", "url": "https://gl.wikipedia.org/wiki?curid=496532", "title": "Neurofisina I", "text": "A neurofisina I \u00e9 unha prote\u00edna carrexadora cun tama\u00f1o de 10 kDa que cont\u00e9n de 90 a 97 amino\u00e1cido. \u00eb un produto da clivaxe (corte dunha mol\u00e9cula m\u00e1is longa) da preprooxifisina. O outro produto de clivaxe desa mol\u00e9cula \u00e9 a hormona oxitocina. A neurofisina I transp\u00f3rtase en ves\u00edculas unida \u00e1 oxitocina, ao longo dos ax\u00f3ns, desde as neuronas magnocelulares do hipot\u00e1lamo ata o lobo posterior da hip\u00f3fise (neurohip\u00f3fise). A\u00ednda que se almacena en gr\u00e1nulos neurosecretores xunto coa oxitocina e se libera xunto con ela, a s\u00faa acci\u00f3n biol\u00f3xica non est\u00e1 clara.\nFunci\u00f3n.\nA neurofisina I \u00e9 unha prote\u00edna carrexadora de oxitocina. Prod\u00facese nos corpos celulares dos n\u00facleos paraventricular e supra\u00f3ptico e \u00e9 transportada ao seu sitio de liberaci\u00f3n nos terminais ax\u00f3nicos da hip\u00f3fise posterior. As neuronas produtoras de neurofisina I son m\u00e1is abundantes nos n\u00facleos paraventriculares, mentres que as produtoras de neurofisina II o son nos n\u00facleos supra\u00f3pticos. A vasopresina, unha hormona de estrutura similar \u00e1 oxitocina, \u00fanese de forma an\u00e1loga e \u00e9 transportada pola neurofisina II. Ambas as hormonas te\u00f1en unha lonxitude de nove residuos e comparten oito deles. A oxitocina pos\u00fae unha Ile-3, mentres que a vasopresina pos\u00fae unha Phe-3. Tanto a Ile coma a Phe son amino\u00e1cidos hidr\u00f3fobos e sofren unha uni\u00f3n an\u00e1loga \u00e1s neurofisinas.\nEstrutura.\nA secuencia de amin\u00e1cidos da neurofisina I \u00e9:\nNH2 - Ala - Ala - Pro - Asp - Leu - Asp - Val - Arg - Lys - Cys - Leu - Pro - Cys - Gly - Pro - Gly - Gly - Lys - Gly - Arg - Cys - Phe - Gly - Pro - Asn - Ile - Cys - Cys - Ala - Glu - Glu - Leu - Gly - Cys - Phe - Val - Gly - Thr - Ala - Glu - Ala - Leu - Arg - Cys - Gln - Glu - Glu - Asn - Tyr - Leu - Pro - Ser - Pro - Cys - Gln - Ser - Gly - Gln - Lys - Ala - Cys - Gly - Ser - Gly - Gly - Arg - Cys - Ala - Val - Leu - Gly - Leu - Cys - Cys - Ser - Pro - Asp - Gly - Cys - His - Ala - Asp - Pro - Ala - Cys - Asp - Ala - Glu - Ala - Thr - Phe - Ser - Gln \u2013 Arg - OH"}
{"id": "496533", "revid": "98629", "url": "https://gl.wikipedia.org/wiki?curid=496533", "title": "V dinast\u00eda exipcia", "text": "A Quinta Dinast\u00eda do antigo Exipto (\"V Dinast\u00eda\") a mi\u00fado comb\u00ednase coas Dinast\u00edas III, IV e VI baixo o t\u00edtulo do grupo \"o Antigo Reino\". Os fara\u00f3ns da Quinta Dinast\u00eda reinou durante aproximadamente 150 anos, desde principios do s\u00e9culo XXV a.C. ata mediados do s\u00e9culo XXIV a.c..\nCronolox\u00eda.\nA Quinta Dinast\u00eda de Exipto \u00e9 un grupo de nove fara\u00f3ns que gobernaron Exipto durante aproximadamente 150 anos nos s\u00e9culos XXV e XXIV antes de Cristo. A relativa sucesi\u00f3n de fara\u00f3ns non est\u00e1 completamente garantida xa que hai contradici\u00f3ns entre fontes hist\u00f3ricas e evidencias arqueol\u00f3xicas respecto do reinado do escurecido Shepseskare.\nFara\u00f3ns.\nOs gobernantes co\u00f1ecidos na Quinta Dinast\u00eda figuran a continuaci\u00f3n. Manet\u00f3n asigna 248 anos de goberno \u00e1 Quinta Dinast\u00eda, con todo, os fara\u00f3ns desta dinast\u00eda gobernaron probablemente durante uns 150 anos aproximadamente. Esta estimaci\u00f3n var\u00eda entre os acad\u00e9micos e as fontes. O Nome de Horus e a maior\u00eda dos nomes das ra\u00ed\u00f1as son tomados de Dodson e Hilton.\nManet\u00f3n escribe que os fara\u00f3ns da V Dinast\u00eda gobernaban desde Elefantina, pero os arque\u00f3logos atoparon evidencias que demostran claramente que os seus palacios a\u00ednda estaban situados en Ineb-hedj (\"Muros brancos\").\nComo anteriormente, enviaronse expedici\u00f3ns a Wadi Maghareh e a Wadi Kharit no Sina\u00ed para extraer turquesas e cobre e \u00e1s canteiras do noroeste de Abu Simbel para sacar gneis. Enviaronse expedici\u00f3ns comerciais ao sur a Punt para obter a malaquita, mirra e electro, os achados arqueol\u00f3xicos en Biblos dan fe das expedici\u00f3ns diplom\u00e1ticas enviadas a esa cidade Fenicia. Os achados que levan o nome de varios reis da V dinast\u00eda no sitio de Dorak, preto do Mar de Marmara, poden ser probas do comercio, pero non deixan de ser un misterio.\nUserkaf.\nNon se sabe con certeza de como o fara\u00f3n Userkaf fundou esta dinast\u00eda. O 'Papiro Westcar', escrito durante o Reino Medio, conta unha historia de como o fara\u00f3n Queops da IV Dinast\u00eda recibiu unha profec\u00eda que contaba que os trillizos nados da esposa do sacerdote de Ra en Sakhbu o derrocar\u00edan a el e aos seus herdeiros, e como intentou matar a estes nenos, chaamados Userkaf, Sahure e Neferirkare. Non obstante, nos \u00faltimos anos, os estudosos reco\u00f1eceron que esta historia \u00e9 no mellor dos casos unha lenda e admitiron o seu desco\u00f1ecemento sobre como transcorreu a transici\u00f3n dunha dinast\u00eda a outra.\nDurante esta dinast\u00eda, a Relixi\u00f3n exipcia fixo varios cambios importantes. Aparecen as primeiras copias de oraci\u00f3ns funerarias inscritas nas tumbas reais (co\u00f1ecidas como textos da pir\u00e1mide). O culto ao deus Ra ga\u00f1ou importancia e os reis de Userkaf a trav\u00e9s de Menkauhor Kaiu constru\u00edron templos dedicados a Ra en ou preto de Abusir. Despois ao final desta dinast\u00eda, o culto \u00e1 deidade de Osiris asume importancia, sobre todo nas inscrici\u00f3ns atopadas na tumba de Unas.\nDjedkare Isesi.\nEntre os exipcios que non pertencian \u00e1 realeza da \u00e9poca, Ptahhotep, visir do fara\u00f3n Djedkare Isesi, ga\u00f1ou a fama pola s\u00faa sabedor\u00eda, \"As m\u00e1ximas de Ptahhotep\" atribu\u00edronselle polos seus copistas posteriores. As tumbas non reais tam\u00e9n estaban decoradas con inscrici\u00f3ns, como as reais, pero en vez de oraci\u00f3ns ou incantaci\u00f3ns, escrib\u00edase nas paredes a biograf\u00eda do falecido.\nCronolox\u00eda da v dinast\u00eda.\nCronolox\u00eda estimada polos seguintes exipt\u00f3logos: "}
{"id": "496535", "revid": "54334", "url": "https://gl.wikipedia.org/wiki?curid=496535", "title": "Erdapfel", "text": "O Erdapfel (en alem\u00e1n: literalmente \u00ab\"maz\u00e1 da terra\"\u00bb) \u00e9 o globo terrestre m\u00e1is antigo que se conserva. Foi elaborado polo navegante, cosm\u00f3grafo e xe\u00f3grafo alem\u00e1n Martin Behaim en 1492. Tr\u00e1tase dunha b\u00f3la de 51 cm de di\u00e1metro, composta de d\u00faas semiesferas feitas de li\u00f1o laminado con reforzo de madeira e cuberta cun mapa pintado por Georg Glockendon. O mapa foi debuxado en papel e colouse na capa de pergami\u00f1o coa que primeiramente se cubriu o globo.\nHistoria e caracter\u00edsticas.\nO continente americano non aparece, pois Cristovo Col\u00f3n non retornou da s\u00faa primeira viaxe at\u00e9 marzo de 1493. O globo presenta unha Eurasia magnificada e un oc\u00e9ano baleiro entre a Europa occidental e o leste de Asia. Cipango (Xap\u00f3n), que se sit\u00faa \u00f3 sur da s\u00faa verdadeira posici\u00f3n, e as illas asi\u00e1ticas tam\u00e9n son desproporcionadamente grandes. Incl\u00faese a m\u00edtica illa de San Brand\u00e1n, as\u00ed como unha multitude de illas fabulosas.\nEuropa e o Mediterr\u00e1neo son os que est\u00e1n representados con maior precisi\u00f3n. \u00c1frica repres\u00e9ntase con gran detalle, especialmente as costas norte e oeste, o que indica a viaxe de Behaim a bordo dun barco portugu\u00e9s ou a adquisici\u00f3n dunha carta n\u00e1utica portuguesa por parte de Behaim. A costa leste, por\u00e9n, am\u00f3sase de xeito moi impreciso. Canto m\u00e1is \u00f3 leste, m\u00e1is distorsionada se torna a imaxe. O subcontinente indio case non \u00e9 reco\u00f1ec\u00edbel como tal.\nA idea de lle chamar \u00abmaz\u00e1\u00bb pode estar relacionada co \"Reichsapfel\" (\u00abMaz\u00e1 Imperial\u00bb ou \"globus cruciger\"), tam\u00e9n gardada en N\u00fcrnberg, xunto coas xoias do Reich (\"Reichskleinodien\"). O nome non est\u00e1 relacionado co significado moderno de \"Erdapfel\" no sur de Alema\u00f1a e Austria, que \u00e9 \u00abpataca\u00bb, pois as casta\u00f1as de terra a\u00ednda non se trouxeran de Am\u00e9rica a Europa.\nDesde a s\u00faa creaci\u00f3n at\u00e9 comezos do s\u00e9culo XVI ficou nunha sala de recepci\u00f3n do concello de N\u00fcrnberg. Posteriormente estivo en posesi\u00f3n da familia Behaim. En 1907 foi transferido \u00f3 Museo Nacional Xerm\u00e1nico (Germanisches Nationalmuseum) de N\u00fcrnberg.\nDixitalizaci\u00f3n.\nEn 1992 foi trasladado durante alg\u00fan tempo \u00e1 Universidade T\u00e9cnica de Viena para ser estudado e dixitalizado co gallo do seu 500 aniversario. En 2011, o Museo Nacional comezou unha segunda dixitalizaci\u00f3n."}
{"id": "496542", "revid": "785", "url": "https://gl.wikipedia.org/wiki?curid=496542", "title": "Globo Terrestre de N\u00fcrnberg", "text": ""}
{"id": "496543", "revid": "785", "url": "https://gl.wikipedia.org/wiki?curid=496543", "title": "Globo terrestre de N\u00fcrnberg", "text": ""}
{"id": "496544", "revid": "785", "url": "https://gl.wikipedia.org/wiki?curid=496544", "title": "Globo Terrestre de Nuremberg", "text": ""}
{"id": "496545", "revid": "785", "url": "https://gl.wikipedia.org/wiki?curid=496545", "title": "Globo terrestre de Nuremberg", "text": ""}
{"id": "496546", "revid": "785", "url": "https://gl.wikipedia.org/wiki?curid=496546", "title": "Globo terrestre de N\u00faremberg", "text": ""}
{"id": "496547", "revid": "785", "url": "https://gl.wikipedia.org/wiki?curid=496547", "title": "Globo Terrestre de N\u00faremberg", "text": ""}
{"id": "496548", "revid": "23204", "url": "https://gl.wikipedia.org/wiki?curid=496548", "title": "Maria Judite de Carvalho", "text": "Maria Judite de Carvalho nada en Lisboa o 18 de setembro de 1921 e finada no mesmo lugar o 18 de xaneiro de 1998, foi unha escritora portuguesa, considerada unha das voces femininas m\u00e1is importantes da literatura portuguesa do s\u00e9culo XX.\nAgustina Bessa-Lu\u00eds chamoulle \"a flor discreta da nosa literatura\".\nTraxectoria.\nCreceu orfa. A inf\u00e2ncia non foi feliz. Obrigada a ficar sen os pais aos tres meses de idade, creceu na casa das t\u00edas paternas, nunha \u201camosfera escura e sombr\u00eda\u201d. Dedicouse \u00e1 literatura e ao xornalismo, principalmente como cronista, e traballou nos peri\u00f3dicos \"Di\u00e1rio de Lisboa\", \"Di\u00e1rio Popular\", \"Di\u00e1rio de Not\u00edcias\" e \"O Jornal\". Colaborou coa revista \"Eva\" durante d\u00e9cadas.\nEntre 1949 e 1955, viviu en Francia e na B\u00e9lxica. A pesar da notoria calidade e profundidade da s\u00faa obra e da s\u00faa escrita (entre o c\u00f3mico e o grotesco, nun rexistro ora tr\u00e1xico, ora ironicamente perverso), a autora permanece a\u00ednda desconhecida do grande p\u00fablico.\nAs s\u00faas obras non pretenden dar explicaci\u00f3ns ou ser tratados morais ou comportamentais polo que a explicaci\u00f3n \u00e9 substitu\u00edda pola insinuaci\u00f3n e pola suxesti\u00f3n, de onde decorre a opci\u00f3n por unha escrita \"limpa\", sen excesos estil\u00edsticos, e por narrativas breves.\nO 10 de xu\u00f1o de 1992, foi feita Grande-Oficial da Ordem do Infante D. Henrique.\nEstivo casada con Urbano Tavares Rodrigues.\nA s\u00faa literatura.\nHerdeira do existencialismo e do \"nouveau roman\", a s\u00faa voz \u00e9 intemporal, tratando con mestr\u00eda e un sentido de humor \u00fanico temas fundamentais, como a soidade da vida na cidade e a angustia e o desespero espellados no seu coti\u00e1n an\u00f3nimo.\nO Silencio aparece, na s\u00faa obra, como consecuencia da incomprensi\u00f3n que adv\u00e9n do cruzamento de voces, de di\u00e1logos de xordos e de mon\u00f3logos, sendo froito da soidade e do abandono tantas veces (pres)sentido polas s\u00faas personaxes, aparecendo a soidade como esencia do Humano.\nNas personaxes de Maria Judite de Carvalho prox\u00e9ctase a soidade canto presenza constante da inquedanza e do desasosego, da depresi\u00f3n, da negatividade, da autodenegaci\u00f3n e das ganas de se disipar, debido ao mundo de incomodidade que existe e se constr\u00fae (vis\u00edbel, sobre todo, na personaxe Mariana do conto \"Tanta Gente, Mariana\").\nA existencia sen historia das personaxes desta autora constit\u00fae o escenario sobre a cal se ilustran vidas de abandonos, de angustias e dunha soidade irremedi\u00e1bel que atinxe brutalmente os protagonistas da maior\u00eda dos seus contos, en que a soidade aparece como irremedi\u00e1bel e perenne, comprometendo calquera hip\u00f3tese de felicidade. \nAlg\u00fans dos t\u00edtulos dos contos de Maria Judite de Carvalho ilustran, case como unha bandeira, un universo ficcional traspasado polo baleiro, polo silencio, pola irreversibilidade do tempo e polo finximento: \"As Palavras Poupadas\" (1960) revelan o rexeitamento do discurso excesivo, nunha postura de rasura do superfluo; \"Paisagem sem Barcos\" (1963), \"Arm\u00e1rios Vazios\" (1966) e o t\u00edtulo dos contos \"Impress\u00f5es Digitais\" e \"V\u00ednculos Prec\u00e1rios\" suxiren o baleiro que cobre as vidas e a superficialidade das acci\u00f3ns humanas; \"A Janela Fingida\" (1975) parece querer ilustrar o proverbio \"nin todo o que parece \u00e9\", habendo sempre lugar para a mentira, para a omisi\u00f3n, isto \u00e9, para o finximento.\nMaria Judite de Carvalho, sobre todo nos seus contos, ten, desde os t\u00edtulos, unha tendencia para nomear as s\u00faas protagonistas, colocando os lectores inmediatamente perante personaxes concretas e distinguidas: \"Rosa, numa pens\u00e3o \u00e0 beira-mar, Anica nesse tempo, George, Tanta gente, Mariana, A av\u00f3 C\u00e2ndida, A menina Arminda, ou, menos directamente e mais discretamente, Uma senhora, A M\u00e3e\" e \"A Noiva Inconsol\u00e1vel.\"\n\"Tanta Gente, Mariana\".\nColect\u00e1nea dunha novela e sete contos publicada en 1959, valeulle \u00e1 autora un reco\u00f1ecemento instant\u00e1neo. En \u201cTanta gente, Mariana\u201d o vaiv\u00e9m entre o pasado e o presente evidencia o drama existencial da protagonista e faina tomar consciencia dun tempo inalter\u00e1bel e que sempre lle estivo predestinado."}
{"id": "496551", "revid": "23204", "url": "https://gl.wikipedia.org/wiki?curid=496551", "title": "Atanarjuat", "text": "Atanarjuat (en ) \u00e9 un filme canadense de 2001 dirixido polo inuit Zacharias Kunuk e producido pola s\u00faa empresa Isuma Igloolik Productions. Foi a primeira longametraxe en ser escrita, dirixida e actuada completamente en lingua inuktitut. Ambientado no pasado antigo, o filme conta unha lenda inuit transmitida durante s\u00e9culos a trav\u00e9s da tradici\u00f3n oral. Conta a historia do personaxe do t\u00edtulo, cuxo matrimonio coas s\u00faas d\u00faas mulleres acarr\u00e9alle a animosidade do fillo do l\u00edder do campamento, quen mata \u00f3 irm\u00e1n m\u00e1is vello de Atanarjuat e forza a Atanarjuat a fuxir a p\u00e9.\nO filme estreouse no Festival Internacional de Cinema de Cannes de 2001 en maio de 2001, e estreouse no Canad\u00e1 o 12 de abril de 2002. Un grande \u00e9xito da cr\u00edtica, \"Atanarjuat\" ga\u00f1ou a \"Cam\u00e9ra d'Or\" en Cannes, seis Premios Genie, inclu\u00edndo o premio a mellor filme. Foi escollido como candidato do Canad\u00e1 para o \u00d3scar \u00f3 mellor filme internacional na 74\u00aa edici\u00f3n dos premios, mais finalmente non foi nomeado. \"Atanarjuat\" tam\u00e9n foi un \u00e9xito comercial, convert\u00e9ndose no filme con maior recadaci\u00f3n do Canad\u00e1 no ano 2002, superando a comedia comercial \"Men with Brooms\". Recadou m\u00e1is de 5 mill\u00f3ns de d\u00f3lares en todo o mundo. En 2015, unha enquisa de directores e cr\u00edticos no Festival Internacional de Cinema de Toronto considerouno un dos mellores filmes canadenses de t\u00f3dolos tempos."}
{"id": "496557", "revid": "55340", "url": "https://gl.wikipedia.org/wiki?curid=496557", "title": "Lista de estados dos EUA por poboaci\u00f3n", "text": ""}
{"id": "496558", "revid": "98629", "url": "https://gl.wikipedia.org/wiki?curid=496558", "title": "Maliglutit", "text": "Maliglutit (en ) \u00e9 un filme canadense de 2016 en lingua inuktitut dirixido por Zacharias Kunuk e Natar Ungalaaq, o cal foi estreado no Festival Internacional de Cinema de Toronto. Bas\u00e9ase no filme de 1956 \"The Searchers\", dirixido por John Ford. Est\u00e1 ambientado nos Norte do Canad\u00e1 no ano 1913. Conta a historia de Kuanana (Benjamin Kunuk), un home que regresa de cazar e descobre que a maior parte da s\u00faa familia foi asasinada e que a s\u00faa muller e filla foron secuestradas. \nO filme foi rodado en Nunavut cun elenco completamente inuit, e con colaboraci\u00f3ns dunha tribo local. A produci\u00f3n do filme foi problem\u00e1tica por mor do fr\u00edo extremo. Recibiu valoraci\u00f3ns positivas no Canad\u00e1, e foi nomeado a dous Premios Canadian Screen, inclu\u00edndo a categor\u00eda \u00f3 mellor filme."}
{"id": "496561", "revid": "98629", "url": "https://gl.wikipedia.org/wiki?curid=496561", "title": "Ruana", "text": "A ruana (posiblemente do castel\u00e1n que quere dicir \"manta ra\u00edda\" ou do quechua \"ruana\" \"tecido\") \u00e9 un tipo de poncho solto sen mangas e aberto na s\u00faa parte central baixo o oco onde se coloca a cabeza de quen o viste, en forma de capote fabricado de maneira artesanal que se usa enriba doutras pezas, o cal ten forma cadrada ou rectangular e que no centro pos\u00fae un buraco para pasar a cabeza. A ruana \u00e9 orixinaria dos Andes colombianos. En Colombia, a ruana constit\u00fae a peza caracter\u00edstica e tradicional do departamento de Boyac\u00e1 elaborada inicialmente por ind\u00edxenas e mestizos e utilizada dende a \u00e9poca da colonia, a\u00ednda que tam\u00e9n \u00e9 elaborada nos departamentos de Cundinamarca, Antioquia, Nari\u00f1o, Bogot\u00e1, Santander (Colombia), Norte de Santander e Caldas. En Venezuela \u00e9 moi utilizada e elaborada nos estados andinos de T\u00e1chira, M\u00e9rida e Trujillo, utilizada dende a colonia por todos os habitantes venezolanos, actualmente s\u00f3 na rexi\u00f3n andina se mant\u00e9n o seu uso tradicional. \nOrixe.\nA verba ruana \u00e9 de orixe desco\u00f1ecida, mais pode vir do castel\u00e1n \"ruana\" en referencia a unha tea de la, irregular ou relacionada coa r\u00faa. Por\u00e9n, a\u00ednda que de maneira dubidosa, segundo ProColombia (former Proexport), a axencia oficial de Colombia \u00f3 cargo do turismo internacional e o investimento estranxeiro, a palabra ruana prov\u00e9n do muisca \"ruana\" quere dicir \"terra de mantas\", en referencia \u00f3s tecidos de la manufacturados polos muiscas e os timoto-cuicas.\nA orixe desta peza a\u00ednda \u00e9 desco\u00f1ecida. Alg\u00fans cren que se trata dunha fusi\u00f3n dos capotes espa\u00f1ois coa manta ou chircate tradicional dos ind\u00edxenas muiscas, quen tiveron asentamento nos actuais departamentos de Boyac\u00e1, Cundinamarca e sur de Santander, sendo usada tam\u00e9n por tribos dos timoto-cuicas; mentres que outros cren que se tomou ese nome dos panos que os espa\u00f1ois trouxeron dende Ru\u00e1n, en Francia."}
{"id": "496562", "revid": "4817", "url": "https://gl.wikipedia.org/wiki?curid=496562", "title": "Geostationary Operational Environmental Satellite", "text": "Geostationary Operational Environmental Satellite, m\u00e1is co\u00f1ecidos como GOES, \u00e9 unha serie de sat\u00e9lites meteorol\u00f3xicos estadounidenses dependentes da NOAA, situados en \u00f3rbita xoestacionaria. O primeiro GOES foi lanzado en 1974 e desde ent\u00f3n a serie foi cambiando e mellorando, podendo dividirse en varias familias de sat\u00e9lites. Os tres primeiros GOES foron co\u00f1ecidos inicialmente como Synchronous Meteorological Satellite (SMS), cambi\u00e1ndose posteriormente a s\u00faa denominaci\u00f3n.\nSMS 1 e 2 e GOES 1, 2 e 3.\nForon os primeiros sat\u00e9lites meteorol\u00f3xicos xeoestacionarios. Estabiliz\u00e1banse mediante xiro a 100 r.p.m., ti\u00f1an forma cil\u00edndrica con 190,5 cm de di\u00e1metro e 230 cm de altura e un mastro de 83 cm cun magnet\u00f3metro no extremo. Cada sat\u00e9lite levaba a bordo un radi\u00f3metro para lonxitudes de onda visibles e infravermellas (VISSR, \"Visible Infrared Spin-Scan Radiometer\"), que proporcionaba informaci\u00f3n da cuberta de nubes tanto no lado di\u00farno como no nocturno do planeta e pod\u00eda medir a temperatura da terra e da atmosfera. Tam\u00e9n dispo\u00f1\u00edan dun monitor da contorna espacial (SEM, \"Space Environmental Monitor\") para medir a cantidade de prot\u00f3ns e electr\u00f3ns e o fluxo de raios X solares, as\u00ed como os campos magn\u00e9ticos. Os sat\u00e9lites usaban tanto a UHF como a banda S para transmitir telemetr\u00eda e recibir comandos. As d\u00faas primeiras unidades denomin\u00e1ronse \"Synchronous Meteorological Satellite\", e a denominaci\u00f3n GOES foi usada a partir da terceira unidade, usando \u00e1s veces letras en lugar de n\u00fameros (GOES A, B e C). Foron lanzados entre 1974 e 1978, todos a bordo de foguetes Delta 2914. GOES 3 foi desactivado en xu\u00f1o de 2016, despois de 38 anos de servizo. O sat\u00e9lite foi usado moito despois do fallo do seu instrumento VISSR como enlace coa base Amundsen-Scott do polo sur.\nGOES 4, 5, 6, G e 7.\nTam\u00e9n denominados GOES D, E, F, G e H. Usaban o bus HS-371, estabiliz\u00e1banse mediante xiro e levaban un instrumento VISSR mellorado, as\u00ed como un sondador atmosf\u00e9rico no visible e infravermello (VAS, \"Visible and Infrared Atmospheric Sounder\") para medir a temperatura vertical da atmosfera, proporcionando informaci\u00f3n sobre a s\u00faa estrutura tridimensional. VAS ti\u00f1a unha resoluci\u00f3n de 0,9 km no visible e de 6,9 km no infravermello. Ao igual que a anterior familia, tam\u00e9n levaban un instrumento SEM para monitorizar a contorna espacial. GOES 7 tam\u00e9n era capaz de reenviar sinais de transmisores de emerxencia de avi\u00f3ns e buques en perigo na frecuencia de 406 MHz. Todos foron lanzados mediante Delta 3914 entre 1980 e 1987. GOES G foi destru\u00eddo durante o lanzamento polo fallo do foguete portador.\nGOES 8, 9, 10, 11 e 12.\nTam\u00e9n denominados GOES I, J, K, L e M. A diferenza dos anteriores, estabiliz\u00e1banse nos tres eixos. Usaban o bus SSL-1300 de Space Systems Loral. Foron lanzados entre 1994 e 2001, os tres primeiros mediante Atlas I e os dous \u00faltimos mediante Atlas IIA. Entre os instrumentos de a bordo se incl\u00fae unha nova c\u00e1mara para o visible e o infravermello e un novo sondador para temperaturas verticais, as\u00ed como un novo instrumento SEM.\nGOES 13, 14, 15 e 16.\nTam\u00e9n denominados GOES N, O, P e Q. Estabil\u00edzanse nos tres eixos e usan o bus BSS-601 de Boeing. Foron lanzados entre 2006 e 2010 usando Delta IV, cancel\u00e1ndose o GOES 16. Esta serie proporciona m\u00e1is precisi\u00f3n na localizaci\u00f3n de tormentas e outros fen\u00f3menos.\nGOES 16, 17, 18 e 19.\nTam\u00e9n denominados GOES R, S, T e U. Estabil\u00edzanse nos tres eixos e usaban o bus A2100A de Lockheed Martin. As tres primeiras unidades foron lanzados entre 2016 e 2022 usando Atlas V.\nGOES U espera ser lanzado como tarde en 2025 como remprazamento de SOHO."}
{"id": "496563", "revid": "72012", "url": "https://gl.wikipedia.org/wiki?curid=496563", "title": "GOES 1", "text": ""}
{"id": "496564", "revid": "72012", "url": "https://gl.wikipedia.org/wiki?curid=496564", "title": "SMS 1", "text": ""}
{"id": "496565", "revid": "72012", "url": "https://gl.wikipedia.org/wiki?curid=496565", "title": "SMS 2", "text": ""}
{"id": "496566", "revid": "72012", "url": "https://gl.wikipedia.org/wiki?curid=496566", "title": "GOES 2", "text": ""}
{"id": "496567", "revid": "72012", "url": "https://gl.wikipedia.org/wiki?curid=496567", "title": "GOES 3", "text": ""}
{"id": "496568", "revid": "72012", "url": "https://gl.wikipedia.org/wiki?curid=496568", "title": "GOES 4", "text": ""}
{"id": "496569", "revid": "72012", "url": "https://gl.wikipedia.org/wiki?curid=496569", "title": "GOES 5", "text": ""}
{"id": "496570", "revid": "72012", "url": "https://gl.wikipedia.org/wiki?curid=496570", "title": "GOES 6", "text": ""}
{"id": "496571", "revid": "72012", "url": "https://gl.wikipedia.org/wiki?curid=496571", "title": "GOES G", "text": ""}
{"id": "496572", "revid": "72012", "url": "https://gl.wikipedia.org/wiki?curid=496572", "title": "GOES 7", "text": ""}
{"id": "496573", "revid": "72012", "url": "https://gl.wikipedia.org/wiki?curid=496573", "title": "Sat\u00e9lite Xeoestacionario Operacional Ambiental", "text": ""}
{"id": "496574", "revid": "72012", "url": "https://gl.wikipedia.org/wiki?curid=496574", "title": "GOES", "text": ""}
{"id": "496575", "revid": "72012", "url": "https://gl.wikipedia.org/wiki?curid=496575", "title": "GOES 13", "text": ""}
{"id": "496576", "revid": "72012", "url": "https://gl.wikipedia.org/wiki?curid=496576", "title": "GOES 14", "text": ""}
{"id": "496577", "revid": "72012", "url": "https://gl.wikipedia.org/wiki?curid=496577", "title": "GOES 15", "text": ""}
{"id": "496578", "revid": "72012", "url": "https://gl.wikipedia.org/wiki?curid=496578", "title": "GOES 16", "text": ""}
{"id": "496579", "revid": "72012", "url": "https://gl.wikipedia.org/wiki?curid=496579", "title": "GOES 17", "text": ""}
{"id": "496580", "revid": "72012", "url": "https://gl.wikipedia.org/wiki?curid=496580", "title": "Synchronous Meteorological Satellite", "text": ""}
{"id": "496581", "revid": "72012", "url": "https://gl.wikipedia.org/wiki?curid=496581", "title": "GOES A", "text": ""}
{"id": "496582", "revid": "72012", "url": "https://gl.wikipedia.org/wiki?curid=496582", "title": "GOES B", "text": ""}
{"id": "496583", "revid": "72012", "url": "https://gl.wikipedia.org/wiki?curid=496583", "title": "GOES C", "text": ""}
{"id": "496584", "revid": "72012", "url": "https://gl.wikipedia.org/wiki?curid=496584", "title": "SMS A", "text": ""}
{"id": "496585", "revid": "72012", "url": "https://gl.wikipedia.org/wiki?curid=496585", "title": "SMS B", "text": ""}
{"id": "496586", "revid": "72012", "url": "https://gl.wikipedia.org/wiki?curid=496586", "title": "GOES D", "text": ""}
{"id": "496587", "revid": "72012", "url": "https://gl.wikipedia.org/wiki?curid=496587", "title": "GOES E", "text": ""}
{"id": "496588", "revid": "72012", "url": "https://gl.wikipedia.org/wiki?curid=496588", "title": "GOES F", "text": ""}
{"id": "496589", "revid": "72012", "url": "https://gl.wikipedia.org/wiki?curid=496589", "title": "GOES H", "text": ""}
{"id": "496590", "revid": "72012", "url": "https://gl.wikipedia.org/wiki?curid=496590", "title": "GOES I", "text": ""}
{"id": "496591", "revid": "72012", "url": "https://gl.wikipedia.org/wiki?curid=496591", "title": "GOES J", "text": ""}
{"id": "496592", "revid": "72012", "url": "https://gl.wikipedia.org/wiki?curid=496592", "title": "GOES K", "text": ""}
{"id": "496593", "revid": "72012", "url": "https://gl.wikipedia.org/wiki?curid=496593", "title": "GOES L", "text": ""}
{"id": "496594", "revid": "72012", "url": "https://gl.wikipedia.org/wiki?curid=496594", "title": "GOES M", "text": ""}
{"id": "496595", "revid": "72012", "url": "https://gl.wikipedia.org/wiki?curid=496595", "title": "GOES N", "text": ""}
{"id": "496596", "revid": "72012", "url": "https://gl.wikipedia.org/wiki?curid=496596", "title": "GOES O", "text": ""}
{"id": "496597", "revid": "72012", "url": "https://gl.wikipedia.org/wiki?curid=496597", "title": "GOES P", "text": ""}
{"id": "496598", "revid": "72012", "url": "https://gl.wikipedia.org/wiki?curid=496598", "title": "GOES R", "text": ""}
{"id": "496599", "revid": "72012", "url": "https://gl.wikipedia.org/wiki?curid=496599", "title": "GOES S", "text": ""}
{"id": "496600", "revid": "23204", "url": "https://gl.wikipedia.org/wiki?curid=496600", "title": "The Polar Express (filme)", "text": "The Polar Express \u00e9 un filme de animaci\u00f3n estadounidense de 2004 coescrito, coproducido e dirixido por Robert Zemeckis, con gui\u00f3n baseado no libro hom\u00f3nimo de Chris Van Allsburg."}
{"id": "496601", "revid": "72012", "url": "https://gl.wikipedia.org/wiki?curid=496601", "title": "Jos\u00e9 Gomes Ferreira", "text": "Jos\u00e9 Gomes Ferreira, nado no Porto o 9 de xu\u00f1o de 1900 e finado en Lisboa o 8 de febreiro de 1985, foi un escritor, poeta, compositor e pol\u00edtico portugu\u00e9s.\nTraxectoria.\nJos\u00e9 Gomes Ferreira naceu no Porto a 9 de xu\u00f1o de 1900. Con catro anos de idade mudouse para Lisboa. O pai, Alexandre Branco Ferreira (Porto, Miragaia, 4 de novembro de 1877 - Lisboa, 15 de marzo de 1950), home de ascendencia moi humilde que, merc\u00e9 \u00e1 s\u00faa curiosidade intelectual e iniciativa, se tornou un empresario de \u00e9xito, participando tam\u00e9n activamente na pol\u00edtica; Dem\u00f3crata Republicano, chegou a ser Concelleiro do Concello de Lisboa e Deputado durante a Primeira Rep\u00fablica. Establecido na actual zona do Lumiar, en Lisboa, Alexandre Branco Ferreira vir\u00eda a doar as s\u00faas propiedades para a construci\u00f3n da \"Casa de Repouso dos Inv\u00e1lidos do Com\u00e9rcio\". A nai era Maria do Carmo Cosme, nacida en Braga, San L\u00e1zaro, o 10 de agosto de 1874.\nJos\u00e9 Gomes Ferreira estudou nos liceinstitutos Cam\u00f5es e Gil Vicente, con Leonardo Co\u00edmbra, onde tivo o primeiro contacto coa poes\u00eda. Colaborou con Fernando Persoa, a\u00ednda moi mozo, nun soneto para a revista \"Ressurrei\u00e7\u00e3o\".\nA s\u00faa consciencia pol\u00edtica comezou a florecer tam\u00e9n cedo, sobre todo por influencia do pai (dem\u00f3crata republicano). Lic\u00e9nciase en Dereito en 1924, traballando posteriormente como c\u00f3nsul na cidade de Kristiansund, en Noruega. Paralelamente seguiu unha carreira como compositor, chegando a ter a s\u00faa obra \"Suite R\u00fastica\" estreada pola orquestra de David de Sousa.\nRegresa a Portugal en 1930. Fixo colaboraci\u00f3ns importantes tales como nas publicaci\u00f3ns \"Presen\u00e7a\", \"Seara Nova\", \"Descobrimento\", \"Imagem\", \"Sr. Doutor\", \"Gazeta Musical e de Todas as Artes\" e \"Ilustra\u00e7\u00e3o\" (1926-1975). Tam\u00e9n traduciu filmes co pseud\u00f3nimo de Gomes, \u00c1lvaro.\nIn\u00edciase na poes\u00eda co poema \"Viver sempre tamb\u00e9m cansa\" en 1931, publicado na revista \"Presen\u00e7a\". A pesar de xa ter feito algunhas publicaci\u00f3ns especialmente os libros \"L\u00edrios do Monte\" e \"Longe\", foi s\u00f3 en 1948 que comezou a publicaci\u00f3n seria do seu traballo, con \"Poesia I\" e \"Homenagem Po\u00e9tica a\" \"Ant\u00f3nio Gomes Leal\" (colaboraci\u00f3n).\nComparece a todos os grandes momentos \"democr\u00e1ticos e antifascistas\" e, pouco antes do MUD (Movemento de Unidade Democr\u00e1tica), colabora con outros poetas neo-realistas nun \u00e1lbum de canci\u00f3ns revolucionarias compostas por Fernando Lopes Graza, coa s\u00faa canci\u00f3n \"N\u00e3o fiques para tr\u00e1s, \u00f3 companheiro\". Jos\u00e9 Gomes Ferreira foi un representante do artista social e politicamente comprometido, nas s\u00faas reacci\u00f3ns e revoltas fronte aos problemas e injustizas do mundo.\nTornouse Vicepresidente da Asociaci\u00f3n Portuguesa de Escritores en 1978 e foi candidaato en 1979, da APU (Alianza Pobo Unido), por Lisboa, nas elecci\u00f3ns lexislativas intercalares dese ano. Asociouse ao PCP (Partido Comunista Portugu\u00e9s) en febreiro do ano seguinte.\nEn 1983 foi sometido a unha delicada intervenci\u00f3n cir\u00fargica.\nJos\u00e9 Gomes Ferreira morreu en Lisboa, o 8 de febreiro de 1985, v\u00edtima dunha doenza prolongada.\nEn 1985 o Concello de Lisboa homenaxeou o escritor dando o seu nome a unha r\u00faa situada entre a R\u00faa Silva Carvalho e a Avenida Enxe\u00f1eiro Duarte Pacheco en Lisboa.\nTraxectoria musical.\nNacido nunha familia moi ligada coa m\u00fasica, iniciou os seus estudos musicais aos 8 anos. Integrando, como pianista e bandolinista, un agrupamento de c\u00e1mara - o Quarteto Beethoven, liderado por Manfredo Peixoto - Gomes Ferreira compuxo varios valses, fados e variaci\u00f3ns. A s\u00faa obra de maior repercusi\u00f3n p\u00fablica foi, no entanto, o poema sinf\u00f3nico \"Id\u00edlio R\u00fastico\", estreado pola Orquestra Sinf\u00f3nica do Teatro Politeama, baixo a direcci\u00f3n de David de Sousa, en 1918. Despois dun hiato de m\u00e1is de cinco anos, retomou a s\u00faa actividade de compositor durante a segunda metade da d\u00e9cada de 1920, no per\u00edodo en que exerc\u00eda funci\u00f3ns de c\u00f3nsul portugu\u00e9s en Kristiansund (Dinamarca).\nDocumental.\nO ano do centenario do nacemento do poeta (1900\u20142000), a Videoteca do Concello de Lisboa produciu un documental biogr\u00e1fico sobre Jos\u00e9 Gomes Ferreira, titulado \"Um Homem do Tamanho do S\u00e9culo\", xa exhibido na RTP2 e na RTP Internacional. Foi realizado polo director da Videoteca Ant\u00f3nio Cunha, coa interpretaci\u00f3n do actor Jo\u00e3o Moto, dicindo diversos poemas de Jos\u00e9 Gomes Ferreira. Tam\u00e9n a pianista Gabriela Canavilhas participou no documental, interpretando unha peza musical practicamente in\u00e9dita, composta por Gomes Ferreira para piano."}
{"id": "496602", "revid": "1131", "url": "https://gl.wikipedia.org/wiki?curid=496602", "title": "Alicia Fern\u00e1ndez", "text": "O nome Alicia Fern\u00e1ndez pode referirse a:"}
{"id": "496603", "revid": "1410", "url": "https://gl.wikipedia.org/wiki?curid=496603", "title": "Kamran \u018fliyev", "text": "Kamran Bayram o\u011flu \u018fliyev, nado o 18 de novembro de 1965, \u00e9 un fiscal acerbaixano que dende o 1 de maio de 2020 \u00e9 fiscal xeral da Rep\u00fablica de Acerbaix\u00e1n.\nTraxectoria.\nNaceu na rexi\u00f3n Balaken , licenciouse na facultade de dereito da Universidade Estatal de Irkutsk en 1987 e pouco despois recibiu o nomeamento como investigador da fiscal\u00eda de transportes de Chita e m\u00e1is tarde traballou como investigador xefe na Fiscal\u00eda de transportes de Transbaikal. \nEn 1990-1993 continuou a s\u00faa formaci\u00f3n na escola de posgrao do Instituto de Investigaci\u00f3ns Cient\u00edficas da oficina da Fiscal\u00eda Xeral da URSS e en 1993 leu a s\u00faa tese de doutoramento, tras o que marchou \u00e1 s\u00faa rep\u00fablica natal e, xa que logo, a depender do seu sistema xudicial. \nDende 2007 dirixe a direcci\u00f3n xeral anticorrupci\u00f3n da fiscal\u00eda acerbaixana, e en 2014 asumiu o posto de fiscal xeral adxunto . \nO 1 de maio de 2020 o presidente de Acerbaix\u00e1n, \u0130lham \u018fliyev asinou o decreto do seu nomeamento como fiscal xeral de Acerbaix\u00e1n ."}
{"id": "496604", "revid": "23204", "url": "https://gl.wikipedia.org/wiki?curid=496604", "title": "Chien de garde", "text": "Chien de garde \u00e9 un filme canadense de 2018 dirixido por Sophie Dupuis. Foi escollido como candidato do Canad\u00e1 para o \u00d3scar \u00f3 mellor filme internacional na 91\u00aa edici\u00f3n dos premios, mais finalmente non foi nomeado."}
{"id": "496605", "revid": "89787", "url": "https://gl.wikipedia.org/wiki?curid=496605", "title": "Maggie L. Walker", "text": "Maggie Lena Walker (de solteira Mitchell), nada en Richmond (Virxinia) o 15 de xullo de 1864 e finada na mesma cidade o 15 de decembro de 1934 foi unha mestra e empresaria estadounidense. Walker foi a primeira muller afroamericana que dirixiu un banco e actuou como presidenta nos Estados Unidos. Como l\u00edder, alcanzou o \u00e9xito coa s\u00faa idea de facer mellores tanx\u00edbles na forma de vida das mulleres e dos afroamericanos. Discapacitada pola par\u00e1lise e reclu\u00edda nunha cadeira de rodas ao final da s\u00faa vida, Walker tam\u00e9n se converteu nun exemplo para as persoas con discapacidade.\nA casa restaurada de Walker no barrio hist\u00f3rico de Jackson Ward en Richmond foi designado como National Historic Site.\nTraxectoria.\nInfancia.\nSegundo o material biogr\u00e1fico de que dispu\u00f1a, Walker naceu como Maggie Lena Mitchell en Richmond, Virxinia, filla de Eccles Cuthbert e Elizabeth Draper Mitchell dous anos e dous d\u00edas despois do final da guerra civil estadounidense. A informaci\u00f3n do censo, as\u00ed como un fragmento dun diario, din que ti\u00f1a catro anos cando a s\u00faa nai casou en maio de 1868 con William Mitchell, co que a data de nacemento ser\u00eda 1864 ou 1865. A s\u00faa nai era unha antiga escrava e axudante de coci\u00f1a na mansi\u00f3n de Church Hill de Elizabeth Van Lew, que fora esp\u00eda en Richmond (capital confederada) para a Uni\u00f3n durante a guerra e posteriormente foi xefa de correos na cidade. O seu padrasto era mordomo e o seu pai biol\u00f3xico un soldado confederado e escritor para o New York Herald durante a posguerra.\nA familia Mitchell mudouse ao seu propio fogar en College Alley preto da casa de Miss Van Lew, onde Maggie e o seu irm\u00e1n Johnnie foron criados. A casa estaba preto da Primeira Igrexa Baptista Africana que, como moitas igrexas negras da \u00e9poca, era un centro econ\u00f3mico, pol\u00edtico e social para a comunidade negra local. Despois da morte de William Mitchell, a nai de Maggie apoiou a s\u00faa familia traballando como lavandeira. A moza Maggie asistiu \u00e1s novamente creadas Richmond Public Schools e axudaba a s\u00faa nai repartindo a roupa limpa.\nLiderado.\nCando ti\u00f1a catorce anos, Maggie uniuse ao consello local da Independent Order of St. Luke. Esta sociedade, establecida en 1867 en Baltimore, Maryland, traballaba cos enfermos e as persoas de idade avanzada, promov\u00eda causas humanitarias e animaba \u00e1 autoaxuda e a integridade individual. Ela traballou en numerosos postos con responsabilidades cada vez m\u00e1is grandes na Orde, como delegada da convenci\u00f3n bianual ou no posto principal de Right Worthy Grand Secretary en 1899, en que estivo ata a s\u00faa morte.\nEmpresaria e banqueira.\nEn 1902, publicou un xornal para a organizaci\u00f3n, \"The St. Luke Herald\". Pouco despois, dirixiu o St. Luke Penny Savings Bank. Walker foi a primeira presidenta do banco, que lle valeu o reco\u00f1ecemento como a primeira muller afroamericana que dirixiu un banco nos Estados Unidos. A direcci\u00f3n do St. Luke Penny Savings Bank tam\u00e9n inclu\u00eda outras mulleres. Posteriormente, Walker aceptou servir como xefa do cadro de directores cando o banco se fusionou con outros dous bancos de Richmond para converterse en The Consolidated Bank and Trust Company.\nWalker recibiu un grao honorario pola Virginia Union University en 1925.\nLegado.\nEn honra de Walker, as Richmond Public Schools constru\u00edron un grande instituto de ladrillos xunto \u00e1 Virginia Union University. O Maggie L. Walker High School foi unha das d\u00faas escolas desta \u00e1rea para os estudantes negros, durante o per\u00edodo de segregaci\u00f3n racial nas escolas; a outra era o Armstrong High School. Despois de varias xeraci\u00f3ns de estudantes que pasaron os seus anos de instituto al\u00f3, foi totalmente remodelado para a s\u00faa reapertura en 2001 como o Maggie L. Walker Governor's School for Government and International Studies rexional.\nO St. Luke Building era a sede das oficinas da Independent Order of St. Luke, e o despacho de Maggie L. Walker. Ata polo menos 1981, o despacho de Walker foi conservado como estaba no momento da s\u00faa morte en 1934. O edificio foi inclu\u00eddo no National Register of Historic Places en 1982.\nO Servizo de Paques Nacionais dirixe o Maggie L. Walker Historic Site na s\u00faa antiga casa en Jackson Ward. En 1978 a casa foi designada Lugar Hist\u00f3rico Nacional e foi aberto como museo en 1985. O lugar afirma que \"conmemora a vida dunha progresista e talentosa muller afroamericana. Logrou o \u00e9xito nos negocios e nas finanzas como a primeira muller dos Estados Unidos que dirixiu e presidiu un banco, a pesar de moitas adversidades. O lugar incl\u00fae un centro de visitantes que detalla a s\u00faa vida e a comunidade de Jackson Ward en que viviu e traballou e a s\u00faa residencia durante trinta anos. A casa est\u00e1 restaurada para a aparencia que ti\u00f1a en 1930 con pezas orixinais da familia Walker.\"\nWalker foi honrada no primeiro grupo de Virginia Women in History en 2000. Tam\u00e9n foi inclu\u00edda no Junior Achievement U.S. Business Hall of Fame en 2001.\nO 15 de xullo de 2017, inaugurouse unha estatua de Walker dese\u00f1ada por Antonio Tobias Mendez en Broad Street en Richmond. A estatua de brocne de 3 metros mostra unha imaxe de como viv\u00eda, coas s\u00faas lentes sobre a solapa e un talonario de cheques na man.\nFamilia.\nWalker deu clases na escola durante tres anos ata 1886, cando o 14 de setembro dese mesmo ano, casou en Richmond con Armstead Walker, Jr. (1860\u20131915), contratista de ladrillos. Armstead obtivera unha boa posici\u00f3n, e ela puido deixar as clases para coidar a s\u00faa familia e traballar no Independent Order of St. Luke, que fundara en 1903. Maggie e Armstead compraron unha casa en 1904 e tiveron catro fillos, Mary Polly Walker (1885\u20131967), Russell Eccles Talmadge Walker (1890\u20131923), Armstead Mitchell Walker (1893\u20131894) e Melvin DeWitt Walker (1897\u20131935).\nO 20 de xu\u00f1o de 1914, o fillo de Maggie, Russell Walker, de vinte e cinco anos, disparou e matou o seu pai, Armstead, tras confundilo cun ladr\u00f3n, a quen ambos estaban buscando. Russell foi arrestado e acusado de homicidio e despois de cinco meses esperando polo xu\u00edzo, foi declarado inocente.\nA perda deixou a Maggie ao mando dunha gran propiedade. O seu traballo e investimentos deixou a s\u00faa familia ben situada. Cando os seus fillos casaron, levaron as s\u00faas esposas a vivir ao 110 East Leigh Street, casa dela no distrito de Jackson Ward en Richmond, centro dos negocios e da vida social afroamericana de Richmond no comezo do s\u00e9culo XX.\nRussell, no entanto, nunca se recuperou do incidente e despois de oito anos loitando contra a depresi\u00f3n e o alcoholismo, morreu o 23 de novembro de 1923."}
{"id": "496606", "revid": "4817", "url": "https://gl.wikipedia.org/wiki?curid=496606", "title": "Gonets", "text": "Gonets (significando \"mensaxeiro\") ou Gonets-D1 \u00e9 un sistema de sat\u00e9lites de comunicaci\u00f3ns civ\u00eds rusos do tipo \"almacenar e reenviar\", polo que o sat\u00e9lite recolle informaci\u00f3n desde un punto da s\u00faa \u00f3rbita e a env\u00eda a outro sitio do planeta ao pasar sobre el. O sistema Gonets \u00e9 a versi\u00f3n civil do sistema militar Strela 3. O sistema estar\u00eda formado por 12 sat\u00e9lites, cada un de 250 kg de masa, 10 W de potencia de transmisi\u00f3n e 2 ou 3 canais de transmisi\u00f3n nas frecuencias de 200 a 400 MHz. A capacidade de almacenamento a bordo era de 8 Mbytes, cunha velocidade de transmisi\u00f3n de 2,4 Kbit/s, 9,6 Kbit/s ou 64 Kbit/s. Os sat\u00e9lites aliment\u00e1banse mediante c\u00e9lulas solares que produc\u00edan ata 40 W de potencia. T\u00f3dolos Gonets foron lanzados entre 1992 e 2001, inclu\u00eddas d\u00faas unidades iniciais de probas, mediante foguetes Tsiklon-3."}
{"id": "496607", "revid": "72012", "url": "https://gl.wikipedia.org/wiki?curid=496607", "title": "Gonets-D1", "text": ""}
{"id": "496608", "revid": "72012", "url": "https://gl.wikipedia.org/wiki?curid=496608", "title": "Kosmos 2199", "text": ""}
{"id": "496609", "revid": "72012", "url": "https://gl.wikipedia.org/wiki?curid=496609", "title": "Kosmos 2201", "text": ""}
{"id": "496611", "revid": "4817", "url": "https://gl.wikipedia.org/wiki?curid=496611", "title": "Michael T. Good", "text": "Michael Timothy \"Bueno\" Good, nado en Parma (Ohio) o 13 de outubro de 1962, \u00e9 un astronauta estadounidense que formou parte das misi\u00f3ns STS-125 e STS-132.\nTraxectoria.\nGood graduouse en enxe\u00f1er\u00eda aeroespacial pola Universidade de Notre Dame en 1984 e \u00e9 m\u00e1ster na mesma materia en 1986.\nFoi seleccionado como astronauta pola NASA en xullo de 2000. Participou nas misi\u00f3ns STS-125 e STS-132, pasando un total de 24,67 d\u00edas no espazo."}
{"id": "496612", "revid": "1505", "url": "https://gl.wikipedia.org/wiki?curid=496612", "title": "Rally Botafumeiro de 1994", "text": "O Rally Botafumeiro de 1994 foi a 8\u00aa edici\u00f3n de dito rally e a d\u00e9cima proba da tempada 1994 do Campionato de Galicia de Rally. Celebrouse o 12 de novembro de 1994 e o vencedor foi Arturo Rial."}
{"id": "496614", "revid": "89787", "url": "https://gl.wikipedia.org/wiki?curid=496614", "title": "Corpos de Herring", "text": "Os corpos de Herring ou corpos neurosecretores son estruturas que se encontran na neurohip\u00f3fise. Representan os corpos terminais dos ax\u00f3ns do hipot\u00e1lamo, e nesas localizaci\u00f3ns son almacenadas temporalmente hormonas en ves\u00edculas. Son, pois terminais neurosecretores que permiten que a secreci\u00f3n desas hormonas sexa puls\u00e1til e en cantidades maiores do que se poder\u00eda imaxinar en caso de que non houbese ese almacenamento de ves\u00edculas nas terminaci\u00f3ns axonais. \nA hormona antidiur\u00e9tica (ADH) e a oxitocina son hormonas que se almacenan en corpos de Herring, pero non se almacenan simultaneamente no mesmo corpo de Herring.\nAdemais, cada corpo de Herring cont\u00e9n tam\u00e9n ATP e un tipo de prote\u00edna neurofisina. As neurofisinas son prote\u00ednas carrexadoras que se unen a hormonas, das cales hai dous tipos: neurofisina I, que se une \u00e1 ADH, e neurofisina II, que se une \u00e1 oxitocina. As neurofisinas e a s\u00faa hormona respectiva forman un complexo proteico, que adoita considerarse unha \u00fanica prote\u00edna, e almac\u00e9nanse na neurohip\u00f3fise. Cando se estimula o hipot\u00e1lamo, os gr\u00e1nulos secretores liberan ditas hormonas no torrente sangu\u00edneo. As fibras dos n\u00facleos supra\u00f3pticos est\u00e1n relacionadas coa secreci\u00f3n de ADH, mentres que as dos n\u00facleos paraventriculares coa de oxitocina.\nEsta estrutura anat\u00f3mica foi descrita prmeiramente por Percy Theodore Herring en 1908, de a\u00ed o seu nome."}
{"id": "496615", "revid": "55340", "url": "https://gl.wikipedia.org/wiki?curid=496615", "title": "Kamran Aliyev", "text": ""}
{"id": "496616", "revid": "27155", "url": "https://gl.wikipedia.org/wiki?curid=496616", "title": "Corpo de Herring", "text": ""}
{"id": "496617", "revid": "27155", "url": "https://gl.wikipedia.org/wiki?curid=496617", "title": "Corpos neurosecretores", "text": ""}
{"id": "496618", "revid": "27155", "url": "https://gl.wikipedia.org/wiki?curid=496618", "title": "Corpo neurosecretor", "text": ""}
{"id": "496620", "revid": "89787", "url": "https://gl.wikipedia.org/wiki?curid=496620", "title": "Ba\u00f1o de bosque", "text": "Un ba\u00f1o de bosque \u00e9 unha inmersi\u00f3n na natureza durante a cal os participantes espertan os sentidos e baixan o ritmo co fin de fortalecer a sa\u00fade f\u00edsica e mental.\nTr\u00e1tase dunha actividade orixinaria do Xap\u00f3n, onde \u00e9 co\u00f1ecida coma shinrin-yoku, que ga\u00f1ou popularidade en Europa e os Estados Unidos de Am\u00e9rica a principios do s\u00e9culo XXI, dentro dunha crecente corrente de interese polo medio ambiente, o contacto coa natureza ou a biofilia.\n\u00c9 unha experiencia eminentemente sensorial que permite conectar co ambiente e cun mesmo a trav\u00e9s dos sentidos, observando, escoitando, tocando... O obxectivo desta pr\u00e1ctica \u00e9 reducir o estr\u00e9s e mellorar a concentraci\u00f3n, a sa\u00fade e o benestar.\nUn ba\u00f1o de bosque ten unha duraci\u00f3n aproximada de 2 horas e media no que se percorre menos de 2 quil\u00f3metros.\nHistoria.\nA pr\u00e1ctica dos ba\u00f1os de bosque, shinrin-yoku ou terapia de bosque orixinouse no Xap\u00f3n nos anos 80 como resposta aos altos \u00edndices de estr\u00e9s que mostraba a poboaci\u00f3n. \nTratando de facer fronte ao chamado \"karoshi\" (termo xapon\u00e9s que identifica as mortes provocadas polo exceso de traballo), o goberno nip\u00f3n impulsou a pr\u00e1ctica dos ba\u00f1os de bosque. \nOs obxectivos que se persegu\u00edan eran fundamentalmente dous: \nEstudos cient\u00edficos.\nDous expertos destacaron na investigaci\u00f3n dos efectos dos ba\u00f1os de bosque e o contacto coa natureza na sa\u00fade das persoas: \nDesde os anos 90, lev\u00e1ronse a cabo diferentes investigaci\u00f3ns sobre os efectos beneficiosos que o contacto coa natureza ten na sa\u00fade e o benestar das persoas.\nA idea da que parten a maior\u00eda destes estudos \u00e9 que, cando estamos en contacto coa natureza, sentimos mellor, relax\u00e1monos.\nNo ano 2010, o\u00a0 Dr Qing Li conclu\u00edu que, ao reducir o estr\u00e9s e o nivel de cortisol, a pr\u00e1ctica dos ba\u00f1os de bosque reforzaba o sistema\u00a0inmunitario. Ademais, incrementaba a concentraci\u00f3n en sangue das c\u00e9lulas\u00a0NK (ou \u201c\"natural\u00a0 killers\"\u201d en ingl\u00e9s), e que este efecto pod\u00eda manterse, polo menos, durante 7 d\u00edas.\nNo ano 2014, o profesor E.\u00a0Miyazaki e o seu equipo demostraron que, tras realizar cami\u00f1adas de 15 minutos no bosque, diminu\u00edan o nivel de\u00a0cortisol en saliva (a chamada hormona do estr\u00e9s) e o ritmo card\u00edaco. A nivel psicol\u00f3xico, constataron un incremento da calma, vitalidade e sensaci\u00f3n de benestar, e unha reduci\u00f3n dos sentimentos negativos como a ansiedade e o nerviosismo. \nEn 2018, un grupo de investigadores polacos, realizou un experimento no que se avaliaban\u00a0o impacto dos\u00a0 ba\u00f1os de bosque na relaxaci\u00f3n fisiol\u00f3xica e psicol\u00f3xica. Os resultados confirmaron as conclusi\u00f3ns de estudos previos: diminuci\u00f3n do ritmo card\u00edaco, a presi\u00f3n arterial, a ansiedade ou a hostilidade, e incremento da relaxaci\u00f3n, a vitalidade e a sensaci\u00f3n de benestar."}
{"id": "496622", "revid": "15490", "url": "https://gl.wikipedia.org/wiki?curid=496622", "title": "T\u00e1gides", "text": "As t\u00e1gides son as ninfas do r\u00edo Texo (en lat\u00edn, \"Tagus\") a quen Cam\u00f5es pide inspiraci\u00f3n para compor a s\u00faa obra \"Os Lus\u00edadas.\" \nHistoria.\nSon unha adaptaci\u00f3n das nereidas da mitolox\u00eda greco-romana, as ninfas que viven nos mares e nos r\u00edos (e na obra, estas eran as musas que inspiraban ao autor para relatar os feitos grandiosos \"nunca antes vistos\", ou sexa, os feitos dos \"fillos dos lusitanos\" (refer\u00edndose as\u00ed aos feitos dos portugueses). Estas habitan no r\u00edo Texo que desauga en Lisboa, Portugal. \nA palabra foi creada por Andr\u00e9 de Resende, nunha anotaci\u00f3n ao seu poema \"Vicentius\" (1545), e o poema sobre a morte de Beatriz de Savoia, no que Andr\u00e9 de Resende teria usado por primeira vez o voc\u00e1bulo \"T\u00e1gides\", perdeuse.\nNo seu poema \u00e9pico \"Os Lus\u00edadas\", Cam\u00f5es r\u00f3galles que, como musas, o inspiren e que o axuden a cantar (Dai-me uma f\u00faria grande e sonorosa... de tuba canora) os feitos do pobo portugu\u00e9s. Podemos observalo no Canto I, nas estrofas 4 e 5."}
{"id": "496626", "revid": "89787", "url": "https://gl.wikipedia.org/wiki?curid=496626", "title": "Pituicito", "text": "Os pituicitos son un tipo de c\u00e9lulas gliais que se encontran na neurohip\u00f3fise. A s\u00faa principal funci\u00f3n \u00e9 axudar ao almacenamento e liberaci\u00f3n de hormonas neurohipofisarias.\nEstrutura.\nOs pituicitos est\u00e1n localizados na pars nervosa da neurohip\u00f3fise entremesturados cos ax\u00f3ns non mielinizados e os corpos de Herring. Xeralmente t\u00ednguense de p\u00farpura escuro coa tinguidura de hematoxilina-eosina e est\u00e1n entre as estruturas m\u00e1is doadamente identificables desa rexi\u00f3n. Os pituicitos te\u00f1en unha forma irregular e ramificada que lembra a doutro tipo de c\u00e9lulas gliais: os astrocitos. Igual que os astrocitos, o seu citoplasma presenta filamentos intermedios espec\u00edficos constitu\u00eddos pola prote\u00edna \u00e1cida fibrilar glial.\nFunci\u00f3n.\nOs pituicitos son similares aos astrocitos. A s\u00faa principal funci\u00f3n \u00e9 axudaren ao almacenamento de hormonas neurohipofisarias. Os pituicitos rodean os teminais ax\u00f3nicos e regulan a secreci\u00f3n de hormonas ao liberaren os seus procesos nestas terminaci\u00f3ns.\nImportancia cl\u00ednica.\nOs pituicitomas son tumores raros que se orixinan a partir dos pituicitos. Poden confundirse co moito m\u00e1is com\u00fan adenoma de pituitaria e tam\u00e9n co craniofarinxioma e o meninxioma. Os s\u00edntomas do efecto de masa (debido ao volume que pode adquirir) do tumor xeralmente incl\u00faen trastornos da visi\u00f3n e menos frecuentemente dores de cabeza, hipopituitarismo (diminuci\u00f3n da funci\u00f3n da gl\u00e1ndula pituitaria ou hip\u00f3fise), fatiga e diminuci\u00f3n da libido."}
{"id": "496627", "revid": "98629", "url": "https://gl.wikipedia.org/wiki?curid=496627", "title": "Juste la fin du monde", "text": "Juste la fin du monde \u00e9 un filme franco-canadense de 2016 escrito, editado e dirixido por Xavier Dolan. O filme bas\u00e9ase na obra hom\u00f3nima de Jean-Luc Lagarce e est\u00e1 protagonizado por Gaspard Ulliel, Nathalie Baye, Marion Cotillard, L\u00e9a Seydoux e Vincent Cassel. Conta a historia dun mozo dramaturgo que se re\u00fane cos seus familiares logo de doce anos de ausencia para informalos que vai morrer. Foi escollido como candidato do Canad\u00e1 para o \u00d3scar \u00f3 mellor filme internacional na 89\u00aa edici\u00f3n dos premios, chegando a clasificarse na lista curta de decembro."}
{"id": "496630", "revid": "89787", "url": "https://gl.wikipedia.org/wiki?curid=496630", "title": "Tinguidura de hematoxilina-eosina", "text": "A tinguidura de hematoxilina-eosina ou coloraci\u00f3n de hematoxilina-eosina (a mi\u00fado abreviado como tinguidura HE) \u00e9 unha das principais tinguiduras usadas en histolox\u00eda. \u00c9 tam\u00e9n unha das tinguiduras m\u00e1is amplamente utilizadas na diagnose m\u00e9dica, considerada un procedemento b\u00e1sico en moitas probas. Por exemplo, cando os pat\u00f3logos te\u00f1en que examinar unha biopsia dun caso sospeitoso de cancro, a preparci\u00f3n adoita ser tinguida con esta t\u00e9cnica.\nA tinguidura HE \u00e9 a combinaci\u00f3n de d\u00faas tinguiduras histol\u00f3xicas: hematoxilina e eosina. A hematoxilina tingue os n\u00facleos das c\u00e9lulas de azul e a eosina tingue o citoplasma e a matriz extracelular de rosa, mentres que outras estruturas adquiren distintos tons, e combinaci\u00f3ns destas cores. A tinguidura pon en evidencia as partes xerais da c\u00e9lula e a distribuci\u00f3n de c\u00e9lulas nun tecido e proporciona un panorama xeral da estrutura dunha mostra de tecidos.\nPor tanto, os pat\u00f3logos poden diferenciar doadamente o n\u00facleo e o citoplasma celulares.\nEsta combinaci\u00f3n de tinguiduras foi introducida en 1876 por A. Wissowzsky.\nUsos.\nO procedemento da tinguidura HE \u00e9 a principal tinguidura histol\u00f3xica en parte porque se pode facer rapidamente, non \u00e9 cara e tingue os tecidos dunha maneira que revela moitos datos de anatom\u00eda microsc\u00f3pica, e pode utilizarse para diagnosticar un amplo rango de condici\u00f3ns histopatol\u00f3xicas. Os resultados da tinguidura HE non son excesivamente dependentes do composto qu\u00edmico utilizado para a fixaci\u00f3n do tecido ou de lixeiras inconsistencias no protocolo de laboratorio, e estes factores contrib\u00faen ao seu uso de rotina en histolox\u00eda.\nA tinguidura HE non sempre proporciona suficiente contraste para diferenciar todos os tecidos, estruturas celulares ou a distribuci\u00f3n de substancias qu\u00edmicas, e neses casos util\u00edzanse tinguiduras e m\u00e9todos m\u00e1is espec\u00edficos.\nM\u00e9todo de aplicaci\u00f3n.\nHai moitas maneiras de preparar as soluci\u00f3ns (formulaci\u00f3ns) de hematoxilina usadas no procedemento HE, ademais, hai moitos protocolos de laboratorio para realizar preparaci\u00f3ns tinguidas con hematoxilina-eosina, algunhas das cales poden ser espec\u00edficas de certos laboratorios. A\u00ednda que non hai un procedemento est\u00e1ndar, os resultados por convenci\u00f3n son razoablemente consistentes en que os n\u00facleos deben quedar tinguidos de azul e o citoplasma e matriz extracelular de rosa. Os laboratorios de histolox\u00eda poden tam\u00e9n axustar a cantidade ou tipo de tinguidura para un determinado pat\u00f3logo.\nUnha vez que se recollen os tecidos (moitas veces de biopsia) e son fixados, son normalmente deshidratados e incrusados en cera de parafina fundida, despois o bloque resultante col\u00f3case nun micr\u00f3tomo, onde se corta en finas l\u00e1minas. As l\u00e1minas col\u00f3canse sobre un portaobxectos e ret\u00edrase a cera cun solvente e despois o tecido no porta \u00e9 rehidratado e queda listo para ser tinguido. Alternativamente, a tinguidura HE \u00e9 a m\u00e1is usada en cirurx\u00eda de Mohs, na cal os tecidos son conxelados, cortados nun cri\u00f3stato (un micr\u00f3tomo que corta tecidos conxelados), fixados en alcohol e despois tinguidos.\nO m\u00e9todo de tinguidura HE implica a aplicaci\u00f3n de hematoxilina mesturada cun sal met\u00e1lico (ou mordente), xeralmente seguido dun lavado nunha soluci\u00f3n \u00e1cida d\u00e9bil para retirar o exceso de tinguidura (\"diferenciaci\u00f3n\"), seguido dun \"branqueado\" en auga suavemente alcalina. Despois da aplicaci\u00f3n da hematoxilina, o tecido \u00e9 contratinguido con eosina (normalmente eosina Y).\nResultados.\nA hematoxilina colorea principalmente o n\u00facleo da c\u00e9lula de azul ou p\u00farpura escura, xunto con alg\u00fans outros tecidos, como os gr\u00e1nulos queratohalinos e o material calcificado. A eosina tingue o citoplasma e algunhas outras estruturas da matriz extracelular como o col\u00e1xeno en ata cinco tons de rosa. As substancias eosin\u00f3filas (substancias que se tinguen con eosina) son estruturas que xeralmente est\u00e1n compostas de prote\u00ednas intracelulares ou extracelulares. Os corpos de Lewy e os de Mallory son exemplos de estruturas eosin\u00f3filas. A maior\u00eda do citoplasma \u00e9 eosin\u00f3filo e v\u00f3lvese rosa. Os gl\u00f3bulos vermellos do sangue t\u00ednguese de vermello intenso.\nModo de acci\u00f3n.\nA\u00ednda que a hemate\u00edna, que \u00e9 a forma oxidada da hematoxilina, \u00e9 o colorante activo (cando se combina cun mordente), a tinguidura segue denomin\u00e1ndose \"hematoxilina\". A hematoxilina, ao combinarse co mordente, xeralmente alume aluminio, consid\u00e9rase a mi\u00fado que \"lembra\" unha tinguidura b\u00e1sica, cargada positivamente ou cati\u00f3nica. A eosina \u00e9 unha tinguidura \u00e1cida ani\u00f3nica (cargada negativamente). A tinguidura de n\u00facleos polo hemalum (unha combinaci\u00f3n de i\u00f3ns aluminio e hemate\u00edna) \u00e9 normalmente debida \u00e1 uni\u00f3n do complexo tinguidura-metal ao ADN, pero a tinguidura nuclear pode conseguirse tam\u00e9n incluso despois da extracci\u00f3n do ADN das preparaci\u00f3ns de tecidos. O mecanismo \u00e9 diferente ao da tinguidura nuclear por colorantes b\u00e1sicos (cati\u00f3nicos) como a tionina ou o azul de toluidina. A tinguidura con colorantes b\u00e1sicos ocorre s\u00f3 en solucions que son menos \u00e1cidas que o hemalum, e imp\u00eddese pola extracci\u00f3n qu\u00edmica ou encim\u00e1tica previa dos \u00e1cidos nucleicos. Hai evidencias que indican que uns enlaces coordinados, similares aos que unen o aluminio e a hemate\u00edna entre si, unen o complexo hemalum ao ADN e a grupos carboxi de prote\u00ednas na cromatina nuclear.\nPor outra parte, as estruturas non te\u00f1en que ser \u00e1cidas ou b\u00e1sicas para ser chamadas bas\u00f3filas ou eosin\u00f3filas; a terminolox\u00eda est\u00e1 baseada na afinidade dos compo\u00f1entes celulares polas tinguiduras. Na mostra poden aparecer outras cores, por exemplo, amarelo ou marr\u00f3n, que est\u00e1n causadas por pigmentos intr\u00ednsecos como a melanina. As l\u00e1minas basais deben ser tinguidas pola tinguidura PAS ou algunha tinguidura de prata, se te\u00f1en que ser ben visibles. As fibras reticulares tam\u00e9n requiren unha tinguidura de prata. As estruturas hidr\u00f3fobas tam\u00e9n tenden a permanecer claras; estas son xeralmente ricas en graxas, por exemplo, os adipocitos, a mielina que rodea os ax\u00f3ns das neuronas e as membranas do aparato de Golgi."}
{"id": "496631", "revid": "23204", "url": "https://gl.wikipedia.org/wiki?curid=496631", "title": "Coronavirus, Explained", "text": "Coronavirus, Explained \u00e9 unha serie documental estadounidense producida por Vox Media. A serie, xunto con \"The Mind, Explained\" e \"Sex, Explained\" \u00e9 un spin-off da serie de televisi\u00f3n \"Explained\". Os episodios da serie exploran diferentes temas arredor da pandemia por coronavirus de 2019-2020, expo\u00f1endo os esforzos por detela. A serie estreouse en Netflix o 26 de abril de 2020 e est\u00e1 narrada por J. K. Simmons."}
{"id": "496635", "revid": "98629", "url": "https://gl.wikipedia.org/wiki?curid=496635", "title": "Never Have I Ever", "text": "Never Have I Ever \u00e9 unha serie de televisi\u00f3n estadounidense. Est\u00e1 protagonizada pola actriz canadense de ascendencia t\u00e1mil Maitreyi Ramakrishnan e foi creada por Mindy Kaling e Lang Fisher. Estreouse o 27 de abril de 2020.\nSinopse.\nLogo dun ano terrible, Devi Vishwakumar (Maitreyi Ramakrishnan) quere cambiar o seu status social, mais os seus amigos, familia e sentimentos non llo van po\u00f1er doado."}
{"id": "496636", "revid": "89787", "url": "https://gl.wikipedia.org/wiki?curid=496636", "title": "Jason Caffey", "text": "Jason Andre Caffey, nado o 12 de xu\u00f1o de 1973 en Mobile, Alabama, \u00e9 un ex xogador estadounidense de baloncesto profesional. Pasou toda a s\u00faa carreira na National Basketball Association (NBA), onde ga\u00f1ou dos campionatos cos Chicago Bulls nas tempadas 1995\u201396 e 1996\u201397.\nTraxectoria profesional.\nCaffey foi seleccionado na 20\u00aa posici\u00f3n do Draft da NBA de 1995 polos Chicago Bulls, onde conseguiu dous aneis consecutivos, en 1996 e 1997, acadando 7.3 puntos por encontro na s\u00faa derradeira tempada en Chicago.\nAntes de poder ga\u00f1ar o seu terceiro campionato consecutivo cos Bulls, foi traspasado a mediados da 1997\u201398 \u00f3s Golden State Warriors. No ver\u00e1n de 1999, asinou un novo contrato cos Warriors por sete anos e 35 mill\u00f3ns de d\u00f3lares. Na s\u00faa \u00faltima tempada con Golden State, acadou 12.0 puntos e 6.8 rebotes por encontro.\nNa tempada 2000\u201301 uniuse \u00f3s Milwaukee Bucks, cos que xogou durante tres tempadas antes de que a s\u00faa carreira rematara debido a problemas persoais, inclu\u00edndo un ataque de ansiedade en 2002 e unha acusaci\u00f3n por agresi\u00f3n en 2003. Antes do comezo da tempada 2003\u201304, os Bucks rescindiron o contrato de Caffey."}
{"id": "496637", "revid": "98629", "url": "https://gl.wikipedia.org/wiki?curid=496637", "title": "Freud (serie de televisi\u00f3n)", "text": "Freud \u00e9 unha serie de televisi\u00f3n austr\u00edaca-alem\u00e1 que reimaxina a vida dun mozo Sigmund Freud. Consta de 8 episodios que foron emitidos a trav\u00e9s de ORF o 15 de marzo de 2020, e foi estreada a trav\u00e9s de Netflix o 23 de marzo de 2020.\nSinopse.\n\"Freud\" conta a historia dun mozo Sigmund Freud (Robert Finster) que resolve varios crimes na Viena de 1886 axudado pola m\u00e9dium Fleur Salom\u00e9 (Ella Rumpf) e o polic\u00eda Alfred Kiss (Georg Friedrich)."}
{"id": "496638", "revid": "23204", "url": "https://gl.wikipedia.org/wiki?curid=496638", "title": "Assassin's Creed Valhalla", "text": "Assassin's Creed Valhalla \u00e9 un videoxogo de rol e acci\u00f3n desenvolvido por Ubisoft Montreal e publicado por Ubisoft. \u00c9 o duod\u00e9cimo t\u00edtulo principal e o n\u00famero vinte e dous de toda a serie \"Assassin's Creed\" , sendo o sucesor de \"Assassin's Creed Odyssey\" de 2018. Ambientado no ano 873, o xogo conta unha historia alternativa \u00e1 da invasi\u00f3n viquinga de Gran Breta\u00f1a. O xogador controla a Eivor, un guerreiro viquingo que involucrado no conflito entre a Irmandade de Asasinos e a Orde Templaria. O xogo est\u00e1 previsto para o seu lanzamento a finais de 2020 para Microsoft Windows, Xbox One, PlayStation 4 e Google Stadia, e ser\u00e1 o lanzamento de Ubisoft para a vindeira xeraci\u00f3n de consolas, a Xbox Series X e PlayStation 5."}
{"id": "496639", "revid": "89787", "url": "https://gl.wikipedia.org/wiki?curid=496639", "title": "Ertu\u011frul", "text": "Ertu\u011frul ( Er\u1e6do\u0121r\u0131l, ; adoita engadirse o t\u00edtulo \"Gazi\") (m. ca. 1280), foi o pai de Osman I. Segundo a tradici\u00f3n otom\u00e1, era fillo de Suleyman Shah, l\u00edder da tribo Kay\u0131 dos turcos oguz, que fuxiron do oeste de Asia Central para Anatolia por mor das conquistas mongois. As\u00ed e todo, outras tradici\u00f3ns afirman que era fillo dun personaxe de nome G\u00fcnd\u00fcz Alp. Tras a morte do seu pai, Ertu\u011frul e os seus seguidores entraron ao servizo do sultanato de Rum e en troco recibiron o dominio sobre a cidade de S\u00f6\u011f\u00fct na fronteira co Imperio Bizantino. Como ao seu fillo, Osman, e aos seus descendentes, c\u00edtase a mi\u00fado a Ertu\u011frul como un \"Ghazi\", un loitador heroico da causa do islam.\nTraxectoria.\nNada se sabe de certo sobre a vida de Ertu\u011frul, al\u00e9n de ser o pai de Osman; as referencias m\u00e1is antigas son historias escritas polos otom\u00e1ns a partir de finais do s\u00e9culo XIV e os dous grupos de tradici\u00f3ns que o evocan no s\u00e9culo XV son de car\u00e1cter lendarioe, xa que logo, de precisi\u00f3n cuestionable. Hai algunhas moedas cu\u00f1adas pouco despois da s\u00faa morte, en especial unha co texto \"Cu\u00f1ada por Osman fillo de Ertu\u011frul\" que suxire que Ertu\u011frul foi realmente unha figura hist\u00f3rica. Noutra moeda lese \"Osman bin Ertu\u011frul bin G\u00fcnd\u00fcz Alp\", malia Ertu\u011frul considerarse tradicionalmente fillo de Suleyman Shah. Segundo estas tradici\u00f3ns tard\u00edas, Ertu\u011frul foi o xefe da tribo Kay\u0131 dos oguz. Como resultado da axuda que lle deu os selx\u00facidas contra dos Bizantinos, o sult\u00e1n sex\u00facida do Rum Ala ad-Din Kay Qubadha I concedeulle terras en Karaca Da\u011f, unha zona monta\u00f1osa preto de Angora (actual Ancara). Un relato indica que foi por repeler unha incursi\u00f3n hostil dos bizantinos ou outro adversario. M\u00e1is tarde, recibiu a aldea de S\u00f6\u011f\u00fct que conquistou xunto coas terras veci\u00f1as. Esa aldea, onde morrer\u00eda, converteuse na capital otom\u00e1 co seu fillo Osman.\nLegado.\nSegundo a tradici\u00f3n, Osman edificou en S\u00f6\u011f\u00fct unha tumba e mesquita dedicada a Ertu\u011frul pero o certo \u00e9 que non se sabe a orixe real desas estruturas. O actual mausoleo erixiuno o sult\u00e1n Abdul Hamid II a finais do s\u00e9culo XIX. A cidade de S\u00f6\u011f\u00fct celebra un festival anual en memoria dos primeiros Osman."}
{"id": "496640", "revid": "88215", "url": "https://gl.wikipedia.org/wiki?curid=496640", "title": "Rally da Coru\u00f1a de 1994", "text": "O Rally da Coru\u00f1a de 1994 foi a 12\u00aa edici\u00f3n de dito rally. Foi puntuable para a tempada 1994 do Campionato de Galicia de Rally, as\u00ed como para o Campionato de Espa\u00f1a de Rallys. Celebrouse o 19 de novembro de 1994 e o vencedor foi o navarro Jaime Azcona. Seu irm\u00e1n, Javier Azcona, proclamouse campi\u00f3n de Galicia de rally ao rematar cuarto.\nItinerario.\nConstou de 164.82 km cronometrados. Pola ma\u00f1\u00e1 os pilotos d\u00faas pasadas os treitos da Tablilla, Soandres, Meirama-Quembre e Carral-Xalo, mentres que pola tarde a competici\u00f3n transcorreu polos treitos de Aranga, Monfero, Doro\u00f1a e Vilouz\u00e1s, tam\u00e9n con d\u00faas pasadas a cada un deles.\nResumo.\nO noi\u00e9s Arturo Rial liderou os 12 primeiros treitos do rally pero a falta de catro treitos, e cando lle sacaba 52 segundos ao seguinte participante, tivo que abandonar tras unha sa\u00edda da estrada en Aranga. Borja Moratal, que \u00eda segundo por detr\u00e1s de Rial tam\u00e9n tivo que abandonar despois de caer por un terrapl\u00e9n en Meirama. Tras o abandono de Moratal, foi Germ\u00e1n Castrill\u00f3n quen se colocou segundo e comezou a recortar distancias con Rial, ata que rompeu o cable do acelerador, o que o relegou at\u00e9 a d\u00e9cima praza, a\u00ednda que logo conseguiu acabar quinto. O navarro Jaime Azcona aproveitou todos estes problemas dos seus rivais para conseguir a s\u00faa primeira vitoria no Campionato de Espa\u00f1a de Rallys. Seu irm\u00e1n Javier, que chegou cuarto, sumou os puntos suficientes para superar a Miguel Dopico na clasificaci\u00f3n do Campionato de Galicia de Rally e proclamarse campi\u00f3n."}
{"id": "496642", "revid": "88215", "url": "https://gl.wikipedia.org/wiki?curid=496642", "title": "Viktor Gorbatko", "text": "Viktor Vasilievich Gorbatko, nado en Ventsy-Zarya o 3 de decembro de 1934, \u00e9 un cosmonauta sovi\u00e9tico retirado que formou parte das misi\u00f3ns Soiuz 7, Soiuz 24, Soiuz 37 e Soiuz 36.\nTraxectoria.\nGorbatko chegou a Maior Xeneral da Forza A\u00e9rea da Uni\u00f3n Sovi\u00e9tica. Adestrou para ser cosmonauta entre marzo de 1960 e abril de 1961. Participou nas misi\u00f3ns Soiuz 7, Soiuz 24, Soiuz 37 e Soiuz 36, pasando un total de 30,53 d\u00edas no espazo."}
{"id": "496643", "revid": "27155", "url": "https://gl.wikipedia.org/wiki?curid=496643", "title": "Tinguidura de hematoxilina e eosina", "text": ""}
{"id": "496644", "revid": "27155", "url": "https://gl.wikipedia.org/wiki?curid=496644", "title": "Tinguidura HE", "text": ""}
{"id": "496645", "revid": "27155", "url": "https://gl.wikipedia.org/wiki?curid=496645", "title": "Tinguidura H&amp;E", "text": ""}
{"id": "496646", "revid": "27155", "url": "https://gl.wikipedia.org/wiki?curid=496646", "title": "Tinguidura H+E", "text": ""}
{"id": "496647", "revid": "27155", "url": "https://gl.wikipedia.org/wiki?curid=496647", "title": "Tinguidura con hematoxilina-eosina", "text": ""}
{"id": "496648", "revid": "27155", "url": "https://gl.wikipedia.org/wiki?curid=496648", "title": "Coloraci\u00f3n de hematoxilina-eosina", "text": ""}
{"id": "496649", "revid": "4817", "url": "https://gl.wikipedia.org/wiki?curid=496649", "title": "Richard F. Gordon", "text": "Richard Francis Gordon Jr., nado en Seattle (Washington) o 5 de outubro de 1929 e finado o 6 de novembro de 2017, foi un astronauta estadounidense que formou parte das misi\u00f3ns Gemini 11 e Apollo 12.\nTraxectoria.\nGordon graduouse en qu\u00edmica pola Universidade de Washington en 1951. En 1953 incorporouse \u00e1 Armada dos Estados Unidos de Am\u00e9rica, chegando ao grao de capit\u00e1n. En 1957 daba clases na Escola de Pilotos de Probas da Armada en Patuxent River, Maryland.\nFoi seleccionado como astronauta pola NASA en outubro de 1963. Participou nas misi\u00f3ns Gemini 11 e Apollo 12, pasando un total de 13,16 d\u00edas no espazo."}
{"id": "496650", "revid": "72012", "url": "https://gl.wikipedia.org/wiki?curid=496650", "title": "Richard Gordon", "text": ""}
{"id": "496651", "revid": "72012", "url": "https://gl.wikipedia.org/wiki?curid=496651", "title": "Richard F. Gordon Jr.", "text": ""}
{"id": "496652", "revid": "27155", "url": "https://gl.wikipedia.org/wiki?curid=496652", "title": "Coloraci\u00f3n HE", "text": ""}
{"id": "496653", "revid": "839", "url": "https://gl.wikipedia.org/wiki?curid=496653", "title": "Dominic L. Pudwill Gorie", "text": "Dominic Lee Pudwill Gorie, nado en Lake Charles (Louisiana) o 2 de maio de 1957, \u00e9 un astronauta estadounidense retirado que formou parte das misi\u00f3ns STS-123, STS-108, STS-91 e STS-99.\nTraxectoria.\nGorie graduouse en enxe\u00f1er\u00eda oce\u00e1nica pola Academia Naval dos Estados Unidos en 1979. \u00c9 m\u00e1ster en sistema de aviaci\u00f3n pola Universidade de Tennessee en 1990.\nFoi seleccionado como astronauta pola NASA en decembro de 1994. Participou nas misi\u00f3ns STS-123, STS-108, STS-91 e STS-99, pasando un total de 48,64 d\u00edas no espazo."}
{"id": "496654", "revid": "27155", "url": "https://gl.wikipedia.org/wiki?curid=496654", "title": "Tinguidura con hematoxilina e eosina", "text": ""}
{"id": "496655", "revid": "27155", "url": "https://gl.wikipedia.org/wiki?curid=496655", "title": "Frotis de Papanicolaou", "text": ""}
{"id": "496656", "revid": "27155", "url": "https://gl.wikipedia.org/wiki?curid=496656", "title": "T\u00e9cnica de Papanicolaou", "text": ""}
{"id": "496657", "revid": "55340", "url": "https://gl.wikipedia.org/wiki?curid=496657", "title": "Erto\u011fr\u00fcl", "text": ""}
{"id": "496658", "revid": "27155", "url": "https://gl.wikipedia.org/wiki?curid=496658", "title": "Hematoxilina eosina", "text": ""}
{"id": "496659", "revid": "27155", "url": "https://gl.wikipedia.org/wiki?curid=496659", "title": "Tinguidura hematoxilina-eosina", "text": ""}
{"id": "496660", "revid": "27155", "url": "https://gl.wikipedia.org/wiki?curid=496660", "title": "Hematoxilina-eosina", "text": ""}
{"id": "496661", "revid": "27155", "url": "https://gl.wikipedia.org/wiki?curid=496661", "title": "Hematoxilina Eosina", "text": ""}
{"id": "496662", "revid": "88215", "url": "https://gl.wikipedia.org/wiki?curid=496662", "title": "Miguel Dopico", "text": "Luis Miguel Dopico Abelleira, nado en Ferrol, \u00e9 un expiloto galego de rallys. Foi un dos principais pilotos do Campionato de Galicia de Rally dos anos 90, no que se proclamou campi\u00f3n na tempada 1995.\nTraxectoria.\nIniciouse nos rallys a mediados dos anos 80 conducindo un Seat Panda. Tras un pequeno par\u00e9ntese reapareceu en 1988 para disputar o Rally Cidade de Cristal cun Peugeot 205 GTI. Con este coche disputou en 1989 o Desaf\u00edo Peugeot. En 1991 competiu cun Peugeot 309 GTI 16v co que quedou cuarto no Rally da Coru\u00f1a e subiu ao podio en terceira posici\u00f3n no Rally Mil Vistas. Na tempada 1993 do Campionato de Galicia de Rally adquiriu un Ford Escort RS Cosworth, co que conseguiu dous podios, quedando terceiro no Rally de Ferrol e segundo no Mil Vistas, s\u00f3 por detr\u00e1s de Germ\u00e1n Castrill\u00f3n.\nComezou a tempada 1994 logrando a s\u00faa primeira vitoria no primeiro rally do ano, o Albari\u00f1o. A continuaci\u00f3n, tras un abandono en Noia sumou unha nova vitoria, no Rally de Ferrol, e en agosto a terceira, ga\u00f1ando o 5\u00ba Rally Mil Vistas, liderando deste xeito o campionato. Na segunda parte da tempada quedou cuarto no Rally R\u00edas Baixas e segundo no Lac\u00f3n e no Botafumeiro, en ambos casos por detr\u00e1s de Arturo Rial. Con todo, no Rally da Coru\u00f1a, \u00faltima proba da tempada, o navarro Javier Azcona conseguiu os puntos necesarios para superalo, polo que Dopico e o seu copiloto \u00c1lvaro Louro, remataron como subcampi\u00f3ns galegos.\nAo ano seguinte ga\u00f1ou o Rally de Noia e o Rally do Lac\u00f3n, que sumados a outros cinco podios na tempada d\u00e9ronlle os puntos suficientes para proclamarse campi\u00f3n galego por diante de Germ\u00e1n Castrill\u00f3n. Non puido revalidar o t\u00edtulo ao ano seguinte, nunha tempada na que sufriu varios abandonos. Con todo, ga\u00f1ou o Rally Botafumeiro. \nNos seguintes anos competiu con menos sorte cun Seat Ibiza, tendo como mellores resultados dous terceiros postos nos rallys de Nar\u00f3n e Ferrol de 1998, en ambos casos por detr\u00e1s de Germ\u00e1n Castrill\u00f3n e Manolo Senra. No ano 2001 disputou case todas as probas do Campionato de Espa\u00f1a e rematou segundo na Copa Seat Ibiza, a s\u00f3 un punto do campi\u00f3n, Xavier Ezenarro. Tras varios anos sen competir reapareceu en 2006 no Rally de Ferrol a bordo dun Seat Le\u00f3n Cupra, co que rematou 10\u00ba. En 2007 quedou quinto nos rallys do Cocido e de Nar\u00f3n, conducindo un Subaru Impreza. Logo, tras uns anos sen correr, disputou alg\u00fans rallys do campionato galego en 2010 e 2011, cun Ford Fiesta R2 e acompa\u00f1ado por Diego Ernesto Rumbo como copiloto, mais sen grandes resultados."}
{"id": "496663", "revid": "88215", "url": "https://gl.wikipedia.org/wiki?curid=496663", "title": "Miguel Dopico Abelleira", "text": ""}
{"id": "496664", "revid": "23204", "url": "https://gl.wikipedia.org/wiki?curid=496664", "title": "F\u00e9lix et Meira", "text": "F\u00e9lix et Meira \u00e9 un filme canadense de 2014 dirixido por Maxime Giroux e protagonizado por Martin Dubreuil, Hadas Yaron e Luzer Twersky. O filme conta a relaci\u00f3n improbable entre dous habitantes de Montreal, un deles, unha muller casada procedente dunha comunidade xud\u00eda, e o outro, un home canadense franc\u00e9s cos seus propios asuntos familiares.\nO filme estreouse na secci\u00f3n de Cinema Mundial Contempor\u00e1neo no Festival Internacional de Cinema de Toronto de 2014, onde ga\u00f1ou o premio \u00f3 mellor filme canadense. Foi escollido como candidato do Canad\u00e1 para o \u00d3scar \u00f3 mellor filme internacional na 88\u00aa edici\u00f3n dos premios, mais finalmente non foi nomeado."}
{"id": "496665", "revid": "98629", "url": "https://gl.wikipedia.org/wiki?curid=496665", "title": "VII dinast\u00eda exipcia", "text": "A S\u00e9tima Dinast\u00eda de Exipto marcar\u00eda o comezo do Primeiro Per\u00edodo Intermedio a principios do s\u00e9culo XXII a.C., pero deb\u00e1tese sobre a s\u00faa existencia real. O \u00fanico relato hist\u00f3rico sobre a S\u00e9tima Dinast\u00eda atop\u00e1base na \"Aegyptiaca\" de Manet\u00f3n, unha historia de Exipto escrita no s\u00e9culo III a.C., onde a S\u00e9tima Dinast\u00eda aparece esencialmente como unha met\u00e1fora do caos. Como non se sabe case nada desta dinast\u00eda m\u00e1is al\u00f3 do relato de Manet\u00f3n, exipt\u00f3logos como J\u00fcrgen von Beckerath e Toby Wilkinson normalmente considerarona ficticia. Nunha revisi\u00f3n de 2015 da ca\u00edda do Antigo Reino, o exipt\u00f3logo Hracht Papazian propuxo que a S\u00e9tima Dinast\u00eda foi real e que consiste en fara\u00f3ns normalmente atribu\u00eddos \u00e1 Oitava Dinast\u00eda.\nFontes hist\u00f3ricas.\nBase\u00e1ndose nos escritos agora perdidos de Africanus (ca. 160\u2013240) e Eusebio (c. 260-340), eles mesmos baseados na obra agora perdida do sacerdote exipcio Manet\u00f3n (s\u00e9culo III a.C.), o erudito bizantino George Syncellus (morto despois do 810) asigna varias veces ao per\u00edodo posterior \u00e1 sexta dinast\u00eda (a S\u00e9tima Dinast\u00eda), 70 fara\u00f3ns en 70 d\u00edas (Africanus) ou 5 fara\u00f3ns en 75 d\u00edas (Eusebio). Segundo Manet\u00f3n, estes fara\u00f3ns gobernar\u00edan desde Menfis. En lugar dunha realidade hist\u00f3rica, esta r\u00e1pida sucesi\u00f3n de fara\u00f3ns interpr\u00e9tase desde hai tempo como unha met\u00e1fora do caos. \nAlg\u00fans exipt\u00f3logos, como Papazian (2015), cren que esta interpretaci\u00f3n pode dar unha importancia indebida aos escritos de Manet\u00f3n e que distorsiona a comprensi\u00f3n acad\u00e9mica xeral do final do Antigo Reino. Segundo Papazian (2015), \"un novo exame... da existencia da S\u00e9tima Dinast\u00eda, segue plenamente xustificado\" e alg\u00fans dos fara\u00f3ns que adoitan ser atribu\u00eddos a primeira metade da oitava dinast\u00eda deber\u00eda entenderse que pertenc\u00eda \u00e1 S\u00e9tima Dinast\u00eda. Testemu\u00f1ado por d\u00faas fontes hist\u00f3ricas antigas adicionais, as\u00ed como por evidencias arqueol\u00f3xicas, a Oitava Dinast\u00eda non \u00e9 tan escura coma a S\u00e9tima. Como consecuencia, alg\u00fans exipt\u00f3logos combinan a S\u00e9tima e Oitava Dinast\u00eda nunha \u00fanica li\u00f1a de fara\u00f3ns, reinando inmediatamente despois da Sexta Dinast\u00eda.\nGobernantes da VII dinast\u00eda.\nA S\u00e9tima Dinast\u00eda \u00e9 normalmente considerada ficticia e \u00e9 polo tanto ignorada por estudosos modernos ou combinada coa Oitava Dinast\u00eda. O exipt\u00f3logo Hracht Papazian propuxo en 2015 que varios gobernantes normalmente vistos como pertencentes \u00e1 primeira metade da oitava dinast\u00eda identificados pola lista de fara\u00f3ns de Abidos deber\u00edan ser atribu\u00eddos \u00e1 s\u00e9tima dinast\u00eda: \nTitulatura dos mandatarios.\nAs \u00fanicas fontes que dispo\u00f1emos son a Lista Real de Abidos e alg\u00fans datos arqueol\u00f3xicos.\nOutras hip\u00f3teses.\nA \"Historia do Antigo Exipto\" de Oxford, incl\u00fae \u00e1 s\u00e9tima e oitava dinast\u00edas como parte do Imperio Antigo de Exipto."}
{"id": "496668", "revid": "98629", "url": "https://gl.wikipedia.org/wiki?curid=496668", "title": "Mommy (filme de 2014)", "text": "Mommy \u00e9 un filme canadense de 2014 escrito e dirixido por Xavier Dolan e protagonizado por Anne Dorval, Antoine Olivier Pilon e Suzanne Cl\u00e9ment. A historia c\u00e9ntrase nunha nai cun fillo adolescente violento que loita para controlar o seu comportamento nun futuro hipot\u00e9tico no que os pais te\u00f1en a opci\u00f3n legal de ingresar fillos problem\u00e1ticos en hospitais p\u00fablicos.\nEstreouse no Festival Internacional de Cinema de Cannes de 2014, onde ga\u00f1ou o Premio do Xurado. Converteuse nun \u00e9xito de recadaci\u00f3n e da cr\u00edtica, conseguindo m\u00e1is de 13 de mill\u00f3ns de d\u00f3lares en todo o mundo. Foi escollido como candidato do Canad\u00e1 para o \u00d3scar \u00f3 mellor filme internacional na 87\u00aa edici\u00f3n dos premios, mais finalmente non foi nomeado.\nSinopse.\nNo Canad\u00e1, prom\u00falgase unha lei a partir de 2014 (Lei 14 S), que permite que os pais de nenos e adolescentes con dificultades, doenza ou problemas de comportamento, poidan levalos a un hospital psiqui\u00e1trico. \nDiane, unha vi\u00fava de corenta anos que vive nos suburbios de Montreal, faise cargo do seu fillo Steve, que estaba ingresado nunha instituci\u00f3n polo seu comportamento. Steve \u00e9 un adolescente que sofre un trastorno de d\u00e9ficit de atenci\u00f3n con hiperactividade (TDAH11). A s\u00faa violenta e perigosa conduta l\u00e9vao a graves consecuencias."}
{"id": "496671", "revid": "1131", "url": "https://gl.wikipedia.org/wiki?curid=496671", "title": "Mr. Cowan", "text": ""}
{"id": "496674", "revid": "89787", "url": "https://gl.wikipedia.org/wiki?curid=496674", "title": "Anahareo", "text": "Gertrude Moltke Bernard, tam\u00e9n co\u00f1ecida como Anahareo, nada en Mattawa, Ontario o 18 de xu\u00f1o de 1906 e finada en Kamloops, na Columbia Brit\u00e1nica o 17 de xu\u00f1o de 1986, foi unha escritora, activista dos dereitos dos animais e conservacionista canadense do pobo mohawk. \u00c9 co\u00f1ecida pola s\u00faa influencia no escritor Archibald Belaney (Bufo Gris ou Grey Owl), que chegou a ser un dos primeiros defensores p\u00fablicos do conservacionismo no Canad\u00e1.\nTraxectoria.\nNaceu no seo dunha familia mohawk iroquesa; a s\u00faa nai, Mary Nash Ockiping, era algonquina e o seu pai, Matthew Barnard, era algonquino e mohawk. Medrou como unha muller independente que realizaba actividades reservadas \u00f3s homes. Os seus amigos co\u00f1ec\u00edana co alcume de \u00abPony\u00bb.\nCando ti\u00f1a 19 anos, co\u00f1eceu a Bufo Gris, un cazador de peles de 37 anos que afirmaba ser medio apache, que a convidou a acompa\u00f1alo nas s\u00faas cazar\u00edas. Casaron pouco despois nunha cerimonia \"anishinaabe\", malia que non era legal, xa que Bufo Gris segu\u00eda casado coa s\u00faa primeira esposa, Angele Eguwan, unha ojibwa.\nAnahareo animou a Bufo Gris a deixar de po\u00f1er trampas e dedicarse a publicar os seus escritos sobre a vida salvaxe. En \"Pilgrims of de Wild\" (1934), Bufo Gris conta como a s\u00faa nova esposa iroquesa, salvando a vida e coidando de d\u00faas cr\u00edas de castor, o impulsou a cambiar a maneira de vivir e traballar pola protecci\u00f3n da flora e da fauna. \nXuntos tiveron d\u00faas fillas, unha delas Shirley Dawn (nada o 23 de agosto de 1932 e finada o 3 de xu\u00f1o de 1984). A parella separouse en 1936. Bufo Gris morreu en 1938, sendo un autor con grande \u00e9xito de vendas. Despois da s\u00faa morte, s\u00f3ubose que non era apache como afirmaba, sen\u00f3n un ingl\u00e9s chamado Archibald Stansfeld Belaney.\nUtilizando o nome de Anahareo, que Bufo Gris lle dera, Gertrude escribiu \"My Life With Grey Owl\" (1940) e, posteriormente, no \"best-seller\" \"Devil in Deerskins:\" \"My Life With Grey Owl\" (1972), no cal negaba que co\u00f1ecese a verdadeira orixe de Bufo Gris. Escribiu que se sentiu do\u00edda \u00f3 descubrir o engano. Despois da morte de Bufo Gris, Gertrude casou co conde Eric Moltke Huitfeldt. Tivo unha filla, Katharine. Os 50 anos seguintes da s\u00faa separaci\u00f3n de Bufo Gris, continuou o seu activismo dentro do movemento pola conservaci\u00f3n da natureza e os dereitos dos animais. En 1979, Anahareo foi admitida na \"Orde da Natureza\", da Liga Internacional de Dereitos dos Animais con sede en Par\u00eds. Foi membro da Orde do Canad\u00e1 en 1983.\nO 17 de xu\u00f1o de 1986, xusto un d\u00eda antes do seu 80 aniversario, Anahareo morreu en Kamloops, na Columbia Brit\u00e1nica (Canad\u00e1).\nFilme.\nNo ano 1999, estreouse o filme biogr\u00e1fico \"Grey Owl\", que relata a vida de Archibald Belaney, interpretado por Pierce Brosnan, e Anahareo, intepretada por Annie Galipeau."}
{"id": "496675", "revid": "23204", "url": "https://gl.wikipedia.org/wiki?curid=496675", "title": "Gertrude Bernard", "text": ""}
{"id": "496676", "revid": "23204", "url": "https://gl.wikipedia.org/wiki?curid=496676", "title": "Gertrude Moltke Bernard", "text": ""}
{"id": "496678", "revid": "23204", "url": "https://gl.wikipedia.org/wiki?curid=496678", "title": "Bufo Gris", "text": "Archibald Stansfeld Belaney, nado o 18 de setembro de 1888\u00a0e finado o 13 de abril de 1938, m\u00e1is co\u00f1ecido como Bufo Gris (\"Grey Owl\"), foi un conservacionista, cazador de peles e escritor de orixe brit\u00e1nica que finxiu ser nativo americano. Malia que conseguiu fama como conservacionista durante a s\u00faa vida, logo da s\u00faa morte revelouse que non era ind\u00edxena, xunto con outras fabricaci\u00f3ns autobiogr\u00e1ficas, afectaron negativamente \u00e1 s\u00faa reputaci\u00f3n.\nBelaney acadou a fama como escritor e relator notable, principalmente sobre temas medioambientais. Traballando coa rede de parques nacionais, Bufo Gris converteuse en obxecto de numerosos filmes, e foi nomeado como \"coidador dos parques de animais no Parque Nacional Riding Mountain en Manitoba\" en 1931. Xunto cos seus numerosos artigos, libros, filmes e lecturas, as s\u00faas visi\u00f3ns sobre o conservacionismo acadou \u00f3 p\u00fablico m\u00e1is al\u00f3 das fronteiras do Canad\u00e1. O seu punto de vista sobre a conservaci\u00f3n centr\u00e1base no impacto negativo dos humanos na natureza a trav\u00e9s da modificaci\u00f3n das fontes da natureza no seu beneficio, e na necesidade dos seres humanos en desenvolver un respecto polo mundo natural.\nOs reco\u00f1ecementos a Belaney incl\u00faen biograf\u00edas, unha placa hist\u00f3rica no seu lugar de nacemento e un filme titulado \"Grey Owl\" sobre a s\u00faa vida dirixido por Richard Attenborough."}
{"id": "496679", "revid": "23204", "url": "https://gl.wikipedia.org/wiki?curid=496679", "title": "Archibald Belaney", "text": ""}
{"id": "496680", "revid": "23204", "url": "https://gl.wikipedia.org/wiki?curid=496680", "title": "Archibald Stansfeld Belaney", "text": ""}
{"id": "496681", "revid": "98629", "url": "https://gl.wikipedia.org/wiki?curid=496681", "title": "Crise de Oka", "text": "A crise de Oka (en ) foi unha disputa territorial entre un grupo de mohawk e a cidade de Oka, no Quebec, o Canad\u00e1, a cal empezou o 11 de xullo de 1990. Durou 78 d\u00edas, at\u00e9 o 26 de setembro de 1990, e finalmente d\u00faas persoas resultaron mortas. A disputa foi o primeiro conflito violento ben documentado entre as Primeiras Naci\u00f3ns e o goberno canadense a finais do s\u00e9culo XX.\nAntecedentes hist\u00f3ricos.\nOs mohawk estabelec\u00e9ronse por primeira vez na \u00e1rea de Montreal a comezos do s\u00e9culo XVIII, traslad\u00e1ndose cara \u00f3 norte dende a s\u00faa terra natal no val do r\u00edo Hudson. Desprazaron \u00f3s hur\u00f3ns, nativos da zona, con quen os iroqueses (dos cales os mohawk son unha tribo) estiveran en conflito durante moito tempo, e que foran debilitados polo contacto prolongado cos colonos franceses. O asentamento mohawk no val do r\u00edo San Lourenzo foi influenciado en gran medida polos misioneiros xesu\u00edtas franceses que buscaban conversos entre os mohawk e que estabeleceron reduci\u00f3ns misioneiras xesu\u00edtas para eles en Kahnawake e Kahnesatake.\nEn 1717, o gobernador de Nova Francia outorgou as terras que abrangu\u00edan \"os pi\u00f1eiros\" e o cemiterio de Pine Hill, onde foran enterrados os devanceiros locais dos mohawk (quen consideraban o cemiterio como sagrado) \u00e1 Compa\u00f1\u00eda de Sacerdotes de San Sulpicio, unha orde cat\u00f3lica con s\u00e9 en Par\u00eds, Francia. En 1868, un ano despois da formaci\u00f3n da Confederaci\u00f3n, o xefe do pobo mohawk en Oka, Joseph Onasakenrat, escribiu unha carta \u00f3 seminario alegando que a s\u00faa concesi\u00f3n inclu\u00eda preto de nove millas cadradas reservadas para o uso dos mohawk en confianza do seminario, e que o seminario descoidara esta confianza outorg\u00e1ndose a si mesmos (o seminario) dereitos de propiedade \u00fanicos. En 1869, Onasakenrat atacou o seminario cunha pequena forza armada despois de darlles \u00f3s misioneiros oito d\u00edas para entregar a terra. As autoridades locais puxeron fin a este enfrontamento co uso da forza.\nCrise.\nComo protesta contra a decisi\u00f3n da corte de permitir que proseguise a expansi\u00f3n do campo de golf, alg\u00fans membros da comunidade mohawk erixiron unha barricada que bloqueaba o acceso \u00e1 \u00e1rea. O alcalde Ouellette esixiu o cumprimento da orde xudicial, mais os manifestantes neg\u00e1ronse. O Ministro de Asuntos Nativos do Quebec, John Ciaccia, escribiu unha carta de apoio para os nativos, declarando que \u00abestas persoas viron desaparecer as s\u00faas terras sen ser consultadas ou compensadas, e iso, na mi\u00f1a opini\u00f3n, \u00e9 inxusto e de mala fe, especialmente para ser un campo de golf.\u00bb\nO 11 de xullo, o alcalde pediu \u00e1 S\u00fbret\u00e9 du Qu\u00e9bec (SQ), a forza policial provincial do Quebec, que intervise na protesta dos mohawk, citando unha presunta actividade criminal na barricada. O pobo mohawk, de acordo coa Constituci\u00f3n da Confederaci\u00f3n Iroquesa, preguntou \u00e1s mulleres, as coidadoras da terra e as \"proxenitoras da naci\u00f3n\", se o arsenal que os guerreiros acumularan deb\u00eda ser utilizado ou non.\nO SQ despregou unha unidade de resposta de emerxencia, o Groupe d'intervention (grupo de intervenci\u00f3n), que respondeu \u00e1 barricada despregando botes de gas lacrim\u00f3xeno e granadas de conmoci\u00f3n nun intento de obrigar \u00f3s mohawk a dispersarse. En resposta, produc\u00edronse disparos dende ambos lados, e despois dun tiroteo de 15 minutos, a polic\u00eda retrocedeu, abandonando seis patrulleiros e unha escavadora. A\u00ednda que unha conta inicial informou que o cabo da SQ, Marcel Lemay, de 31 anos, recibira un disparo na cara durante o tiroteo, unha investigaci\u00f3n posterior determinou que a bala que o alcanzou e finalmente o matou golpeou o seu \u00ablado esquerdo debaixo da axila, unha \u00e1rea non cuberta polo [seu] chaleco antibalas.\u00bb\nAntes da incursi\u00f3n hab\u00eda arredor de 30 guerreiros armados dentro e arredor da barricada. Despois do tiroteo, este n\u00famero aumentou a 60-70 e logo aumentar\u00eda a 600. Os mohawk confiscaron seis veh\u00edculos, inclu\u00eddos catro coches de polic\u00eda, e apoder\u00e1ronse do cargador frontal para esmagar os veh\u00edculos e usalos para formar unha barricada na autoestrada principal.\nOs guerreiros estabeleceron unha rede de comunicaci\u00f3ns entre as aldeas mohawk de Akwesasne, Kanesatake e Kahnawake, empregando radios port\u00e1tiles, tel\u00e9fonos m\u00f3biles, sereas antia\u00e9reas e camp\u00e1s de bombeiros, as\u00ed como estaci\u00f3ns de radio locais e patrullas humanas. A situaci\u00f3n intensificouse a medida que os mohawk locais se uniron \u00f3s nativos de todo o pa\u00eds e dos Estados Unidos de Am\u00e9rica. Malia a presi\u00f3n para desmantelar a barricada, esta mant\u00edvose firme. O S\u00fbret\u00e9 du Qu\u00e9bec estabeleceu os seus propios bloqueos na estrada 344 para restrinxir o acceso a Oka e Kanesatake. Outro grupo de mohawk nunha localizaci\u00f3n achegada de Kahnawake, en solidariedade con Kanesatake, bloquearon a ponte Mercier no punto onde pasaba polo seu territorio, selando as\u00ed un importante punto de acceso entre a illa de Montreal e os moi poboados suburbios de South Shore.\nNo cumio da crise, a ponte Mercier e as rutas 132, 138 e 207 foron bloqueados, creando unha interrupci\u00f3n substancial do tr\u00e1fico e o aumento da ira a medida que a crise se prolongaba. Un grupo de residentes frustrados de Ch\u00e2teauguay comezou a constru\u00edr unha estrada non autorizada e non planificada que elud\u00eda a reserva de Kahnawake. Moito despois da crise, esta estrada inacabada finalmente foi incorporada \u00e1 autoestrada 30 do Quebec.\nA frustraci\u00f3n pola conxesti\u00f3n e o desv\u00edo do tr\u00e1fico debido \u00f3 bloqueo da ponte e das estradas foron expresadas publicamente. Os residentes de Ch\u00e2teauguay queimaron unha efixie dun guerreiro mohawk mentres cantaban \"sauvages\" (salvaxes). O locutor de radio Gilles Proulx aumentou as tensi\u00f3ns con comentarios como que os mohawk \u00abnin sequera pod\u00edan falar franc\u00e9s\u00bb. Estes comentarios inflamaron os \u00e1nimos que estiveran especialmente elevados polas reacci\u00f3ns que precederon a esta crise, inclu\u00eddos os do membro federal do Parlamento de Ch\u00e2teauguay, Ricardo L\u00f3pez.\nO 8 de agosto, o primeiro ministro do Quebec, Robert Bourassa, anunciou nunha conferencia de prensa que, segundo a Secci\u00f3n 275 da Lei de Defensa Nacional, solicitaran apoio militar en \"axuda do poder civil\". O primeiro ministro Brian Mulroney era remiso a que o goberno federal e, en particular, as forzas canadenses estivesen tan involucradas. Por\u00e9n, segundo a lei o Procurador Xeral do Quebec, baixo a direcci\u00f3n do Primeiro Ministro do Quebec, ti\u00f1a o dereito de requisar as forzas armadas para manter a lei e a orde como responsabilidade provincial. Este movemento tivo un precedente no Canad\u00e1, inclu\u00edndo d\u00faas d\u00e9cadas antes durante a crise de outubro que Robert Bourassa solicitara tam\u00e9n nese momento.\nFoi por volta desta \u00e9poca cando o SQ aparentemente perdera o control da situaci\u00f3n, e a Real Polic\u00eda Montada do Canad\u00e1 despregouse o 14 de agosto. Prohib\u00eduselles usar a forza e \u200b\u200baxi\u00f1a se viron abrumados polos disturbios causados \u200b\u200bpolos mohawk e as turbas creadas polo tr\u00e1fico bloqueado, durante o curso dos cales, dez axentes foron hospitalizados.\nO Xefe do Estado Maior de Defensa, o xeneral John de Chastelain, colocou \u00e1s tropas con sede no Quebec en apoio das autoridades provinciais. Uns 2\u00a0500 soldados regulares e de reserva dos 34\u00b0 e 35\u00b0 Grupos de Brigadas Canadenses e o 5\u00b0 Grupo de Brigadas Mecanizadas Canadenses foron notificados. O 20 de agosto, unha compa\u00f1\u00eda do 22\u00b0 Rexemento Real, dirixida polo maior Alain Tremblay, f\u00edxose cargo de tres barricadas e chegou \u00f3 bloqueo final que conduc\u00eda \u00e1 \u00e1rea en disputa. Al\u00ed, reduciron o tramo de terra de ningu\u00e9n, creada orixinalmente polo S\u00fbret\u00e9 du Qu\u00e9bec antes da barricada nos pi\u00f1eiros, de 1,5 quil\u00f3metros a 5 metros. Tropas adicionais e equipo mecanizado foron mobilizados nas \u00e1reas de concentraci\u00f3n arredor de Montreal, mentres que os avi\u00f3ns de reco\u00f1ecemento organizaron misi\u00f3ns fotogr\u00e1ficas a\u00e9reas sobre o territorio mohawk para reunir intelixencia. Malia as altas tensi\u00f3ns entre as d\u00faas partes, non se intercambiaron disparos.\nResoluci\u00f3n e secuelas.\nO 29 de agosto, os mohawk da ponte Mercier negociaron a fin do bloqueo co tenente coronel Robin Gagnon, o comandante \"Van Doo\" que era responsable da beira sur do r\u00edo San Lourenzo durante a crise. Esta retirada eventualmente contribu\u00edu \u00e1 resoluci\u00f3n do asedio que sufr\u00edan na reserva de Kahnawake, e o 26 de setembro, os mohawk que a\u00ednda se atopaban al\u00ed desmantelaron e destru\u00edron algunhas das s\u00faas armas e regresaron \u00e1 reserva despois de queimar cerimonialmente tabaco.\nPor\u00e9n, os mohawk en Oka sent\u00edronse traizoados pola perda da s\u00faa ficha de negociaci\u00f3n m\u00e1is efectiva da ponte Mercier: unha vez que o tr\u00e1fico comezou a flu\u00edr de novo, o goberno do Quebec rexeitou novas negociaci\u00f3ns de conformidade coa s\u00faa disputa orixinal sobre a expansi\u00f3n do campo de golf de Oka. O 25 de setembro foi testemu\u00f1a do enfrontamento final da crise: un guerreiro mohawk cami\u00f1ou arredor do per\u00edmetro da \u00e1rea de bloqueo cun pau longo, encendendo bengalas que foran instaladas orixinalmente polas Forzas Canadenses para alertalos sobre as persoas que fux\u00edan da \u00e1rea. Os soldados quixeron disuadir a este home cunha mangueira de auga, mais falt\u00e1balle presi\u00f3n abonda para dispersar a multitude que o arrodeaba. Esta multitude burlouse dos soldados e comezou a lanzarlles globos de auga, mais o incidente non se intensificou en maior medida.\nEntre os acusados e condenados pola s\u00faa participaci\u00f3n estaban Ronaldo Casalpro (quen usou o alias Ronald \"Lasagna\" Cross durante o conflito). Casalpro foi mallado por oficiais da S\u00fbret\u00e9 du Qu\u00e9bec despois do seu arresto, e mentres tres foron suspendidos sen paga, o caso tardou tanto en procesarse dado que xa abandonaran a forza. Dous oficiais da SQ foron suspendidos e investigados por presuntamente mallar a Casalpro mentres estaba detido, mais non foron acusados posteriormente. Cross cumpriu unha condena de seis anos por cargos de asalto e armas relacionados co seu papel na crise e morreu dun ataque \u00f3 coraz\u00f3n en novembro de 1999. O irm\u00e1n de Casalpro, Tracy Cross, m\u00e1is tarde foi padri\u00f1o na voda da irm\u00e1 do cabo asasinado da SQ Marcel Lemay, Francine, que se reconciliara coa comunidade despois de ler \"At the Woods' Edge\", unha historia de Kanesatake.\nA expansi\u00f3n do campo de golf que orixinalmente desencadeou a crise foi cancelada e o goberno federal mercou os terreos en disputa \u00f3s propietarios por 5,3 mill\u00f3ns de d\u00f3lares, vinte veces o valor anterior \u00f3 enfrontamento. A crise custoulle, estimativamente, 60 mill\u00f3ns de d\u00f3lares \u00e1s forzas canadenses e 150 mill\u00f3ns de d\u00f3lares \u00f3 goberno do Quebec. A crise de Oka motivou o desenvolvemento dunha pol\u00edtica nacional de vixilancia das Primeiras Naci\u00f3ns para tratar de previr futuros incidentes,e puxo os temas ind\u00edxenas en primeira plana no Canad\u00e1. En 1991, Ouellette foi reelixido alcalde de Oka por aclamaci\u00f3n. M\u00e1is tarde dixo da crise que as s\u00faas responsabilidades como alcalde oblig\u00e1rono a actuar como o fixo."}
{"id": "496682", "revid": "89787", "url": "https://gl.wikipedia.org/wiki?curid=496682", "title": "Corpo de Lewy", "text": "Os corpos de Lewy son agregados anormais de prote\u00ednas que se desenvolven dentro das c\u00e9lulas nerviosas, contribu\u00edndo \u00e1 enfermidade de Parkinson, \u00e1s demencias de corpos de Lewy (demencia da enfermidade de Parkinson e demencia con corpos de Lewy), e alg\u00fans outros trastornos. Tam\u00e9n se observan en casos de atrofia multisist\u00e9mica, especialmente a variante parkinsoniana (MSA-P). \nIdentif\u00edcanse baixo o microscopio en exames histol\u00f3xicos do cerebro. Os corpos de Lewy te\u00f1en o aspecto de masas esf\u00e9ricas que desprazan outros compo\u00f1entes celulares. Os corpos de Lewy poden encontrarse no tronco cerebral (dentro da substancia negra) ou no c\u00f3rtex cerebral. Un corpo de Lewy cl\u00e1sico \u00e9 unha inclusi\u00f3n citoplasm\u00e1tica eosin\u00f3fila que consiste nunha parte central densa rodeada dun halo de 10 nm de largo radiando fibrilas, cuxo principal compo\u00f1ente estrutural \u00e9 a alfa-sinucle\u00edna. Os corpos de Lewy corticais est\u00e1n tam\u00e9n compostos de fibrilas de alfa-sinucle\u00edna, pero est\u00e1n menos definidos e carecen de halos. En histopatolox\u00eda, os corpos de Lewy corticais son unha caracter\u00edstica distintiva da demencia con corpos de Lewy, pero poden verse ocasionalmente en neuronas globo caracter\u00edsticas da enfermidade de Pick e a dexeneraci\u00f3n corticobasal, as\u00ed como en pacientes con outras tauopat\u00edas.\nHistoria.\nEn 1910, Fritz Heinrich Lewy estaba estudando en Berl\u00edn para o seu dotoramento. Foi o primeiro doutor en decatarse que a presenza de certas prote\u00ednas pouco com\u00fans no cerebro fac\u00eda que algunhas persoas actuasen e pensasen de forma diferente, pero daquela os cient\u00edficos non puideran determinar a funci\u00f3n destas prote\u00ednas. Os corpos que descubriu acabaron por co\u00f1ecerse como corpos de Lewy, como se publicou en 1912 no libro \"Handbook of Neurology\", compar\u00e1ndoos cos anteriores descubrimentos de Gonzalo Rodr\u00edguez Lafora. En 1913, Lafora describira outro caso, e reco\u00f1eceu a Lewy como o descubridor, cham\u00e1ndoos \"corpos intracelulares de Lewy\" (corpos de Lewy). Konstantin Nikolaevich Tr\u00e9tiakoff atopounos en 1919 na substancia negra de cerebros con P\u00e1rkinson, chamoulles \"corpos de Lewy\" e \u00e9 reco\u00f1ecido como o acu\u00f1ador do ep\u00f3nimo. Eliasz Engelhardt argumentou en 2017 que para el Lafora \u00e9 quen deber\u00eda ser reco\u00f1ecido como creador do ep\u00f3nimo, porque el nomeounos seis anos antes que Tr\u00e9tiakoff. En 1923, Lewy publicou os seus descubrimentos nun libro titulado \"The Study on Muscle Tone and Movement. Including Systematic Investigations on the Clinic, Physiology, Pathology, and Pathogenesis of Paralysis agitans\".\nSegundo o \"Journal of the History of the Neurosciences\", o Dr. Lewy interesouse en estudar m\u00e1is sobre a neurolox\u00eda do cerebro, debido ao descubrimento que fixo Alois Alzheimer en 1906. O artigo menciona que o terceiro caso do que se informou de enfermidade de Alzheimer ti\u00f1a estruturas histol\u00f3xicas que parec\u00edan ser similares \u00e1s preparaci\u00f3ns histol\u00f3xicas con corpos de Lewy.\nBiolox\u00eda celular.\nUn corpo de Lewy est\u00e1 composto pola prote\u00edna alfa-sinucle\u00edna asociada con outras prote\u00ednas, como a ubiquitina, prote\u00edna do neurofilamento e a alfa B cristalina. As prote\u00ednas tau tam\u00e9n poden estar presentes e os corpos de Lewy poden \u00e1s veces estar rodeados de nobelos neurofibrilares. Os corpos de Lewy e os nobelos neurofibrilares poden ocasionalmente aparecer na mesma neurona, especialmente na am\u00edgdala.\nOs corpos de Lewy crese que representan unha resposta de agresoma na c\u00e9lula.\nA alfa-sinucle\u00edna modula os procesos de reparaci\u00f3n do ADN, inclu\u00edndo a reparaci\u00f3n de roturas de dobre febra no ADN polo proceso da uni\u00f3n de extremos non hom\u00f3logos. A funci\u00f3n de reparaci\u00f3n de alfa-sinucle\u00edna parece estar moi reducida nas neuronas que conte\u00f1en corpos de Lewy, e esta reduci\u00f3n pode desencadear a morte celular.\nNeuritas de Lewy.\nAs neuritas de Lewy son neuritas anormais en neuronas enfermas, que conte\u00f1en material granular e filamentos anormais de \u03b1-sinucle\u00edna similares aos que se encontran nos corpos de Lewy. Igual que os corpos de Lewy, as neuritas de Lewy son unha caracter\u00edstica das \u03b1-sinucleinopat\u00edas, como a demencia con corpos de Lewy, a enfermidade de Parkinson, e a atrofia multisist\u00e9mica. Tam\u00e9n se encontra na rexi\u00f3n CA2-3 do hipocampo na enfermidade de Alzheimer."}
{"id": "496683", "revid": "23204", "url": "https://gl.wikipedia.org/wiki?curid=496683", "title": "Crise d'Oka", "text": ""}
{"id": "496684", "revid": "23204", "url": "https://gl.wikipedia.org/wiki?curid=496684", "title": "Francis Pegahmagabow", "text": "Francis Pegahmagabow, nado o 9 de marzo de 1891 e finado o 5 de agosto de 1952, foi un soldado, pol\u00edtico e activista canadense de orixe ojibwa. Foi o miliar m\u00e1is condecorado pola s\u00faa valent\u00eda na historia militar canadense, sendo o francotirador m\u00e1is efectivo da primeira guerra mundial. Foi galardoado tres veces coa Medalla Militar e foi gravemente ferido en combate. Era un experto tirador e explorador, con 378 mortes alem\u00e1s acreditadas e m\u00e1is de 300 capturados. Posteriormente, serviu como xefe e como conselleiro da Primeira Naci\u00f3n Wasauksing, e foi un activista e l\u00edder de diferentes organizaci\u00f3ns das Primeiras Naci\u00f3ns. Mantivo correspondencia e co\u00f1eceu a outras figuras nativas americanas como Fred Loft, Jules Sioui, Andrew Paull e John Tootoosis."}
{"id": "496686", "revid": "89787", "url": "https://gl.wikipedia.org/wiki?curid=496686", "title": "Elipsoide de referencia", "text": "En xeodesia, un elipsoide de referencia \u00e9 unha superficie definida matematicamente que aproxima o xeoide (forma da Terra) ou outro corpo planetario. Debido \u00e1 s\u00faa relativa simplicidade, os elipsoides de referencia empr\u00e9ganse como a superficie preferida en que se representan as computaci\u00f3ns da rede xeod\u00e9sica e sobre a que se definen coordenadas como a latitude, a lonxitude e a elevaci\u00f3n.\nNo contexto da estandarizaci\u00f3n das aplicaci\u00f3ns xeogr\u00e1ficas, un elipsoide xeod\u00e9sico de referencia \u00e9 un modelo matem\u00e1tico empregado como fundamento polas definici\u00f3ns de sistema de referencia espacial ou datum xeod\u00e9sico.\nPar\u00e1metros do elipsoide.\nEn 1687 Isaac Newton pubicou os \"Principia\", en que inclu\u00eda unha demostraci\u00f3n de que un flu\u00eddo autogravitatorio que xira en equilibrio toma a forma dun elipsoide de revoluci\u00f3n achatado, xerado por unha elipse que xira arredor do seu di\u00e1metro menor; unha figura que denominou esferoide achatado.\nEn xeof\u00edsica, xeodesia e \u00e1reas relacionadas, a palabra \"elipsoide\" empr\u00e9gase para significar \"elipsoide de revoluci\u00f3n achatado\", e a antiga expresi\u00f3n \"esferoide achatado\" apenas se utiliza. Para corpos que non poden aproximarse ben por un elipsoide de revoluci\u00f3n empr\u00e9gase un elipsoide triaxial ou escaleno.\nA forma dun elipsoide de revoluci\u00f3n determ\u00ednase mediante os par\u00e1metros dunha elipse. O semieixe maior da elipse, \"a\", conv\u00e9rtese no raio ecuatorial do elipsoide; o semieixe menor da elipse, \"b\", t\u00f3mase como a distancia dende o centro a cada polo. Estas d\u00faas lonxitudes especifican completamente a forma do elipsoide.\nNon obstante, en publicaci\u00f3ns sobre xeodesia, \u00e9 habitual especificar o semieixe maior (raio ecuatorial) \"a\" e o achatamento \"f\", definido como\nAs\u00ed, \"f\" \u00e9 a cantidade de achatamento de cada polo en relaci\u00f3n ao raio no ecuador. Isto tam\u00e9n se expresa como unha fracci\u00f3n 1/\"m\"; \"m\" = 1/\"f\", fal\u00e1ndose ent\u00f3n de \"achatamento inverso\". En xeodesia empr\u00e9ganse moitos outros par\u00e1metros da elipse, mais todos eles poden relacionarse cun ou con dous do conxunto \"a\", \"b\" e \"f\".\nNo pasado empreg\u00e1ronse moitos elipsoides diferentes con valores distintos de \"a\" e \"b\", ademais de diferentes posici\u00f3ns do centro e diferentes orientaci\u00f3ns dos eixes en relaci\u00f3n \u00e1 Terra s\u00f3lida. Dende finais do s\u00e9culo XX, as mellores medidas dos sat\u00e9lites orbitais proporcionaron determinaci\u00f3ns moi exactas do centro de masa da Terra e do seu eixe de revoluci\u00f3n e estes par\u00e1metros foron adoptados en todos os elipsoides de referencia modernos.\nO elipsodie WGS-84, empregado para cartograf\u00eda e navegaci\u00f3n por sat\u00e9lite ten un valor de \"f\" pr\u00f3ximo a 1/300 (m\u00e1is exactamente, 1/298,257223563, por definici\u00f3n), correspondente \u00e1 diferenza entre os semieixes maior e menor de aproximadamente 21\u00a0km (m\u00e1is precisamente 21,3846858\u00a0km). En comparaci\u00f3n, a L\u00faa \u00e9 a\u00ednda menos elipsoidal, cun achatamento de menos de 1/825, mentres que X\u00fapiter \u00e9 visiblemente achatado con 1/15 e un dos sat\u00e9lites triaxiais de Saturno, Telesto, \u00e9 enormemente achatado, con \"f\" entre 1/3 e 1/2, o que significa que o di\u00e1metro polar mide entre un 50% e un 67% do ecuatorial.\nCoordenadas.\nUn uso principal dos elipsoides de referencia \u00e9 servir de base para un sistema de coordenadas formado por latitude (norte/sur), lonxitude (leste/oeste) e altura elipsoidal.\nPara este prop\u00f3sito prec\u00edsase identificar un \"meridiano cero\", que na Terra \u00e9 o meridiano primario. Para outros corpos adoita referenciarse empregando unha superficie fixada, como en Marte, co meridiano que pasa polo cr\u00e1ter Airy-0. \u00c9 posible definir diferentes sistemas de coordenadas sobre o mesmo elipsoide de referencia.\nA lonxitude mide o \u00e1ngulo entre o meridiano cero e o punto medido. Por convenio, na Terra, a L\u00faa e o Sol expr\u00e9sase en graos entre \u2212180\u00b0 e +180\u00b0. Para outros corpos empr\u00e9gase un rango entre 0\u00b0 e 360\u00b0.\nA latitude mide o pr\u00f3ximo aos polos ou ao ecuador se atopa un punto situado nun meridiano, e repres\u00e9ntase un \u00e1ngulo de \u221290\u00b0 a +90\u00b0, onde 0\u00b0 \u00e9 o ecuador. A latitude xeod\u00e9sica ou com\u00fan \u00e9 o \u00e1ngulo entre o plano ecuatorial e a li\u00f1a normal ao elipsoide de referencia. Dependendo do achatamento, pode ser significativamente diferente da latitude xeoc\u00e9ntrica (xeogr\u00e1fica), que \u00e9 o \u00e1ngulo entre o plano ecuatorial e unha li\u00f1a dende o centro do elipsoide. Para corpos non terrestres empr\u00e9ganse as expresi\u00f3ns \"planetogr\u00e1fico\" e \"planetac\u00e9ntrico\".\nAs coordenadas dun punto xeod\u00e9sico adoita indicarse como latitude xeod\u00e9sica \"\u03d5\" e lonxitude \"\u03bb\", e a altura elipsoidal \"h\" do punto sobre ou baixo o elipsoide de referencia pola normal. Se se dan estas coordenadas, p\u00f3dense medir as coordenadas rectangulares xeoc\u00e9ntricas como segue:\nonde\ne \"a\" e \"b\" son os raios ecuatorial (semieixe maior) e polar (semieixe menor), respectivamente. \"N\" \u00e9 o raio de curvatura na vertical\".\nPola contra, extraer \"\u03c6\", \"\u03bb\" e \"h\" das coordenadas rectangulares adoitan requirir iteraci\u00f3ns. Un m\u00e9todo directo d\u00e1se nunha publicaci\u00f3n da OSGB publication e noutras p\u00e1xinas web.\nElipsoides terrestres hist\u00f3ricos.\nActualmente, o elipsoide de referencia usado m\u00e1is habitualmente, e o que se emprega no contexto do sistema de posicionamento global \u00e9 o definido pola WGS 84.\nOs elipsoides de referencia tradicionais ou \"datums xeod\u00e9sicos est\u00e1n definidos rexionalmente e polo tanto non son xeoc\u00e9ntricos, como pode ser o ED50. Os datums xeod\u00e9sicos modernos establ\u00e9cense coa axuda do GPS e polo tanto son xeoc\u00e9ntricos.\nOutros corpos celestes.\nOs elipsoides de referencia tam\u00e9n son \u00fatiles para cartografar a xeodesia doutros corpos planetarios como planetas, sat\u00e9lites, asteroides e n\u00facleos de cometas. Alg\u00fans corpos ben observados como a L\u00faa e Marte agora te\u00f1en elipsoides de referencia bastante precisos.\nPara corpos case esf\u00e9ricos con superfice r\u00edxida, como os planetas rochosos e moitos sat\u00e9lites, os elipsoides de referencia def\u00ednense en termos do eixe de rotaci\u00f3n e a altura media exclu\u00edda a atmosfera. Marte realmente ten forma de ovo, en que os raios polares norte e sur difiren en aproximadamente 6\u00a0km, a\u00ednda que esta diferenza \u00e9 peqeuena abondo para que o raio polar medio se empregue para definir o seu elipsoide. A L\u00faa \u00e9 efectivamente esf\u00e9rica, sen apenas protuberancia no seu ecuador. Onde \u00e9 posible, empr\u00e9gase unha superficie observable cando se define un meridiano de referencia.\nPara os planetas gasosos como X\u00fapiter, esc\u00f3llese unha superficie efectiva para un elipsoide como a fronteira de igual presi\u00f3n de un bar. Posto que non hai elementos permanentes, a escolla dun meridiano primario real\u00edzase segundo regras matem\u00e1ticas.\nOs sat\u00e9lites pequenos, os asteroides e os n\u00facleos dos cometas te\u00f1en frecuentemente formas irregulares. Para alg\u00fans, como \u00cdo, ax\u00fastase mellor un elipsoide escaleno (triaxial) que un esferoide achatado. Para corpos altamente irregulares, o concepto de elipsoide de referencia pode non ser un valor \u00fatil, polo que \u00e1s veces se emprega unha referencia esf\u00e9rica. Mesmo isto pode ser problem\u00e1tico para corpos non convexos como Eros, en que a latitude e a lonxitude non se identifican unicamente como unha localizaci\u00f3n singular."}
{"id": "496687", "revid": "27155", "url": "https://gl.wikipedia.org/wiki?curid=496687", "title": "Neurita de Lewy", "text": ""}
{"id": "496688", "revid": "98629", "url": "https://gl.wikipedia.org/wiki?curid=496688", "title": "Gorizont", "text": "Gorizont (significando \"horizonte\") foi un sistema de sat\u00e9lites de comunicaci\u00f3ns civ\u00eds rusos en \u00f3rbita xeoestacionaria. O primeiro sat\u00e9lite foi lanzado coa misi\u00f3n exclusiva de dar cobertura aos Xogos Ol\u00edmpicos de 1980 en Moscova, a\u00ednda que non chegou \u00e1 \u00f3rbita xeoestacionaria por un problema do seu foguete lanzador. Lanz\u00e1ronse un total de 33 sat\u00e9lites Gorizont, dos cales 3 non chegaron a dar servizo.\nCaracter\u00edsticas.\nOs sat\u00e9lites Gorizont usaban o bus KAUR-3. Ti\u00f1an unha masa duns 2300 kg cada un e usaban paneis solares para producir ata 1280 W de potencia. O seu tempo estimado de vida era de 3 anos en \u00f3rbita e cada un usaba seis transpondedores en banda C e un en banda Ku. Estabiliz\u00e1banse nos tres eixos e pod\u00edan transmitir telefon\u00eda, tel\u00e9grafo, fax, televisi\u00f3n e radio. Tam\u00e9n daban soporte a comunicaci\u00f3ns mar\u00edtimas e internacionais en frecuencias de entre 1,5 e 1,6 GHz. Co tempo o sistema Gorizont integrouse co sistema ruso unificado de sat\u00e9lites de comunicaci\u00f3ns YeSSS. Tres dos sat\u00e9lites Gorizont, situados nunha posici\u00f3n orbital asignada a Tonga, foron alquilados pola compa\u00f1\u00eda estadounidense Rimsat para dar servizo \u00e1 zona, co que Gorizont 17 pasou a denominarse Tongastar 1 e Gorizont 29 e 30 foron logo co\u00f1ecidos como Rimsat 1 e 2. Estes dous \u00faltimos \u00e1 s\u00faa vez \u00e1s empresas PASI e AsiaSat e finalmente ambos a LMI. T\u00f3dolos Gorizont foron lanzados mediante foguetes Proton K/DM, Proton K/DM-2 e Proton K/Briz-M."}
{"id": "496689", "revid": "72012", "url": "https://gl.wikipedia.org/wiki?curid=496689", "title": "Gorizont 1", "text": ""}
{"id": "496690", "revid": "72012", "url": "https://gl.wikipedia.org/wiki?curid=496690", "title": "Gorizont 2", "text": ""}
{"id": "496691", "revid": "72012", "url": "https://gl.wikipedia.org/wiki?curid=496691", "title": "Gorizont 3", "text": ""}
{"id": "496692", "revid": "72012", "url": "https://gl.wikipedia.org/wiki?curid=496692", "title": "Gorizont 4", "text": ""}
{"id": "496693", "revid": "72012", "url": "https://gl.wikipedia.org/wiki?curid=496693", "title": "Gorizont 5", "text": ""}
{"id": "496694", "revid": "72012", "url": "https://gl.wikipedia.org/wiki?curid=496694", "title": "Gorizont 6", "text": ""}
{"id": "496695", "revid": "72012", "url": "https://gl.wikipedia.org/wiki?curid=496695", "title": "Gorizont 7", "text": ""}
{"id": "496696", "revid": "72012", "url": "https://gl.wikipedia.org/wiki?curid=496696", "title": "Gorizont 8", "text": ""}
{"id": "496697", "revid": "72012", "url": "https://gl.wikipedia.org/wiki?curid=496697", "title": "Gorizont 9", "text": ""}
{"id": "496698", "revid": "72012", "url": "https://gl.wikipedia.org/wiki?curid=496698", "title": "Gorizont 10", "text": ""}
{"id": "496699", "revid": "72012", "url": "https://gl.wikipedia.org/wiki?curid=496699", "title": "Gorizont 11", "text": ""}
{"id": "496700", "revid": "72012", "url": "https://gl.wikipedia.org/wiki?curid=496700", "title": "Gorizont 12", "text": ""}
{"id": "496701", "revid": "72012", "url": "https://gl.wikipedia.org/wiki?curid=496701", "title": "Gorizont 13", "text": ""}
{"id": "496702", "revid": "72012", "url": "https://gl.wikipedia.org/wiki?curid=496702", "title": "Gorizont 14", "text": ""}
{"id": "496703", "revid": "72012", "url": "https://gl.wikipedia.org/wiki?curid=496703", "title": "Gorizont 15", "text": ""}
{"id": "496704", "revid": "72012", "url": "https://gl.wikipedia.org/wiki?curid=496704", "title": "Gorizont 20", "text": ""}
{"id": "496705", "revid": "72012", "url": "https://gl.wikipedia.org/wiki?curid=496705", "title": "Gorizont 16", "text": ""}
{"id": "496706", "revid": "72012", "url": "https://gl.wikipedia.org/wiki?curid=496706", "title": "Gorizont 17", "text": ""}
{"id": "496707", "revid": "72012", "url": "https://gl.wikipedia.org/wiki?curid=496707", "title": "Gorizont 18", "text": ""}
{"id": "496708", "revid": "72012", "url": "https://gl.wikipedia.org/wiki?curid=496708", "title": "Gorizont 19", "text": ""}
{"id": "496709", "revid": "72012", "url": "https://gl.wikipedia.org/wiki?curid=496709", "title": "Gorizont 21", "text": ""}
{"id": "496710", "revid": "72012", "url": "https://gl.wikipedia.org/wiki?curid=496710", "title": "Gorizont 22", "text": ""}
{"id": "496711", "revid": "72012", "url": "https://gl.wikipedia.org/wiki?curid=496711", "title": "Gorizont 23", "text": ""}
{"id": "496712", "revid": "72012", "url": "https://gl.wikipedia.org/wiki?curid=496712", "title": "Gorizont 24", "text": ""}
{"id": "496713", "revid": "72012", "url": "https://gl.wikipedia.org/wiki?curid=496713", "title": "Raduga 28", "text": ""}
{"id": "496714", "revid": "72012", "url": "https://gl.wikipedia.org/wiki?curid=496714", "title": "Gorizont 25", "text": ""}
{"id": "496715", "revid": "72012", "url": "https://gl.wikipedia.org/wiki?curid=496715", "title": "Gorizont 27", "text": ""}
{"id": "496716", "revid": "72012", "url": "https://gl.wikipedia.org/wiki?curid=496716", "title": "Gorizont 26", "text": ""}
{"id": "496717", "revid": "72012", "url": "https://gl.wikipedia.org/wiki?curid=496717", "title": "Gorizont 28", "text": ""}
{"id": "496718", "revid": "72012", "url": "https://gl.wikipedia.org/wiki?curid=496718", "title": "Gorizont 29", "text": ""}
{"id": "496719", "revid": "72012", "url": "https://gl.wikipedia.org/wiki?curid=496719", "title": "Raduga 31", "text": ""}
{"id": "496720", "revid": "72012", "url": "https://gl.wikipedia.org/wiki?curid=496720", "title": "Gorizont 30", "text": ""}
{"id": "496721", "revid": "72012", "url": "https://gl.wikipedia.org/wiki?curid=496721", "title": "Gorizont 31", "text": ""}
{"id": "496722", "revid": "72012", "url": "https://gl.wikipedia.org/wiki?curid=496722", "title": "Gorizont 32", "text": ""}
{"id": "496723", "revid": "72012", "url": "https://gl.wikipedia.org/wiki?curid=496723", "title": "Rimsat 1", "text": ""}
{"id": "496724", "revid": "72012", "url": "https://gl.wikipedia.org/wiki?curid=496724", "title": "Rimsat 2", "text": ""}
{"id": "496725", "revid": "72012", "url": "https://gl.wikipedia.org/wiki?curid=496725", "title": "Tongastar 1", "text": ""}
{"id": "496727", "revid": "89787", "url": "https://gl.wikipedia.org/wiki?curid=496727", "title": "Corpo de Mallory", "text": "En histopatolox\u00eda, un corpo de Mallory, corpo de Mallory-Denk ou hialino de Mallory \u00e9 unha inclusi\u00f3n que se encontra no citoplasma das c\u00e9lulas hep\u00e1ticas. Os corpos de Mallory son filamentos intermedios danados que est\u00e1n dentro dos hepatocitos.\nCondici\u00f3ns asociadas.\nOs corpos de Mallory atop\u00e1rone clasicamente no f\u00edgado de persoas que padecen a enfermidade hep\u00e1tica alcoh\u00f3lica e antes pens\u00e1base que eran espec\u00edficas dela.\nSon m\u00e1is com\u00fans na hepatite alcoh\u00f3lica (prevalencia do 65%) e na cirrose alcoh\u00f3lica (prevalencia do 51%).\nSon unha caracter\u00edstica reco\u00f1ecida da enfermidade de Wilson (25%), a cirrose biliar primaria (24%), a cirrose non alcoh\u00f3lica (24%), o carcinoma hepatocelular (23%) e a obesidade m\u00f3rbida (8%), entre outras condici\u00f3ns. Por\u00e9n, informouse da s\u00faa presenza nalgunhas outras condici\u00f3ns non relacionadas.\nAspecto.\nOs corpos de Mallory son altamente eosin\u00f3filos, polo que aparecen de cor rosa coa tinguidura de hematoxilina-eosina. Os propios corpos est\u00e1n feitos de prote\u00ednas de filamentos intermedios de citoqueratina 8/18, que foron ubiquinadas, ou unidas a outras prote\u00ednas como as prote\u00ednas de choque t\u00e9rmico, ou p62/Secuestosoma 1.\nEp\u00f3nimo.\nO nome procede do pat\u00f3logo americano Frank Burr Mallory, que foi quen primeiro describiu as estruturas en 1911. Foron renomeados como corpos de Mallory-Denk en 2007 en honor \u00e1 contribuci\u00f3n do pat\u00f3logo austr\u00edaco Helmut Denk pola an\u00e1lise molecular da patox\u00e9nese destes corposs."}
{"id": "496728", "revid": "27155", "url": "https://gl.wikipedia.org/wiki?curid=496728", "title": "Corpo de Mallory-Denk", "text": ""}
{"id": "496729", "revid": "27155", "url": "https://gl.wikipedia.org/wiki?curid=496729", "title": "Hialino de Mallory", "text": ""}
{"id": "496732", "revid": "23204", "url": "https://gl.wikipedia.org/wiki?curid=496732", "title": "Lu\u00edsa Dacosta", "text": "Maria Lu\u00edsa Saraiva Pito dos Santos (Ferreira da Costa pelo casamento), m\u00e1is co\u00f1ecida polo nome literario de Lu\u00edsa Dacosta, nada en Vila Real o 16 de febreiro de 1927 e finada en Matosinhos o 15 de febreiro de 2015, foi unha escritora portuguesa que ten escrito sobre todo para infantil.\nTraxectoria.\nLicenciouse na Facultade de Letras da Universidade de Lisboa en Ciencias Hist\u00f3rico-Filos\u00f3ficas, curso que comezou a frecuentar en 1944. No entanto, xa na altura se interesaba por literatura, asistindo a clases de Vitorino Nem\u00e9sio (que considerou \u00ababsolutamente asombrosas\u00bb), Lindley Cintra e Andr\u00e9e Crabb\u00e9 Rocha.\nMais as s\u00faas \u00abUniversidades\u00bb foron as mulleres de A Ver-o-Mar, que murchan aos trinta anos, viven e morren na resignaci\u00f3n de teren fillos e de os perder, na rotina dun traballo escravo, sen remuneraci\u00f3n, espancadas como animais de carga (\u00abEl non me bate moito, s\u00f3 o preciso\u00bb) e que, mesmo afeitas, nun adestramento de xeraci\u00f3ns, \u00e1s veces non aguantan e se suicidan (\u00aboh! Se\u00f1ora das Neves! E ti permites!\u00bb) despois dun parto, cando o mundo recomeza nun berro de neno! \u00c1s mulleres de A-Ver-O-Marr \u00abdebe\u00bb a lingua o xeito do coloquial.\nA-Ver-O-Mar \u00e9 asunto dos libros \"A-Ver-O-Mar\" (cr\u00f3nicas) (1980), \"Morrer a Ocidente\" (cr\u00f3nicas) (1990) e \"A Maresia e o Sarga\u00e7o dos Dias\" (poes\u00eda) (2008), al\u00e9n do conto \"Nos Jardins do Mar\" (1981), e de varias p\u00e1xinas dos dous diarios publicados da autora: \"Na \u00c1uga do Tempo\" (1992) e \"Um Olhar Naufragado\" (2008).\nOutro tema frecuente na obra de Lu\u00edsa Dacosta \u00e9 o da condici\u00f3n da muller, abordada desde varios puntos de vista, xa no campo da ficci\u00f3n, xa nas p\u00e1xinas de reflexi\u00f3n que encontramos nos diarios. Un dos mellores exemplos desta tem\u00e1tica \u00e9 o libro \"Corpo Recusado\", que pode ser entendido ben como conto ben como novela.\nFoi profesora do antigo Ciclo Preparatorio (despois Segundo Ciclo do Ensino B\u00e1sico) nas escolas Ramalho Ortig\u00e3o (1968\u20131976) e Francisco Torrinha (1976\u20131997). Participou, a partir de 1972, na experiencia de Veiga Sim\u00e3o para o lanzamento dos 7\u00ba e 8\u00ba anos de escolarizaci\u00f3n. Non se limitou a influenciar os alumnos. Os alumnos tam\u00e9n a influenciaron, como o proba o feito de incorporar nas s\u00faas obras neoloxismos da autor\u00eda deles, tal como \u00abrenovescer\u00bb no lugar \u00abrenovar\u00bb.\nEn 1975, cumpriu un mandato no Consello de Prensa, en representaci\u00f3n da opini\u00f3n p\u00fablica, vindo a cumprir un segundo mandato en\u00a01981. Tam\u00e9n en\u00a01975, estivo en Timor por convite do goberno daquela (ent\u00f3n) provincia ultramarina, para prestar servizo na comisi\u00f3n eventual encargada de facer a remodelaci\u00f3n dos programas de ensino.\nDedicando grande atenci\u00f3n \u00e1 orientaci\u00f3n gr\u00e1fica dos seus libros, Lu\u00edsa Dacosta contou coa colaboraci\u00f3n de moitos artistas portugueses, entre os cales Armando Alves, Jorge Pinheiro, Jos\u00e9 Rodrigues, Maria Mendes, Margarida Santos, Tiago Manuel, Carlos Botelho e Cristina Valadas. \nLu\u00edsa Dacosta colaborou como cr\u00edtica literaria en \"O Com\u00e9rcio do Porto\", \"O Jornal de Noticias\", \"Di\u00e1rio Popular\", \"A Capital\" \u00a0e \"JL: Jornal de Letras Artes e Ideias\", e en numerosas revistas, especialmente: \"Seara Nova\", \"V\u00e9rtice\", \"Vida Mundial\", \"Raiz e Utopia\", \"Gazeta Musical e de Todas as Artes\" e \"Col\u00f3quio/Letras\". \nLu\u00edsa Dacosta escribiu tam\u00e9n varios textos para cat\u00e1logos de exposici\u00f3ns de artes pl\u00e1sticas, estando eses textos editados nos seus diarios.\nEn 2011, as Correntes d'Escritas, na P\u00f3voa de Varzim inclu\u00edron unha homenaxe a Lu\u00edsa Dacosta, acompa\u00f1ada dunha revista sobre a escritora.\nFaleceu o d\u00eda 15 de febreiro de 2015, un d\u00eda antes de completar os 88 anos.\nObras.\nTraduci\u00f3ns.\nTraduciu do franc\u00e9s:\nAntolox\u00edas.\nEst\u00e1 representada nas seguintes antolox\u00edas:"}
{"id": "496733", "revid": "23204", "url": "https://gl.wikipedia.org/wiki?curid=496733", "title": "Victor Antoine Signoret", "text": "Victor Antoine Signoret, nado o 6 de abril de 1816 en Par\u00eds, e finado o 3 de abril de 1889 na mesma cidade, foi un farmac\u00e9utico, m\u00e9dico e entom\u00f3logo franc\u00e9s.\nTraxectoria.\nSeu pai, m\u00e9dico, dirix\u00eda unha empresa de produtos farmac\u00e9uticos. Victor estudou farmacia e despois medicina, obtendo o doutoramento en 1845 coa tese \"De l'Arsenic consid\u00e9r\u00e9 sous ses divers points de vue\". \nInteresouse nos cole\u00f3pteros e nos hem\u00edpteros, consider\u00e1ndose un dos primeiros grandes estudosos dos cocoideos. Estableceu m\u00e9todos para a preparaci\u00f3n de diapositivas para o exame da morfolox\u00eda destes insectos.\nRealizou numerosos viaxes por Europa e Anatolia (Asia menor), o que lle permitiu reunir unha colecci\u00f3n de esp\u00e9cimes moi grande, que foi adquirida polo Museo de Historia Natural de Viena, a\u00ednda que hai material importante no Museo de Historia Natural La Specola de Florencia.\nEscribiu m\u00e1is de 80 artigos, entre eles \"Revision du groupe des Cydnides (1881-1884)\".\nAbreviatura.\nA abreviatura Signoret empr\u00e9gase para reco\u00f1ecer a Victor Antoine Signoret como autoridade na descrici\u00f3n e taxonom\u00eda en zoolox\u00eda."}
{"id": "496734", "revid": "65337", "url": "https://gl.wikipedia.org/wiki?curid=496734", "title": "Pataca timorense", "text": "A pataca timorense foi a unidade monetaria do Timor portugu\u00e9s entre 1894 e 1958, bardante no per\u00edodo 1942-1945, cando as forzas xaponesas de ocupaci\u00f3n introduciron o flor\u00edn (\"gulden)\" das Indias Orientais Neerlandesas e a rupia (\"roepiah\"). \nDo mesmo xeito que no caso da pataca de Macau, a unidade monetaria de Timor Leste estaba baseada nos pesos mexicanos cuxa circulaci\u00f3n foi moi abundante na rexi\u00f3n en xeral durante todo o s\u00e9culo XIX. Esas moedas de prata proced\u00edan dos reais de oito espa\u00f1ois que os portugueses introduciran na rexi\u00f3n a partir da Malaca portuguesa, e tam\u00e9n polos espa\u00f1ois a trav\u00e9s do comercio do \"Gale\u00f3n de Manila\".\nHistoria.\nA pataca implantouse por vez primeira no Macau no Timor portugueses en 1894, a\u00ednda que daquela s\u00f3 como unidade de conta para marcar o valor das moedas de prata espa\u00f1olas e mexicanas. En 1894, Macau e o Timor portugu\u00e9s constitu\u00edan unha \u00fanica entidade administrativa, mais en 1896 Timor f\u00edxose aut\u00f3nomo de Macau. \nNaquel momento non hab\u00eda unha \u00fanica unidade monetaria en circulaci\u00f3n, xa que \u00e1 prata espa\u00f1ola e hispanoamericana se lle sumaban moedas similares da China e d\u00f3lares de comercio brit\u00e1nicos, que foran cu\u00f1ados inicialmente para o seu uso en Hong Kong e nos Establecementos do Estreito. En Timor Leste, a moeda de 2\u00bd flor\u00edns das Indias Orientais Neerlandesas era equivalente en valor ao d\u00f3lar de prata. \nEn 1901, determinouse a creaci\u00f3n dunha moeda especificamente concibida para a s\u00faa circulaci\u00f3n en Macau e encomend\u00f3uselle en exclusiva ao Banco Nacional Ultramarino a facultade de emitir billetes de curso legal. Os primeiros entraron en circulaci\u00f3n en 1906, coa equivalencia dunha pataca = 1 d\u00f3lar das Colonias do Estreito, que tam\u00e9n se acababa de crear, ou, o que \u00e9 o mesmo, 2 xilins e 4 peniques). A s\u00faa circulaci\u00f3n acabou por estendeuse tam\u00e9n ao territorio de Timor, carente a\u00ednda de moeda propia. \nDo mesmo xeito que nas Colonias do Estreito, prohibiuse a circulaci\u00f3n de calquera moeda estranxeira, coa intenci\u00f3n de que as novas moedas establecesen os seus propios valores no mercado. Os chineses receaban daquelas patacas de papel, afeitos como estaban \u00e1s moedas de prata, polo que os billetes circulaban sempre cun desconto no seu valor en relaci\u00f3n coas moedas de prata. \nA\u00ednda que os billetes de patacas circulaban tam\u00e9n en Timor, en 1912 determinouse crear billetes propios para a s\u00faa circulaci\u00f3n al\u00ed. En tanto que ambas as patacas continuaban a circular con desconto en relaci\u00f3n aos d\u00f3lares de prata que se utilizaban na rexi\u00f3n (fundamentalmente os d\u00f3lares de comercio da China e de Hon Kong), o d\u00f3lar das Colonias do Estreito vinculouse \u00e1 libra esterlina e adoptou o padr\u00f3n ouro, co que as patacas e os d\u00f3lares pasaron a ter cotizaci\u00f3ns totalmente independentes. En 1935, cando a China e Hong Kong abandonaron o padr\u00f3n prata, as patacas de Macau e de Timor pasaron a estar vinculadas ao escudo portugu\u00e9s, cunha taxa de 1 pataca = 5,5 escudos, o que as fac\u00eda equivalentes ao xilin brit\u00e1nico (xa que daquela unha libra equival\u00eda a 110 escudos).\nIn 1942, durante a segunda guerra mundial, as patacas de Timor e de Macau foron substitu\u00eddas por emisi\u00f3ns xaponesas feitas co mesmo valor que o do flor\u00edn das Indias Orientais Neerlandesas. Ese flor\u00edn acollera o padr\u00f3n ouro ata a d\u00e9cada de 1930 e aumentara o seu valor en relaci\u00f3n co da pataca, co que o valor de ambas as moedas tendeu a igualarse (partindo da relaci\u00f3n 1 pataca = 2\u00bd flor\u00edns do inicio do s\u00e9culo). \nCando se reintroduciu a pataca timorense logo da segunda guerra mundial, retomou a s\u00faa vinculaci\u00f3n ao escudo portugu\u00e9s coa mesma taxa que se establecera en 1935 (5,5 escudos = 1 pataca), a\u00ednda que cambiou a 5 escudos = 1 pataca en 1949, e emit\u00edronse tam\u00e9n moedas met\u00e1licas divisionarias co seu valor facial en avos (100 avos = 1 pataca). En 1951, cesou en Timor a cu\u00f1axe de moedas de avos (non as\u00ed en Macau, onde se seguiron emitindo no ano seguinte).\nFinalmente, en 1958, a pataca timorense foi substitu\u00edda polo escudo timorense, cunha taxa de 1 pataca = 5,6 escudos.\nEn 1975, o Timor portugu\u00e9s foi invadido por Indonesia e introduciuse a moeda dese pa\u00eds. Cando o territorio de Timor Leste accedeu \u00e1 s\u00faa independencia en 2002, estableceuse o d\u00f3lar estadounidense como moeda oficial. \nMoedas.\nEn 1945 comezouse a emitir unha serie de moedas de 10 avos, 20 avos e 50 avos. As s\u00faas caracter\u00edsticas metrol\u00f3xicas correspond\u00edanse coas das portuguesas de 20 centavos e de 1 e 2\u00bd escudos. Estas emisi\u00f3ns detiv\u00e9ronse en 1951.\nBilletes.\nLogo de abrir unha delegaci\u00f3n en Dili en abril de 1912, o Banco Nacional Ultramarino introduciu billetes (que aparecen datados en 1910) cos valores nominais de 1, 5, 10 e 20 patacas. O billete de 25 patacas de Macau circulaba tam\u00e9n en Timor naquel momento. \nEn 1920 engad\u00eduselle \u00e1 serie o valor de 25 patacas, sobreestampando os billetes de Macau do mesmo valor que xa vi\u00f1an utiliz\u00e1ndose en Timor.\nEn 1940 introduc\u00edronse os billetes fraccionarios de 5, 10 e 50 avos. Alg\u00fans destes billetes eran simples reestampaxes sobre billetes de patacas macaenses. En 1945 pux\u00e9ronse en circulaci\u00f3n billetes de 5, 25 e 100 patacas especificamente emitidos para Timor.\nTam\u00e9n en 1945, engad\u00edronse billetes para Timor cos valores de 1, 5, 10, 20 e 25 patacas, seguidos dos de 20 avos en 1948."}
{"id": "496735", "revid": "23204", "url": "https://gl.wikipedia.org/wiki?curid=496735", "title": "Pobo cams\u00e1", "text": "Os cams\u00e1 ou kam\u00ebnts\u00e1 son un pobo ind\u00edxena de Colombia. Viven principalmente no val de Sibundoy, no departamento de Putumayo, no sur de Colombia.\nNomes.\nOs cams\u00e1 tam\u00e9n son co\u00f1ecidos cos nomes kam\u00ebnts\u00e1, cam\u00ebnts\u00eb\u00e1, coche, kamemtxa, kamsa, kamse, sibundoy e sibundoy-gach\u00e9."}
{"id": "496736", "revid": "23204", "url": "https://gl.wikipedia.org/wiki?curid=496736", "title": "Cams\u00e1", "text": ""}
{"id": "496737", "revid": "23204", "url": "https://gl.wikipedia.org/wiki?curid=496737", "title": "Kam\u00ebnts\u00e1", "text": ""}
{"id": "496738", "revid": "23204", "url": "https://gl.wikipedia.org/wiki?curid=496738", "title": "Cam\u00ebnts\u00eb\u00e1", "text": ""}
{"id": "496739", "revid": "23204", "url": "https://gl.wikipedia.org/wiki?curid=496739", "title": "Kamemtxa", "text": ""}
{"id": "496740", "revid": "23204", "url": "https://gl.wikipedia.org/wiki?curid=496740", "title": "Lingua cams\u00e1", "text": "A lingua cams\u00e1 (\u00e1s veces tam\u00e9n escrita como kams\u00e1 ou kamse), tam\u00e9n co\u00f1ecida cos nomes de mocoa, sibundoy, coche ou kamemtxa/cam\u00ebnts\u00eb\u00e1, \u00e9 unha lingua illada propia do pobo cams\u00e1, que habita principalmente no val de Sibundoy, no departamento de Putumayo, no sur de Colombia.\nVariedades.\nMason (1950) lista os nomes das variedades do coche (mocoa).\nGram\u00e1tica.\nO cams\u00e1 \u00e9 unha lingua polisint\u00e9tica con prefixos e sufixos. Ten n\u00fameros duais, o cal \u00e9 infrecuente nas linguas do seu arredor."}
{"id": "496741", "revid": "4817", "url": "https://gl.wikipedia.org/wiki?curid=496741", "title": "Global Precipitation Measurement", "text": "Global Precipitation Measurement, tam\u00e9n co\u00f1ecido polo seu acr\u00f3nimo GPM e como GPM-Core, \u00e9 un sat\u00e9lite artificial conxunto na NASA e a JAXA lanzado o 27 de febreiro de 2014 mediante un foguete H-IIA desde o Centro Espacial de Tanegashima.\nCaracter\u00edsticas.\nGPM \u00e9 unha continuaci\u00f3n da misi\u00f3n TRMM para estudar a precipitaci\u00f3n na Terra mediante un radar e un radi\u00f3metro de microondas. O sat\u00e9lite \u00e9 o compo\u00f1ente central dun sistema de sat\u00e9lites para estudar a precipitaci\u00f3n globalmente. O radar de GPM funciona a 13,6 e 35,5 GHz\nGGTS 1 deber\u00eda ter sido sucedido por un sat\u00e9lite xemelgo, GGTS 2, pero perdeuse debido ao fallo do foguete lanzador."}
{"id": "496742", "revid": "72012", "url": "https://gl.wikipedia.org/wiki?curid=496742", "title": "GPM", "text": ""}
{"id": "496743", "revid": "5863", "url": "https://gl.wikipedia.org/wiki?curid=496743", "title": "Hugo Jamioy Juagibioy", "text": "Hugo Jes\u00fas Jamioy Juagibioy, nado en Waman Taban\u00f3k en 1971, \u00e9 un poeta e contacontos colombiano do pobo cams\u00e1.\nTraxectoria.\nJamioy naceu en Waman Taban\u00f3k (que se traduce como \"O noso lugar sagrado de orixe\"), que es atopa no val de Sibundoy, en Putumayo. Estudou enxe\u00f1ar\u00eda agraria na Universidade de Caldas.\nO Ministerio de Cultura de Colombia galardoou a Jamioy cunha Bolsa Nacional de Investigaci\u00f3n en 2006. En 2013, participou no Festival Folklife do Instituto Smithsoniano en Washington, D.C."}
{"id": "496744", "revid": "23204", "url": "https://gl.wikipedia.org/wiki?curid=496744", "title": "Hugo Jes\u00fas Jamioy Juagibioy", "text": ""}
{"id": "496746", "revid": "23204", "url": "https://gl.wikipedia.org/wiki?curid=496746", "title": "Lingua inga", "text": "A lingua inga ou inga kichwa \u00e9 unha variedade do kichwa falada polo pobo inga, que habita no departamento colombiano de Putumayo. Existen dous dialectos: o das terras altas, falado no val de Sibundoy, e o da xungla, falada na zona dos r\u00edos Putumayo e Japur\u00e1. \"Ethnologue\" 16 sinala que o inga das terras altas \u00e9 parcialmente intelixible co kichwa de Imbabura."}
{"id": "496747", "revid": "23204", "url": "https://gl.wikipedia.org/wiki?curid=496747", "title": "Inga kichwa", "text": ""}
{"id": "496748", "revid": "23204", "url": "https://gl.wikipedia.org/wiki?curid=496748", "title": "Inga da xungla", "text": ""}
{"id": "496749", "revid": "23204", "url": "https://gl.wikipedia.org/wiki?curid=496749", "title": "O Gatopardo (filme)", "text": "O Gatopardo (en ) \u00e9 un filme italiano de 1963 de x\u00e9nero hist\u00f3rico \u00e9pico dirixido por Luchino Visconti e baseado na novela hom\u00f3nima de Giuseppe Tomasi di Lampedusa.\nO filme incl\u00fae un elenco internacional que incl\u00fae o estadounidense Burt Lancaster, o franc\u00e9s Alain Delon, e os italianos Claudia Cardinale (que foi dobrada na versi\u00f3n italiana por Solvejg D'Assunta porque as s\u00faas linguas maternas eran o siciliano e o franc\u00e9s) e Terence Hill (Mario Girotti).\nFoi estreado en galego pola Televisi\u00f3n de Galicia o 23 de abril de 1999.\nArgumento.\nA longametraxe mostra a vida de Don Fabrizio, pr\u00edncipe de Salina, e da s\u00faa familia, que se ve alterada ao ser Sicilia invadida polas tropas de Garibaldi. Como consecuencia disto, todos van refuxiarse \u00e1 casa de campo que a familia ten en Donnafugatta.\nVersi\u00f3ns.\n\"O Gatopardo\" circulou en polo menos catro versi\u00f3ns diferentes. A primeira montaxe de Visconti duraba 205 minutos, mais pareceu excesiva para o director e para o produtor, e acurtouse a 195 minutos para a estrea en Cannes. Despois, Visconti cortou o filme a 185 minutos para a s\u00faa estrea oficial, e considerou esta versi\u00f3n como a s\u00faa preferida.\nA versi\u00f3n dobrada ao ingl\u00e9s, en que os actores italianos e franceses foron dobrados (a voz que se oe de Burt Lancaster \u00e9 o seu traballo orixinal), foi editada ata os 161 minutos pola distribuidora 20th Century Fox. Isto f\u00edxose sen a participaci\u00f3n de Visconti, que estaba descontento pola edici\u00f3n e pola dobraxe.\nVisconti ameazou con demandar a Fox, que ameazou cunha contrademanda contra o director, indicando que Lancaster supervisara a montaxe estadounidense.\n\"Non sinto que sexa o meu filme en absoluto\", dixo Visconti da montaxe estadounidense.\nEstrea.\nO filme estreouse no Festival Internacional de Cinema de Cannes en maio de 1963. Ga\u00f1ou a Palma de Ouro ao mellor filme.\nRecepci\u00f3n.\nP\u00fablico.\nO filme foi o sexto m\u00e1is popular do ano en Francia, con 3\u00a0688\u00a0024 entradas vendidas.\nCr\u00edtica.\nNo momento da s\u00faa estrea no ver\u00e1n de 1963, a maior\u00eda dos cr\u00edticos estadounidenses reprobaron o filme. Segundo \"Newsweek\", Lancaster parec\u00eda \"como se estives interpretando a Clarence Day de \"Life with Father\" nunha xira de ver\u00e1n\". Jonathan Miller de \"The New Yorker\" ridiculizou a Lancaster como \"amordazado polos bigotes e claramente estupefacto pola importancia do seu papel\". Por\u00e9n, a revista \"Time\" eloxiou a caracterizaci\u00f3n como s\u00f3lida e convincente."}
{"id": "496750", "revid": "55340", "url": "https://gl.wikipedia.org/wiki?curid=496750", "title": "Golpe de estado en Tailandia en 2006", "text": ""}
{"id": "496752", "revid": "98629", "url": "https://gl.wikipedia.org/wiki?curid=496752", "title": "TPBS", "text": "A TPBS () \u00e9 o Servizo P\u00fablico de Radiodifusi\u00f3n Tailand\u00e9s (; RTGS:\u00a0Ongkan Krachai Siang Lae Phrae Phap Satharana Haeng Prathet Thai) \u00e9 un servizo p\u00fablico de radiodifusi\u00f3n de Tailandia que opera a canle de televisi\u00f3n Thai PBS (\u0e44\u0e17\u0e22\u0e1e\u0e35\u0e1a\u0e35\u0e40\u0e2d\u0e2a). Estableceuse por lei o 15 de xaneiro de 2008 o que lle garante o status de axencia estatal con personalidade xur\u00eddica sen ter car\u00e1cter de axencia gobernamental nin empresa estatal. \nThai PBS \u00e9 sucesora da privada iTV/TITV e comezou a emitir, primeiro co nome de TV Thai, o 1 de febreiro de 2008.\nHistoria.\nOs anos de iTV.\nDespois das protestas antigobernamentais de 1992 comezou a se debater sobre a creaci\u00f3n dunha canle de televisi\u00f3n que emitise novas e informaci\u00f3n sen a intervenci\u00f3n do Estado. Como resultado naceu a iTV, unha canle privada que principiou a emitir en 1995 como unha concesi\u00f3n estatal por 30 anos. Segundo o concerto da concesi\u00f3n, a iTV ti\u00f1a que emitir novas e informaci\u00f3n cando menos nun 70% das s\u00faas horas de emisi\u00f3n. Esta condici\u00f3n fac\u00eda dif\u00edcil \u00e1 iTV lograr beneficios e a crise econ\u00f3mica de 1997 foi un duro golpe que levou \u00e1 reestruturaci\u00f3n da s\u00faa enorme d\u00e9beda. A propiedade pasou da Nation Multimedia Group \u00e1 Shin Corporation propiedade da familia de Thaksin Shinawatra, elixido primeiro ministro en 2001.\nEn 2004 a iTV puido aumentar as horas dedicadas \u00e1 programaci\u00f3n de entretemento e reducir significativamente a taxa anual da licenza, o que levou a recibir duras cr\u00edticas como unha acci\u00f3n contraria ao seu mandato orixinal e de potenciais conflitos de intereses. Tam\u00e9n se criticou \u00e1 iTV por informaci\u00f3n tendenciosas a favor do goberno Thaksin, particularmente arredor da venda de Shin Corporation a Temasek Holdings e \u00e1 situaci\u00f3n sociopol\u00edtica posterior, que conduciu a un golpe de Estado en 2006.\nDa iTV \u00e1 TITV.\nEn xu\u00f1o de 2006, o Tribunal Administrativo Central decidiu que o cambio de estrutura da programaci\u00f3n da iTV violaba as condici\u00f3ns establecidas na concesi\u00f3n e sentenciou \u00e1 iTV ao pagamento dunha multa e das cotas completas anuais, o que supu\u00f1a 94 mill\u00f3ns de baht. A decisi\u00f3n case levou \u00e1 creba da iTV e logo do golpe de setembro de 2006 o goberno ameazou con nacionalizala e ao ano seguinte, en febreiro, nomeou un novo consello de administraci\u00f3n con funcionarios e a cadea pasou a se denominar TITVa\u00ednda que a s\u00faa programaci\u00f3n seguiu a cargo da antiga iTV. A primeiros do mes de marzo o goberno revogoulle a concesi\u00f3n pero o 7 dese mes devolveulla \u00e1 iTV.\nCreaci\u00f3n de Thai PBS.\nA administraci\u00f3n Surayud formou unha comisi\u00f3n presidida por Somkiat Tangkijvanich para estudar a posibilidade de transformar a iTV nunha canle p\u00fablica financiada polo Estado e da que sa\u00edu a proposta dunha lei de servizo p\u00fablico de radiodifusi\u00f3n na que se establec\u00edan medidas para protexela contra da influencia pol\u00edtica e comercial. Segundo esta lei a nova estaci\u00f3n p\u00fablica recibir\u00eda financiamento procedente dos impostos sobre o tabaco e o alcol para garantir a s\u00faa independencia financeira e para protexela de calquera inxerencia empresarial. A organizaci\u00f3n dese\u00f1ouse de tal xeito que se asegure a autonom\u00eda fronte a calquera intervenci\u00f3n de cargos pol\u00edticos ou poderes do Estado. Tam\u00e9n requir\u00eda a creaci\u00f3n dun comit\u00e9 de espectadores para garantir a responsabilidade e a calidade dos programas \u00e1 vez que reflect\u00eda as preferencias dos espectadores.\nA s\u00faa creaci\u00f3n foi controvertida ao desprazar \u00e1 privada iTV. O anuncio do peche da iTV e a s\u00faa substituci\u00f3n pola p\u00fablica e sen publicidade TPBS de acordo coa nova lei f\u00edxose sen anuncio previo e sen garantir os empregos dos 800 empregados da antiga iTV/TITV. Tras o cesamento de toda a s\u00faa programaci\u00f3n, durante un per\u00edodo de transici\u00f3n de d\u00faas semanas foi o departamento de relaci\u00f3ns p\u00fablicas da Televisi\u00f3n de Tailandia o encargado da realizaci\u00f3n da programaci\u00f3n, que consistiu basicamente en homenaxes \u00e1 princesa Galyani Vadhana, que morrera o 2 de xaneiro de 2008.\nComezo das emisi\u00f3ns.\nA nova programaci\u00f3n da TPBS comezou o 1 de febreiro de 2008 co nome de Thai TV e comp\u00fa\u00f1ase de documentais e programas infant\u00eds. A s\u00faa programaci\u00f3n emit\u00edase orixinalmente de 16:30 a 23:00, para se ampliar deseguido de 11:30 a 23:00, e posteriormente das 05:00 \u00e1s 02:00, con de cinco a seis horas de programas informativos e de novas. A maior\u00eda do persoal da TPBS proced\u00eda da iTV/TITV e o primeiro director foi Thepchai Yong, un reco\u00f1ecido xornalista. O 8 de abril de 2011 a canle de televisi\u00f3n adoptou o nome de Thai PBS\nDurante a s\u00faa curta historia, o goberno do momento atacou \u00e1 TPBS, e as\u00ed o primeiro ministro Prayut Chan-o-cha en marzo de 2016 criticouna por considerar a s\u00faa cobertura unilateral, e segundo a s\u00faa opini\u00f3n, xa que o seu financiamento era estatal ti\u00f1a a obriga de popagar o ben que o est\u00e1 a facer o goberno .\nTransici\u00f3n dixital.\nThai PBS comezou en decembro de 2015 o proceso de mudanza da transmisi\u00f3n anal\u00f3xica \u00e1 dixital en todo o pais, principiouse cos transmisores de Chiang Mai (no distrito de Fang) e Surat Thani (no distrito Koh Samui) o 1 de decembro. A apagada anal\u00f3xica completouse na medianoite do 15 ao 16 de xu\u00f1o de 2018 nos transmisores de Bangkok, Chiang Mai e Chiang Rai"}
{"id": "496753", "revid": "89787", "url": "https://gl.wikipedia.org/wiki?curid=496753", "title": "Pobo squamish", "text": "Os squamish (ou en lingua squamish: \"S\u1e35wx\u0331w\u00fa7mesh snichim\", o \"7\" representa unha oclusiva glotal) son un pobo ind\u00edxena orixinario da costa noroeste do Pac\u00edfico do Canad\u00e1. En 2012, a cifra de membros rexistrados na Naci\u00f3n Squamish era de 3\u00a0893. A s\u00faa lingua, o squamish ou \"S\u1e35wx\u0331w\u00fa7mesh snichim\", forma parte das linguas salish da costa, e consid\u00e9rase case extinta xa que s\u00f3 contaba con 10 falantes flu\u00eddos no ano 2010."}
{"id": "496754", "revid": "23204", "url": "https://gl.wikipedia.org/wiki?curid=496754", "title": "Squamish", "text": ""}
{"id": "496755", "revid": "23204", "url": "https://gl.wikipedia.org/wiki?curid=496755", "title": "S\u1e35wx\u0331w\u00fa7mesh snichim", "text": ""}
{"id": "496757", "revid": "23204", "url": "https://gl.wikipedia.org/wiki?curid=496757", "title": "Lingua squamish", "text": "O squamish (\"S\u1e35wx\u0331w\u00fa7mesh sn\u00edchim\"; [sq\u02b7\u03c7\u02b7o\u0294m\u0259\u0283 snit\u0361\u0283im]; onde sn\u00edchim quere dicir lingua) \u00e9 unha lingua salish da costa falada polo pobo squamish que habita no noroeste do Pac\u00edfico canadense. \u00c9 falada na \u00e1rea do suroeste na Columbia Brit\u00e1nica, no Canad\u00e1, centr\u00e1ndose nas comunidades das reservas en Squamish, North Vancouver e West Vancouver. O squamish est\u00e1 estreitamente relacionado coas linguas sechelt, halkomelem e nooksack."}
{"id": "496761", "revid": "55340", "url": "https://gl.wikipedia.org/wiki?curid=496761", "title": "Thai PBS", "text": ""}
{"id": "496762", "revid": "98629", "url": "https://gl.wikipedia.org/wiki?curid=496762", "title": "Beatrice Hicks", "text": "Beatrice Alice Hicks, nada en Orange (Nova Jersey) o 2 de xaneiro de 1919 e finada en Pricenton (Nova Jersey) o 21 de outubro de 1979, foi a primeira muller enxe\u00f1eira en ser contratada pola compa\u00f1\u00eda estadounidense de enxe\u00f1ar\u00eda el\u00e9ctrica Western Electric e a primeira presidenta da Sociedade de Mulleres Enxe\u00f1eiras (SWE). A pesar de ingresar no campo da enxe\u00f1ar\u00eda nun momento onde era considerada como unha carreira inapropiada para as mulleres, Hicks tam\u00e9n ocupou unha variedade de posici\u00f3ns de liderado e co tempo converteuse na dona dunha empresa de enxe\u00f1ar\u00eda. Hicks tam\u00e9n desenvolveu un indicador de densidade de gas que se utilizou no programa espacial dos Estados Unidos, nos sistemas de ignici\u00f3n dos foguetes Saturno V que lanzaron as misi\u00f3ns do proxecto Apollo.\nTraxectoria.\nBeatrice A. Hicks era filla de Florence Benedict e do enxe\u00f1eiro qu\u00edmico William Lux Hicks. Hicks, decidiu a idade temper\u00e1 que desexaba ser enxe\u00f1eira, despois de contemplar o Empire State Building e o George Washington Bridge co seu pai. Mentres a s\u00faa nai e pai apoi\u00e1rona e non se opuxeron \u00e1 carreira desexada por Hicks, alg\u00fans dos seus profesores e compa\u00f1eiros trataron de disuadila de converterse en enxe\u00f1eira, v\u00e9ndoo como un papel socialmente inaceptable para unha muller. En 1935 graduouse na Orange High School e en 1939 obtivo en Newark Collage of Engineering (agora New Xersei Institute of Technology) a licenciatura en enxe\u00f1ar\u00eda qu\u00edmica, sendo unha das d\u00faas mulleres da s\u00faa clase. Durante a universidade, Hicks traballou na oficina de tesourar\u00eda dunha tenda de Abercrombie &amp; Fitch, como telefonista e na biblioteca da universidade. Despois de recibir a s\u00faa licenciatura, Hicks quedou en Newark College of Engineering durante tres anos como asistente de investigaci\u00f3n, onde estudou a historia dos inventos de Edward Weston e tomou clases adicionais pola noite.\nEn 1942 Hicks comezou a traballar na Western Electric Company, dese\u00f1ando e probando osciladores de cristal de cuarzo en Kearny, New Xersei. Foi a primeira muller en ser empregada pola Western Electric como enxe\u00f1eira, e pasou tres anos traballando al\u00ed. \u00c1 morte do seu pai, uniuse \u00e1 Compa\u00f1\u00eda de Controis de Newark, con sede en Bloomfield, Nova Jersey, unha empresa metal\u00farxica que o seu pai fundara. Hicks traballou como enxe\u00f1eira xefe e logo como vicepresidenta a cargo da enxe\u00f1ar\u00eda, antes de comprar o control da compa\u00f1\u00eda ao seu t\u00edo en 1955. Hicks dese\u00f1ou e patentou un interruptor de densidade do gas que m\u00e1is tarde se utilizou no programa espacial dos Estados Unidos, inclu\u00edndo a aluaxe, e foi pioneira no campo dos sensores. Mentres estaba en Newark Controls, Hicks obtivo unha mestr\u00eda en f\u00edsica, que recibiu en 1949 do Instituto de Tecnolox\u00eda Stevens.[3] Mentres cursaba unha mestr\u00eda no Instituto de Tecnolox\u00eda Stevens, Hicks completou alg\u00fans cursos de posgrao en enxe\u00f1ar\u00eda el\u00e9ctrica na Universidade de Columbia.\nEn 1950 funda con outras compa\u00f1eiras a Sociedade de Mulleres Enxe\u00f1eiras (SWE), da que foi presidenta durante dous mandatos consecutivos, de 1950 a 1952. En 1963 esta sociedade concedeulle a Hicks a s\u00faa m\u00e1is alta honra, o Premio ao Logro da Sociedade de Mulleres Enxe\u00f1eiras. Hicks percorreu os Estados Unidos, defendendo a causa das mulleres enxe\u00f1eiras mediante actividades de divulgaci\u00f3n e charlas. Ela cr\u00eda que inicialmente as mulleres enxe\u00f1eiras ser\u00edan observadas de preto, pero tam\u00e9n ser\u00edan rapidamente aceptadas.\nPremios.\nEstes son alg\u00fans dos premios, nomeamentos e reco\u00f1ecementos cos que foi homenaxeada Beatrice Hicks:"}
{"id": "496763", "revid": "4817", "url": "https://gl.wikipedia.org/wiki?curid=496763", "title": "Ronald J. Grabe", "text": "Ronald John Grabe, nado en Nova York o 13 de xu\u00f1o de 1945, \u00e9 un astronauta estadounidense que formou parte das misi\u00f3ns STS-51-J, STS-30, STS-42 e STS-57.\nTraxectoria.\nGrabe graduouse en enxe\u00f1er\u00eda pola Academia da Forza A\u00e9rea dos Estados Unidos en 1966. Estudou aeron\u00e1utica na Technische Hochschule, en Darmstadt, en 1967.\nFoi seleccionado como astronauta pola NASA en decembro de 1994. Participou nas misi\u00f3ns STS-51-J, STS-30, STS-42 e STS-57, pasando un total de 48,64 d\u00edas no espazo."}
{"id": "496764", "revid": "72012", "url": "https://gl.wikipedia.org/wiki?curid=496764", "title": "Ronald Grabe", "text": ""}
{"id": "496765", "revid": "45576", "url": "https://gl.wikipedia.org/wiki?curid=496765", "title": "Lista Real de Abidos", "text": "A Lista real de Abidos, tam\u00e9n co\u00f1ecida como a \"Tabela de Abidos\", \u00e9 unha lista dos nomes de setenta e seis fara\u00f3ns do antigo Exipto, atopados nunha parede do Templo de Seti I en Abidos, Exipto. Consta de tres ringleiras de trinta e oito cartuchos (bordos que encerran o nome dun fara\u00f3n) en cada li\u00f1a. As d\u00faas filas superiores conte\u00f1en nomes dos fara\u00f3ns, mentres que a terceira fila simplemente repite o nome de trono de Seti I e o Nome de Sa-Ra.\nAdemais de fornecer a orde dos fara\u00f3ns do Antigo Reino, \u00e9 a \u00fanica fonte ata a data do nome de moitos dos fara\u00f3ns das S\u00e9tima e Oitava Dinast\u00edas, polo que a lista \u00e9 moi valorada por iso. .\nEsta lista omite os nomes de moitos fara\u00f3ns anteriores que aparentemente foron considerados ilex\u00edtimos, como o Hicsos, Hatshepsut, Akhenat\u00f3n, Semenkhkare, Tutankhamon e Ay."}
{"id": "496766", "revid": "1410", "url": "https://gl.wikipedia.org/wiki?curid=496766", "title": "Gravity Probe B", "text": "Gravity Probe B, tam\u00e9n co\u00f1ecido polo seu acr\u00f3nimo GP , foi un sat\u00e9lite artificial da NASA lanzado o 20 de abril de 2004 mediante un foguete Delta 7920 desde a Base Vandenberg da Forza A\u00e9rea.\nCaracter\u00edsticas.\nGP B foi un sat\u00e9lite experimental desenvolvido pola NASA e a Universidade de Stanford para comprobar d\u00faas predicci\u00f3ns da relatividade xeral de Einstein. O experimento comprobou con alta precisi\u00f3n pequen\u00edsimos cambios na direcci\u00f3n de rotaci\u00f3n de catro xiroscopios contidos no sat\u00e9lite, en \u00f3rbita polar a 650 km da Terra. Os xiroscopios mediron como o espazotempo se distorsiona pola presenza da Terra e como a s\u00faa rotaci\u00f3n arrastra o espazotempo ao seu arredor.\nA misi\u00f3n ten unha longa historia, cos primeiros pasos dados en 1964 para valorar a posibilidade de facer unha misi\u00f3n as\u00ed. En 1985 a NASA iniciou un estudo para facer parte do experimento a bordo do transbordador espacial antes de lanzar a misi\u00f3n completa por separado, pero o accidente do transbordador espacial Challenger cambiou os plans. En 1993 a NASA puxo os fondos para comezar a desenvolver a misi\u00f3n, que estive cerca de cancelarse varias veces por sobrecusto ata que finalmente foi lanzada en 2004."}
{"id": "496767", "revid": "25871", "url": "https://gl.wikipedia.org/wiki?curid=496767", "title": "Georgi Grechko", "text": "Georgi Mikhailovich Grechko, nado en Leningrado (actual San Petersburgo) o 25 de maio de 1931, \u00e9 un cosmonauta retirado que formou parte das misi\u00f3ns Soiuz 17, Soiuz 26, Soiuz T-14, Soiuz 27 e Soiuz T-13.\nTraxectoria.\nGrechko ten un doutoramento en ciencias f\u00edsicas e matem\u00e1ticas. \u00c9 enxe\u00f1eiro civil e traballou para a OKB 1 de Koroliov. Participou como cosmonauta nas misi\u00f3ns Soiuz 17, Soiuz 26, Soiuz T-14, Soiuz 27 e Soiuz T-13, pasando un total de 134,86 d\u00edas no espazo."}
{"id": "496769", "revid": "89787", "url": "https://gl.wikipedia.org/wiki?curid=496769", "title": "Ornithosuchus", "text": "Ornithosuchus (que quere dicir \"crocodilo paxaro\") \u00e9 un x\u00e9nero extinto de pseudosuquios do Tri\u00e1sico serodio (Carniano), con restos f\u00f3siles atopados en Escocia. Orixinalmente cr\u00edase que era o devanceiro de dinosauros carnosaurianos (como o \"Allosaurus\"). Por\u00e9n, agora s\u00e1bese que estaba m\u00e1is estreitamente relacionado cos crocodilianos que cos dinosauros.\nMalia a s\u00faa relaci\u00f3n cos crocodilos, \"Ornithosuchus\" era quen de cami\u00f1ar nas s\u00faas patas traseiras, como moitos dinosauros. Por\u00e9n, \u00e9 probable que pasase a maior parte do tempo sobre catro patas, sendo s\u00f3 b\u00edpede cando precisaba correr rapidamente. A s\u00faa caveira tam\u00e9n lembra \u00e1 dos dinosauros ter\u00f3podos, mais moitos dos trazos primitivos inclu\u00edron a presenza de cinco dedos en cada pata e a dobre fileira de placas blindadas \u00f3 longo do lombo do animal. Est\u00edmase que o tama\u00f1o do \"Ornithosuchus\" era duns 4 metros."}
{"id": "496770", "revid": "23204", "url": "https://gl.wikipedia.org/wiki?curid=496770", "title": "Ornithosuchus woodwardi", "text": ""}
{"id": "496773", "revid": "23204", "url": "https://gl.wikipedia.org/wiki?curid=496773", "title": "Euparkeria", "text": "Euparkeria (que quere dicir \"bo animal de Parker\", nomeado na honra de W.K. Parker) \u00e9 un x\u00e9nero extinto de arcosauriformes do Tri\u00e1sico medio atopado en Sur\u00e1frica. Foi un r\u00e9ptil pequeno que viviu hai 245-230 mill\u00f3ns de anos, e estaba relacionado cos devanceiros dos arcosauros, un grupo que incl\u00fae dinosauros, pterosauros, paxaros modernos e crocodilianos."}
{"id": "496776", "revid": "23204", "url": "https://gl.wikipedia.org/wiki?curid=496776", "title": "Desmatosuchus", "text": "Desmatosuchus (do grego \u03b4\u03b5\u03c3\u03bc\u03cc\u03c2 \"desmos\" 'ligaz\u00f3n' + \u03c3\u03bf\u1fe6\u03c7\u03bf\u03c2 \"so\u00fbkhos\" 'crocodilo') \u00e9 un x\u00e9nero extinto de arcosauros pertencente \u00e1 orde Aetosauria. Viviu durante o Tri\u00e1sico serodio.\nDescrici\u00f3n.\n\"Desmatosuchus\" foi un gran cuadr\u00fapede de 4,5 metros de lonxitude."}
{"id": "496779", "revid": "23204", "url": "https://gl.wikipedia.org/wiki?curid=496779", "title": "Ticinosuchus", "text": "Ticinosuchus \u00e9 un x\u00e9nero extinto de pseudosuquio arcosauro do Tri\u00e1sico medio cuxos restos foron atopados en Su\u00edza e Italia."}
{"id": "496782", "revid": "27155", "url": "https://gl.wikipedia.org/wiki?curid=496782", "title": "Neuritas de Lewy", "text": ""}
{"id": "496783", "revid": "27155", "url": "https://gl.wikipedia.org/wiki?curid=496783", "title": "Prote\u00ednas tau", "text": ""}
{"id": "496784", "revid": "23204", "url": "https://gl.wikipedia.org/wiki?curid=496784", "title": "Erythrosuchus", "text": "Erythrosuchus (que quere dicir \"crocodilo vermello\") \u00e9 un x\u00e9nero extinto de r\u00e9ptiles arcosauriformes do Tri\u00e1sico cuxos restos foron descubertos en Sur\u00e1frica."}
{"id": "496785", "revid": "89787", "url": "https://gl.wikipedia.org/wiki?curid=496785", "title": "Hylonomus", "text": "Hylonomus (\"hylo-\" \"bosque\" + \"nomos\" \"morador\") \u00e9 un x\u00e9nero extinto de r\u00e9ptiles que viviu hai 312 mill\u00f3ns de anos durante o per\u00edodo Carbon\u00edfero serodio."}
{"id": "496787", "revid": "4817", "url": "https://gl.wikipedia.org/wiki?curid=496787", "title": "Frederick D. Gregory", "text": "Frederick Drew Gregory, nado en Washington, D.C. o 7 de xaneiro de 1941, \u00e9 un astronauta estadounidense retirado que formou parte das misi\u00f3ns STS-51-B, STS-33 e STS-44.\nTraxectoria.\nGregory graduouse en ciencias pola Academia da Forza A\u00e9rea dos Estados Unidos en 1964 e \u00e9 m\u00e1ster en sistemas de informaci\u00f3n pola Universidade George Washington en 1977.\nFoi seleccionado como astronauta pola NASA en xaneiro de 1978. Participou nas misi\u00f3ns STS-51-B, STS-33 e STS-44, pasando un total de 18,96 d\u00edas no espazo. Retirouse da NASA en outubro de 2005."}
{"id": "496788", "revid": "72012", "url": "https://gl.wikipedia.org/wiki?curid=496788", "title": "Frederick Gregory", "text": ""}
{"id": "496789", "revid": "27155", "url": "https://gl.wikipedia.org/wiki?curid=496789", "title": "Alfa-sinucle\u00edna", "text": "A alfa-sinucle\u00edna (\u03b1-sinucle\u00edna) \u00e9 unha prote\u00edna que nos humanos est\u00e1 codificada polo xene SNCA do cromosoma 4. Abunda no cerebro, e aparece en pequenas cantidades no coraz\u00f3n, m\u00fasculo e outros tecidos. No cerebro, a alfa-sinucle\u00edna enc\u00f3ntrase principalmente nos extremos das neuronas en estruturas especializadas chamadas terminais presin\u00e1pticos. Dentro destas estruturas, a alfa-sinucle\u00edna interacciona cos fosfol\u00edpidos e prote\u00ednas. Os terminais presin\u00e1pticos liberan mensaxeiros qu\u00edmicos chamados neurotransmisores, almacenados en ves\u00edculas sin\u00e1pticas. A liberaci\u00f3n de neurotransmisores env\u00eda sinais entre as neuronas e \u00e9 fundamental para o funcionamento normal do cerebro.\nA\u00ednda que a funci\u00f3n da alfa-sinucle\u00edna a\u00ednda non se comprende ben, os estudos realizados suxiren que exerce un papel na restrici\u00f3n da mobilidade de ves\u00edculas sin\u00e1pticas, atenuando en consecuencia a reciclaxe de ves\u00edculas sin\u00e1pticas e a liberaci\u00f3n de neurotransmisores. Unha idea alternativa \u00e9 que a alfa-sinuce\u00edna se une \u00e1 VAMP2 (unha sinaptobrevina) e estabiliza os complexos SNARE; a\u00ednda que recentes estudos indican que a uni\u00f3n alfa-sinucle\u00edna\u2013VAMP2 \u00e9 esencial para a atenuaci\u00f3n mediada pola alfa-sinucle\u00edna da reciclaxe de ves\u00edculas sin\u00e1pticas, o que conecta est\u00e1s d\u00faas visi\u00f3ns do seu funcionamento, aparentemente diverxentes. Pode tam\u00e9n axudar a regular a liberaci\u00f3n de dopamina, un tipo de neurotransmisor que \u00e9 esencial para controlar o comezo e a detenci\u00f3n dos movementos voluntarios e involuntarios.\nA prote\u00edna alfa-sinucle\u00edna humana est\u00e1 formada por 140 amino\u00e1cidos. Un fragmento de alfa-sinucle\u00edna, co\u00f1ecido como \"compo\u00f1ente non Abeta\" (NAC) do amiloide da enfermidade de Alzheimer, atopado orixinalmente nunha fracci\u00f3n enriquecida de amiloide, resultou seu un fragmento da s\u00faa prote\u00edna precursora, NACP. Posteriormente, determinouse que a NACP era o hom\u00f3logo humano da sinucle\u00edna da raia \"Torpedo\". Por tanto, a NACP denom\u00ednase agora alfa-sinucle\u00edna humana.\nExpresi\u00f3n nos tecidos.\nA alfa-sinucle\u00edna \u00e9 unha prote\u00edna sinucle\u00edna de funci\u00f3n desco\u00f1ecida que se encontra principalmente no tecido nervioso, constitu\u00edndo o 1% de todas as prote\u00ednas do citosol das c\u00e9lulas cerebrais. Expr\u00e9sase predominantemente no neoc\u00f3rtex, hipocampo, substancia negra, t\u00e1lamo e cerebelo. \u00c9 predominantemente unha prote\u00edna neuronal, mais pode tam\u00e9n encontrarse en c\u00e9lulas da neurogl\u00eda. En c\u00e9lulas melanoc\u00edticas, a expresi\u00f3n da prote\u00edna SNCA pode ser regulada polo MITF.\nEst\u00e1 establecido que a alfa-sinucle\u00edna est\u00e1 extensamente localizada no n\u00facleo de neuronas do cerebro de mam\u00edferos, o que suxire un papel da alfa-sinucle\u00edna no n\u00facleo. Por\u00e9n, a sinucle\u00edna at\u00f3pase predominantemente nas terminais presin\u00e1pticas, tanto en forma libre coma unida a membranas, e aproximadamente o 15% da sinucle\u00edna est\u00e1 unida a membranas nas neuronas.\nTam\u00e9n se demostrou que a alfa-sinucle\u00edna est\u00e1 localizada nas mitocondrias neuronais. A alfa-sinucle\u00edna expr\u00e9sase abundantemente nas mitocondrias do bulbo olfactorio, o hipocampo, corpo estriado e t\u00e1lamo, onde tam\u00e9n abunda a alfa-sinucle\u00edna citos\u00f3lica. Por\u00e9n, o c\u00f3rtex cerebral e o cerebelo son d\u00faas excepci\u00f3ns, que conte\u00f1en moita alfa-sinucle\u00edna citos\u00f3lica pero niveis moi baixos da alfa-sinucle\u00edna mitocondrial. Demostrouse que a alfa-sinucle\u00edna est\u00e1 localizada na membrana interna das mitocondrias, e que os efectos inhibitorios da alfa-sinucle\u00edna na actividade do complexo I da cadea respiratoria mitocondrial \u00e9 dependente de dose. As\u00ed, suxeriuse que a alfa sinucle\u00edna nas mitocondrias expr\u00e9sase diferencialmente en diferenetes rexi\u00f3ns do cerebro e os niveis de fondo da alfa-sinucle\u00edna mitocondrial pode ser un factor potencial que afecta \u00e1 funci\u00f3n mitocondrial e predisp\u00f3n algunhas neuronas \u00e1 dexeneraci\u00f3n.\nProd\u00facense polo menos tres isoformas de sinucle\u00edna por empalme alternativo. A forma maioritaria da prote\u00edna e a m\u00e1is investigada \u00e9 a prote\u00edna de lonxitude completa de 140 amino\u00e1cidos. Outras isoformas son a alfa-sinucle\u00edna-126, que carece dos residuos 41-54 debido \u00e1 perda do ex\u00f3n 3; e a alfa-sinucle\u00edna-112, \u00e1 que lle faltan os residuos 103-130 debido \u00e1 perda do ex\u00f3n 5.\nEstrutura.\nA alfa-sinucle\u00edna en soluci\u00f3n \u00e9 considerada unha prote\u00edna intrinsecamente desordenada, \u00e9 dicir, non ten unha soa estrutura tridimensional estable. Por\u00e9n, en 2014, un crecente n\u00famero de informes suxiren, a presenza de estruturas parciais ou estados oligom\u00e9ricos bastante estruturados na estrutura en soluci\u00f3n da alfa-sinucle\u00edna mesmo en ausencia de l\u00edpidos. Esta tendencia \u00e9 tam\u00e9n apoiada por un gran n\u00famero de medidas de mol\u00e9culas individuais (pinzas \u00f3pticas) feitas en copias \u00fanicas da alfa-sinucle\u00edna monom\u00e9rica as\u00ed como d\u00edmeros ou tetr\u00e1meros reforzados covalentemente da alfa-sinucle\u00edna.\nA alfa-sinucle\u00edna est\u00e1 especificamente regulada \u00e1 alza nunha poboaci\u00f3n discreta de terminais presin\u00e1pticos do cerebro durante un per\u00edodo de rearranxos sin\u00e1pticos relacionados coa adquisici\u00f3n.\nA alfa-sinucle\u00edna interacciona significativamente coa tubulina, e a alfa-sinucle\u00edna pode ter actividade como unha potencial prote\u00edna asociada aos microt\u00fabulos, como a tau.\nRecentes evidencias suxiren que a alfa-sinucle\u00edna funciona como unha chaperona molecular na formaci\u00f3n de complexos SNARE. En particular, \u00fanese simultaneamente a fosfol\u00edpidos da membrana plasm\u00e1tica por medio do seu dominio N-terminal e \u00e1 sinaptobrevina-2 polo seu dominio C-terminal, cunha importancia maior durante a actividade sin\u00e1ptica. Hai crecentes probas de que a alfa-sinucle\u00edna est\u00e1 implicada no funcionamento do aparato de Golgi neuronal e o tr\u00e1fico de ves\u00edculas.\nAparentemente, a alfa-sinucle\u00edna \u00e9 esencial para o desenvolvemento normal de funci\u00f3ns cognitivas. Os ratos knockout con inactivaci\u00f3n da expresi\u00f3n da alfa-sinucle\u00edna mostran unha alteraci\u00f3n da aprendizaxe espacial e da memoria de traballo.\nInteracci\u00f3n coas membranas lip\u00eddicas.\nRealiz\u00e1ronse moitas experiencias sobre a interacci\u00f3n da alfa-sinucle\u00edna coa membrana plasm\u00e1tica e a s\u00faa implicaci\u00f3n coa composici\u00f3n e recambio da membrana. No cribado do xenoma do l\u00e9vedo \"Saccharomyces cerevisiae\" atopouse que varios xenes que te\u00f1en que ver co metabolismo de l\u00edpidos exercen un papel na toxicidade da alfa-sinucle\u00edna. Inversamente, a expresi\u00f3n dos niveis de alfa-sinucle\u00edna pode afectar a viscosidade e a cantidade relativa de \u00e1cidos graxos na bicapa lip\u00eddica.\nA alfa sinucle\u00edna \u00fanese directamente a membranas lip\u00eddicas, asoci\u00e1ndose con superficies cargadas negativamente de fosfol\u00edpidos. A alfa-sinucle\u00edna forma unha estrutura helicoidal estendida en pequenas ves\u00edculas unilamelares. Atopouse que ten unha preferencia por unirse a pequenas ves\u00edculas. A uni\u00f3n da alfa-sinucle\u00edna \u00e1s membranas lip\u00eddicas ten complexos efectos sobre estas, alterando a estrutura da bicapa ao que orixina a formaci\u00f3n de pequenas ves\u00edculas. A alfa-sinucle\u00edna fai que se dobren as membranas de ves\u00edculas fosfolip\u00eddicas cargadas negativamente e transforma as ves\u00edculas en t\u00fabulos membranosos. Usando criomicrograf\u00eda electr\u00f3nica de transmisi\u00f3n demostrouse que estes son tubos micelares de ~5-6\u00a0nm de di\u00e1metro. A alfa-sinucle\u00edna forma tam\u00e9n part\u00edculas lip\u00eddicas discoidais similares a apolipoprote\u00ednas. Os estudos de resonancia paramagn\u00e9tica electr\u00f3nica mostraron que a estrutura da alfa-sinucle\u00edna depende da superficie \u00e1 que se une. A prote\u00edna adopta unha conformaci\u00f3n helicoidal rota sobre part\u00edculas lipoproteicas, mentres que forma unha estrutura helicoidal estendida sobre ves\u00edculas lip\u00eddicas e tubos membranosos. Tam\u00e9n se suxeriu que hai unha posible actividade antioxidante da alfa-sinucle\u00edna na membrana. \nA interacci\u00f3n coa membrana da alfa-sinucle\u00edna modula ou afecta a s\u00faa taxa de agregaci\u00f3n. A modulaci\u00f3n da agregaci\u00f3n mediada por membranas \u00e9 moi similar \u00e1 observada noutras prote\u00ednas amiloides como IAPP e abeta. Os estados agregados da alfa-sinucle\u00edna permean a membrana das ves\u00edculas lip\u00eddicas. F\u00f3rmanse pola interacci\u00f3n con \u00e1cidos graxos poliinsaturados tendentes \u00e1 peroxidaci\u00f3n pero non con \u00e1cidos graxos monoinsaturados e a uni\u00f3n a metais de transici\u00f3n que promoven a autoxidaci\u00f3n de l\u00edpidos, como ferro ou cobre provocn a oligomerizaci\u00f3n da alfa-sinucle\u00edna. A alfa-sinucle\u00edna agregada ten unha actividade espec\u00edfica sobre l\u00edpidos peroxidados e induce a autoxidaci\u00f3n de l\u00edpidos en membranas con abundantes \u00e1cidos graxos poliinsaturados de neuronas e astrocitos, diminu\u00edndo a resistencia \u00e1 apoptose. A autooxidaci\u00f3n de l\u00edpidos \u00e9 inhibida se as c\u00e9lulas son preincubadas con \u00e1cidos graxos poliinsaturados con is\u00f3topos de deuterio.\nFunci\u00f3n na reparaci\u00f3n do ADN.\nA alfa-sinucle\u00edna modula os procesos de reparaci\u00f3n do ADN, como a reparaci\u00f3n de roturas de dobre febra do ADN. Os marcadores de resposta aos danos ao ADN colocal\u00edzanse coa alfa-sinucle\u00edna para formar focos discretos en c\u00e9lulas do cerebro humanas e de rato. A depleci\u00f3n da alfa-sinucle\u00edna en c\u00e9lulas humanas causa un incremento na introduci\u00f3n de roturas de dobre febra no ADN despois da exposci\u00f3n \u00e1 bleomicina e unha reduci\u00f3n da capacidade de reparar estas roturas de dobre febra. Ademais, os ratos knocout para a alfa-sinucle\u00edna mostran un maior nivel de roturas de dobre febra e este problema pode ser aliviado pola reintroduci\u00f3n transx\u00e9nica da alfa-sinucle\u00edna humana. A alfa-sinucle\u00edna promove a v\u00eda de reparaci\u00f3n das roturas de dobre febra denominada uni\u00f3n de extremos non hom\u00f3logos. A funci\u00f3n na reparaci\u00f3n do ADN da alfa-sinucle\u00edna parece estar comprometida en neuronas que te\u00f1en inclusi\u00f3ns de corpos de Lewy e isto pode desencadear a morte celular.\nSecuencia.\nA estrutura primaria da alfa-sinucle\u00edna est\u00e1 xeralmente divida en tres dominios:\nActividade autoproteol\u00edtica.\nO uso de espectrometr\u00eda de masas de mobilidade de i\u00f3ns (IMS-MS) de alta resoluci\u00f3n sobre alfa-sinnucle\u00edna purificada por HPLC in vitro mostrou que a alfa-sinucle\u00edna \u00e9 autoproteol\u00edtca, xerando cando se incuba unha variedade de fragmentos de pequeno peso molecular. A prote\u00edna de 14,46 kDa xera numerosos pequenos fragmentos, inclu\u00edndo fragmentos de 12,16 kDa (amino\u00e1cidos 14-133) e 10,44 kDa (40-140) formados por truncamento C-terminal ou N-terminal e un fragmento de 7,27 kDa C-terminal (72-140). O fragmento de 7,27 kDa, que cont\u00e9n a maior\u00eda da rexi\u00f3n NAC (rexi\u00f3n do compo\u00f1ente non amiloide), agreg\u00e1base considerablemente m\u00e1is r\u00e1pido que a alfa-sinucle\u00edna de lonxitude completa. \u00c9 posible que estes produtos autoproteol\u00edticos xoguen un papel como intermediarios ou cofactores na agregaci\u00f3n da alfa-sinucle\u00edna in vivo.\nImportancia cl\u00ednica.\nClasicamente foi considerada unha prote\u00edna non estruturada soluble, pero a \u03b1-sinucle\u00edna non mutada forma un tetr\u00e1mero pregado de forma estable que resiste a agregaci\u00f3n. Esta observaci\u00f3n, a\u00ednda que reproducida por varios laboratorios, \u00e9 a\u00ednda un asunto moi debatido debido \u00e1 existencia de informes contraditorios. Non obstante, a alfa-sinucle\u00edna agr\u00e9gase para formar fibrilas insolubles en condici\u00f3ns patol\u00f3xicas caracterizadas pola presenza de corpos de Lewy, como na enfermidade de Parkinson, demencia con corpos de Lewy e atrofia multisist\u00e9mica. Estes trastornos co\u00f1\u00e9cense como sinucleinopat\u00edas. Os modelos in vitro das sinucleinopat\u00edas revelaron que a agregaci\u00f3n da alfa-sinucle\u00edna pode conducir \u00e1 aparici\u00f3n de varios trastornos celulares, como a alteraci\u00f3n dos microt\u00fabulos, disfunci\u00f3ns sin\u00e1pticas e mitocondriais, estr\u00e9s oxidativo e desregulaci\u00f3n da sinalizaci\u00f3n por calcio, ou das v\u00edas proteas\u00f3mica e lisos\u00f3mica. A alfa-sinucle\u00edna \u00e9 o principal compo\u00f1ente estrutural das fibrilas dos corpos de Lewy. Ocasionalmente, os corpos de Lewy conte\u00f1en a prote\u00edna tau; con todo, a alfa-sinucle\u00edna e a tau constit\u00faen dous subconxuntos distintos de filamentos situados nos mesmos corpos de inclusi\u00f3n. A patolox\u00eda da alfa-sinucle\u00edna tam\u00e9n se atopa en casos de alzh\u00e9imer espor\u00e1dico ou familiar.\nO mecanismo de agregaci\u00f3n da alfa-sinucle\u00edna \u00e9 desco\u00f1ecido. Hai evidencias dun intermediario estruturado rico en estrutura beta que pode ser o precursosr da agregaci\u00f3n e, finalmente, dos corpos de Lewy. Un estudo dunha soa mol\u00e9cula en 2008 suxire que a alfa-sinucle\u00edna existe en forma de mestura de conf\u00f3rmeros non estruturados, e ricos en h\u00e9lice alfa e folla beta en equilibrio. As mutaci\u00f3ns ou condici\u00f3ns de tamponamento que melloran a agregaci\u00f3n incrementan grandemente a poboaci\u00f3n do conf\u00f3rmero beta, o que indica que esta poder\u00eda ser unha conformaci\u00f3n relacionada coa agregaci\u00f3n patox\u00e9nica. Unha teor\u00eda di que a maior\u00eda dos agregados de alfa-sinucle\u00edna est\u00e1n localizados na presinapse en forma de pequenos dep\u00f3sitos que causan disfunci\u00f3n sin\u00e1ptica. Entre as estratexias para tratar as sinucleinopat\u00edas est\u00e1 o uso de compostos que inhiben a agregaci\u00f3n da alfa-sinucle\u00edna. A pequena mol\u00e9cula cuminaldehido inhibe a fibrilaci\u00f3n da alfa-sinucle\u00edna.\nO virus de Epstein-Barr foi implicado nestes trastornos.\nEn raros casos de formas familiares da enfermidade de Parkinson, hai unha mutaci\u00f3n no xene que codifica a alfa-sinucle\u00edna. Identific\u00e1ronse ata agora cinco mutaci\u00f3ns puntuais, que son: A53T, A30P, E46K, H50Q, e G51D. Informouse de que algunhas mutaci\u00f3ns infl\u00faen nos pasos de iniciaci\u00f3n e amplificaci\u00f3n do proceso de agregaci\u00f3n. A duplicaci\u00f3n e triplicaci\u00f3n xen\u00f3mica do xene parece ser unha rara causa do p\u00e1rkinson noutras li\u00f1axes, a\u00ednda que m\u00e1is com\u00fan que as mutaci\u00f3ns puntuais. Por tanto, certas mutaci\u00f3ns da alfa-sinucle\u00edna poden causar que esta forme fibrilas similares \u00e1s amiloides que contrib\u00faen \u00e1 enfermidade de Parkinson. A sobreexpresi\u00f3n da alfa-sinucle\u00edna de tipo silvestre humana ou a da mutante A53T en primates orixina a deposici\u00f3n de alfa-sinucle\u00edna no mesenc\u00e9falo ventral, a dexeneraci\u00f3n do sistema dopamin\u00e9rxico e a alteraci\u00f3n da acci\u00f3n motora.\nCertas secci\u00f3ns da prote\u00edna alfa-sinucle\u00edna poden xogar un papel nas tauopat\u00edas.\nUnha forma pri\u00f3n da prote\u00edna alfa-sinucle\u00edna pode ser un axente causal da enfermidade atrofia multisist\u00e9mica.\nOs anticorpos contra a alfa-sinucle\u00edna substitu\u00edron os anticorpos contra a ubiquitina como est\u00e1ndar para a inmunotinguidura de corpos de Lewy. Na figura, o panel central mostra as principais v\u00edas para a agregaci\u00f3n da prote\u00edna. A \u03b1-sinucle\u00edna monom\u00e9rica nativa est\u00e1 en estado despregado en soluci\u00f3n pero pode unirse a membranas nunha forma \u03b1-helicoidal. \u00c1 esquerda m\u00f3stranse alg\u00fans modificadores deste proceso. \u00c1 dereita m\u00f3stranse algunhas dianas celulares propostas para a toxicidade mediada pola \u03b1-sinucle\u00edna, como o transporte RE-Golgi, as ves\u00edculas sin\u00e1pticas, as mitocondrias e lisosomas e outra maquinaria prote\u00f3l\u00edtica.\nInteracci\u00f3ns prote\u00edna-prote\u00edna.\nA alfa-sinucle\u00edna presenta interacci\u00f3ns con:"}
{"id": "496790", "revid": "23204", "url": "https://gl.wikipedia.org/wiki?curid=496790", "title": "Gabrielle (filme de 2013)", "text": "Gabrielle \u00e9 un filme canadense de 2013 dirixido por Louise Archambault e protagonizado por Gabrielle Marion-Rivard no papel de Gabrielle, unha muller nova con s\u00edndrome de Williams que participa nun coro para adultos con discapacidades. Al\u00ed comeza unha relaci\u00f3n rom\u00e1ntica co seu compa\u00f1eiro de coro Martin (Alexandre Landry).\nO filme estreouse no Festival Internacional de Cinema de Locarno o 12 de agosto de 2013. Foi escollido como candidato do Canad\u00e1 para o \u00d3scar \u00f3 mellor filme internacional na 86\u00aa edici\u00f3n dos premios, mais finalmente non foi nomeado."}
{"id": "496791", "revid": "4817", "url": "https://gl.wikipedia.org/wiki?curid=496791", "title": "William G. Gregory", "text": "William George \"Borneo\" Gregory, nado en Nova York o 14 de maio de 1957, \u00e9 un astronauta estadounidense retirado que formou parte da misi\u00f3n STS-67.\nTraxectoria.\nGregory graduouse en enxe\u00f1er\u00eda pola Academia da Forza A\u00e9rea dos Estados Unidos en 1979, \u00e9 m\u00e1ster en enxe\u00f1er\u00eda mec\u00e1nica pola Universidade de Columbia en 1980 e m\u00e1ster en xesti\u00f3n pola Universidade de Troy en 1984.\nFoi seleccionado como astronauta pola NASA en xaneiro de 1990. Participou na misi\u00f3n STS-67, pasando un total de 16,63 d\u00edas no espazo. Retirouse da NASA en ver\u00e1n de 1999."}
{"id": "496792", "revid": "23204", "url": "https://gl.wikipedia.org/wiki?curid=496792", "title": "Oronzio Gabriele Costa", "text": "Oronzio Gabriele Costa, nado en Alessano, Lecce, Puglia, Reino de N\u00e1poles, e finado o 26 de agosto de 1787 en N\u00e1poles, foi un m\u00e9dico e zo\u00f3logo italiano, especializado en entomolox\u00eda.\nTraxectoria.\nFillo de Domenico Costa e Vita Manera, trasladouse \u00e1 cidade de N\u00e1poles en 1808 para estudar Medicina na s\u00faa Universidade. Tras a s\u00faa graduaci\u00f3n volveu a Lecce, exercendo a s\u00faa profesi\u00f3n no estudo de Pasquale Manni, que o introduciu na bot\u00e1nica e na historia natural. \nTras sufrir persecuci\u00f3n pol\u00edtica pola s\u00faa adhesi\u00f3n ao goberno constitucional de 1820-21 regresou a N\u00e1poles onde ocupou a c\u00e1tedra de Zoolox\u00eda na Universidade. En 1849, de novo debido \u00e1s s\u00faas ideas pol\u00edticas liberais, foi apartado do posto que lle foi devolto s\u00f3 despois da unificaci\u00f3n de Italia, en 1861.\nFoi o fundador do \"Giornale meteorologico economico\" (anos 20 do s\u00e9culo XIX), e da Accademia Degli Aspiranti Naturalisti (1841).\nEscribiu 126 artigos sobre diversos temas, principalmente de entomolox\u00eda, e en 1846 exerceu como presidente da Accademia Pontaniana en N\u00e1poles.\nOs seus dous fillos, Achille Costa e Giuseppe Costa, foron os dous co\u00f1ecidos zo\u00f3logos. O primeiro deles sucedeuno como catedr\u00e1tico de Zoolox\u00eda na Universidade de N\u00e1poles.\nAlgunhas publicaci\u00f3ns.\nExisteu gran confusi\u00f3n polos detalles da publicaci\u00f3n do seu traballo m\u00e1is importante, a \"Fauna del Regno di Napoli\" (t\u00edtulo completo: \"Fauna del Regno di Napoli, ossia, enumerazione di tutti gli animali che abitano le diversas rexi\u00f3ns deste rexime e le acque che le bagnano\"), publicado postumamente, escrito en colaboraci\u00f3n co seu fillo, Achille. Taeger e Blank afirman que nalg\u00fans dos traballos, Oronzio era s\u00f3 o editor, sendo Achille o autor real, cuxo nome aparece na p\u00e1xina de t\u00edtulo.\nAbreviaturas.\nAs abreviuaturas Costa e O. G. Costa empr\u00e9ganse para reco\u00f1ecer a Oronzio Gabriele Costa como autoridade na descrici\u00f3n e taxonom\u00eda en zoolox\u00eda."}
{"id": "496793", "revid": "89787", "url": "https://gl.wikipedia.org/wiki?curid=496793", "title": "Lista real de Tur\u00edn", "text": "A Lista real de Tur\u00edn, tam\u00e9n co\u00f1ecida como o Canon real de Tur\u00edn, \u00e9 un papiro hier\u00e1tico do antigo Exipto que se cre data do reinado do fara\u00f3n Ramesses II, agora no Museo Egizio (Museo Exipcio) en Tur\u00edn. O papiro \u00e9 a lista m\u00e1is extensa dos fara\u00f3ns recompilada polos antigos exipcios, e \u00e9 a base para a maior\u00eda da cronolox\u00eda antes do reinado de Ramesses II.\nCreaci\u00f3n e uso.\nCrese que o papiro data do reinado de Ramesses II, durante a metade do Imperio Novo de Exipto ou a XIX dinast\u00eda. O comezo e final da lista perd\u00e9ronse, non hai introduci\u00f3n e a lista non contin\u00faa despois da XIX dinast\u00eda. As\u00ed, a composici\u00f3n poder\u00eda ter lugar noutro tempo posterior, desde o reinado de Ramesses II ata a XX dinast\u00eda exipcia.\nO papiro enumera os nomes dos gobernantes, a duraci\u00f3n dos reinados en anos, con meses e d\u00edas para alg\u00fans fara\u00f3ns. Nalg\u00fans casos agr\u00fapanse por familia, o que corresponde aproximadamente \u00e1s dinast\u00edas do libro de Manet\u00f3n. A lista incl\u00fae os nomes de gobernantes ef\u00e9meros ou aqueles que gobernaron pequenos territorios e que non se mencionan noutras fontes.\nA lista tam\u00e9n cont\u00e9n fara\u00f3ns da XV Dinast\u00eda, os Hicsos que gobernaron o Baixo Exipto e o delta do r\u00edo Nilo. Os gobernantes Hicsos non te\u00f1en cartuchos (bordos que indican o nome dun rei), e eng\u00e1dese un signo xer\u00f3glifo para indicar que eran estranxeiros, a\u00ednda que normalmente nas listas de fara\u00f3ns os gobernantes estranxeiros non est\u00e1n nas listaxes.\nO papiro era orixinalmente unha relaci\u00f3n de impostos, pero nas s\u00faas costas est\u00e1 escrito unha lista de gobernantes de Exipto, inclu\u00edndo fara\u00f3ns m\u00edticos como deuses, semi-deuses e esp\u00edritos, as\u00ed como fara\u00f3ns humanos. Que se usase o reverso dun papiro antigo pode indicar que a lista non ti\u00f1a unha importancia formal para o escritor, a\u00ednda que se cre que a funci\u00f3n principal da lista era como unha axuda administrativa. Polo tanto, \u00e9 menos probable que o papiro non tivese prexu\u00edzos contra certos gobernantes e crese que incl\u00fae todos os fara\u00f3ns de Exipto co\u00f1ecidos polos seus escritores ata a XIX ou XX dinast\u00eda.\nDescubrimento e reconstruci\u00f3n.\nO papiro atopouno o viaxeiro italiano Bernardino Drovetti en 1820 en Luxor (Tebas), Exipto e en 1824 adquiriuno o Museo Exipcio de Tur\u00edn en Italia e foi designado como o Papiro N\u00famero 1874. Cando a caixa no que fora transportado a Italia, foi desempaquetada, a lista desintegr\u00e1rase en pequenos fragmentos. Jean-Francois Champollion, examin\u00e1ndoo, s\u00f3 puido reco\u00f1ecer alg\u00fans dos fragmentos m\u00e1is grandes que conte\u00f1en nomes reais e fixo un debuxo do que puido descifrar. Creouse unha reconstruci\u00f3n da lista para entendela mellor e axudar \u00e1 investigaci\u00f3n.\nO investigador sax\u00f3n Gustav Seyffarth (1796-1885) reexaminou os fragmentos, alg\u00fans de s\u00f3 un cent\u00edmetro cadrado de tama\u00f1o, e fixo unha reconstruci\u00f3n m\u00e1is completa do papiro baseado s\u00f3 nas fibras do papiro, xa que a\u00ednda non se pod\u00eda determinar o significado dos caracteres hier\u00e1ticos. O exipt\u00f3logo de M\u00fanic Jens Peter Lauth, realizou un traballo posterior sobre os fragmentos, que confirmou en gran medida a reconstruci\u00f3n de Seyffarth.\nEn 1997, o destacado exipt\u00f3logo Kim Ryholt publicou unha nova e mellor interpretaci\u00f3n da lista no seu libro \"A situaci\u00f3n pol\u00edtica en Exipto durante o segundo per\u00edodo intermedio entre 1800 e 1550 a.C.\" Despois doutro estudo sobre o papiro, esp\u00e9rase unha versi\u00f3n actualizada de Ryholt. O exipt\u00f3logo Donald Redford tam\u00e9n estudou o papiro e sinalou que, a\u00ednda que moitos dos nomes da lista corresponden a monumentos e outros documentos, hai algunhas discrepancias e non todos os nomes corresponden, cuestionando a fiabilidade absoluta do documento para a cronolox\u00eda previa a Ramesses II.\nA pesar dos intentos de reconstruci\u00f3n, aproximadamente o 50% do papiro permanece desaparecido. Este papiro, tal como esta actualmente constitu\u00eddo, ten 1,7 m de largo por 0,41 m de ancho, dividido en m\u00e1is de 160 fragmentos. En 2009 descubr\u00edronse fragmentos in\u00e9ditos no almac\u00e9n do Museo Exipcio de Tur\u00edn, en bo estado. Esp\u00e9rase unha nova edici\u00f3n do papiro.\nO nome Hudjefa, que se atopou d\u00faas veces no papiro, agora \u00e9 co\u00f1ecido por ser usado polos escribas reais da \u00c9poca de Ramesside durante a XIX dinast\u00eda do antigo Exipto cando os escribas recompilaron listas de fara\u00f3ns como a mesa real de Sakkara e o canon real de Tur\u00edn e o nome dun fara\u00f3n falecido era ilexible, danado ou completamente borrado.\nContidos do papiro.\nO papiro div\u00eddese en once columnas, distribu\u00eddas do seguinte xeito. Os nomes e os cargos de varios fara\u00f3ns seguen sendo discutidos, xa que a lista est\u00e1 moi danada.\nEstes son os nomes reais escritos no papiro, sen omisi\u00f3n de deidades, anos, resumos e encabezados:"}
{"id": "496795", "revid": "4817", "url": "https://gl.wikipedia.org/wiki?curid=496795", "title": "S. David Griggs", "text": "Stanley David Griggs, nado en Portland, Oreg\u00f3n, o 7 de setembro de 1939 e finado o 17 de xu\u00f1o de 1989, foi un astronauta estadounidense que formou parte da misi\u00f3n STS-51-D.\nTraxectoria.\nGriggs graduouse en ciencias pola Academia Naval dos Estados Unidos en 1962, e era m\u00e1ster en administraci\u00f3n pola Universidade George Washington en 1970.\nEntrou a traballar como piloto de probas na NASA en xullo de 1970. En agosto de 1979 completou o adestramento para poder ser considerado como astronauta da NASA. Participou na misi\u00f3n STS-51-D, pasando un total de sete d\u00edas no espazo. Finou o 17 de xu\u00f1o de 1979 no accidente do aeroplano que pilotaba."}
{"id": "496796", "revid": "89787", "url": "https://gl.wikipedia.org/wiki?curid=496796", "title": "Alessano", "text": "Alessano (en grego antigo \u1f08\u03bb\u03b5\u03be\u03b9\u03b1\u03bd\u03cc\u03bd \"Alexian\u00f3n\") \u00e9 unha vila e \"comune\" da provincia de Lecce, na Puglia, no suroeste de Italia.\nXeograf\u00eda.\nSituada no extremo sur da provincia, na pen\u00ednsula de Salento, a unha altitude media de 140 msnm, o municipio ocupa unha superficie de 28,69 km2&lt;/sup/&gt;, e no ano 2018 contaba cunha poboaci\u00f3n de 6 391 habitantes, polo que a s\u00faa densidade de poboaci\u00f3n nese ano era de 220 hab./km2&lt;/sup/&gt;."}
{"id": "496797", "revid": "27155", "url": "https://gl.wikipedia.org/wiki?curid=496797", "title": "SNCA", "text": ""}
{"id": "496798", "revid": "23204", "url": "https://gl.wikipedia.org/wiki?curid=496798", "title": "Dance Gavin Dance", "text": "Dance Gavin Dance \u00e9 un grupo de rock estadounidense con orixe en Sacramento, California, formado no ano 2005. O grupo est\u00e1 composto polos vocalistas Tilian Pearson e Jon Mess, o guitarra Will Swan, o baixo Tim Feerick e o bater\u00eda Matthew Mingus. O grupo sufriu varios cambios de membros dende a s\u00faa formaci\u00f3n, con antigos membros como os vocalistas Jonny Craig e Kurt Travis.\nTraxectoria.\nO grupo publicou o seu EP de estrea \"Whatever I Say Is Royal Ocean\" en 2006 e asinou co selo Rise Records. O seu \u00e1lbum de estudio de estrea titulouse \"Downtown Battle Mountain\" e foi publicado en maio de 2007. Craig e o guitarrista Sean O'Sullivan deixaron o grupo sendo substitu\u00eddos por Kurt Travis e Zachary Garren respectivamente. Publicaron o seu segundo \u00e1lbum hom\u00f3nimo en agosto de 2008. O vocalista Jon Mess e o baixo Eric Lodge deixaron o grupo antes da publicaci\u00f3n do \u00e1lbum, sendo Jason Ellis o substituto de Lodge. \"Happiness\", o terceiro \u00e1lbum de estudio do grupo, publicouse en xu\u00f1o de 2009.\nNo ano 2010 Jonny Craig, Jon Mess e Eric Lodge volveron \u00f3 grupo e gravaron o seu cuarto \u00e1lbum de estudio, \"Downtown Battle Mountain II\" (2011). Craig e Lodge marcharon do grupo \u00f3 ano seguinte, mentres que o antigo vocalista de Tides of Man, Tilian Pearson, o baixo Tim Feerick e o guitarrista Josh Benton un\u00edronse \u00f3 grupo. Publicaron o seu quinto \u00e1lbum de estudio, \"Acceptance Speech\" en 2013. Benton deixou o grupo pouco despois da publicaci\u00f3n deste \u00e1lbum. O seu sexto \u00e1lbum, \"Instant Gratification\", publicouse en abril de 2015. \u00d3 ano seguinte publicaron o seu s\u00e9timo \u00e1lbum, \"Mothership\", que chegar\u00eda \u00f3 posto n\u00famero 13 da lista \"Billboard\" 200. En 2017 publicaron unha versi\u00f3n do sinxelo de Bruno Mars \"That's What I Like\" para o \u00e1lbum \"Punk Goes Pop Vol. 7\" e formaron parte da xira Vans Warped Tour. Publicaron o seu oitavo \u00e1lbum de estudio titulado \"Artificial Selection\" en xu\u00f1o de 2018, que acadou o posto n\u00famero 15 da lista \"Billboard\" 200.\nEstilo musical.\nO seu estilo musical foi descrito dentro dos x\u00e9neros do post-hardcore, math rock, rock experimental, rock progresivo, screamo, jazz fusi\u00f3n e emo. A cr\u00edtica comparou o grupo con outros como the Fall of Troy, Alexisonfire e Circa Survive.\nMembros.\nLi\u00f1a temporal"}
{"id": "496799", "revid": "89787", "url": "https://gl.wikipedia.org/wiki?curid=496799", "title": "Avo (moeda)", "text": "O avo (do sufixo portugu\u00e9s: \"avo\") \u00e9 a moeda divisionaria da pataca macaense, como unidade monetaria de Macau, e, ata 1959, tam\u00e9n o foi da pataca timorense, unidade monetaria do Timor portugu\u00e9s. En ambos os sistemas, 100 avos corresponden a unha pataca.\nEn Macau.\nMoedas.\nAta 1952 non se cu\u00f1aron moedas espec\u00edficas para Macau. Para suplir esta necesidade circulaban moedas de 20 centavos da rexi\u00f3n chinesa de Cant\u00f3n. En 1952 introduc\u00edronse as primeiras moedas de bronce de 5 e 10 avos, as\u00ed como as de 50 avos de cupron\u00edquel, xunto con outras expresadas na unidade principal (a pataca).\nO lat\u00f3n substitu\u00edu o bronce nas moedas expresadas en avos da seguinte emisi\u00f3n, en 1967. En 1982 introduciuse unha nova serie de moeda divisionaria en lat\u00f3n con valores de 10, 20 e 50 avos. En 1993 as moedas de 20 avos cu\u00f1\u00e1ronse de forma dodecagonal.\nBilletes.\nO Banco Nacional Ultramarino emitiu en febreiro de 1920 os primeiros billetes de 5, 10 e 50 avos, que complementaban as primeiras series emitidas desde 1905 con valores expresados en patacas. En 1942 sum\u00e1ronselle \u00e1 serie os valores de 1 e 20 avos. En 1946 levouse a cabo unha terceira emisi\u00f3n de billetes divisionarios, con valores de 5, 10, 20 e 50 avos, e en 1956 proxectouse unha derradeira emisi\u00f3n, cos valores desde 1 a 20 avos (inclu\u00edndo o novo de 2 avos), da que se chegaron a imprimir en Londres alg\u00fans exemplares de proba, a\u00ednda que non chegaron a p\u00f3rse en circulaci\u00f3n. \nEn Timor.\nMoedas.\nEn 1945, o Banco Nacional Ultramarino comezou a emitir unha serie de moedas de 10 avos, 20 avos e 50 avos. As s\u00faas caracter\u00edsticas metrol\u00f3xicas correspond\u00edanse coas das portuguesas de 20 centavos e de 1 e 2\u00bd escudos. Estas emisi\u00f3ns detiv\u00e9ronse en 1951.\nBilletes.\nEn 1940 introduc\u00edronse en Timor billetes fraccionarios de 5, 10 e 50 avos. Alg\u00fans destes billetes eran simples reestampaxes sobre billetes de avos macaenses."}
{"id": "496803", "revid": "98629", "url": "https://gl.wikipedia.org/wiki?curid=496803", "title": "Alves Redol", "text": "Ant\u00f3nio Alves Redol, nado en Vila Franca de Xira o 29 de decembro de 1911 e finado en Lisboa o 29 de novembro de 1969, foi un escritor considerado como un dos expo\u00f1entes m\u00e1ximos do Neorrealismo portugu\u00e9s.\nTraxectoria.\nAnt\u00f3nio Alves Redol, criado no Ribatejo, presenciou desde mozo as precarias condici\u00f3ns de vida do home rural, o que m\u00e1is tarde, ir\u00e1 refletir de forma preponderante na s\u00faa escrita.\nFillo dun comerciante de pequeno porte, na infancia so\u00f1aba facerse m\u00e9dico, mais, influenciado polo seu av\u00f3 e dada a admiraci\u00f3n que foi nutrindo polos xornalistas e escritores, pasou a aspirar a unha vida dedicada \u00e1s letras. O pai, no entanto, pretend\u00eda para o fillo unha carreira no comercio, mandando Ant\u00f3nio Alves Redol frecuentar o Curso Comercial, no Colexio Arriaga. Ao redor dos 14 anos comezou a enviar as s\u00faas prosas para os xornais. \nAos 15 anos pasou a traballar como vendedor de mercear\u00edas e, m\u00e1is tarde, de tecidos. Ao fin de pouco m\u00e1is dun ano, corr\u00eda o ano de 1929, parte para Angola, exercendo, primeiramente, a funci\u00f3n de obreiro en Luanda e despois na agricultura, nunha facenda do interior, co obxectivo de conseguir novas e mellores perspectivas de vida futura. Con todo, depara, nesa rexi\u00f3n, cunha intensa situaci\u00f3n de miseria e pobreza que o fai regresar \u00e1 metr\u00f3pole.\nCando regresa a Portugal, empr\u00e9gase nunha casa comercial de autom\u00f3biles, pneum\u00e1ticos e lubrificantes. Ao mesmo tempo d\u00e1 clases de Lingua Portuguesa a t\u00edtulo particular. Comeza a convivir con intelectuais de esquerda e s\u00famase aos ideais do Partido Comunista Portugu\u00e9s e do Movemento de Unidade Democr\u00e1tica, contrap\u00f3ndose, vehemente, \u00e1 coxuntura pol\u00edtica da \u00e9poca, traendo \u00e1 tona diversas cuesti\u00f3ns \u201cesquecidas\u201d.\nEn virtude da s\u00faa convivencia coas p\u00e9simas condici\u00f3ns de vida das capas rurais e de vivenciar dobremente esas condici\u00f3ns (na infancia e na xuventude), volveu o seu ollar para a dimensi\u00f3n social, m\u00e1is especificamente, para as cuesti\u00f3ns de reivindicaci\u00f3n de mudanza social. A esa altura, reafirmou a s\u00faa vocaci\u00f3n para a escrita. Creou a Secci\u00f3n \u201cDe sol a sol\u201d, no xornal \"O Diabo\", en que pasa a publicar textos voltos para as tensi\u00f3ns sociais, contrap\u00f3ndose, as\u00ed, aos ideais de explotaci\u00f3n dos r\u00e9ximes totalitarios.\nLuiza Nelma Filius (2002) sinala o feito de a crise econ\u00f3mica da d\u00e9cada de 1920 ocasionar unha serie de problem\u00e1ticas sociais, tales como: desemprego, fame, miseria e, sobre todo, a crise do capitalismo. Diante dese cuadro, xorden os regimes totalitarios (no solo portugu\u00e9s, o Salazarismo), iniciando unha intensa represi\u00f3n, censura e exploraci\u00f3n das clases minoritarias.\nTendo como pano de fondo ese contexto, xorde o Neorrealismo, unha literatura de cu\u00f1ho pol\u00edtico, que se op\u00f3n, vehementemente, \u00e1 opresi\u00f3no dos r\u00e9ximes totalitarios. Xorde, as\u00ed, un novo concepto de arte nunha perspectiva de consciencializaci\u00f3n, acompa\u00f1ada de novo papel social para o artista mentres defensor da sociedade que busca mellor\u00edas a partir da ampliaci\u00f3n da visi\u00f3n de mundo. De entre os autores que defenden unha creaci\u00f3n literaria de denuncias das condici\u00f3ns de explotaci\u00f3n do pobo (a s\u00faa gran diversidade), est\u00e1 Alves Redol\nAnabela de Oliveira Figueiredo sinala o feito de a obra de Redol estar directamente ligada \u00e1s cuesti\u00f3ns econ\u00f3micas, pol\u00edticas, sociais e culturais relativas ao mundo do autor. Ou sexa, os seus escritos v\u00f3olvense para unha perspectiva de cu\u00f1o social, primando, sobre todo, pola cr\u00edtica ao R\u00e9xime de Salazar, transformando as s\u00faas obras en instrumento de intervenci\u00f3n social. Un aspecto que ilustra isto \u00e9 o feito dese autor non se restrinxir ao uso de historias de ficci\u00f3n, mais, por enriba de todo, botar man de historias que inciden na realidade social circundante. Algunhas desas tem\u00e1ticas que at\u00e9 ent\u00f3n eran ignoradas.\nEn vista diso, Redol sofre represi\u00f3n pola ditadura militar, chegando at\u00e9 a ser prendido e torturado. Ao botar man desa postura de preocupaci\u00f3n social, toma como base alg\u00fans ideais do marxismo e do socialismo, empreg\u00e1ndoos na s\u00faa escrita os presupostos de autores revolucionarios cl\u00e1sicos tales como: Marx, Engels, Lenin, Lefebre, Bukharin e Georges Friedmann. E, \u00e1 luz deses escritores adeptos do Marxismo e do Socialismo, Redol pasa a abordar as condici\u00f3ns de vida dos traballadores que viv\u00edan \u00e1 marxe da sociedade por conta dunha explotaci\u00f3n deshumana. Por tanto, retrata os diversos profesionais rurais e urbanos (destacando os seus moitos grupos), as s\u00faas angueiras do d\u00eda a d\u00eda e, sobre todo, as s\u00faas p\u00e9simas condici\u00f3ns de vida no transcurso do capitalismo.\nMoitos aspectos expostos na obra de Redol reflicten as s\u00faas vivencias particulares. Partindo dese presuposto, non s\u00f3 presentaba as penurias \u00e1s que era sometido ese pobo, mais, sobre todo, evidenciaba a s\u00faa natureza. Con iso, as personaxes do novelista, en xeral, son presentadas, de forma que as s\u00faas individualidades sexan expostas. Con todo, reflexionan un todo na mesma condici\u00f3n. Iso, de certa forma, evidencia unha dicotom\u00eda (individual \"vs\" colectivo). Nalg\u00fans casos, at\u00e9 establece comparaci\u00f3ns entre o animal e o home, en vista das p\u00e9simas condici\u00f3ns de vida deste \u00faltimo. Por\u00e9n, ao presentar esa faceta, bota man dunha cr\u00edtica e dun discurso velado, en funci\u00f3n da represi\u00f3n pol\u00edtica. Isto \u00e9, polo feito de a literatura estar silenciada por conta da opresi\u00f3n, e adec\u00faa a s\u00faa linguaxe, escribindo de forma non expl\u00edcita. Noutras palabras, el revela a s\u00faa preocupaci\u00f3n social, as s\u00faas ideolox\u00edas subxacentes e os seus non ditos, por intermedio dunha linguaxe nin sempre obxectiva e directa. Dest\u00e1case, a\u00ednda, o feito de o autor traballar en constante renovaci\u00f3n do seu estilo de escrita.\nA obra de Redol \u00e9 amparada por unha perspectiva social, primando a abordaxe de aspectos sociopol\u00edticos e econ\u00f3micos, focalizando, en especial, personaxes que reflexionan sobre a diversidade dos grupos da sociedade portuguesa (rural e urbana). A pesar das s\u00faas obras seren pautadas dunha perspectiva de uni\u00f3n de factores, elixindo como obxecto de estudo a novela, a dramaturxia, obras voltas para nenos e mozos, destaca, sobre todo, a tem\u00e1tica da preocupaci\u00f3n social, evidenciando a desigualdade intensa na distribuci\u00f3n da encaixes. De a\u00ed prov\u00e9n a s\u00faa importancia en canto escrito neorrealista. Non s\u00f3 por \u201ciniciar unha nova est\u00e9tica literaria no s\u00e9culo XX\u201d, mais, sobre todo, por volver o seu ollar para o sufrimento do pobo [a cuesti\u00f3n da explotaci\u00f3n a que eran sometidos as persoas das clases baixas, condici\u00f3ns de vida, miseria, fame, prostituci\u00f3n etc.]\nOpini\u00f3ns sobre Alves Redol.\nMoitos cr\u00edticos literarios e autores expresaron as s\u00faas opini\u00f3ns sobre o autor, entre eles, M\u00e1rio Dion\u00edsio que prologou a obra \"Barranco de Cegos\" (Alves Redol: 1961) cos seguintes dicires: \"...Novela do Ribatejo, si, e o m\u00e1is completo libro que se escribiu sobre unha rexi\u00f3n que xa entusiasmara Garrett e interesara Ramalho. Novela dunha familia poderosa e dun mundo que en torno a ela e baixo ela gravita, de campesi\u00f1o, varinos, valadores. Mais novela tam\u00e9n dunha \u00e9poca e dun pa\u00eds. Fundamentalmente, de cegos que conducen cegos para o barranco, na imaxe de S. Mateus, e do esforzo m\u00e1is ou menos cego, denodado e violento, para evitalo en balde.Quen son os cegos? Os pol\u00edticos dun goberno que cede perante as desordes dos tempos (industria, cami\u00f1os de ferro, liberalismo) en vez de reaxir con dureza, como pensa Diogo Relvas.\"\nA autora de contos e poes\u00edas para o p\u00fablico adulto e infantil Matilde Rosa Ara\u00fajo di: \u201cXulgo que toda obra de Alves Redol vive na ra\u00edz dun profundo respecto de amor polos dereitos do Home. E, necesariamente, polos dereitos do neno.\u201d\nArquimedes da Silva Santos expresa a s\u00faa opini\u00f3n sobre Redol: \u201c... a calidade doutra s\u00faa arte, hoxe tan raramente cultivada, a da amizade. Sent\u00edmola, compa\u00f1eiros de Vila Franca, cando promov\u00eda reuni\u00f3ns de lectura e reflexi\u00f3n na s\u00faa casa, prest\u00e1ndonos libros, lev\u00e1ndoos a colaborar en xornais e revisadas, ou organizando sesi\u00f3ns culturais, paseos e visitas a museos, aproximando persoas de distintas estratos socioecon\u00f3micos, de rurais e cidad\u00e1ns, de embarcadizos ribatexanos a universitarios lisboetas, nunha convivencia de comu\u00f1\u00f3n.\u201d\nRedol sobre si mesmo.\nAlves Redol recibiu duras cr\u00edticas polo feito de a s\u00faa obra abordar personaxes, temas e situaci\u00f3ns que non eran explorados pola literatura e de utilizar unha linguaxe simple que incorporaba a fala das personaxes de acordo co ambiente en que viv\u00edan. Por iso, na ep\u00edgrafe de Gaib\u00e9us, el d\u00e1 o seguinte aviso: \u201cEsta novela non pretende ficar na literatura como obra de arte. Quere ser, antes de todo, un documental humano fixado no Ribatejo. Despois diso, ser\u00e1 o que os outros entenderen\".\nRedol expresa o seu orgullo e pracer de exercer a s\u00faa profesi\u00f3n na declaraci\u00f3n seguinte: \u201cSe alg\u00fan d\u00eda algu\u00e9n me preguntase que aprendizaxe deber\u00eda un mozo facer para chegar a novelista, se o of\u00edcio se ensinase, eu dir\u00eda que mentres a vida lle non dese todas as voltas e reviravoltas, amores, sufrimentos, rep\u00fadios, so\u00f1os, frustraci\u00f3ns, equ\u00edvocos, etc., etc., (...) ser\u00eda avisado de que o mandase ensinar ao zapateiro, non para saber botar tombas e medias solas, porque nin para tanto el usufrutuar\u00e1, \u00e1s veces, coa escrita, mais para que ga\u00f1ase o h\u00e1bito de padecer ben, amarrado ao asunto durante largos anos, antes que probase o paladar gostoso dalgunhas horas de pleno pracer.\u201d\nFoi director do semanario ribatexano \"Goal\" (1933) e tam\u00e9n se encontra colaboraci\u00f3n da s\u00faa autor\u00eda no semanario \"Mundo Literario\" (1946-1948).\n\"Gaib\u00e9us\".\nGaib\u00e9us \u00e9 a primeira novela de Alves Redol e inaugura, en 1939, no neo-realismo en Portugal. Gaib\u00e9us son campesi\u00f1os da provincia portuguesa do Norte do Ribatejo ou da Beira Baixa que van traballar nas \"lez\u00edrias\" durante a collleita do arroz. Retrata \"un pobo resignado que loita afincadamente durante o tempo quente, antes da chegada do inverno, en condici\u00f3ns extremas para facer render as poucas moedas que lles pagan por tama\u00f1a dureza. Por un lado o traballo arduo de sol a sol, as doenzas (malaria), a fatiga e a teimosia facer en cada vez o traballo m\u00e1is r\u00e1pido para obter m\u00e1is rendemento, a sede, a fame, a pobreza extrema. Por outro lado, o modo como cubr\u00edan as escasas horas de lecer, os so\u00f1os dunha vida mellor, os proxectos sen logro, o vi\u00f1o para alegrar os esp\u00edritos. As mulleres a\u00ednda sofren doutro tipo de explotaci\u00f3n, sendo suxeitas aos caprichos do se\u00f1or das terras que as escolle para os seus praceres carnais.\"\nV\u00e9xase tam\u00e9n.\nLigaz\u00f3ns externas.\nAlves Redol, Vida e Obra - 1.\u00aa parte (RTP), 1991"}
{"id": "496804", "revid": "785", "url": "https://gl.wikipedia.org/wiki?curid=496804", "title": "Segar's Roll", "text": "O Segar's Roll \u00e9 un armorial ingl\u00e9s que data de arredor de 1282. O orixinal perdeuse contra mediados do s\u00e9culo XVII, mais cons\u00e9rvanse varias copias, algunha delas en facs\u00edmile. Nel docum\u00e9ntase o testemu\u00f1o m\u00e1is antigo co\u00f1ecido do escudo de Galiza.\nCaracter\u00edsticas.\nEste armorial era un aut\u00e9ntico rolo de armas (\"roll of arms\") cuxo pergami\u00f1o med\u00eda uns 2,97\u00a0m de longo e 15\u00a0cm de largo. Recibe o nome do seu \u00faltimo propietario, William Segar, e datouse grazas \u00e1 aparici\u00f3n dun personaxe que sucedeu na s\u00faa casa en 1281 e doutros dous que finaron no ano seguinte.\nA\u00ednda que o orixinal desaparecera a mediados do s\u00e9culo XVII, del fix\u00e9ronse cinco copias, catro ilustradas e unha brasonada. A m\u00e1is fiel e temper\u00e1 copia facsimilar foi realizada contra 1600 e cons\u00e9rvase na que \u00e9 a m\u00e1xima autoridade her\u00e1ldica de Inglaterra: o College of Arms. Unha segunda copia facsimilar, mais de inferior cualidade, \u00e1chase na Society of Antiquaries of London e data de 1640. Das d\u00faas ilustradas que restan, ambas sen corar, unha est\u00e1 tam\u00e9n no College of Arms e a outra na Biblioteca Brit\u00e1nica, datando dos anos 1600 e 1605 respectivamente. Por \u00faltimo, a brasonada at\u00f3pase no Stratford Shakespeare Trust.\nTi\u00f1a pintados 212 escudos de armas en ringleiras de catro, pertencentes a reis e a diferentes estamentos da nobreza inglesa. Xunto a outros escudos de monarqu\u00edas europeas aparece a primeira representaci\u00f3n co\u00f1ecida do escudo de Galiza: tres c\u00e1lices de ouro sobre un campo de azur. Tr\u00e1tanse dunhas armas falantes, pois indubidabelmente o autor do Segar atribu\u00edu \u00f3 \u00ab\"rey de Galyce\"\u00bb o s\u00edmbolo do c\u00e1liz debido \u00e1 proximidade fon\u00e9tica existente na lingua anglonormanda entre \u00abGalice\u00bb (Galiza) e \u00abcalice\u00bb (c\u00e1liz)."}
{"id": "496806", "revid": "785", "url": "https://gl.wikipedia.org/wiki?curid=496806", "title": "Armas de Galicia", "text": ""}
{"id": "496807", "revid": "785", "url": "https://gl.wikipedia.org/wiki?curid=496807", "title": "Armas de Galiza", "text": ""}
{"id": "496808", "revid": "785", "url": "https://gl.wikipedia.org/wiki?curid=496808", "title": "Armorial Segar", "text": ""}
{"id": "496809", "revid": "98629", "url": "https://gl.wikipedia.org/wiki?curid=496809", "title": "Gus Grissom", "text": "Virgil Ivan \"Gus\" Grissom, nado en Mitchell, Indiana, o 3 de abril de 1926 e finado o 27 de xaneiro de 1967, foi un astronauta estadounidense que formou parte das misi\u00f3ns Mercury-Redstone 4 e Gemini 3.\nTraxectoria.\nGrissom graduouse en enxe\u00f1er\u00eda mec\u00e1nica pola Universidade Purdue. Recibiu as s\u00faas \u00e1s como membro da Forza A\u00e9rea en marzo de 1951. Acadou o rango de tenente coronel, voou en 100 misi\u00f3ns de combate na guerra de Corea. Ao seu regreso aos Estados Unidos, en 1952, foi nomeado instrutor de avi\u00f3ns a reacci\u00f3n en Bryan (Texas). En agosto de 1955 entrou no Instituto Tecnol\u00f3xico da Forza A\u00e9rea na base Wright-Patterson, en Ohio. En outubro de 1956 deu clases na escola de pilotos de proba da base Edwards, volvendo a Wright-Patterson en maio de 1957 como piloto de probas.\nGrissom foi un dos sete astronautas seleccionados pola NASA en abril de 1959 para o proxecto Mercury. Pilotou a c\u00e1psula Liberty Bell 7 durante a misi\u00f3n suborbital Mercury-Redstone 4 o 21 de xullo de 1961, un voo que durou 15 minutos e 37 segundos. Foi comandante da primeira misi\u00f3n tripulada do programa Gemini o 23 de marzo de 1965, a Gemini 3, unha misi\u00f3n na que a c\u00e1psula deu tres voltas \u00e1 Terra.\nVirgil Grissom faleceu o 27 de xaneiro de 1967 durante unha proba en terra da c\u00e1psula Apollo ao incendiarse o seu interior e non poder escapar. En honor aos astronautas falecidos a proba ser\u00eda denominada Apollo 1."}
{"id": "496810", "revid": "72012", "url": "https://gl.wikipedia.org/wiki?curid=496810", "title": "Virgil I. Grissom", "text": ""}
{"id": "496811", "revid": "72012", "url": "https://gl.wikipedia.org/wiki?curid=496811", "title": "Virgil Grissom", "text": ""}
{"id": "496812", "revid": "5863", "url": "https://gl.wikipedia.org/wiki?curid=496812", "title": "Joaqu\u00edn Freyre de Andrade y Valverde", "text": ""}
{"id": "496813", "revid": "5863", "url": "https://gl.wikipedia.org/wiki?curid=496813", "title": "Joaqu\u00edn Freire de Andrade y Valverde", "text": ""}
{"id": "496814", "revid": "23204", "url": "https://gl.wikipedia.org/wiki?curid=496814", "title": "Geosynchronous Space Situational Awareness Program", "text": "Geosynchronous Space Situational Awareness Program ou GSSAP, tam\u00e9n co\u00f1ecido como Hornet, \u00e9 un sistema clasificado de sat\u00e9lites de reco\u00f1ecemento estadounidense.\nCaracter\u00edsticas.\nO sistema foi desenvolvido en segredo pola Forza A\u00e9rea e a empresa Orbital Sciences para proporcionar capacidade de reco\u00f1ecemento cerca da \u00f3rbita xeoestacionaria. Os sat\u00e9lites GSSAP usan o bus GeoStar-1 e dispo\u00f1en de sensores electro\u00f3pticos cos que recoller informaci\u00f3n doutros sat\u00e9lites en \u00f3rbita. Os GSSAP poden manobrar para achegarse ou alonxarse doutros sat\u00e9lites. O primeiro par de sat\u00e9lites GSSAP foi lanzado en 2014 mediante un Delta IV."}
{"id": "496815", "revid": "72012", "url": "https://gl.wikipedia.org/wiki?curid=496815", "title": "GSSAP", "text": ""}
{"id": "496816", "revid": "72012", "url": "https://gl.wikipedia.org/wiki?curid=496816", "title": "GSSAP 4", "text": ""}
{"id": "496817", "revid": "72012", "url": "https://gl.wikipedia.org/wiki?curid=496817", "title": "GSSAP1", "text": ""}
{"id": "496818", "revid": "72012", "url": "https://gl.wikipedia.org/wiki?curid=496818", "title": "GSSAP2", "text": ""}
{"id": "496819", "revid": "72012", "url": "https://gl.wikipedia.org/wiki?curid=496819", "title": "GSSAP 3", "text": ""}
{"id": "496820", "revid": "4817", "url": "https://gl.wikipedia.org/wiki?curid=496820", "title": "Aleksei Gubarev", "text": "Aleksei Aleksandrovich Gubarev, nado en Gvardeitsy (Samara) o 29 de marzo de 1931 e finado o 21 de febreiro de 2015, foi un cosmonauta sovi\u00e9tico que formou parte das misi\u00f3ns Soiuz 17 e Soiuz 28.\nTraxectoria.\nEn 1950 Gubarev entrou na Escola de Aviaci\u00f3n Naval. Serviu na Forza A\u00e9rea Sovi\u00e9tica despois de graduarse en 1952. En 1961 graduouse na Academia Gagarin da Forza A\u00e9rea e foi asignado a unidades de aviaci\u00f3n do Mar Negro. En 1963 comezou o adestramento de cosmonauta e participou nas misi\u00f3ns Soiuz 17 e Soiuz 28, pasando un total de 37,48 d\u00edas no espazo. Deixou o corpo de cosmonautas en 1981. Faleceu o 21 de febreiro de 2015."}
{"id": "496821", "revid": "89787", "url": "https://gl.wikipedia.org/wiki?curid=496821", "title": "The Hunt (filme de 2020)", "text": "The Hunt \u00e9 un filme estadounidense de terror sat\u00edrico de 2020 dirixido por Craig Zobel e escrito por Nick Cuse e Damon Lindelof. Est\u00e1 protagonizado por Betty Gilpin, Ike Barinholtz, Amy Madigan, Emma Roberts, Ethan Suplee e Hilary Swank. Jason Blum foi o produtor baixo o selo de Blumhouse Productions, xunto con Lindelof. Tanto Zobel como Lindelof dixeron que o filme serve como unha s\u00e1tira da profunda divisi\u00f3n pol\u00edtica nos Estados Unidos entre a esquerda e a dereita.\nA estrea do filme estaba prevista orixinalmente para o 27 de setembro de 2019. Por\u00e9n, por mor dos tiroteos masivos de Dayton e El Paso en agosto de 2019, Universal Pictures decidiu adiar a estrea. \"The Hunt\" estreouse nos cinemas dos Estados Unidos o 13 de marzo de 2020. Recibiu valoraci\u00f3ns dispares por parte da cr\u00edtica e recadou 6 mill\u00f3ns de d\u00f3lares. A limitada recadaci\u00f3n foi atribu\u00edda \u00e1 pandemia por coronavirus de 2019-2020, que provocou o peche mundial das salas de cinema. Universal fixo que o filme estivese dispo\u00f1ible dixitalmente s\u00f3 unha semana despois da estrea nos cinemas."}
{"id": "496823", "revid": "1131", "url": "https://gl.wikipedia.org/wiki?curid=496823", "title": "Franca Rame", "text": "Franca Rame, nada en Parabiago (Lombard\u00eda) o 18 de xullo de 1929 e finada en Mil\u00e1n o 29 de maio de 2013, foi unha actriz de teatro, escritora e pol\u00edtica italiana.\nTraxectoria.\nNaceu en Parabiago, nunha familia cunha longa e extensa tradici\u00f3n teatral. Debutou no teatro en 1951. Pouco despois, co\u00f1eceu a Dario Fo, dramaturgo italiano, e casaron en 1954. O seu fillo, Jacopo Fo naceu o 31 de marzo de 1955. En 1958, fundou xunto co seu marido a compa\u00f1\u00eda teatral \"Dario Fo-Franca Rame\" en Mil\u00e1n, Fo era o director e escritor, e Rame a actriz protagonista e administradora. Un ano m\u00e1is tarde estreaban a peza de Fo \"Gli arcangeli non giocano a flipper\".\nRame continuou traballando con Fo en numerosas obras de teatro e en varias compa\u00f1\u00edas de teatro, alcanzando un \u00e9xito popular. A partir de 1968 o matrimonio crea un colectivo teatral independente, por raz\u00f3ns pol\u00edticas e ideol\u00f3xicas, onde actuou en obras teatrais sat\u00edricas e de contracultura moi comprometidas, lembrando a \"Morte accidental dun anarquista\" e \"Non si paga, non si paga!\". Xunto co seu marido apoiou a organizaci\u00f3n italiana \"Soccorso Rosso Militante\".\nNos anos 70 participou no movemento feminista interpretando os seus propios textos: \"Tutta casa\", \"letto e chiesa\", \"Grasso \u00e8 belo\"!, \"La madre\".\nEn marzo de 1973, foi secuestrada por un grupo de extrema dereita e violada, sufrindo m\u00faltiples e importantes feridas. Posteriormente escribiu o monologo \"Lo stupro\" (A violaci\u00f3n), inspirado na s\u00faa experiencia persoal.\nNas elecci\u00f3ns xerais de Italia de 2006 foi candidata ao Senado por Piamonte, Lombard\u00eda, V\u00e9neto, Emilia-Roma\u00f1a, Toscana e a Umbr\u00eda entre as filas do partido pol\u00edtico Italia dei Valori. Foi elixida senadora en Piamonte. Tam\u00e9n en 2006, Antonio Di Pietro prop\u00faxoa ao cargo de Presidenta da Rep\u00fablica. Recibiu vinte e catro votos.\nDeixou o Senado en 2008. En 2009, xunto co seu marido Dario Fo escribiu a s\u00faa autobiograf\u00eda \"Una vita all'improvvisa\".\nFaleceu en Mil\u00e1n o 29 de maio de 2013, aos 83 anos."}
{"id": "496825", "revid": "89787", "url": "https://gl.wikipedia.org/wiki?curid=496825", "title": "Pobo kankuamo", "text": "Os kankuamos, tam\u00e9n chamados kankuaka, kankui ou kankuan\u00e9, son un pobo ind\u00edxena de Colombia que habita na \u00e1rea que abrangue dende as ladeiras meridionais da Serra Nevada de Santa Marta at\u00e9 o norte do departamento de Cesar, nos correxementos de At\u00e1nquez, Guatapur\u00ed, Chemesquemena, Los Haticos, La Minha e R\u00edo Seco. O pobo kankuamo, cuxa poboaci\u00f3n se estimou nunhas 15\u00a0000 persoas no ano 2006, falan o \"s\u00e1nha\", unha variedade da lingua atanque da familia ling\u00fc\u00edstica chibcha. As s\u00faas leis bas\u00e9anse na natureza e consideran a Serra Nevada de Santa Marta, a monta\u00f1a costeira m\u00e1is alta do mundo, como sagrada. Na s\u00faa lingua nativa ch\u00e1mana \"Umunukunu\". Moitos kankuamo, a maior\u00eda deles comerciantes, non falan a s\u00faa lingua nativa."}
{"id": "496826", "revid": "23204", "url": "https://gl.wikipedia.org/wiki?curid=496826", "title": "Kankuamo", "text": ""}
{"id": "496827", "revid": "23204", "url": "https://gl.wikipedia.org/wiki?curid=496827", "title": "Kankuaka", "text": ""}
{"id": "496828", "revid": "23204", "url": "https://gl.wikipedia.org/wiki?curid=496828", "title": "Kankui", "text": ""}
{"id": "496829", "revid": "23204", "url": "https://gl.wikipedia.org/wiki?curid=496829", "title": "Kankuan\u00e9", "text": ""}
{"id": "496830", "revid": "23204", "url": "https://gl.wikipedia.org/wiki?curid=496830", "title": "Lingua atanque", "text": "O atanque ou kankuamo, tam\u00e9n co\u00f1ecida como lingua kankwe e kankui, \u00e9 unha lingua extinta de Colombia da familia chibcha. Era falada polo pobo kankuamo, que habita na Serra Nevada de Santa Marta, mais os derradeiros falantes nativos morreron arredor do ano 1960."}
{"id": "496831", "revid": "5863", "url": "https://gl.wikipedia.org/wiki?curid=496831", "title": "Lemos Montanet", "text": ""}
{"id": "496832", "revid": "23204", "url": "https://gl.wikipedia.org/wiki?curid=496832", "title": "Lingua kankuamo", "text": ""}
{"id": "496833", "revid": "1131", "url": "https://gl.wikipedia.org/wiki?curid=496833", "title": "Burgundy School of Business", "text": "A Burgundy School of Business \u00e9 unha escola de negocios con vocaci\u00f3n internacional, con campus propios en Par\u00eds, Li\u00f3n e Dijon.\nDescrici\u00f3n.\nEsta instituci\u00f3n foi fundada en 1899. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de CGE, AACSB e EQUIS. \nA escola, cunha rede de 17.000 antigos alumnos, recibe anualmente ao redor de 2.700 estudantes."}
{"id": "496834", "revid": "5449711", "url": "https://gl.wikipedia.org/wiki?curid=496834", "title": "BSB", "text": ""}
{"id": "496835", "revid": "5449712", "url": "https://gl.wikipedia.org/wiki?curid=496835", "title": "\u00c9cole sup\u00e9rieure de commerce de Dijon-Bourgogne", "text": ""}
{"id": "496841", "revid": "98629", "url": "https://gl.wikipedia.org/wiki?curid=496841", "title": "Achille Costa", "text": "Achille Costa, nado en Lecce o 10 de agosto de 1823 e finado en Roma o 17 de novembro de 1899, foi un entom\u00f3logo italiano.\nTraxectoria.\nAchille Costa era fillo de Oronzio Gabriele Costa. Estudou Medicina na Universiade de N\u00e1poles. Foi nomeado director do Museo Zool\u00f3xico de N\u00e1poles, e en 1860 sucedeu ao seu pai na c\u00e1tedra de Zoolox\u00eda da Universidade de N\u00e1poles. Foi o autor da maior contribuci\u00f3n \u00e1 exploraci\u00f3n entomol\u00f3xica do sur de Italia e das illas italianas na segunda metade do s\u00e9culo XIX. Fundou as colecci\u00f3ns entomol\u00f3xicas en N\u00e1poles e describiu moitas novas especies. \nAchille Costa, como director do Museo Zool\u00f3xico, creou unha colecci\u00f3n de m\u00e1is de 100 000 especies de insectos de todos os pa\u00edses do mundo, realizada a trav\u00e9s de continuos intercambios e compras pero, sobre todo, polas numerosas viaxes de campo que fixo en Italia, \u00c1frica e Asia. Esta colecci\u00f3n, hoxe co\u00f1ecida en todo o mundo como a \"Colecci\u00f3n Entomol\u00f3xica Achille Costa\", \u00e9 segue sendo a colecci\u00f3n m\u00e1is rica e completa do Museo, e a\u00ednda hoxe incl\u00fae os tipos de insectos que el describiu nos seus moitos traballos, e a maior\u00eda dos exemplares foron catalogados. A colecci\u00f3n divid\u00edase en tres partes: colecci\u00f3n extraeuropea, colecci\u00f3n europea e colecci\u00f3n do sur de Italia e as illas. Costa prestou especial atenci\u00f3n a Sarde\u00f1a, recollendo persoalmente o seu material e describ\u00edndoo en seis memorias baixo o t\u00edtulo colectivo \"Notizie ed Osservazioni sulla Geofauna Sarda (1882-1886)\". (Notas e observaci\u00f3ns sobre a xeofauna sarda). \nA \"Colecci\u00f3n Entomol\u00f3xica do sur de Italia e das Illas\" formou parte dunha colecci\u00f3n moito m\u00e1is grande que inclu\u00eda toda a fauna da zona de N\u00e1poles, a Colecci\u00f3n Especial da Rexi\u00f3n e o Golfo de N\u00e1poles. Foi a primeira colecci\u00f3n cient\u00edfica de todos os taxons desta zona e ti\u00f1a como obxectivo realizar unha an\u00e1lise sistem\u00e1tica e faun\u00edstica detallada. A\u00ednda que se perderon moitos cat\u00e1logos, por sorte mantiv\u00e9ronse algunhas etiquetas dos exemplares, o que indica que a colecci\u00f3n se continuou incluso nos tempos m\u00e1is recentes. Na actualidade, a colecci\u00f3n Costa \u00e9 visitada e estudada por entom\u00f3logos de Italia e do estranxeiro, e representa unha das maiores colecci\u00f3ns faun\u00edsticas da Campania e do sur de Italia.\nAchille Costa foi un dos fundadores da Societ\u00e0 Entomologica Italiana. \nAbreviaturas.\nAs abreviaturas Costa e A. Costa empr\u00e9ganse para reco\u00f1ecer a como autoridade na descrici\u00f3n e taxonom\u00eda e zoolox\u00eda. "}
{"id": "496842", "revid": "98629", "url": "https://gl.wikipedia.org/wiki?curid=496842", "title": "Rebelle", "text": "Rebelle \u00e9 un filme canadense de 2012 escrito e dirixido por Kim Nguyen e protagonizado por Rachel Mwanza, Alain Lino Mic Eli Bastien e Serge Kanyinda. Conta historia dunha nena soldado que \u00e9 obrigada a participar nunha guerra civil en \u00c1frica, e que \u00e9 criada para converterse en bruxa. O filme era foi rodado principalmente na Rep\u00fablica Democr\u00e1tica do Congo, en franc\u00e9s e lingala.\nLogo da s\u00faa estrea no Festival Internacional de Cinema de Berl\u00edn, o filme recibiu valoraci\u00f3ns positivas da cr\u00edtica. Ga\u00f1ou varios galard\u00f3ns e foi nomeado para o \u00d3scar \u00f3 mellor filme en lingua non inglesa na 85\u00aa edici\u00f3n dos premios.\nSinopse.\nDurante unha guerra civil na \u00c1frica subsahariana, unha nena de doce anos chamada Komona \u00e9 secuestrada polas forzas rebeldes para convertela nun soldado \u00e1s ordes dun se\u00f1or da guerra co\u00f1ecido como o Gran Tigre. Os rebeldes obrigan a Komona a matar os seus propios pais. Ent\u00f3n, \u00e9 enviada a unha illa deserta con moitos outros nenos. Ens\u00ednanlles a empregar armas grandes e obr\u00edganos a ir \u00e1 guerra cos rebeldes. Tras beber saiba comeza a experimentar ilusi\u00f3ns. Cando as s\u00faas visi\u00f3ns permiten que sobreviva a un ataque \u00e9 considerada unha nena bruxa e o Gran Tigre vea como un recurso, que tam\u00e9n intenta converter na s\u00faa concubina."}
{"id": "496845", "revid": "98629", "url": "https://gl.wikipedia.org/wiki?curid=496845", "title": "Incendies", "text": "Incendies \u00e9 un filme canadense de 2010 dirixido por Denis Villeneuve, quen tam\u00e9n escribiu o gui\u00f3n xunto con Val\u00e9rie Beaugrand-Champagne. \u00c9 unha adaptaci\u00f3n da obra hom\u00f3nima de Wajdi Mouawad e est\u00e1 protagonizado por Lubna Azabal, M\u00e9lissa D\u00e9sormeaux-Poulin, Maxim Gaudette e R\u00e9my Girard. Estreouse nos Festivais de Cinema de Venecia e Toronto en setembro de 2010 e no Quebec o 17 de setembro de 2010. Recibiu a aclamaci\u00f3n da cr\u00edtica no Canad\u00e1 e conseguiu numerosos premios. No 2011, foi nomeado \u00f3 \u00d3scar \u00f3 mellor filme en lingua non inglesa na 83\u00aa edici\u00f3n dos premios.\nSinopse.\nTralo falecemento de Nawal Marwan, unha inmigrante canadense, os seus dous fillos, Jeanne e Simon, re\u00fanense co notario Jean Lebel, empregador da s\u00faa nai e amigo da famlia. O testamento de Nawal fai referencia a unha promesa incumprida, neg\u00e1ndolle a ela unha l\u00e1pida e un cadaleito a non ser que Jeanne e Simon rastrexen o seu misterioso irm\u00e1n, do que desco\u00f1ec\u00edan a s\u00faa existencia, e o seu pai, a quen cr\u00edan morto."}
{"id": "496846", "revid": "17467", "url": "https://gl.wikipedia.org/wiki?curid=496846", "title": "Movimiento 26 de Julio", "text": ""}
{"id": "496847", "revid": "72012", "url": "https://gl.wikipedia.org/wiki?curid=496847", "title": "Saiba", "text": ""}
{"id": "496849", "revid": "23204", "url": "https://gl.wikipedia.org/wiki?curid=496849", "title": "J'ai tu\u00e9 ma m\u00e8re", "text": "J'ai tu\u00e9 ma m\u00e8re \u00e9 un filme canadense de 2009 escrito e dirixido por Xavier Dolan. O filme atraeu a atenci\u00f3n da prensa internacional cando ga\u00f1ou tres premios na secci\u00f3n Director's Fortnight no Festival Internacional de Cinema de Cannes de 2009. Logo de ser proxectado no festival, o filme recibiu unha grande ovaci\u00f3n en p\u00e9 do p\u00fablico. Estreouse en 12 cinemas no Quebec e en 60 en Francia.\nSinopse.\nHubert \u00e9 un adolescente de dezaseis anos que vive nun suburbio de Montreal coa s\u00faa nai, Chantale, que se divorciou do pai de Hubert, Richard, cando el era a\u00ednda un neno. O pai non participa na educaci\u00f3n e Hubert explica que a nai casou e concibiuno porque iso \u00e9 o que se espera en xeral das mulleres. Ao adolescente am\u00f3lalle todo da s\u00faa nai, basicamente vea como unha persoa vulgar, inmatura e de mal gusto.\nNo colexio reciben a tarefa de entrevistar os pais para logo facer unha estat\u00edstica sobre cuesti\u00f3ns como a profesi\u00f3n dos proxenitores e os ingresos do fogar. Hubert s\u00e9ntese avergo\u00f1ado e para evitar facer o traballo dille \u00e1 profesora Julie Cloutier que a s\u00faa nai morreu. M\u00e1is tarde Cloutier descobre que iso non \u00e9 certo e expresa esa mentira como \"mataches a t\u00faa nai\"."}
{"id": "496850", "revid": "47401", "url": "https://gl.wikipedia.org/wiki?curid=496850", "title": "Umberto Guidoni", "text": "Umberto Guidoni, nado en Roma (Italia) o 18 de agosto de 1954, \u00e9 un astronauta italiano que formou parte das misi\u00f3ns STS-75 e STS-100.\nTraxectoria.\nGuidoni graduouse en f\u00edsica e ten un doutoramento en astrof\u00edsica pola Universidade de Roma en 1978. Fixo o posdoutoramento sobre f\u00edsica do plasma no Centro de Investigaci\u00f3n Termonuclear do CNEN entre 1979 e 1980.\nEn 1989 uniuse \u00e1 Oficina de Astronautas da Axencia Espacial Italiana. Participou como especialista de carga nas misi\u00f3ns STS-75 e STS-100. Entrou no corpo de astronautas da ESA en agosto de 1998. En xullo de 2004 Umberto chegou a ser membro do Parlamento Europeo."}
{"id": "496851", "revid": "4817", "url": "https://gl.wikipedia.org/wiki?curid=496851", "title": "Zhugderdemidiyn Gurragcha", "text": "Zhugderdemidiyn Gurragcha, nado en Gurvanbulag (distrito de Bulgan) o 5 de decembro de 1947, \u00e9 un astronauta mongol que formou parte da misi\u00f3n Soiuz 39.\nTraxectoria.\nGurragcha graduouse en enxe\u00f1er\u00eda aeron\u00e1utica na Academia de Enxe\u00f1er\u00eda Militar de Zhukovsky. Pertenceu \u00e1 Forza A\u00e9rea de Mongolia e no ano 2000 foi Secretario de Defensa. Foi parte da misi\u00f3n Soiuz 39, pasando 7,86 d\u00edas no espazo."}
{"id": "496853", "revid": "89787", "url": "https://gl.wikipedia.org/wiki?curid=496853", "title": "Sidney M. Gutierrez", "text": "Sidney McNeill Gutierrez, nado en Albuquerque (Novo M\u00e9xico), o 27 de xu\u00f1o de 1951, \u00e9 un astronauta estadounidense retirado que formou parte das misi\u00f3ns STS-40 e STS-59.\nTraxectoria.\nGutierrez graduouse en enxe\u00f1er\u00eda aeron\u00e1utica pola Academia da Forza A\u00e9rea dos Estados Unidos en 1973 e \u00e9 m\u00e1ster en xesti\u00f3n polo Colexio Webster en 1977.\nFoi seleccionado pola NASA en maio de 1984, chegando a ser oficialmente astronauta en xu\u00f1o de 1985 tras un ano de adestramento. Participou nas misi\u00f3ns STS-40 e STS-59, pasando 20,34 d\u00edas no espazo. Deixou a NASA en setembro de 1994."}
{"id": "496854", "revid": "89787", "url": "https://gl.wikipedia.org/wiki?curid=496854", "title": "Chris Hadfield", "text": "Chris Austin Hadfield, nado en Sarnia (Ontario), o 19 de agosto de 1959, \u00e9 un astronauta canadense que formou parte das misi\u00f3ns STS-100, STS-74 e Soiuz TMA-07M e participou na Expedici\u00f3n 34 e a Expedici\u00f3n 35 \u00e1 Estaci\u00f3n Espacial Internacional.\nTraxectoria.\nHadfield graduouse en enxe\u00f1er\u00eda mec\u00e1nica polo Real Colexio Militar de Kingston, Ontario, en 1982. Levou a cabo investigaci\u00f3ns como posgraduado na Universidade de Waterloo tam\u00e9n en 1982 e \u00e9 m\u00e1ster en sistemas de aviaci\u00f3n pola Universidade de Tennessee en 1992.\nFoi seleccionado como astronauta pola Axencia Espacial Canadense en xu\u00f1o de 1992, participando nas misi\u00f3ns STS-100, STS-74 e Soiuz TMA-07M e sendo membro das expedici\u00f3ns 34 e 35 \u00e1 Estaci\u00f3n Espacial Internacional. Pasou un total de 165,68 d\u00edas no espazo."}
{"id": "496855", "revid": "89787", "url": "https://gl.wikipedia.org/wiki?curid=496855", "title": "D\u00eda Internacional do Riso", "text": "O D\u00eda Internacional do Riso cel\u00e9brase dende 1998 o primeiro domingo do mes de maio .\nHistoria.\nA s\u00faa orixe es\u00e1 na India, na cidade de Bombai o doutor Madan Kataria tras constatar que \"os pacientes que se recuperan mellor son os que est\u00e1n m\u00e1is ledos\" en 1995 comezou a ensinar un ioga espec\u00edfico baseado na riso \"sen raz\u00f3n\" que permite a liberaci\u00f3n de endorfinas, a pretensi\u00f3n era encarnar a paz mundial e o obxectivo lograr unha conciencia global da sa\u00fade, a felicidade e a paz por medio do riso. A primeira edici\u00f3n celebrouse o 10 de xaneiro de 1998 e acabou por se converter nunha celebraci\u00f3n que se realiza en numerosos lugares do mundo , as celebraci\u00f3ns consisten en xente que se axunta para rir. Na India as celebraci\u00f3ns parten dos aproximadamente 8000 clubs do ioga do riso. F\u00f3ra da India a primeira celebraci\u00f3n foi en Copenhague no ano 2000 na que se axuntaron 10000 persoas a rir na praza do concello. En Francia a primeira celebraci\u00f3n foi en 2003. "}
{"id": "496856", "revid": "55340", "url": "https://gl.wikipedia.org/wiki?curid=496856", "title": "D\u00eda Internacional da Risa", "text": ""}
{"id": "496857", "revid": "54334", "url": "https://gl.wikipedia.org/wiki?curid=496857", "title": "Verena Holmes", "text": "Verena Winifred Holmes, nada en Highworth, Ashford, Kent o 23 de xu\u00f1o de 1889 e finada en Sussex o 20 de febreiro de 1964, foi unha enxe\u00f1eira mec\u00e1nica inglesa e inventora, primeira muller elixida membro na Instituci\u00f3n de Enxe\u00f1eiros Mec\u00e1nicos (1924). Firme partidaria das mulleres na enxe\u00f1ar\u00eda, foi unha das primeiras membros da Women's Engineering Society (WES) e a s\u00faa presidenta en 1931, sendo a primeira enxe\u00f1eira en exercicio que ocupou a presidencia da sociedade.\nTraxectoria.\nVerena Holmes era filla de Florence Mary Holmes e Edmond Gore Alexander Holmes, inspector xefe das escolas primarias de Inglaterra. O seu irm\u00e1n Maurice Gerald Holmes (1885-1964) converteuse nun destacado funcionario brit\u00e1nico.\nHolmes obtivo un emprego constru\u00edndo h\u00e9lices de madeira na Compa\u00f1\u00eda Integral de H\u00e9lices, Hendon, despois de graduarse na Escola Secundaria para Nenas de Oxford.\nTomou clases nocturnas no Instituto T\u00e9cnico de Shoreditch e asistiu a un colexio t\u00e9cnico en Lincoln; serviu como aprendiz e debuxante antes de graduarse no Colexio de Enxe\u00f1ar\u00eda de Loughborough en 1922.\nCarreira profesional\nAs s\u00faas especialidades t\u00e9cnicas inclu\u00edan motores mari\u00f1os e de locomotoras, motores di\u00e9sel e de combusti\u00f3n interna. Converteuse en membro asociado da Instituci\u00f3n de Enxe\u00f1eiros Mari\u00f1os en 1924 e foi admitida na Instituci\u00f3n de Enxe\u00f1eiros de Locomotoras en 1931.\nTraballou en Research Engineers Ltd. de 1932 a 1939, per\u00edodo durante o cal desenvolveu e patentou moitos inventos, entre eles o aparello neumot\u00f3rax de Holmes e Wingfield para o tratamento de pacientes con tuberculose, un faro de cirurxi\u00e1n, unha v\u00e1lvula de asento para locomotoras de vapor e v\u00e1lvulas rotativas para motores de combusti\u00f3n interna. Ti\u00f1a patentes para 12 inventos de dispositivos m\u00e9dicos as\u00ed como compo\u00f1entes de motores.\nDurante a segunda guerra mundial traballou no armamento naval e en 1940 converteuse en asesora de Ernest Bevin, o ministro de traballo, sobre a formaci\u00f3n dos traballadores da munici\u00f3n. Estivo moi involucrada no fomento e o apoio \u00e1s mulleres na enxe\u00f1ar\u00eda. Xunto con Caroline Haslett e Claudia Parsons, participou activamente na Women's Engineering Society fundada en 1919. Serviu a esa sociedade en varios postos, inclu\u00edndo o de presidenta en 1930 e 1931.\nApoio as mulleres enxe\u00f1eiras\nO seu labor de apoio \u00e1s mulleres na enxe\u00f1ar\u00eda baseouse en parte na s\u00faa propia experiencia; a\u00ednda que fora admitida na Instituci\u00f3n de Enxe\u00f1eiros Mec\u00e1nicos como membro asociado en 1924, tardou vinte anos en ser admitida como membro de pleno dereito. Fundou a empresa de enxe\u00f1ar\u00eda Holmes and Leather en 1946, que s\u00f3 empregaba mulleres. Utilizando un dese\u00f1o creado por Holmes, esta firma creou a primeira guillotina de seguridade pr\u00e1ctica para papel, fac\u00e9ndoa adecuada para a s\u00faa introduci\u00f3n nas escolas. En 1958, publicou un folleto, Training and Opportunities for Women in Engineering.\nDesde 1969, a Women's Engineering Society apoiou unha conferencia anual Verena Holmes que se deu en varios lugares de Gran Breta\u00f1a a nenos de nove a once anos para fomentar o interese na enxe\u00f1ar\u00eda, a\u00ednda que agora o programa est\u00e1 pechado. A Instituci\u00f3n de Enxe\u00f1eiros Mec\u00e1nicos (IMechE) cambiou o nome do Premio \u00e1 Igualdade e a Diversidade polo de Verena Winifred Holmes Award na s\u00faa memoria.\nNotas.\n "}
{"id": "496861", "revid": "89787", "url": "https://gl.wikipedia.org/wiki?curid=496861", "title": "Lista de fara\u00f3ns", "text": "O t\u00edtulo fara\u00f3n \u00fasase para os gobernantes do antigo Exipto que gobernaron despois da unificaci\u00f3n do Alto e Baixo Exipto por Narmer durante o Per\u00edodo tinita, aproximadamente no 3100 a.C. Non obstante, o t\u00edtulo espec\u00edfico \"fara\u00f3n\" non foi usado para dirixirse aos reis de Exipto polos seus contempor\u00e1neos ata o dominio de Merneptah na XIX dinast\u00eda, c. 1200 a.C. Xunto ao t\u00edtulo de fara\u00f3n para gobernantes posteriores, houbo un antigo t\u00edtulo real exipcio usado polos reis exipcios que permaneceu relativamente constante durante a historia do antigo Exipto, inicialmente o nome de Horus, o nome Abella e Xunco (a s\u00faa traduci\u00f3n fidedigna \u00e9 \"O Se\u00f1or das D\u00faas Terras\" xa que os xer\u00f3glifos fan referencia, a abella ao Alto Exipto mentres que o xunco o fai ao Baixo Exipto) e o nome D\u00faas damas (\"nbtj\"), co t\u00edtulo adicional de Horus Dourado, nomen e prenomen engad\u00edronse sucesivamente polas dinast\u00edas posteriores.\nExipto estivo continuamente gobernado, polo menos en parte, por fara\u00f3ns nativos durante aproximadamente 2500 anos, ata que foi conquistado polo Reino de Kush a finais do s\u00e9culo VIII a.C, cuxos gobernantes adoptaron para si mesmos a tradicional titulaci\u00f3n fara\u00f3nica. Despois da conquista kushita, Exipto experimentou outro per\u00edodo de dominio aut\u00f3ctono antes de ser conquistado polo Imperio Aquem\u00e9nida, cuxos gobernantes tam\u00e9n adoptaron o t\u00edtulo de \"fara\u00f3n\". O \u00faltimo fara\u00f3n nativo de Exipto foi Nectanebo II, que era fara\u00f3n antes de que os aquem\u00e9nidos conquistasen por segunda vez Exipto.\nO dominio aquem\u00e9nido sobre Exipto chegou ao seu fin logo da conquista de Alexandre o Grande no 332 a.C., despois da cal foi gobernado polos fara\u00f3ns hel\u00e9nicos da Dinast\u00eda ptolemaica. O seu dominio e a independencia de Exipto chegaron ao seu fin cando Exipto pasou a ser unha provincia da Roma antiga no 30 a.C. Augusto e posteriores emperadores romanos foron designados como fara\u00f3ns de Exipto ata o reinado de Maximino Daia no 314 d.C.\nAs datas indicadas nesta lista de \"fara\u00f3ns\" son aproximadas. Bas\u00e9anse principalmente na cronolox\u00eda do Antigo Exipto, principalmente baseadas no Exipto Dixital para as universidades, base de datos desenvolvida polo Museo Petrie de Arqueolox\u00eda Exipcia, pero p\u00f3dense indicar por separado datas alternativas tomadas doutros expertos. \nListas de antigos reis exipcios.\nAs listas de fara\u00f3ns modernas est\u00e1n baseadas en rexistros hist\u00f3ricos, inclu\u00eddas antigas listas de reis exipcios e historias posteriores, como a \"Aegyptiaca\" de Manet\u00f3n, as\u00ed como evidencias arqueol\u00f3xicas. Respecto a fontes antigas, exipto\u00f3logos e historiadores reclaman precauci\u00f3n respecto da credibilidade, exactitude e exhaustividade destas fontes, moitas das cales fix\u00e9ronse moito despois dos reinados que informan. Un problema adicional \u00e9 que as antigas listas de reis adoitan estar danadas, ou son inconsistentes entre elas e/ou selectivas.\nCo\u00f1\u00e9cense as seguintes listas de reis (xunto coa dinast\u00eda na que foron creados)): \nPer\u00edodo lendario.\nBaixo Exipto.\nO Baixo Exipto estaba xeogr\u00e1ficamente composto polo norte do r\u00edo Nilo e polo delta do Nilo. A seguinte lista pode estar incompleta:\nAlto Exipto.\nAqu\u00ed se reagrupan gobernantes predin\u00e1sticos do Alto Exipto pertencentes ao per\u00edodo tard\u00edo Naqada III, \u00e1s veces descrito informalmente como Dinast\u00eda 0. \nGobernantes predin\u00e1sticos: Dinast\u00eda 0.\nA seguinte lista de gobernantes predin\u00e1sticos pode estar incompleta. Dado que estes reis preceden a Primeira Dinast\u00eda, agrup\u00e1ronse como \"Dinast\u00eda 0\". \nPer\u00edodo arcaico de Exipto.\nO Primeiro per\u00edodo din\u00e1stico de Exipto est\u00e9ndese entre o 3150 e o 2686 a.C.\nPrimeira dinast\u00eda.\nA Primeira dinast\u00eda gobernou entre o 3150 e o 2890 a.C..\nSegunda dinast\u00eda.\nA Segunda dinast\u00eda gobernou desde o 2890 a.C. ata o 2686 a.C.\nAntigo Reino.\nO Antigo Reino de Exipto \u00e9 o punto de Exipto que sucedeu ao Per\u00edodo arcaico de EXipto e precede ao problem\u00e1tico primeiro per\u00edodo intermedio. O reino gobernou entre o 2686 a.C. e o 2181 a.C.\nTerceira dinast\u00eda.\nA Terceira dinast\u00eda gobernou entre o 2686 a.C. e o 2613 a.C.\nCuarta dinast\u00eda.\nA cuarta dinast\u00eda gobernou desde o 2613 a.C. ao 2498 a.C.\nQuinta dinast\u00eda.\nA quinta dinast\u00eda gobernou do 2498 a.c. ao 2345 a.C.\nSexta dinast\u00eda.\nA sexta dinast\u00eda gobernou do 2345 a.c. ao 2181 a.C.\nPrimeiro per\u00edodo intermedio.\nO Primeiro Per\u00edodo Intermedio (2181\u20132060 a.C.) \u00e9 un per\u00edodo de desorde e caos entre o final do Antigo Reino e a chegada do Reino Medio.\nO Antigo Reino derrubouse rapidamente despois da morte de Pepi II Neferkare. Reinou durante m\u00e1is de 64 anos e probablemente ata 94 anos, m\u00e1is que calquera monarca da historia. Os \u00faltimos anos do seu reinado estiveron marcados pola ineficacia debido \u00e1 s\u00faa avanzada idade. A uni\u00f3n dos dous reinos caeu e os l\u00edderes rexionais tiveron que facer fronte \u00e1 fame resultante.\nOs reis das VII e VIII dinast\u00edas, que representaron aos sucesores da VI dinast\u00eda, intentaron manter alg\u00fan poder en Menfis, pero deb\u00edan gran parte del a poderosos nomarcas. Logo de 20 a 45 anos, foron derrocados por unha nova li\u00f1a de fara\u00f3ns con sede en Heracle\u00f3polis Magna. Alg\u00fan tempo despois destes eventos, unha li\u00f1a rival con sede en Tebas se revolveu contra os seus se\u00f1ores do norte e o Alto Exipto. Ao redor do 2055 a.C., Mentuhotep II, o fillo e sucesor do fara\u00f3n Intef III derrotou aos fara\u00f3ns Herakleopolitanos e uniu as d\u00faas Terras, iniciando as\u00ed o Reino Medio.\nS\u00e9tima e Oitava Dinast\u00edas (combinadas).\nA VII e VIII Dinast\u00edas gobernou aproximadamente entre 20 e 45 anos (posiblemente entre 2181 e 2160 a. C.). A compo\u00f1en numerosos reis ef\u00e9meros que rex\u00edan de Menfis sobre un Exipto posiblemente dividido e, en todo caso, s\u00f3 posu\u00edan un poder limitado debido ao sistema efectivamente feudal ao que evolucionou a administraci\u00f3n.\nA seguinte lista est\u00e1 baseada na Lista Real de Abidos que data do reinado de Seti I e tomada da 'Handbuch der \u00e4gyptischen K\u00f6nigsnamen' de J\u00fcrgen von Beckerath as\u00ed como da \u00faltima reconstruci\u00f3n de Kim Ryholt do canon de Tur\u00edn, outra lista de reis que data da \u00c9poca de Ramesside.\nNovena dinast\u00eda.\nA Novena dinast\u00eda gobernou dende o 2160 a.c. ata o 2130 a.C. A lista real de Tur\u00edn ten 18 fara\u00f3ns que reinaron nas novena e d\u00e9cima dinast\u00edas. Destes, faltan doce nomes e catro son parciais.\nD\u00e9cima dinast\u00eda.\nA X dinast\u00eda foi un grupo local que controlou o Baixo Exipto que gobernou entre o 2130 a.c. e o 2040 a.C.\nUnd\u00e9cima dinast\u00eda.\nA XI dinast\u00eda era un grupo local con ra\u00edces no Alto Exipto que gobernou entre o 2134 e o 1991 a.C. A XI dinast\u00eda tivo a s\u00faa orixe nunha dinast\u00eda de nomarcas tebanos que serv\u00edan aos fara\u00f3ns da VIII, IX e X dinast\u00edas.\nOs sucesores de Intef o vello, comezando por Mentuhotep I, independiz\u00e1ronse dos seus se\u00f1ores do norte e finalmente conquistaron Exipto baixo o reinado de Mentuhotep II. \nReino medio.\nO Reino Medio (2060\u20131802 a.C.) \u00e9 o per\u00edodo que vai desde o final do Primeiro per\u00edodo intermedio ata o comezo do segundo per\u00edodo intermedio. Ademais da Duod\u00e9cima Dinast\u00eda, alg\u00fans estudosos incl\u00faen a Once, a d\u00e9cimo terceira e a d\u00e9cimo cuarta dinast\u00edas do Reino Medio. O Reino Medio destaca pola expansi\u00f3n do comercio f\u00f3ra do reino que se produciu durante este tempo. \nUnd\u00e9cima dinast\u00eda continuaci\u00f3n.\nA segunda parte da XI Dinast\u00eda consid\u00e9rase como parte do Reino Medio de Exipto.\nDuod\u00e9cima dinast\u00eda.\nA XII dinast\u00eda gobernou desde o 1991 a.C ata o 1802 a.C.\nA posici\u00f3n dun posible gobernante adicional, Seankhibtawy Seankhibra, \u00e9 incerta. Pode ser un rei ef\u00e9mero, ou unha variante do nome dun fara\u00f3n da XII ou XIII dinast\u00eda.\nSegundo per\u00edodo intermedio.\nO Segundo Per\u00edodo Intermedio (1802-1550 a.C.) \u00e9 un per\u00edodo de desorde entre o final do Reino Medio e o comezo do Novo Reino. \u00c9 o m\u00e1is co\u00f1ecido, a partir de cando os Hicsos, cuxo reinado formou parte da XV Dinast\u00eda, fixeron a s\u00faa aparici\u00f3n en Exipto.\nA X dinast\u00eda foi moito m\u00e1is d\u00e9bil que a XII Dinast\u00eda e non foi quen de soster as d\u00faas terras de Exipto. Xa no inicio da dinast\u00eda, c. 1805 a.C. ou cara a metade dela no c. 1710 a.C., a familia gobernante provincial en Xois, situada nos pantanos do Delta do leste, separouse da autoridade central para formar a Cananea XIV dinast\u00eda.\nOs Hicsos fixeron a s\u00faa primeira aparici\u00f3n durante o reinado de Sobekhotep IV, e ao redor de 1720 a.C. tomaron o control da cidade de Avaris (a moderna Tell El-Dab'a/Khata'na), conquistando o reino da XIV dinast\u00eda. Nalg\u00fan momento arredor do 1650 a.C. Hicsos, quizais dirixidso por Salitis o fundador da XV Dinast\u00eda, conquistaron Menfis, terminando as\u00ed a XIII dinast\u00eda. O baleiro de poder no Alto Exipto resultante do colapso da XIII dinast\u00eda permitiu que a XVI dinast\u00eda declarase a s\u00faa independencia en Tebas, s\u00f3 para ser invadida polos fara\u00f3ns Hicsos pouco despois.\nPosteriormente, cando os Hicsos se retiraron do Alto Exipto, a casa gobernante exipcia nativa en Tebas erix\u00eduse como a XVII dinast\u00eda. Esta dinast\u00eda co tempo levou aos Hicsos de volta a Asia baixo Seqenenre Tao, Kamose e finalmente Ahmose, primeiro fara\u00f3n do Novo Reino.\nD\u00e9cimo terceira dinast\u00eda.\nA XIII dinast\u00eda (seguindo a Lista real de Tur\u00edn) gobernou desde o 1802 a.C. ata arredor do 1649 a.C. e durou 153 ou 154 anos segundo Manet\u00f3n. Esta t\u00e1boa deber\u00eda contrastarse cos reis co\u00f1ecidos da XIII dinast\u00eda.\nA posici\u00f3n dos seguintes fara\u00f3ns \u00e9 incerta:\nD\u00e9cimo cuarta dinast\u00eda.\nA XIV Dinast\u00eda era un grupo local do Delta do Leste, con sede en Avaris, que gobernou desde o 1805 a.C. ou c. 1710 a.C. ata arredor do 1650 a.C. A dinast\u00eda comprend\u00eda moitos gobernantes con nomes sem\u00edticos occidentais e polo tanto crese que ti\u00f1a orixe cananeo. Segundo Ryholt, non obstante, esta reconstruci\u00f3n da dinast\u00eda \u00e9 moi debatida coa posici\u00f3n dos cinco fara\u00f3ns que precederon a Nehesy grandemente discutida.\nA posici\u00f3n e identidade dos seguintes fara\u00f3ns \u00e9 incerta:\nA Lista real de Tur\u00edn fornece nomes adicionais, ning\u00fan deles comprobado m\u00e1is al\u00e1 da lista.\nD\u00e9cimo quinta dinast\u00eda.\nA XV dinast\u00eda xurdiu de entre os Hicsos chegados do Crecente f\u00e9rtil para establecer un goberno de curta duraci\u00f3n sobre gran parte da rexi\u00f3n do Nilo e gobernou a partir de 1674 a.C. ata 1535 a.C.\nDinast\u00eda de Abidos.\nO segundo per\u00edodo intermedio pode inclu\u00edr unha dinast\u00eda independente reinante sobre Abidos a partir de c. 1650 a.C. ata o 1600 a.C. Catro fara\u00f3ns testemu\u00f1ados poden atribuirse \u00e1 dinast\u00eda de Abidos, m\u00f3stranse aqu\u00ed sen ter en conta a s\u00faa orde (desco\u00f1ecida) cronol\u00f3xica:\nD\u00e9cimo sexta dinast\u00eda.\nA XVI dinast\u00eda foi unha dinast\u00eda nativa de Tebas xurdida do colapso da XIII dinast\u00eda baseada en Memphis c. 1650 a.C. e finalmente conquistada pola XV dinast\u00eda de Hicsos c. 1580 a.C. A XVI dinast\u00eda s\u00f3 dominou sobre o Alto Exipto.\nA XVI Dinast\u00eda tam\u00e9n pode ter comprendido os reinados dos fara\u00f3ns Sneferankhre Pepi III e Nebmaatre. A s\u00faa posici\u00f3n cronol\u00f3xica \u00e9 incerta.\nD\u00e9cimo s\u00e9tima dinast\u00eda.\nA XVII dinast\u00eda baseouse no Alto Exipto e gobernou entre 1650 e 1550 a.C.:\nOs inicios da XVII Dinast\u00eda tam\u00e9n puido inclu\u00edr o reinado do fara\u00f3n Nebmaatre, cuxa posici\u00f3n cronol\u00f3xica \u00e9 incerta.\nNovo reino.\nO Novo Reino (1550\u20131077 BC) \u00e9 o per\u00edodo que abrangue a XVIII, a XIX e a XX dinast\u00eda exipcia, do s\u00e9culo XVI a.C. ao XI a.C., entre o Segundo Per\u00edodo Intermedio e o Terceiro Per\u00edodo Intermedio.\nA trav\u00e9s do dominio militar no estranxeiro, o Novo Reino viu a maior extensi\u00f3n territorial de Exipto. Expand\u00edase moi lonxe cara a Nubia no sur e ocupou amplos territorios no Pr\u00f3ximo Oriente. Os ex\u00e9rcitos exipcios loitaron cos ex\u00e9rcitos hititas ploo control da actual Siria.\nTres dos fara\u00f3ns m\u00e1is co\u00f1ecidos do Novo Reino son Akhenat\u00f3n, tam\u00e9n co\u00f1ecido como Amenhotep IV, cuxo culto en exclusiva a At\u00f3n adoita interpretarse como a primeira forma de monote\u00edsmo, Tutankhamon co\u00f1ecido polo descubrimento da s\u00faa tumba case intacta, e Ramesses II que intentou recuperar os territorios das modernas Israel / Palestina, L\u00edbano e Siria que foran conquistados pola XVIII Dinast\u00eda. A s\u00faa reconquista provocou a Batalla de Qadesh, onde liderou os ex\u00e9rcitos exipcios contra o ex\u00e9rcito do rei hitita Muwatalli II.\nD\u00e9cimo oitava dinast\u00eda.\nA XVIII dinast\u00eda gobernou a partir do c. 1550 a 1292 a.C.:\nD\u00e9cimo novena dinast\u00eda.\na XIX dinast\u00eda gobernou desde o 1292 a.C. ao 1186 a.C. e incl\u00fae a un dos grandes fara\u00f3ns: Rams\u00e9s II o Grande. \nVix\u00e9sima dinast\u00eda.\nA XX dinast\u00eda gobernou do 1190 a.C. ao 1077 a.C.:\nTerceiro Per\u00edodo Intermedio.\nO Terceiro Per\u00edodo Intermedio (1077\u2013664 BC) marcou o final do Novo Reino despois do colapso do imperio exipcio. Gobernou un certo n\u00famero de dinast\u00edas de orixe Libia, dando a este per\u00edodo o nome alternativo de per\u00edodo libio.\nVix\u00e9simo Primeira Dinast\u00eda.\nA XXI dinast\u00eda ti\u00f1a a s\u00faa sede en Tanis e era un grupo relativamente d\u00e9bil. Teoricamente eran gobernantes de todo Exipto, pero na pr\u00e1ctica a s\u00faa influencia limit\u00e1base ao Baixo Exipto. Gobernaron dende o 1069 a.C. ata o 943 a.C.\nSumos sacerdotes de Am\u00f3n en Tebas.\nA\u00ednda que oficialmente non eran fara\u00f3ns, os Sumos Sacerdotes de Am\u00f3n en Tebas foron os gobernantes de facto do Alto Exipto durante a XXI dinsat\u00eda e XXII dinast\u00eda, escribindo os seus nomes en cartuchos e sendo enterrados nas tumbas reais.\nVix\u00e9sima segunda dinast\u00eda.\nOs fara\u00f3ns da XXII dinast\u00eda foron libios, gobernando entre o 943 a.C. e o 728 a. C.:\nVix\u00e9sima terceira dinast\u00eda.\nA XXIII Dinast\u00eda foi un grupo local, novamente de orixe Libia, con sed en Herakle\u00f3polis e Tebas que gobernaron desde o 837 a.C ata o 735 a.C.: \nRudamun foi sucedido en Tebas por un gobernante local: \nVix\u00e9simo cuarta dinast\u00eda.\nA XXIV dinast\u00eda foi unha dinast\u00eda rival de curta duraci\u00f3n situada no delta occidental (Sais, con s\u00f3 dous fara\u00f3ns gobernando dende o 732 a.C. ata o 720 a C.).\nVix\u00e9simo quinta dinast\u00eda (Per\u00edodo Nubio/Kushite).\nOs nubios invadiron o Baixo Exipto e tomaron o trono de Exipto baixo o reinado de Piye a\u00ednda que xa controlaban Tebas e o Alto Exipto nos primeiros anos do reinado de Piye. A conquista de Piye do Baixo Exipto estableceu a XXV dinast\u00eda que gobernou ata o 656 a.C.\nFinalmente regresaron a Nubia, onde estableceron un reino en Napata (656-590) e, m\u00e1is tarde, a Mero\u00eb (590 a.C. - 500 d.C.).\nPer\u00edodo final.\nA Baixa \u00c9poca transcorre entre o 664 a.C. e o 332 a.C., e incl\u00fae per\u00edodos de dominio por exipcios nativos e persas.\nDinast\u00eda Vix\u00e9simo Sexta.\nA XXVI dinast\u00eda gobernou entre o 664 a.C. e o 525 a.C. \nO fillo e sucesor de Necho I, Psamtik I, conseguiu reunificar Exipto e \u00e9 normalmente considerado como o fundador da Vix\u00e9simo Sexta Dinast\u00eda. \nVix\u00e9simo S\u00e9tima Dinast\u00eda (Primeiro per\u00edodo persa).\nExipto foi conquistado polo Imperio Persa no 525 a.C. e constitu\u00edu unha satrap\u00eda como parte deste imperio ata o 404 a.C. Os X\u00e1s aquem\u00e9nidas foron reco\u00f1ecidos como fara\u00f3ns nesta \u00e9poca, formando a XXVII Dinast\u00eda:\nVix\u00e9simo Oitava Dinast\u00eda.\nA vix\u00e9simo oitava dinast\u00eda durou s\u00f3 6 anos, desde o 404 a.c. ata o 398 a.C., cun s\u00f3 fara\u00f3n:\nVix\u00e9simo novena dinast\u00eda.\nA XXIX dinast\u00eda gobernou desde o 398 a.C. ao 380 a.C.:\nTrix\u00e9sima dinast\u00eda.\nA XXX dinast\u00eda gobernou desde o ano 380 a.C. ata que Exipto volveu a estar baixo o dominio persa no 343 a.C.:\nTrix\u00e9sima primeira dinast\u00eda (Segundo per\u00edodo persa).\nExipto volveu a estar baixo o control dos persas aquem\u00e9nidas. Despois da pr\u00e1ctica de Manet\u00f3n, os gobernantes persas do 343 a.C. ao 332 a.C. son designados ocasionalmente como a XXXI dinast\u00eda:\nPer\u00edodo helen\u00edstico.\nDinast\u00eda Arx\u00e9ada.\nOs gregos macedonios baixo Alexandre o grande marcaron o inicio do per\u00edodo helen\u00edstico coa conquista de Persia e Exipto. Os Arx\u00e9eadas gobernaron entre o 332 a.C. e o 309 a.C.:\nDinast\u00eda ptolemaica.\nO segundo per\u00edodo helen\u00edstico, o tolemaico, gobernou Exipto desde o 305 a.C. ata que Exipto pasou a ser unha provincia de Roma antiga no 30 a.C (sempre que se sobrepo\u00f1en d\u00faas datas, isto significa que houbo unha rexencia). O membro m\u00e1is famoso desta dinast\u00eda foi Cleopatra VII, na \u00e9poca moderna co\u00f1ecida simplemente como Cleopatra, que foi sucesivamente a consorte de Xulio C\u00e9sar e, despois da morte de C\u00e9sar, de Marco Antonio tendo fillos con ambos.\nCleopatra esforzouse por crear unha uni\u00f3n din\u00e1stica e pol\u00edtica entre Exipto e Roma, pero o asasinato de C\u00e9sar e a derrota de Marco Antonio frustrou os seus plans.\nCaesarion (Ptolomeo XV Philopator Philometor C\u00e9sar) foi o \u00faltimo rei da Dinast\u00eda tolemaica de Exipto, e reinou xunto coa s\u00faa nai Cleopatra VII de Exipto, desde o 2 de setembro do 47 a.C. Era o fillo maior de Cleopatra VII, e posiblemente o \u00fanico fillo de Xulio C\u00e9sar, de quen foi nomeado. Entre a suposta morte de Cleopatra, o 12 de agosto do 30 a.C., ata a s\u00faa suposta morte o 23 de agosto do 30 a.C., foi nominalmente o \u00fanico fara\u00f3n. \u00c9 tradici\u00f3n que foi perseguido por orden de Octavio Augusto, que se converter\u00eda no emperador romano Augusto, pero non existe evidencia hist\u00f3rica.\nRoma.\nCleopatra VII tivo relaci\u00f3ns co ditador romano Xulio C\u00e9sar e co xeneral romano Marco Antonio, pero non foi ata despois do seu suicidio (despois de que Marco Antonio fose derrotado por Augusto, que m\u00e1is tarde ser\u00eda o emperador Augusto C\u00e9sar, que Exipto se converteu nunha provincia da Rep\u00fablica romana no 30 a.C. Os posteriores emperadores romanos recibiron o t\u00edtulo de fara\u00f3n, a\u00ednda que exclusivamente en Exipto.\nO \u00faltimo emperador romano en recibir o t\u00edtulo de fara\u00f3n foi Maximino Daia (reinado 311-313 d.C.)."}
{"id": "496862", "revid": "5863", "url": "https://gl.wikipedia.org/wiki?curid=496862", "title": "Cancioneiro Galego-Castel\u00e1n", "text": ""}
{"id": "496864", "revid": "1505", "url": "https://gl.wikipedia.org/wiki?curid=496864", "title": "Rally do Albari\u00f1o de 1993", "text": "O Rally do Albari\u00f1o de 1993 foi a segunda edici\u00f3n de dito rally e a primeira proba da tempada 1993 do Campionato de Galicia de Rally. Celebrouse o 27 de marzo de 1993 e o vencedor foi Germ\u00e1n Castrill\u00f3n, sobre un Ford Escort RS Cosworth.\nItinerario.\nA sa\u00edda e a chegada situouse en Cambados, diante do Pazo de Fefi\u00f1\u00e1ns. O percorrido constou de dez treitos cronometrados sobre catro trazados diferentes, repet\u00edndose s\u00f3 o primeiro deles respecto ao ano anterior. O percorrido do rally sumou 55,3 km cronometrados (203,395 sumando os enlaces).\nResumo.\nCoa ausencia do campi\u00f3n da edici\u00f3n anterior, Manuel Senra, m\u00e1is centrado no Campionato de Galicia de Rallys de Terra, os claros favoritos eran o equipo formado por Germ\u00e1n Castrill\u00f3n e Estrella Castrill\u00f3n. As previsi\u00f3ns cumpr\u00edronse e os Castrill\u00f3n ga\u00f1aron sen apuros, por diante de Arturo Rial, segundo, e Juan Carlos T\u00e1boas, terceiro."}
{"id": "496866", "revid": "88215", "url": "https://gl.wikipedia.org/wiki?curid=496866", "title": "Javier Paz", "text": "Francisco Javier Paz Carbajales, nado no Carballi\u00f1o, \u00e9 un empresario e expiloto de rallys galego. \nLogrou oito vitorias no Campionato de Galicia de Rally nos anos 90.\nTraxectoria.\nTraxectoria deportiva.\nEn 1992 logrou subir ao podio do Rally R\u00edas Baixas en terceira posici\u00f3n e ao ano seguinte quedou segundo no Rally do Lac\u00f3n. Na tempada 1996, cun Ford Escort RS Cosworth e con Moncho Seoane como copiloto, conseguiu a s\u00faa primeira vitoria, no Rally do Albari\u00f1o. Ese mesmo ano ga\u00f1ou outros tres rallys (Lac\u00f3n, Lal\u00edn e Porri\u00f1o), pero non foi suficiente para ga\u00f1ar o t\u00edtulo de campi\u00f3n, que acabou nas mans de Germ\u00e1n Castrill\u00f3n. Na tempada seguinte logrou d\u00faas vitorias (Lac\u00f3n e Ferrol) e rematou subcampi\u00f3n por detr\u00e1s de Javier Pi\u00f1eiro. En 1998 ga\u00f1ou o Rally do Cocido, as\u00ed como o 32\u00ba Rally do Lac\u00f3n, a s\u00faa \u00faltima vitoria.\nEn 2001 disputou sen moito \u00e9xito o Campionato de Espa\u00f1a de Rallys cun Renault Clio. En 2006 volveu competir, tras varios anos sen facelo, e disputou numerosos rallys durante os seguintes anos, tanto do Campionato de Galicia, como do Campionato de Espa\u00f1a, ademais do Rally de Catalunya (Campionato do Mundo), conseguindo alg\u00fans podios nas probas galegas.\nTraxectoria empresarial.\nNo terreo empresarial adicouse ao sector madeireiro. En 2009 foi acusado dun delito de fraude fiscal ocorrido no ano 2000. A\u00ednda que foi absolto nun primeiro momento, acabou sendo declarado culpable e condenado a un ano de prisi\u00f3n e a pagar 130.865 euros de multa. A\u00ednda que se declarou insolvente, o fiscal do Estado considerou que tal insolvencia non exist\u00eda e pediu o seu ingreso en prisi\u00f3n en 2011."}
{"id": "496867", "revid": "88215", "url": "https://gl.wikipedia.org/wiki?curid=496867", "title": "Javier Paz Carbajales", "text": ""}
{"id": "496868", "revid": "88215", "url": "https://gl.wikipedia.org/wiki?curid=496868", "title": "Francisco Javier Paz Carbajales", "text": ""}
{"id": "496869", "revid": "6939", "url": "https://gl.wikipedia.org/wiki?curid=496869", "title": "Fausto Casti\u00f1eira Isorna", "text": ""}
{"id": "496870", "revid": "27155", "url": "https://gl.wikipedia.org/wiki?curid=496870", "title": "Terminal presin\u00e1ptico", "text": ""}
{"id": "496871", "revid": "89787", "url": "https://gl.wikipedia.org/wiki?curid=496871", "title": "Manuel da Fonseca (escritor)", "text": "Manuel Lopes Ferreira Fonseca, m\u00e1is co\u00f1ecido como Manuel da Fonseca, nado en Santiago do Cac\u00e9m o 15 de outubro de 1911 e finado en Lisboa o 11 de marzo de 1993, foi un escritor (poeta, contista, novelista e cronista) portugu\u00e9s. Un dos m\u00e1is importantes do neorrealismo portugu\u00e9s.\nTraxectoria.\nTras terminar o ensino b\u00e1sico, Manuel da Fonseca proseguiu os seus estudos en Lisboa. Estudou no Colexio Vasco da Gama, Liceu Cam\u00f5es, Escola Lusit\u00e2nia e Escola de Belas-Artes. A pesar de non ter sobressa\u00eddo na \u00e1rea das Belas-Artes, deixou alg\u00fans rexistros do seu trazo, sobre todo nos retratos que fac\u00eda dalg\u00fans dos seus compa\u00f1eiros de conversas lisboetas, como \u00e9 o caso do de Jos\u00e9 Cardoso Pires. Durante os per\u00edodos de interregno escolar, aproveitaba para regresar ao seu Alentejo de orixe. De a\u00ed que o espazo de elecci\u00f3n dos seus primeiros textos sexa o Alentejo. S\u00f3 m\u00e1is tarde e a partir de \"Um Anjo no Trap\u00e9zio\" \u00e9 que o espazo das s\u00faas obras pasa a ser a cidade de Lisboa.\nMembro do Partido Comunista Portugu\u00e9s (PCP), Manuel da Fonseca formou parte do grupo do Novo Cancioneiro e \u00e9 considerado por moitos como un dos mellores escritores do Neorrealismo portugu\u00e9s. Nas s\u00faas obras, cargadas de intervenci\u00f3n social e pol\u00edtica, relata como poucos a vida dura do Alentejo e dos alentejanos. Tda a s\u00faa obra \u00e9 atravesada polo Alentejo e o seu pobo. Ligado ao neorrealismo, evolucionou no sentido dun rexionalismo crecente, ligado ao seu Alentejo natal, retratando o pobo desta rexi\u00f3n e a miseria que sufriu.\nA s\u00faa vida profesional foi moi d\u00edspar, exercendo nos m\u00e1is distintos sectores: comercio, industria, revistas, axencias publicitarias, entre outras.\nEra membro da Sociedade Portuguesa de Escritores cando esta atribu\u00edu o gran Premio da Novel\u00edstica a Jos\u00e9 Luandino Vieira pola s\u00faa obra Luuanda, o que levou ao peche desta instituci\u00f3n e \u00e1 detenci\u00f3n dalg\u00fans dos seus membros na prisi\u00f3n de Caxias, entre os cales estaba Manuel da Fonseca. A s\u00faa escrita era seguida de cerca pola Censura. Vixiado e perseguido pola PIDE, tanto polo que escrib\u00eda como pola militancia pol\u00edtica, co\u00f1eceu a brutalidade dos interrogatorios e dos c\u00e1rceres fascistas.\nA 25 de outubro de 1983, foi agraciado co grao de Comendador da Orde Militar de Sant'Iago da Espada.\nNa s\u00faa homenaxe, a Escola Secundaria de Santiago do Cac\u00e9m denom\u00ednase \"Escola Secund\u00e1ria Manuel da Fonseca\" e as bibliotecas municipais de Castro Verde e Santiago do Cac\u00e9m, \"Biblioteca Municipal Manuel da Fonseca\".\nColaborou nas revistas \"\u00c1rvore, V\u00e9rtice, O Diabo, Seara Nova, A Capital, Atl\u00e1ntico\".\nAlgunhas das s\u00faas obras foron traducidas a varios idiomas e levadas ao cinema.\n\"O Fogo e as cinzas\".\nPublicado en 1951, \u00e9 un dos m\u00e1is significativos libros de contos da moderna literatura portuguesa, onde a arte de Manuel da Fonseca atinxe a perfecta madureza, revel\u00e1ndose ent\u00f3n un escritor de tendencia rexionalista e de fonda preocupaci\u00f3n humana, que retrata a vida pobre dos traballadores rurais das chairas alentejanas, dando especial realce \u00e1 s\u00faa loita contra a inxustiza. Os contos son acerca dun Alentejo dos anos 40 e 50, r\u00fastico e en decomposici\u00f3n. F\u00e1lannos das xentes dunha terra marabillosa mais pobre: ese Alentejo de hai moitas d\u00e9cadas, que asist\u00eda aos primeiros pasos dun progreso lento.\nUn dos contos aleg\u00f3rico e simb\u00f3lico \u00e9 \"O Largo\". "}
{"id": "496872", "revid": "22795", "url": "https://gl.wikipedia.org/wiki?curid=496872", "title": "Cladodio", "text": "Un cladodio \u00e9 unha p\u00f3la (macroblasto) comprimida, aplanada, ou at\u00e9 laminar, xeralmente con follas rudimentarias, de cor verde, na que se realiza, polo tanto, a funci\u00f3n clorof\u00edlica. \u00c9 dicir, exerce na planta a funci\u00f3n dunha folla. \n\u00c9 un caule modificado que ten a aparencia duna folla e que a substit\u00fae nas s\u00faas funci\u00f3ns, porque as follas existentes son moi pequenas ou rudimentarias para poderen cumprir as s\u00faas tarefas.\nCando son os pec\u00edolos os que se especializaron para teren a aparencia e as funci\u00f3ns das follas, non son cladodios sen\u00f3n filodios. \nEtimolox\u00eda.\nO termo \"cladodio\" \u00e9 unha adaptaci\u00f3n do lat\u00edn cient\u00edfico \"cladodium\", derivado do grego antigo \u03ba\u03bb\u03ac\u03b4\u03bf\u03c2 \"kl\u00e1dos\", \"rami\u00f1a\". \nCladodios e fil\u00f3clados.\nSegundo Strasburger, nos caules con funci\u00f3n foliar, o par\u00e9nquima cortical dos caules herb\u00e1ceos \u00e9 verde a causa dos cloroplastos, e tam\u00e9n neles ten lugar a fotos\u00edntese. Esta funci\u00f3n, que destaca claramente nos arbustos xenistoides, pode forzarse a\u00ednda m\u00e1is nos caules planos, os plat\u00edclados. Estes son braquiblastos, fil\u00f3clados, ou macroblastos, cladodios. As follas reduc\u00edronse a escamas, ou a espi\u00f1as, ou caen prematuramente.\nAlg\u00fans autores empregan o termo cladodio como sin\u00f3nimo de fil\u00f3clado. Por\u00e9n outros distinguen entre ambos os termos, recomendando que se reserve o nome de fil\u00f3clado para as ramas laminares de crecemento limitado, e que se aplique o de cladodio aos brotes dilatados. Pola s\u00faa parte Fitting, en Strasbuger, v\u00e9n a expresar o mesmo criterio cando chama cladodios aos macroblastos e fil\u00f3clados aos braquiblastos, uns e outros aplanados e comprimidos. No seu sentido primixenio, tal e como o definiu Martius, o cladodio \u00e9 un \u00f3rgano de natureza axial e mos ou menos foliiforme (en forma de folla), de morfolox\u00eda e nervadura vari\u00e1beis. Por\u00e9n, en moitos casos resulta dif\u00edcil facer a distinci\u00f3n entre ambos os conceptos. \nRexistro f\u00f3sil.\nOs cladodios identific\u00e1ronse en f\u00f3siles encontrados desde o p\u00e9rmico."}
{"id": "496873", "revid": "1131", "url": "https://gl.wikipedia.org/wiki?curid=496873", "title": "Xuventude Socialista Unificada de Catalu\u00f1a", "text": "A Xuventude Socialista Unificada de Catalu\u00f1a - Xuventude Comunista (en catal\u00e1n: Joventut Socialista Unificada de Catalunya - Joventut Comunista), \u00e9 unha organizaci\u00f3n pol\u00edtica de ideolox\u00eda marxista-leninista, rama xuvenil do Partido Socialista Unificado de Catalu\u00f1a Viu e refundado tras a s\u00faa separaci\u00f3n da Xuventude Comunista de Catalu\u00f1a (JCC). Serve de referencia catal\u00e1 para a Xuventude Comunista (UJCE), representada no seu comit\u00e9 central."}
{"id": "496874", "revid": "98629", "url": "https://gl.wikipedia.org/wiki?curid=496874", "title": "Hagoromo", "text": "Hagoromo foi un sat\u00e9lite artificial da axencia xaponesa ISAS lanzado o 24 de xaneiro de 1990 mediante un foguete M-3SII desde o Centro Espacial de Uchinoura.\nCaracter\u00edsticas.\nHagoromo iba acoplado \u00e1 sonda Hiten e foi liberada para ser insertada en \u00f3rbita lunar. Ti\u00f1a unha masa de 12 kg e forma de polihedro de 26 caras, cunha distancia de 36 cm entre caras opostas. No interior do sat\u00e9lite atop\u00e1base un retrofoguete de 4 kg de propelente s\u00f3lido para a inserci\u00f3n lunar. A enerx\u00eda para o sat\u00e9lite a proporcionaban c\u00e9lulas solares situadas en 16 das 26 caras do sat\u00e9lite, proporcinando 10 W de potencia. As comunicaci\u00f3ns ti\u00f1an lugar en banda S mediante un transpondedor e unha antena dipolo omnidireccional. O sat\u00e9lite non levaba instrumentos cient\u00edficos e solo transmit\u00eda datos relativos ao estado do sat\u00e9lite.\nHagoromo iba acoplado a Hiten, que foi inxectado nunha \u00f3rbita terrestre el\u00edptica moi alongada que pasaba pola veci\u00f1anza da L\u00faa. Durante a primeira aproximaci\u00f3n, o 18 de marzo de 1990, liberou a Hagoromo, convertendo ao Xap\u00f3n no terceiro pa\u00eds en po\u00f1er unha sonda en \u00f3rbita lunar. O transmisor da sonda fallou o 21 de febreiro de 1990, pero a ignici\u00f3n foi confirmada por observaci\u00f3n desde terra. Non houbo m\u00e1is contactos co sat\u00e9lite."}
{"id": "496875", "revid": "27155", "url": "https://gl.wikipedia.org/wiki?curid=496875", "title": "Sinucle\u00edna", "text": "As sinucle\u00ednas son unha familia de prote\u00ednas solubles propia dos vertebrados, expresadas principalmente no tecido nervioso e en certos tumores.\nMembros da familia.\nA familia da sinucle\u00edna comprende tres prote\u00ednas co\u00f1ecidas: alfa-sinucle\u00edna, beta-sinucle\u00edna e gamma-sinucle\u00edna. O interese na familia das sinucle\u00ednas empezou cando se encontrou que a alfa-sinucle\u00edna estaba mutada en varias familias con enfermidade de Parkinson de herdanza autos\u00f3mica dominante.\nTodas as sinucle\u00ednas te\u00f1en en com\u00fan un motivo de uni\u00f3n a l\u00edpidos en h\u00e9lice alfa altamente conservado con semellanza coa clase de dominios de uni\u00f3n a l\u00edpidos da clase A2 de apolipoprote\u00ednas intercambiables. Os membros da familia da sinucle\u00edna non se encontran f\u00f3ra dos vertebrados, a\u00ednda que estas prote\u00ednas te\u00f1en algunha semellanza estrutrual conservada coas prote\u00ednas de plantas \"abundantes no embri\u00f3n tard\u00edo\".\nFunci\u00f3n.\nAs funci\u00f3ns celulares normais non foron determinadas para ningunha das prote\u00ednas sinucle\u00ednas. As mutaci\u00f3ns na alfa-sinucle\u00edna est\u00e1n asociadas coa enfermidade de Parkinson familiar de comezo temper\u00e1n e as prote\u00ednas agregadas anormalmente das enfermidades de Parkinson e de Alzheimer, enfermidades con corpos de Lewy e outras enfermidades neurodexenerativas. A expresi\u00f3n da prote\u00edna gamma-sinucle\u00edna en tumores de mama \u00e9 un marcador para a progresi\u00f3n de tumores.\nProte\u00ednas humanas que conte\u00f1en este dominio.\nSNCA; SNCB; SNCG."}
{"id": "496876", "revid": "104999", "url": "https://gl.wikipedia.org/wiki?curid=496876", "title": "Claudie Haigner\u00e9", "text": "Claudie Haigner\u00e9, nada en Le Creusot (Burgundy), o 13 de maio de 1957, \u00e9 unha astronauta francesa que formou parte das misi\u00f3ns Soiuz TM-24, Soiuz TM-23, Soiuz TM-32 e Soiuz TM-33.\nTraxectoria.\nHaigner\u00e9 graduouse en medicina e biolox\u00eda na Universidade de Gyjon en 1981, especializ\u00e1ndose en medicina espacial en 1982 e en reumatolox\u00eda en 1984. \u00c9 diplomada (1986) en biomec\u00e1nica e fisiolox\u00eda do movemento.\nFoi seleccionada como astronauta polo CNES franc\u00e9s en 1985, participando nas misi\u00f3ns Soiuz TM-24, Soiuz TM-23, Soiuz TM-32 e Soiuz TM-33 e convert\u00e9ndose na primeira muller astronauta francesa. Pasou un total de 25,60 d\u00edas no espazo. Est\u00e1 casada co tam\u00e9n astronauta Jean-Pierre Haigner\u00e9."}
{"id": "496878", "revid": "839", "url": "https://gl.wikipedia.org/wiki?curid=496878", "title": "Jean-Pierre Haigner\u00e9", "text": "Jean-Pierre Haigner\u00e9, nado en Par\u00eds o 19 de maio de 1948, \u00e9 un astronauta franc\u00e9s que formou parte das misi\u00f3ns Soiuz TM-29, Soiuz TM-16 e Soiuz TM-17.\nTraxectoria.\nHaigner\u00e9 graduouse en enxe\u00f1er\u00eda na Academia da Forza A\u00e9rea de Francia en Salon-de-Provence e cualificouse como pilto de combate en 1973. En 1981 graduouse na Escola de Pilotos de Proba do Imperio en Boscombe Down, Inglaterra. Estudou astrof\u00edsica na Universidade de Orsay entre 1986 e 1987.\nFoi seleccionado como astronauta polo CNES franc\u00e9s en setembro de 1985, participando nas misi\u00f3ns Soiuz TM-29, Soiuz TM-16 e Soiuz TM-17. Pasou un total de 209,52 d\u00edas no espazo."}
{"id": "496882", "revid": "98629", "url": "https://gl.wikipedia.org/wiki?curid=496882", "title": "Opuntia", "text": "Opuntia \u00e9 un x\u00e9nero de plantas da familia das cact\u00e1ceas.\nComprende m\u00e1is de 300 especies, todas elas nativas de Am\u00e9rica, que habitan desde o sur dos Estados Unidos at\u00e9 a Patagonia, onde crecen de forma silvestre. Agunhas delas foron introducidas en Europa polos conquistadores espa\u00f1ois para aproveitar solos pouco produtivos do sur da pen\u00ednsula Ib\u00e9rica, e de al\u00ed pasaron a Italia \u2014onde existiu en tempos unha pequena industria ligada a elas\u2014, a ao norte de \u00c1frica. \nA especie tipo \u00e9 \"Opuntia ficus-indica\", co\u00f1ecida popularmente como chumbeira, ou nopal. Os seus froitos son comest\u00edbes, os figos chumbos, que son moi populares en M\u00e9xico, Guatemala, Honduras, O Salvador, Chile, Arxentina, Per\u00fa, Sicilia, no sur da pen\u00ednsula It\u00e1lica, nas illas Canarias, Andaluc\u00eda, Estremadura, no sur de Castela e no Levante espa\u00f1ol, onde incluso fanse produtos tales como zumes, doces ou cervexa cos seus froitos. Tam\u00e9n se encontra volta ao estado silvestre en gran parte de \u00c1frica do Norte e no deserto do S\u00e1hara, a\u00ednda que a s\u00faa popularidade e aproveitamento \u00e9 desigual e nalgunhas zonas inexistente.\nTaxonom\u00eda.\nDescrici\u00f3n.\nO x\u00e9nero foi descrito polo bot\u00e1nico escoc\u00e9s Philip Miller e publicado en \"The Gardeners Dictionary\"...Abridged...fourth edition vol. 2. 1754.\nEtimolox\u00eda.\nPara alg\u00fans etimoxistas, o nome do x\u00e9nero, \"Opuntia\", prov\u00e9n do grego antigo usado por Plinio o Vello para denominar unha planta que crec\u00eda ao redor da cidade de Opunte, en Grecia. Para outros, deriva tam\u00e9n do grego antigo, pero do nome da cidade da Grecia antiga Opus, onde, segundo Teofrasto, crec\u00eda unha planta comest\u00edbel, que pod\u00eda propagarse arraigando as follas.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos: \nNotas taxon\u00f3micas.\nCando Carl Linnaeus publicou \"Species Plantarum\" en 1753, o punto de partida para a moderna nomenclatura bot\u00e1nica, colocou a todas as especies de cactos co\u00f1ecidas nun \u00fanico x\u00e9nero, \"Cactus\". En 1754, Philip Miller dividiuas en varios x\u00e9neros, inclu\u00eddo \"Opuntia\". Distinguiu o x\u00e9nero en boa medida pola forma das s\u00faas flores e froitos.\nHai unha variaci\u00f3n consider\u00e1bel na taxonom\u00eda dentro das especies de \"Opuntia\", o que deu lugar a diferentes nomes para as variedades ou subtipos dentro dunha especie, e o uso de secuenciaci\u00f3n de ADN \u00e9 necesario para definir e illar varias especies. \nEspecies m\u00e1is co\u00f1ecidas.\nAs especies de \"Opuntia\" hibridan facilmente. Isto pode dificultar a clasificaci\u00f3n, producindo unha filoxenia reticulada onde se xuntan diferentes especies na hibridaci\u00f3n. Ademais, non todas as especies enumeradas aqu\u00ed poden pertenceren a este x\u00e9nero, o que significa que \"Opuntia\" non \u00e9 un grupo monofil\u00e9tico.\n\"Opuntia\" tam\u00e9n ten unha tendencia \u00e1 poliploid\u00eda. O estado diploide ancestral era 2n = 22, pero moitas especies son hexaploides (6n = 66) ou octaploides (8n = 88).\nCaracter\u00edsticas.\nEste extenso x\u00e9nero abarca plantas de moi diferentes tama\u00f1os, desde a pequena \"Opuntia microdasys\" var. \"albispina\", chamada comunmente \"\u00e1 de \u00e1nxel\" polos seus gloquidios de diminutas espi\u00f1as brancas que lle dan un aspecto avelulado, at\u00e9 especies arbustivas ou arb\u00f3reas con tronco e copa, como \"Opuntia leucotricha\", que pode chegar a medir 5\u00a0m de altura. \nSon plantas moi r\u00fasticas e ramificadas, con ramas moi estendidas ou inclinadas. Os segmentos (cladodios) son caracter\u00edsticos do x\u00e9nero, con aparencia de folla carnosa, planos e xeralmente ovais; te\u00f1en a capacidade de convert\u00e9rense en caules e, \u00e1 s\u00faa vez, emitir novos segmentos e flores.\nOutra peculiaridade son os gloquidios ao redor das ar\u00e9olas almofadi\u00f1as con diminutas e finas espi\u00f1as (como cabelos) que lle dan a algunhas especies aspecto afelpado.\nAlgunhas especies pos\u00faen duras espi\u00f1as, de at\u00e9 10\u00a0cm de longo, recubertas por unha serra dentada en sentido oposto, polo que cando se cravan na pel dunha persoa a s\u00faa extracci\u00f3n adoita ser algo dolorosa.\nAs flores destas plantas son grandes, moi abertas e de cores que var\u00edan entre a amarela, a alaranxada, a vermella e at\u00e9 a p\u00farpura. Aparecen nos bordos dos segmentos, podendo nacer incluso nas ar\u00e9olas dos froitos. \nOs froitos te\u00f1en un sictoma relaxante, o que orixina un grupo de froitos amontoados xurdidos de cada flor.\nO froito (figo chumbo) \u00e9 globoso ou ovoide, de tres a cinco cent\u00edmetros de lonxitude, de cor verde que se torna avermellada ou alaranxada ao madurar, ou amarela ou branca en certas variedades. \u00c9 unha baga cuberta de ar\u00e9olas con espi\u00f1as curtas pero fortes, similares \u00e1s do caule que a produce, podendo ser moradas, brancas, amarelas, lilas, rosadas, vermellas ou alaranxadas. A polpa que cont\u00e9n no seu interior \u00e9 dunha cor carm\u00edn, amarela, branca o verde, e \u00e9 de sabor agrad\u00e1bel e refrescante cando est\u00e1 ben madura. As numerosas sementes que cont\u00e9n, e que inevitabelmente deben ser consumidas xunto coa carne do froito, adoitan seren algo inc\u00f3modas, pese a non ser prxudiciais para o organismo, sen\u00f3n ao contrarip, resultan dixestivas.\nPese a seren un grupo moi amplo e heterox\u00e9neo, todas as chumbeiras comparten o metabolismo \u00e1cido das crasul\u00e1ceas (CAM) para a fixaci\u00f3n de di\u00f3xido de carbono para a fotos\u00edntese. Deste modo, a absorci\u00f3n do CO2 da atmosfera l\u00e9vase a cabo unicamente pola noite, cando a planta abre os seus estomas, e deste modo evita ter que abrilos polo d\u00eda (o que supr\u00eda unha gran perda de auga no seu clima \u00e1rido natural).\nSimbolox\u00eda.\nO nopal \u00e9 un dos s\u00edmbolos nacionais de M\u00e9xico. Enc\u00f3ntrase plasmado no seu Escudo Nacional sostendo unha aguia real que devora unha serpente, enraizado nunha pequena isleta de pedra sobre a auga, (en M\u00e9xico hai hai oito especies end\u00e9micas de nopais).\nEsta planta \u00e9 parte da mitolox\u00eda mexica, na que se considera como a \"planta da vida\", xa que aparentemente nunca morre, posto que ao secar pode dar vida a unha nova planta.\nSegundo os mitos mexicas, o primeiro nopal naceu do coraz\u00f3n de Copil, o fillo de Malinalx\u00f3chitl, quen, ao tratar de vingarse do seu t\u00edo Huitzilopochtli por deixar soa \u00e1 s\u00faa nai, foi mandado a matar por este. \nSegundo conta a lenda, Huitzilopochtili mandou sacarlle o coraz\u00f3n a Copil, e que logo fose enterrado nunhas penas. Ao d\u00eda seguinte apareceu o primeiro nopal: con espi\u00f1as de valente guerreiro e flores dun fillo que defende \u00e1 s\u00faa nai.\nGastronom\u00eda.\nCaules.\nOs cladodios xoves deste cacto son usados na gastronom\u00eda de M\u00e9xico para preparar o prato chamado \"nopalito\" ou \"ensalada de nopales\", para o que tam\u00e9n se emprega cilantro e sal. \nO \"nopalito\" \u00e9 baixo en carbohidratos e pode axudar no tratamento da diabetes.\nFroitos.\nOs froitos (co\u00f1ecidos como tunas na Arxentina, Bolivia, Chile, o Per\u00fa, o Uruguai e M\u00e9xico, tunos e higos picos nas Illas Canarias, higos chumbos na maior parte de Espa\u00f1a e figos chumbos enGalicia) son comest\u00edbeis, doces, e moi aprezados. \nExiste tam\u00e9n unha especie (\"Opuntia joconostle\") que produce tunas chamadas comunmente \"xoconostle\" (pronunciado \"shoconostle\" ou \"khoconostle\"), que significa \u00abtuna agre\u00bb ou \u00abtuna \u00e1cida\u00bb. A particularidade destes froitos \u00e9 que a s\u00faa casca \u00e9 moi grosa, comparada con outras especies de tunas (at\u00e9 de 2\u00a0cm). \nEstes froitos util\u00edzanse principalmente na coci\u00f1a como sobremesa (incluso sac\u00e1ndoos da neveira en ver\u00e1n para refrescar) e para a preparaci\u00f3n de certas salsas, para a preparaci\u00f3n de doces e xeados (como o popular \"arrope\" de tuna na Arxentina), como condimento, como aperitivo e tam\u00e9n como planta medicinal (en infusi\u00f3n para a tose, a migra\u00f1a e a dor de cabeza). Ademais, comprobouse a nivel m\u00e9dico a s\u00faa eficacia na reduci\u00f3n da glicosa en sangue, polo que \u00e9 unha alternativa no tratamento da diabetes.\nOs froitos do nopal, como quedou dito, son ricos en fibra alimentaria e vitaminas, especialmente vitamina A, vitamina C e vitamina K, as\u00ed como vitamina B2 e vitamina B6. Tam\u00e9n conte\u00f1en minerais como calcio, magnesio, potasio, ferro e cobre."}
{"id": "496883", "revid": "23204", "url": "https://gl.wikipedia.org/wiki?curid=496883", "title": "Herrerasaurus ischigualastensis", "text": ""}
{"id": "496884", "revid": "23204", "url": "https://gl.wikipedia.org/wiki?curid=496884", "title": "Procompsognathus", "text": "Procompsognathus \u00e9 un x\u00e9nero extinto de ter\u00f3podo da familia Coelophysidae que viviu hai aproximadamente 210 mill\u00f3ns de anos durante a parte m\u00e1is tard\u00eda do per\u00edodo Tri\u00e1sico, no que \u00e9 agora \u00e9 Alema\u00f1a. \"Procompsognathus\" ti\u00f1a un pequeno tama\u00f1o e era un carn\u00edvoro b\u00edpede e lixeiro que poder\u00eda medrar at\u00e9 1\u00a0m de longo.\nDescuberta.\nUn esqueleto fragmentado e pobremente conservado de \"Procompsognathus\" foi atopado no medio de Stubensandstein da formaci\u00f3n L\u00f6wenstein Formation en \"Wei\u00dfe Steinbruch\", a canteira de Albert Burrer nas ladeiras setentrionais da rexi\u00f3n Stromberg, preto de Pfaffenheim en W\u00fcrttemberg, Alema\u00f1a. A descuberta foi realizada por Albert Burrer na primavera de 1909 en gres brancos e sedimentos de marga gris/azul que foron depositados durante a o andar Noriano do per\u00edodo Tri\u00e1sico, hai uns 210 mill\u00f3ns de anos."}
{"id": "496885", "revid": "23204", "url": "https://gl.wikipedia.org/wiki?curid=496885", "title": "Ce qu'il faut pour vivre", "text": "Ce qu'il faut pour vivre \u00e9 un filme canadense de 2008 dirixido por Beno\u00eet Pilon e protagonizado por Natar Ungalaaq, \u00c9veline G\u00e9linas e Paul-Andr\u00e9 Brasseur. Foi rodado en franc\u00e9s e inuktitut, e conta a historia dun home inuit que \u00e9 enviado a Quebec para tratar a s\u00faa tuberculose.\nO filme foi rodado en Iqaluit, Nunavut e na Cidade do Quebec. Recibiu valoraci\u00f3ns positivas e ga\u00f1ou catro premios Genie, inclu\u00edndo mellor direcci\u00f3n para Pilon, e o Gran Premio Especial do Festival Internacional de Cinema de Montreal. Foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, clasific\u00e1ndose na lista curta de xaneiro, mais finalmente non foi nomeado."}
{"id": "496886", "revid": "88215", "url": "https://gl.wikipedia.org/wiki?curid=496886", "title": "32\u00ba Rally do Lac\u00f3n", "text": ""}
{"id": "496888", "revid": "138085", "url": "https://gl.wikipedia.org/wiki?curid=496888", "title": "Goce Delchev", "text": "Georgi/Gjorji Nikolov Delchev (en b\u00falgaro/macedonio: \u0413\u0435\u043e\u0440\u0433\u0438/\u0403\u043e\u0440\u0453\u0438 \u041d\u0438\u043a\u043e\u043b\u043e\u0432 \u0414\u0435\u043b\u0447\u0435\u0432), nado en Kukush o 4 de febreiro de 1872 e finado en Banica o 4 de maio de 1903, e m\u00e1is co\u00f1ecido como Goce/Gotse Delchev (\"\u0413\u043e\u0446\u0435 \u0414\u0435\u043b\u0447\u0435\u0432\", na s\u00faa \u00e9poca segundo os usos da antiga ortograf\u00eda b\u00falgara \"\u0413\u043e\u0446\u0435 \u0414\u0463\u043b\u0447\u0435\u0432\u044a\"), foi un revolucionario (komitadji) nas ent\u00f3n rexi\u00f3ns otom\u00e1s de Macedonia e Tracia por volta do s\u00e9culo XX. Considerado un heroe nacional en Macedonia do Norte e mais en Bulgaria, foi o principal l\u00edder do que a historiograf\u00eda contempor\u00e1nea denomina Organizaci\u00f3n Revolucionaria Interior de Macedonia (ORIM), unha organizaci\u00f3n paramilitar activa en territorios otom\u00e1ns dos Balc\u00e1ns no remate do s\u00e9culo XIX e primeiros anos do XX. Delchev foi o seu representante en Sof\u00eda, a capital do principado de Bulgaria.\nTraxectoria.\nDelchev naceu no seo da maioritaria comunidade macedonia b\u00falgara de Kukush, unha localidade do valiato de Sal\u00f3nica do Imperio Otom\u00e1n que era o centro dos uniatas da rexi\u00f3n, tras a conversi\u00f3n da pr\u00e1ctica totalidade dos seus habitantes eslavos ao catolicismo en 1859. Seu pai, Nikola Delchev (1844-1920), era un comerciante local e s\u00faa nai, Sultana Delcheva (ca. 1850-1907), proced\u00eda dunha aldea pr\u00f3xima; a parella tivo cinco fillas e catro fillos. Goce Delchev foi \u00e1 escola primaria uniata de Kukush pero, s\u00edmbolo da volta da maior\u00eda dos conversos cat\u00f3licos \u00e1 ortodoxia, logo continuou na escola local ortodoxa. Asiduo \u00e1 \"chitalishte\" (centro cultural b\u00falgaro) local, en especial deix\u00e1ronlle forte pegada os libros revolucionarios, particularmente os que falaban da liberaci\u00f3n de Bulgaria.\nEn 1888 a s\u00faa familia enviouno ao Instituto Masculino B\u00falgado de Tesal\u00f3nica, e al\u00ed entrou no c\u00edrculo revolucionario secreto que dirix\u00eda Boris Sarafov e tras marcha deste a Sof\u00eda converteuse no seu l\u00edder, Delchev tam\u00e9n distribu\u00eda literatura revolucionaria, que lograba de antigos alumnos do instituto que estudaban en Bulgaria. En 1891, seguindo os pasos de Sarafov, entrou na escola militar de Sof\u00eda. Ao primeiro, atopou a nova Bulgaria independente chea de idealismo e dedicaci\u00f3n pero aos poucos quedou desencantado pola comercializada vida social e pola pol\u00edtica autoritaria do primeiro ministro Stefan Stambolov. \nGoce adoitaba xuntarse con compa\u00f1eiros macedonios, moitos membros da Sociedade Literaria Macedonia Nova, entre os seus amigos estaba Vasil Glavinov, dirixente do c\u00edrculo socialdem\u00f3crata da rexi\u00f3n otom\u00e1 de Adrianople, quen o puxo en contacto con xente que lle ofreceu a oportunidade de co\u00f1ecer novas formas de loita social. En xu\u00f1o de 1892, Delchev e o xornalista Kosta Shahov, un dos dirixentes da Sociedade Literaria Macedonia Nova, reun\u00edronse cun libreiro de Sal\u00f3nica orixinario de Kukush, Ivan Hadzhinikolov. En setembro de 1894, s\u00f3 un mes antes da s\u00faa graduaci\u00f3n, a direcci\u00f3n da escola militar expulsouno pola s\u00faa actividade pol\u00edtica como membro dun c\u00edrculo socialista ilegal. D\u00e9ronlle a posibilidade de entrar no ex\u00e9rcito por medio dunha comisi\u00f3n pero rexeitou e pouco despois volveu a Rumelia para traballar como profesor, integr\u00e1ndose na escola do exarcado en \u0160tip en outono de 1894, e baixo a influencia de Dame Gruev, profesor nese momento na mesma escola e un dos fundadores o ano anterior da Organizaci\u00f3n Revolucionaria Macedonia, Goce entrou na organizaci\u00f3n e canda Gruev liderou o n\u00facleo local. Tras a marcha de Gruev a Sal\u00f3nica como inspector do ensino b\u00falgaro a organizaci\u00f3n viviu unha importante expansi\u00f3n e Delchev, baixo a direcci\u00f3n de Gruev, viaxou ao longo de Macedonia para establecer comit\u00e9s locais. Tam\u00e9n visitou, ilegalmente, Sof\u00eda para establecer contanco con alg\u00fans dos m\u00e1ximos dirixentes doutra organizaci\u00f3n revolucionaria, o Comit\u00e9 Supremo Macedonio-Adrianopolita (CSMA), como Danail Nikolaev, Yosif Kovachev, Toma Karayovov ou Andrey Lyapchev pero quedou decepcionado coas s\u00faas posici\u00f3ns. O curso escolar 1895/1896 deu clases na vila de Bansko e en maio de 1896 as autoridades otom\u00e1s arrest\u00e1rono por actividades revolucionarias e pasou un mes na cadea. No ver\u00e1n de 1896 partipou no congreso da organizaci\u00f3n en Sal\u00f3nica e no outono decidiu deixar de dar clases e marchou a Sof\u00eda e, con Gjorche Petrov, serviu como representante da organizaci\u00f3n na capital b\u00falgara.\nActividade revolucionaria.\nEn 1897 con Gyorche Petrov escribiu os estatutos da organizaci\u00f3n, agora co\u00f1ecida informalmente como Comit\u00e9s Revolucionarios B\u00falgaros Macedonio-Andrinopolitanos (CRBMA), divid\u00eda a s\u00faa estrutura en sete rexi\u00f3ns, cada unha coa s\u00faa propia estrutura rexional e grupos que actuaban como polic\u00eda secreta ao xeito da Organizaci\u00f3n Revolucionaria Interna b\u00falgara, por baixo dos comit\u00e9s rexionais estaban os distritos. O comit\u00e9 central ti\u00f1a a s\u00faa sede en Sal\u00f3nica The Central committee was placed in Thessaloniki. En 1898 Delchev decidiu crear grupos armados que actuasen de xeito permanente, (\"chetas\"), en cada distrito e dende 1902 ata a s\u00faa morte foi o l\u00edder destas \"chetas\", e asegurou a s\u00faa funcionalidade cunha rede de t\u00faneles e dep\u00f3sitos de armas ao longo da fornteira entre o Principado de Bulgaria e o Imperio Otom\u00e1n. Delchev pretend\u00eda unha produci\u00f3n propia de armamento, e viaxou en 1897 a Odesa para se reunir cos revolucionarios armenios Stepan Zorian e Christapor Mikaelian para intercambiar experiencias e especialmente m\u00e9todos para a fabricaci\u00f3n de bombas o resultado foi o establecemento dunha planta de fabricaci\u00f3n de bombas na aldea de Sabler preto de Kyustendil en Bulgaria para levar de contrabando a Macedonia . Delchev foi tam\u00e9n o primeiro en organizar e dirixir un grupo que actuase en Macedonia co prop\u00f3sito de roubarlles ou secuestrar a otom\u00e1ns adi\u00f1eirados. As dificultades para efectuar os seus prop\u00f3sitos no interior de Macedonia amosan a febleza da organizaci\u00f3n neses primeiros anos. Delchev fixo d\u00faas cortes visitas a Tracia en 1896 e 1898. e no inverno de 1900 residiu en Burgas, e al\u00ed organizou outro establecemento dedicado \u00e1 produci\u00f3n de bombas e en 1900 realizou inspecci\u00f3ns \u00e1s forzas da organizaci\u00f3n na Tracia oriental e de novo avogou por unha mellor coordinaci\u00f3n entre os comit\u00e9s revolucionarios de Macedonia e Tracia. Entre o outono de 1901 ata a primavera do ano seguinte visitou moitos n\u00facleos locais en Macedonia e presidiu o congreso do distrito de Adrianople que se realizou en Plovdiv en abril de 1902. A inclusi\u00f3n das zonas rurais nos distritos da organizaci\u00f3n contribu\u00edu \u00e1 s\u00faa expansi\u00f3n e ao aumento da militancia e, xa que logo, da capacidade militar das \"chetas\" dirixidas por Delchev, o que coincidiu co aumento a partir de 1897 das irmandades secretas de oficiais, que en 1900 ti\u00f1an arredor dun milleiro de membros, moitos deles comprometidos coa actividade da CRBMA.\nDelchev pretend\u00eda unha mellor coordinaci\u00f3n entre o CRBMA e o CSMA, que tivo como l\u00edder dende 1899 ata 1901 e nese Delchev e o outro representante para o exterior do CRBM, Petrov, foron membros do comit\u00e9 dirixente do CSMA polo que ti\u00f1an \"de facto\" o control deste grupo. Non obstante, o CSMA acabou divid\u00edndose en d\u00faas facci\u00f3ns, unha leal ao CRBMA e outro dirixido por oficiais leais ao pr\u00edncipe b\u00falgaro, este \u00faltimo grupo acabou colidindo coa pol\u00edtica de Delchev, chegando mesmo a alg\u00fans enfrontamento militar entre bandas dos dous grupos no outono de 1902, aumentando as discrepancias tras organizar o CSMA un levantamento infrutuoso na Macedonia oriental que trouxo un aumento da represi\u00f3n otom\u00e1 e obstaculizou o traballo clandestino do CRBMA. A organizaci\u00f3n dunha revolta en Macedonia e Tracia era tam\u00e9n cuesti\u00f3n de debate entre os l\u00edderes do CRBMA, que dende 1902 nun novo cambio de nome era m\u00e1is co\u00f1ecida como Organizaci\u00f3n Revolucionaria Secreta Macedonio-Andrinopolitana (ORSMA). Delchev non participou no Congreso de Sal\u00f3nica de 190, onde se debateu un posible levantamento na primavera, e ese foi o tema principal da Conferencia da ORSMA que se celebrou en marzo en Sof\u00eda con d\u00faas posturas enfrontadas, a maior\u00eda de centro-dereita cr\u00eda que se hab\u00eda un levantamento xeral, Bulgaria poder\u00eda declarar a guerra ao otom\u00e1ns e tras a intervenci\u00f3n das potencias europeas o imperio poder\u00eda colapsar. Delchev, pola contra, encabezaba a minor\u00eda esquerdista que advert\u00eda dos riscos dese plan pouco realista, opo\u00f1\u00e9ndose ao levantamento pola s\u00faa t\u00e1ctica e por prematuro e, baixo a influencia da t\u00e1ctica de anarquistas b\u00falgaros como Mihail Gerdzhikov ou Varban Kilifarski, era partidario de ataques terroristas como a explosi\u00f3n de bombas en abril de 1903 en Sal\u00f3nica. Finalmente, non tivo outra opci\u00f3n que concordar coa maior\u00eda por\u00e9n logrou atrasar o comezo do levantamento de maio a agosto. Delchev tam\u00e9n convenceu \u00e1 direcci\u00f3n da ORSMA para transformar a s\u00faa idea dunha revolta masiva con ampla participaci\u00f3n da poboaci\u00f3n civil nun levantamento baseado na loita de guerrillas. Contra o fin de marzo de 1903 Goce co seu grupo destru\u00edu unha ponte do ferrocarril sobre o r\u00edo Aggitis co prop\u00f3sito de comprobar as novas t\u00e1cticas de guerrilla. A continuaci\u00f3n, foi ata Sal\u00f3nica para celebrar unha xuntanza con Gruev, que acababa de sa\u00edr de prisi\u00f3n, para discutir sobre o comezo do levantamento. Tam\u00e9n se reuniu con Ivan Garvanov, nese intre o l\u00edder do ORSMA. Despois foi cara ao monte Kitka Planina para ter un encontro con representantes dos destacamentos do distrito revolucionario de Serres para verificar a s\u00faa preparaci\u00f3n militar. Non obstante, nunca chegou. As autoridades otom\u00e1s estaban atr\u00e1s dos pasos de Delchev dende que o 28 de abril membros de c\u00edrculos anarquistas organizaran acci\u00f3ns terroristas en Sal\u00f3nica e baixo a lei marcial concentraran tropas e \"ba\u015f\u0131bozuk\" (mercenarios) en toda a zona\n&lt;/ref&gt; e Delchev morreu durante unha escaramuza coa polic\u00eda otom\u00e1 o 4 de maio de 1903 preto da aldea de Banica. Tras a s\u00faa identificaci\u00f3n polas autoridades locais de Serres, soterraron os corpos de Delchev e o seu camarada Dimitar Gushtanov, nunha sepultura com\u00fan da aldea. Pouco despois a CRMBA coa axuda da CSMA organizaron un levantamento contra os otom\u00e1ns, que logo dun \u00e9xito inicial as autoridades otom\u00e1s esmagaron de xeito sanguento"}
{"id": "496889", "revid": "55340", "url": "https://gl.wikipedia.org/wiki?curid=496889", "title": "Gotse Delchev", "text": ""}
{"id": "496890", "revid": "5863", "url": "https://gl.wikipedia.org/wiki?curid=496890", "title": "Ditadura do Xeneral Primo de Rivera", "text": ""}
{"id": "496891", "revid": "55821", "url": "https://gl.wikipedia.org/wiki?curid=496891", "title": "Goberno civil de Pontevedra", "text": ""}
{"id": "496892", "revid": "23204", "url": "https://gl.wikipedia.org/wiki?curid=496892", "title": "Natar Ungalaaq", "text": "Natar Ungalaaq, nado en 1959, \u00e9 un actor, director de cinema e escultor inuit canadense. As s\u00faas obras de escultura est\u00e1n en moitos colecci\u00f3ns importantes de arte inuit en todo o mundo. Antes de protagonizar os filmes \"Atanarjuat\" (2001) e \"Ce qu'il faut pour vivre\" (2008), Ungalaaq tivo papeis importantes noutros filmes canadenses e estadounidenses, inclu\u00edndo \"Kabloonak\" (1995), \"Glory &amp; Honor\" (1998) e \"Frostfire\" (1994). \u00c9 tam\u00e9n produtor e director de Inuit Broadcasting Corporation.\nNo ano 2016, fixo o seu debut como director, codirixindo o filme \"Maliglutit\" xunto con Kunuk."}
{"id": "496893", "revid": "22570", "url": "https://gl.wikipedia.org/wiki?curid=496893", "title": "Rally de Noia de 1993", "text": "O Rally de Noia de 1993 foi a 10\u00aa edici\u00f3n de dito rally e a segunda proba da tempada 1993 do Campionato de Galicia de Rally. Celebrouse o 17 de abril de 1993 e o vencedor foi Germ\u00e1n Castrill\u00f3n.\nItinerario.\nConstou de 83,6 quil\u00f3metros cronometrados, divididos en dez treitos, con d\u00faas pasadas por cinco trazados diferentes: Montemu\u00ed\u00f1o (10,3 km), Treites-Belles (5 km), O Tambre (7,35 km), Lesende (10,95 km) e San Fins (8,2 km).\nResumo.\nO equipo de Germ\u00e1n e Estrella Castrill\u00f3n colocouse en cabeza dende o primeiro treito e foron os m\u00e1is r\u00e1pidos en case todos os demais treitos. Por detr\u00e1s chegaron Senra e Rial, que pouco puideron facer contra o Escort RS Cosworth dos Castrill\u00f3n. O rally transcorreu sen incidentes excepto polo choque contra un muro do coche n\u00famero 9, o Peugeot 205 de Santos, que fixo que unha pedra golpease a unha espectadora que tivo que ser evacuada. Isto provocou que o rally se detivese durante m\u00e1is de 20 minutos."}
{"id": "496894", "revid": "23204", "url": "https://gl.wikipedia.org/wiki?curid=496894", "title": "L'\u00c2ge des t\u00e9n\u00e8bres", "text": "L'\u00c2ge des t\u00e9n\u00e8bres \u00e9 un filme franco-canadense de 2007 escrito e dirixido por Denys Arcand e protagonizado por Marc Labr\u00e8che, Diane Kruger e Sylvie L\u00e9onard. \u00c9 a terceira parte da trilox\u00eda de Arcand formada por \"Le D\u00e9clin de l'empire am\u00e9ricain\" (1986) e \"Les Invasions barbares\" (2003), e que foi continuado cun cuarto filme de tem\u00e1tica semellante, \"La Chute de l'empire am\u00e9ricain\" (2018). O filme conta a historia dun bur\u00f3crata quebequ\u00e9s que se sente insignificante e que se refuxia nun mundo de fantas\u00eda.\nFoi estreado f\u00f3ra de competici\u00f3n no Festival Internacional de Cinema de Cannes de 2007. Foi nomeado a catro Premios Genie, inclu\u00edndo o de mellor filme. Foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, conseguindo clasificarse na lista curta de xaneiro, mais finalmente non foi nomeado."}
{"id": "496895", "revid": "1505", "url": "https://gl.wikipedia.org/wiki?curid=496895", "title": "Rally do Lac\u00f3n de 1993", "text": "O Rally do Lac\u00f3n de 1993 foi a 27\u00aa edici\u00f3n de dito rally e a terceira proba da tempada 1993 do Campionato de Galicia de Rally. Celebrouse o 16 de maio de 1993 e o vencedor foi, por segundo ano consecutivo, Manuel Senra, sobre o seu Peugeot 309 GTI 16v.\nResumo.\nDos 45 pilotos inscritos, 37 tomaron a sa\u00edda. Pouco despois do inicio, na primeira pasada polo treito da Saleta, Manuel Senra perdeu o control do seu Peugeot 309 e o local Javier Paz colocouse l\u00edder con seis segundos de vantaxe, que aumentou a 22 na segunda pasada polo mesmo lugar. A continuaci\u00f3n Arturo Rial foi o m\u00e1is r\u00e1pido nas d\u00faas pasadas por Re\u00e1degos, mentres que Senra marcou os mellores tempos en Parada de Labiote. A sesi\u00f3n matinal rematou con Paz como l\u00edder provisional, con 10 segundos sobre Rial e 26 sobre Senra. Con todo, na sesi\u00f3n vespertina comezou a chover, e Paz, que levaba pneum\u00e1ticos lisos, viuse superado por Senra e Rial, que montaban rodas de choiva. Rial mantivo a primeira posici\u00f3n ata que sufriu unha sa\u00edda de pista no treito Beade-Pena Corneira, que deixou a vitoria en mans de Manolo Senra. Na parte final do rally deixou de chover e Paz volveu recortar diferenzas con Rial ata arrebatarlle a segunda posici\u00f3n en Cabanelas, e quedar a s\u00f3 catro segundos de Senra."}
{"id": "496896", "revid": "23204", "url": "https://gl.wikipedia.org/wiki?curid=496896", "title": "Buceira", "text": "A buceira, tam\u00e9n chamada bozo, buzo, cofi\u00f1o, embozo ou vetillo, \u00e9 un aparello que se emprega para cubrir o foci\u00f1o dun animal co obxectivo de que este non poida comer ou trabar. \nDescrici\u00f3n.\nA buceira consiste nunha estrutura de coiro, pl\u00e1stico ou metal que se adapta \u00f3 foci\u00f1o do animal \u00f3 cal se fixa por unha fita que pasa por detr\u00e1s da cabeza. A buceira ax\u00fastase \u00f3 foci\u00f1o para impedir que o animal abra a boca pero \u00e9 aberto abondo para permitirlle respirar. \nUsos.\nAs buceiras \u00fasanse en diferentes situaci\u00f3ns: "}
{"id": "496897", "revid": "23204", "url": "https://gl.wikipedia.org/wiki?curid=496897", "title": "Buzo", "text": ""}
{"id": "496898", "revid": "23204", "url": "https://gl.wikipedia.org/wiki?curid=496898", "title": "Bozo", "text": ""}
{"id": "496899", "revid": "23204", "url": "https://gl.wikipedia.org/wiki?curid=496899", "title": "Vetillo", "text": ""}
{"id": "496901", "revid": "23204", "url": "https://gl.wikipedia.org/wiki?curid=496901", "title": "C.R.A.Z.Y.", "text": "C.R.A.Z.Y. \u00e9 un filme canadense de 2005 dirixido por Jean-Marc Vall\u00e9e e coescrito por Vall\u00e9e e Fran\u00e7ois Boulay. Conta a historia de Zac, un rapaz gai que lida coa homofobia mentres medra nunha familia de catro irm\u00e1ns e un pai conservador nas d\u00e9cadas dos 60 e dos 70. O filme emprega un extensa banda sonora, con temas de artistas como Pink Floyd, Patsy Cline, Charles Aznavour e The Rolling Stones.\nFoi escollido como candidato do Canad\u00e1 para o \u00d3scar \u00f3 mellor filme internacional na 78\u00aa edici\u00f3n dos premios, mais finalmente non foi nomeado."}
{"id": "496902", "revid": "23204", "url": "https://gl.wikipedia.org/wiki?curid=496902", "title": "Fricativa", "text": ""}
{"id": "496903", "revid": "23204", "url": "https://gl.wikipedia.org/wiki?curid=496903", "title": "Oclusiva", "text": ""}
{"id": "496904", "revid": "54334", "url": "https://gl.wikipedia.org/wiki?curid=496904", "title": "Veterinario", "text": ""}
{"id": "496905", "revid": "98629", "url": "https://gl.wikipedia.org/wiki?curid=496905", "title": "Beatrice Shilling", "text": "Beatrice (Tilly) Shilling, nada en Waterlooville, Hampshire, o 8 de marzo de 1909 e finada o 18 de novembro de 1990, foi unha enxe\u00f1eira aeron\u00e1utica brit\u00e1nica. Durante a segunda guerra mundial ideou o co\u00f1ecido como \"orificio de Miss Shilling\", un pequeno disco de metal similar a unha arandela clave para o bo funcionamento dos cazas brit\u00e1nicos durante a segunda guerra mundial.\nAdemais, disputou carreiras de motos na d\u00e9cada de 1930, e competiu en campionatos de automobilismo despois da guerra.\nTraxectoria.\nShilling, \u00e1 idade de 14 anos comprouse unha moto que modificou, decidindo converterse en enxe\u00f1eira. Despois de completar a escola secundaria, traballou para unha compa\u00f1\u00eda de enxe\u00f1ar\u00eda el\u00e9ctrica durante tres anos, instalando cables e xeradores. Margaret Partridge animouna a estudar enxe\u00f1ar\u00eda el\u00e9ctrica na Universidade de Manchester, licenci\u00e1ndose en 1932. Permaneceu al\u00ed durante un ano m\u00e1is para obter a mestr\u00eda en enxe\u00f1ar\u00eda mec\u00e1nica. Non puido atopar traballo como enxe\u00f1eira durante a Gran Depresi\u00f3n econ\u00f3mica dos anos 1930, polo que se incorporou como asistente de investigaci\u00f3n do profesor G. F. Mucklow na Universidade de Birmingham. En 1936 foi recrutada como oficial cient\u00edfico do \"Royal Aircraft Establishment\" (RAE), a axencia de investigaci\u00f3n e desenvolvemento da Royal Air Force (RAF) en Farnborough, Hampshire, onde continuou at\u00e9 a s\u00faa xubilaci\u00f3n en 1969.\nSegunda guerra mundial.\nShilling interveu en numerosos proxectos da RAE durante a segunda guerra mundial.\nO \"orificio de Miss Shilling\".\nDurante a batalla de Francia e a batalla de Inglaterra en 1940, os pilotos da RAF descubriron un grave problema nos avi\u00f3ns de combate con motores Rolls-Royce Merlin, como o Hurricane e o Spitfire. Cando o avi\u00f3n picaba co morro cara a abaixo para comezar unha manobra de descenso, o carburador alag\u00e1base de combustible, provocando que o motor se detivese.\nOs cazas alem\u00e1ns utilizaban motores con inxecci\u00f3n de combustible, polo que non ti\u00f1an este problema. As\u00ed, en combate, un caza alem\u00e1n pod\u00eda evadirse facilmente dun perseguidor da RAF realizando unha manobra con aceleraci\u00f3n g negativa, manobra que o avi\u00f3n brit\u00e1nico non pod\u00eda realizar.\nShilling ideou a soluci\u00f3n deste problema. Trat\u00e1base dun dedal de lat\u00f3n cun orificio no medio (posteriormente perfeccionado coa forma dunha arandela plana), que poder\u00eda ser instalado no carburador do motor sen necesidade de deixar o avi\u00f3n temporalmente f\u00f3ra de servizo. O limitador permit\u00eda axustar o fluxo m\u00e1ximo de combustible, evitando a inundaci\u00f3n do carburador. En marzo de 1941, Shilling organizou un pequeno equipo que percorreu todas as bases da RAF, instalando o dispositivo en todos os motores Merlin. O dispositivo foi inmensamente popular entre os pilotos, que cari\u00f1osamente o chamaron o \"\"orificio de Miss Shilling\", ou simplemente, o \"orificio de Tilly\"\" (de acordo co sobrenome de Shilling). Continuou utiliz\u00e1ndose at\u00e9 a introduci\u00f3n de carburadores presurizados en 1943.\nVida posterior.\nDespois da guerra, Shilling traballou en varios proxectos, inclu\u00edndo o m\u00edsil Blue Streak e o efecto das pistas molladas no freado. Foi descrita por un dos seus colegas cient\u00edficos como \"unha pioneira da liberaci\u00f3n das mulleres\". Sempre rexeitou calquera suxesti\u00f3n de que, como muller, puidese ser inferior a un home en materias t\u00e9cnicas e cient\u00edficas. Con todo, o seu forte car\u00e1cter e o seu desprezo pola burocracia levouna a unhas tensas relaci\u00f3ns coa administraci\u00f3n. Shilling traballou para a RAE at\u00e9 1969, alcanzando un posto de alto rango no Departamento de Enxe\u00f1ar\u00eda Mec\u00e1nica.\nRecibiu un doutoramento honorario da Universidade de Surrey, pertenceu \u00e1 Instituci\u00f3n de Enxe\u00f1eiros Mec\u00e1nicos, e \u00e1 Women's Engineering Society(WES).\nDeportes do motor.\nParticipou en carreiras de motos na d\u00e9cada de 1930, vencendo a corredores profesionais como Noel Pope, e foi galardoada coa Estrela de Ouro por dar a volta ao circu\u00edto de Brooklands na s\u00faa motocicleta Norton M30 a 106 millas por hora (171 km/h).\nDespois da segunda guerra mundial, Shilling e o seu marido, George, empezaron a competir con coches de carreiras, que eles mesmos modificaban e pu\u00f1an a punto no taller da s\u00faa casa. Comezaron a s\u00faa carreira cun Lagonda Rapier que alixeiraron considerablemente, e entre 1959 e 1962 pilotaron un Austin-Healey. Cun Sebring Sprite, frecuentemente nas reuni\u00f3ns organizadas en Goodwood, obtiveron numerosos terceiros postos e mesmo unha vitoria. A carreira de piloto de George deu un salto importante en 1961, coa adquisici\u00f3n dun Elva 200 F\u00f3rmula J\u00fanior monopraza, pero debido aos accidentes que sufriron ambos, convert\u00e9rono nun deportivo Mk VI.\nEn 1967, o piloto e dese\u00f1ador de coches de carreiras estadounidense Dan Gurney, contou con Shilling para axudarlle a resolver os problemas de sobrequencemento do seu b\u00f3lido de F\u00f3rmula 1, o Eagle Mk1."}
{"id": "496907", "revid": "54334", "url": "https://gl.wikipedia.org/wiki?curid=496907", "title": "Cruceiro das Neves de Ourolo", "text": ""}
{"id": "496908", "revid": "54334", "url": "https://gl.wikipedia.org/wiki?curid=496908", "title": "Cruceiros de Ourolo", "text": ""}
{"id": "496909", "revid": "54334", "url": "https://gl.wikipedia.org/wiki?curid=496909", "title": "Cruz de Ourolo", "text": ""}
{"id": "496910", "revid": "98629", "url": "https://gl.wikipedia.org/wiki?curid=496910", "title": "Jojo Rabbit", "text": "Jojo Rabbit \u00e9 un filme estadounidense de 2019 de drama e comedia escrito e dirixido por Taika Waititi que se basea no libro de Christine Leunens \"Caging Ceos\". Roman Griffin Davis interpreta o personaxe principal, Johannes \"Jojo\" Betzler, un neno membro de Deutsches Jungvolk que descobre que a s\u00faa nai (Scarlett Johansson) est\u00e1 agochando unha rapaza xud\u00eda (Thomasin McKenzie) no seu \u00e1tico. Debido a isto debe po\u00f1er en d\u00fabida as s\u00faas crenzas, mentres lida coa intervenci\u00f3n do seu amigo imaxinario, unha versi\u00f3n fantasiosa de Adolf Hitler (Waititi). No filme tam\u00e9n aparecern Rebel Wilson, Stephen Merchant, Alfie Allen e Sam Rockwell.\nEstreouse internacionalmente na 44\u00aa edici\u00f3n do Festival Internacional de Cinema de Toronto o 8 de setembro de 2019, onde ga\u00f1ou o meirande premio, o Grolsch People's Choice. \"Jojo Rabbit\" estreouse nos cinemas dos Estados Unidos o 18 de outubro de 2019, e nos de Nova Zelandia o 24 de outubro de 2019. Recibiu valoraci\u00f3ns positivas, especialmente polas interpretaci\u00f3ns, direcci\u00f3n, alma, estilo visual, banda sonora e produci\u00f3n, mais tam\u00e9n xerou certo criticismo pola representaci\u00f3n c\u00f3mica dos nazis.\n\"Jojo Rabbit\" foi escollido polo National Board of Review e polo American Film Institute como un dos mellores dez filmes do ano. Na 92\u00aa edici\u00f3n dos \u00d3scar recibiu seis nomeamentos, inclu\u00edndo as categor\u00edas de mellor filme e mellor actriz secundaria para Johansson, ga\u00f1ando finalmente o premio mellor gui\u00f3n adaptado. Nos Globos de Ouro estivo nomeado \u00f3 mellor filme comedia ou musical e mellor actor comedia ou musical para Davis.\nAcollida.\nRecadaci\u00f3n.\nNo ano 2020, \"Jojo Rabbit\" recadou 33,4 mill\u00f3ns de d\u00f3lares nos Estados Unidos e no Canad\u00e1, e 57 mill\u00f3ns adicionais noutros territorios, cun total internacional de 90,3 mill\u00f3ns de d\u00f3lares."}
{"id": "496915", "revid": "88215", "url": "https://gl.wikipedia.org/wiki?curid=496915", "title": "Rally de Ferrol de 1993", "text": "O Rally de Ferrol de 1993 foi a 24\u00aa edici\u00f3n de dito rally e a cuarta proba da tempada 1993 do Campionato de Galicia de Rally. Celebrouse o 6 de xu\u00f1o de 1993 e os vencedores foron Germ\u00e1n Castrill\u00f3n e a s\u00faa copiloto Estrella Castrill\u00f3n. Foi o quinto dos dez triunfos que lograron na proba ferrol\u00e1 e o cuarto consecutivo.\nItinerario.\nO rally disputouse sobre 84,7 km cronometrados (404,225 km contando os enlaces), con d\u00faas pasadas polos treitos de Vilouz\u00e1s e Doro\u00f1a e tres por Ferreira e Cerdido."}
{"id": "496924", "revid": "1505", "url": "https://gl.wikipedia.org/wiki?curid=496924", "title": "Rally de Ourense de 1993", "text": "O Rally de Ourense de 1993 foi a 26\u00ba edici\u00f3n de dito rally e foi puntuable para a tempada 1993 do Campionato de Galicia de Rally, as\u00ed como para o Campionato de Espa\u00f1a de Rally. Celebrouse entre o 25 e o 27 de xu\u00f1o e o vencedor foi Mia Bardolet, sobre un Opel Astra GSI 16v."}
{"id": "496925", "revid": "88215", "url": "https://gl.wikipedia.org/wiki?curid=496925", "title": "Campeonato de Espa\u00f1a de Rally", "text": ""}
{"id": "496931", "revid": "1131", "url": "https://gl.wikipedia.org/wiki?curid=496931", "title": "Terceira Asemblea Nacionalista", "text": ""}
{"id": "496932", "revid": "1131", "url": "https://gl.wikipedia.org/wiki?curid=496932", "title": "Primeira Asemblea Nacionalista", "text": ""}
{"id": "496933", "revid": "1131", "url": "https://gl.wikipedia.org/wiki?curid=496933", "title": "Segunda Asemblea Nacionalista", "text": ""}
{"id": "496934", "revid": "1131", "url": "https://gl.wikipedia.org/wiki?curid=496934", "title": "Cuarta Asemblea Nacionalista", "text": ""}
{"id": "496935", "revid": "1131", "url": "https://gl.wikipedia.org/wiki?curid=496935", "title": "Quinta Asemblea Nacionalista", "text": ""}
{"id": "496936", "revid": "1131", "url": "https://gl.wikipedia.org/wiki?curid=496936", "title": "Sexta Asemblea Nacionalista", "text": ""}
{"id": "496937", "revid": "5863", "url": "https://gl.wikipedia.org/wiki?curid=496937", "title": "Ed. A Nosa Terra", "text": ""}
{"id": "496939", "revid": "27155", "url": "https://gl.wikipedia.org/wiki?curid=496939", "title": "VAMP2", "text": "A prote\u00edna de membrana asociada a ves\u00edculas 2 (ou VAMP2, do ingl\u00e9s \"Vesicle-associated membrane protein 2\") \u00e9 unha prote\u00edna que nos humanos est\u00e1 codificada polo xene VAMP2 do cromosoma 17.\nFunci\u00f3n.\nAs sinaptobrevinas/VAMPs, sintaxinas e a prote\u00edna asociada ao sinaptosoma de 25 kD SNAP25 son os principais compo\u00f1entes dun complexo proteico implicado no atraque e/ou fusi\u00f3n de ves\u00edculas sin\u00e1pticas coa membrana presin\u00e1ptica. A VAMP2 \u00e9 un membro da familia da prote\u00edna de membrana asociada a ves\u00edculas (VAMP)/sinaptobrevina. Crese que a VAMP2 participa na liberaci\u00f3n de neurotransmisores nun paso entre o atraque e a fusi\u00f3n. Os ratos que carecen dun xene funcional sinaptobrevina2/VAMP2 non poden sobrevivir despois do nacemento, e te\u00f1en unha transmisi\u00f3n sin\u00e1ptica drasticamente reducida, arredor do 10% do control. A prote\u00edna forma un complexo estable coa sintaxina, a SNAP25, e a complexina. Tam\u00e9n forma un complexo diferente coa sinaptofisina.\nImportancia cl\u00ednica.\nA VAMP2 \u00e9 un probable xene candidato causante da miastenia infantil familiar debido ao seu mapa de localizaci\u00f3n e porque codifica unha prote\u00edna das ves\u00edculas sin\u00e1pticas do tipo da que foi implicada na patox\u00e9nese de dita miastenia.\nInteracci\u00f3ns.\nA VAMP2 presenta interacci\u00f3ns con:"}
{"id": "496940", "revid": "27155", "url": "https://gl.wikipedia.org/wiki?curid=496940", "title": "Prote\u00edna de membrana asociada a ves\u00edculas 2", "text": ""}
{"id": "496941", "revid": "27155", "url": "https://gl.wikipedia.org/wiki?curid=496941", "title": "VAMP-2", "text": ""}
{"id": "496942", "revid": "27155", "url": "https://gl.wikipedia.org/wiki?curid=496942", "title": "Complexina", "text": "As complexinas, tam\u00e9n chamadas sinafinas, son unhas das varias prote\u00ednas eucari\u00f3ticas citoplasmaticas neuronais que se unen ao complexo das proe\u00ednas SNARE (\"SNAREpin\") con alta afinidade. Denom\u00ednanse sinafina 1 e 2. En presenza de Ca2+, a prote\u00edna de ves\u00edculas de transporte sinaptotagmina despraza a complexina, permitindo que o complexo de prote\u00ednas SNARE una a ves\u00edcula de transporte \u00e1 membrana presin\u00e1ptica.\nA complexina act\u00faa como inhibidor ou como facilitador da fusi\u00f3n de ves\u00edculas sin\u00e1pticas e a liberaci\u00f3n de neurotransmisores. Nunha das s\u00faas conformaci\u00f3ns, abraza os complexos \"SNAREpin\", impedindo a fusi\u00f3n de ves\u00edculas sin\u00e1pticas, mentres que noutra conformaci\u00f3n diferente libera os \"SNAREpins\", permitindo que a sinaptotagmina desencadea a fusi\u00f3n. \nA\u00ednda que a complexina non \u00e9 necesaria para a exocitose de ves\u00edculas sin\u00e1pticas, incrementa a liberaci\u00f3n de neurotransmisor nun 60\u201370% como se demostrou en experimentos de knockout para o xene da complexina en ratos. Varias doenzas neurol\u00f3xicas humans foron ligadas a unha deficiencia de complexina.\nA complexina ou sinafina pode promover a exocitose ao promover a interacci\u00f3n entre as rexi\u00f3ns transmembrana complementarias da sintaxina e sinaptobrevina que se encontran en membranas opostas antes da fusi\u00f3n.\nEstrutura e uni\u00f3n a mol\u00e9culas.\nA complexina \u00e9 unha pequena prote\u00edna citos\u00f3lica fortemente cargada que \u00e9 hidr\u00f3fila, rica en residuos de \u00e1cido glut\u00e1mico e lisina. A rexi\u00f3n central da complexina (amino\u00e1cidos 48\u201370) \u00fanese ao n\u00facleo dos SNARE como h\u00e9lice \u03b1 antiparalela, e adhire a complexina ao complexo SNARE. Interacciona selectivamente co complexo SNARE ternario pero non con prote\u00ednas SNARE monom\u00e9ricas. As complexinas \u00fanense \u00e1 fenda existente entre as h\u00e9lices da sintaxina e sinaptobrevina. A complexina promove a interacci\u00f3n de rexi\u00f3s transmembrana da sintaxina e sinaptobrevina. A complexina estabiliza a parte C-terminal do complexo SNARE.\nFunci\u00f3n.\nA complexina act\u00faa como regulador positivo da exocitose de ves\u00edculas sin\u00e1pticas e \u00fanese selectivamente \u00e1s prote\u00ednas do complexo SNARE neuronal. A complexina ten unha dobre funci\u00f3n porque pode actuar como promotora ou como inhibidora da fusi\u00f3n de ves\u00edculas. Esta funcionalidade dual \u00e9 dependente da actividade sin\u00e1ptica, como os est\u00edmulos despolarizantes que chegan \u00e1 zona de sinapse. Ao actuar como abrazadeira de fusi\u00f3n para inhibir a fusi\u00f3n e como un promotor durante a despolarizaci\u00f3n, os niveis de concentraci\u00f3n de complexina regulan o tama\u00f1o da poboaci\u00f3n de ves\u00edculas, como o das ves\u00edculas facilmente liberables, importantes para os cambios na resposta a curto prazo.\nInhibici\u00f3n da fusi\u00f3n.\nA inhibici\u00f3n da fusi\u00f3n \u00e9 necesaria para impedir a exocitose espont\u00e1nea de ves\u00edculas na sinapse. Se unha abrazadeira non sostivese o conxunto de ves\u00edculas sin\u00e1pticas de forma estable e inhibise a s\u00faa fusi\u00f3n, o potencial das descargas nerviosas espont\u00e1neas e a depleci\u00f3n da poboaci\u00f3n de ves\u00edculas ser\u00eda moito maior. Crese que o dominio C-terminal da complexina \u00e9 responsable da s\u00faa funci\u00f3n inhibidora. En varios organimos eucariotas, as mutaci\u00f3ns na complexina foron ligadas a un forte incremento da taxa de exocitose espont\u00e1nea.\nUn posible mecanismo de como a complexina ancora ves\u00edculas para impedir a fusi\u00f3n \u00e9 a uni\u00f3n inhibitoria ao complexo SNARE en ensamblaxe. Suxeriuse que o dominio en h\u00e9lice alfa N-terminal da complexina se incorpora ao feixe de h\u00e9lices do complexo SNARE e impide o mecanismo de cremalleira da ensamblaxe. En contraste con isto, outra hip\u00f3tese \u00e9 que a complexina, independentemente das interacci\u00f3ns coa sinaptotagmina, establece enlaces cruzados cos complexos SNARE nunha disposici\u00f3n en zig-zag. Datos recentes apoian o anterior, \u00e9 dicir, que a sinaptotagmina exerce un papel en causar un cambio conformacional nas interacci\u00f3ns dos SNARE similar ao cambio causado polo calcio. Esta uni\u00f3n de sinaptotagmina enlazada a calcio crea unha interacci\u00f3n que libera a abrazadeira de fusi\u00f3n de complexina, facendo que ocorra a fusi\u00f3n da membrana e a exocitose.\nEfectos do calcio.- Con baixos niveis de calcio, a complexina ten unha actividade de abrazadeira comparativamente m\u00e1is forte e efectos inhibitorios sobre a liberaci\u00f3n espont\u00e1nea de ves\u00edculas. Isto p\u00e9nsase que \u00e9 contrarrestado pola sinaptotagmina cun aumento dos niveis de calcio; a medida que se incrementa a actividade da sinaptotagmina, proporciona m\u00e1is enerx\u00eda para eliminar o efecto de abrazadeira da complexina.\nPromoci\u00f3n da fusi\u00f3n.\nA complexina pode actuar promovendo a fusi\u00f3n cando se transmite un est\u00edmulo \u00e1 sinapse. Independentemente da s\u00faa funcionalidade de abrazadeira (como se ve cando se fai un knockout do C-terminal da complexina), a complexina pode a\u00ednda funcionar como un promotor da exocitose. Esta v\u00eda \u00e9 mediada pola sinaptotagmina-10 \nAsociaci\u00f3n coa sinaptotagmina.\nOs experimentos de knockdown para a complexina relacion\u00e1rona coa exocitose dependente de sinaptotagmina-1 e sinaptotagmina-10. Ambas as prote\u00ednas sinaptotagminas parecen ser dependentes dun cofactor complexina, o que indica a importancia da complexina na familia da sinaptotagmina."}
{"id": "496943", "revid": "5863", "url": "https://gl.wikipedia.org/wiki?curid=496943", "title": "Guillermo Garc\u00eda de la Riega Bellver", "text": "Guillermo Garc\u00eda de la Riega Bellver, nado Pontevedra o 12 de setembro de 1958, \u00e9 un escritor galego.\nTraxectoria.\nBisneto de Celso Garc\u00eda de la Riega e fillo de Celso Garc\u00eda de la Riega \u00c1lvarez. Estudou Biolox\u00eda na Universidade de Santiago de Compostela. Foi profesor de ensino medio. Publicou unha \"Biograf\u00eda de Celso Garc\u00eda de la Riega\" en 2014, e en 2019 publicou \"Historia de una infamia\" coa pretensi\u00f3n de rehabilitar a memoria do seu bisav\u00f3."}
{"id": "496944", "revid": "27155", "url": "https://gl.wikipedia.org/wiki?curid=496944", "title": "Sinafina", "text": ""}
{"id": "496945", "revid": "5863", "url": "https://gl.wikipedia.org/wiki?curid=496945", "title": "Molly of Denali", "text": "Molly of Denali \u00e9 unha serie de animaci\u00f3n educativa estadounidense-canadense dif\u00fandese nas estaci\u00f3ns afiliadas \u00e1 PBS e en PBS Kids, producido pola WGBH Kids e Atomic Cartoons en asociaci\u00f3n con CBC Kids."}
{"id": "496946", "revid": "89787", "url": "https://gl.wikipedia.org/wiki?curid=496946", "title": "Sociedade Filharm\u00f3nica da Coru\u00f1a", "text": "A Sociedade Filharm\u00f3nica da Coru\u00f1a \u00e9 unha asociaci\u00f3n cultural da cidade da Coru\u00f1a que ten como obxectivo a divulgaci\u00f3n musical. Fundada en 1904, \u00e9 a sociedade filharm\u00f3nica m\u00e1is antiga de Galicia e a terceira de Espa\u00f1a. Ten a s\u00faa sede no edificio Atalaia, nos Xard\u00edns de M\u00e9ndez N\u00fa\u00f1ez. Est\u00e1 presidida por Julio Tasende Calvo."}
{"id": "496947", "revid": "1131", "url": "https://gl.wikipedia.org/wiki?curid=496947", "title": "Pazo de Font\u00e1n", "text": "O Pazo e Pousa de Font\u00e1n \u00e9 unha casa se\u00f1orial (hoxe en ru\u00ednas) situada no lugar e cami\u00f1o do mesmo nome, na parroquia de Ma\u00f1ufe, no concello de Gondomar. Levantada entre os s\u00e9culos XV ou XVI, as s\u00faas terras eran confinantes ao sur co r\u00edo Mi\u00f1or e atravesadas de leste a oeste pola Levada do Bravo.\nA casa de d\u00faas plantas, est\u00e1 en estado ruinoso e moi alterada polas sucesivas modificaci\u00f3ns xa que foi habitada at\u00e9 finais da d\u00e9cada de 1960. Ti\u00f1a capela baixo advocaci\u00f3n de Santa B\u00e1rbara, tam\u00e9n en ru\u00ednas.\nArquitectura.\nO arquitecto e investigador local Antonio Soli\u00f1o Troncoso fai a seguinte descrici\u00f3n da casa: \u201cTen planta en forma de L con acceso ao primeiro andar a trav\u00e9s de escaleiras p\u00e9treas situadas no \u00e1ngulo interior e mediante un pat\u00edn-corredor emprazado na fachada nacente. Tam\u00e9n mant\u00e9n en p\u00e9, se ben a duras penas, os muros da antiga capela \u00e1 que se acced\u00eda directamente dende o interior do predio e, pola porta principal, dende o cami\u00f1o de orixe medieval \u00e1 que d\u00e1 fronte\u201d .\nContaba cunha explotaci\u00f3n de vi\u00f1as da que inda poden verse socalcos, postes e muros de contenci\u00f3n nos terreos da antiga pousa.\nCapela de Santa B\u00e1rbara..\nO pazo contaba cunha capela baixo advocaci\u00f3n de Santa B\u00e1rbara para os oficios relixiosos dos propietarios da casa, aos que tam\u00e9n concorr\u00edan os veci\u00f1os de Font\u00e1n. Na primeira metade do s\u00e9culo XX, cando foi visitada polo investigador, Jos\u00e9 Espinoza Rodr\u00edguez, xa estaba convertida nun almac\u00e9n de apeiros de labranza, pero conservaba un altar cun retablo en forma de tr\u00edptico coas imaxes de san Xos\u00e9, a virxe Mar\u00eda e mais san Xo\u00e1n Evanxelista.\nNa actualidade o pequeno templo est\u00e1 en ru\u00ednas inda que o seu microtop\u00f3nimo foi rescatado e xeolocalizado polo historiador Anxo Rodr\u00edguez Lemos durante a recollida de nomes de lugares realizada na parroquia de Ma\u00f1ufe polo Instituto de Estudos Mi\u00f1oranos e o Concello de Gondomar.\nBras\u00f3ns.\nNo portal\u00f3n e na porta de entrada \u00e1 casa tivo escudo de armas partido dos li\u00f1axes Castro e Acu\u00f1a, actualmente recolocado noutra vivenda da vila de Gondomar. Distintos autores falan doutro bras\u00f3n con helmo e cuarteis na fronte da casa. Segundo Espinosa Rodr\u00edguez, constitu\u00eddo cos escudos de armas dos Mari\u00f1o, Airines e Sotomayor. Un traballo m\u00e1is recente, sinala que ademais destas familias, no devandito escudo estaban tam\u00e9n presentes as li\u00f1axes dos Mi\u00f1o, Padr\u00f3n e Barbeito.\nPropietarios e li\u00f1axes.\nMorgado.\nOs primeiros datos documentais do pazo prov\u00e9n dunha escritura onde se funda morgado, con cabeza nesta casa de Font\u00e1n. O escrito con data 8 de decembro de 1571, est\u00e1 asinado polo matrimonio constitu\u00eddo polo ent\u00f3n escrib\u00e1n de Baiona, Gregorio Calzado e a s\u00faa dona In\u00e9s Fern\u00e1ndez de Castro.\u00a0 O morgado abrangue outras propiedades no lugar da Baixa Redonda, Outeiro da Raposa, Forca do Lobo e outras propiedades herdadas por In\u00e9s Fern\u00e1ndez de Castro do seu av\u00f3 materno, \u00c1lvaro Garc\u00eda. Este \u00faltimo foi meiri\u00f1o do Val Mi\u00f1or e exerceu a profesi\u00f3n de escrib\u00e1n en Baiona at\u00e9 os primeiros anos do s\u00e9culo XVI.\nUnha particularidade deste morgado foi o establecemento dunha condici\u00f3n onde se deu prioridade \u00e1s mulleres sobre os homes \u00e1 hora de herdar a li\u00f1a ou v\u00ednculo sucesorio.\nS\u00e9culo XVI.\nO pazo \u00e9 propiedade do matrimonio formado por Gregorio Calzado e a s\u00faa muller In\u00e9s Fern\u00e1ndez de Castro ao momento de fundar morgado, primeiro documento hist\u00f3rico da casa atopado at\u00e9 o momento.\n1578 - F\u00fandase o morgado con cabeza no Pazo de Font\u00e1n.\nS\u00e9culo XVII.\n1603 - Mar\u00eda Alonso de Castro, sobri\u00f1a de In\u00e9s, herda o morgado (o matrimonio de Gregorio e In\u00e9s non tivo fillos). Ao momento de herdar, Mar\u00eda Alonso xa estaba casada (1582) con San Juan Airines Troncoso, fillo de Pedro Airines Troncoso e a s\u00faa muller Mayor Fern\u00e1ndez de Acu\u00f1a, se\u00f1ores de Torres Brancas de Camos..\n1641 - Mar\u00eda de Castro e Acu\u00f1a, filla m\u00e1is vella de Mar\u00eda e San Juan, herda o morgado. Nesas datas estaba casada con Esteban de Barbeito e Padr\u00f3n, da casa de Soutoxuste (Redondela). O matrimonio non ter\u00e1 descendencia feminina, polo que o morgado pasar\u00e1 ao primox\u00e9nito.\n1650 - Juan de Barbeito e Padr\u00f3n herda o morgado e casa con Mar\u00eda de Velasco e Sotomayor.\n1674 - Anta Tomasa de Acu\u00f1a, filla de Juan e Mar\u00eda herda o morgado. Contrae matrimonio con Baltasar de Araujo e Sotomayor, Se\u00f1or da vila de Parderrubias.\nS\u00e9culo XVIII.\n1728 - Mar\u00eda Antonia de Castro e Acu\u00f1a, filla de Tomasa e Juan herda o morgado. Casou con Juan Florencio Romay con quen non tivo descendencia.\n1773- Mar\u00eda Teresa de Araujo e Mari\u00f1o de Lobera, sobri\u00f1a de Tomasa herda o morgado. A nova propietaria casar\u00e1 con Jos\u00e9 Mariano Gayoso Veloso, da casa de Aldao.\nS\u00e9culo XIX.\n- Mar\u00eda Joaquina Gayoso Araujo e Mari\u00f1o de Lobera, primox\u00e9nita do matrimonio de Mar\u00eda Teresa e Jos\u00e9, herda o morgado. Casou co coronel de milicias Pedro Manuel Miranda e Trelles, marqu\u00e9s de Santa Mar\u00eda del Villar e conde de San Rom\u00e1n.\n- Mar\u00eda Gertrudis, filla de Mar\u00eda Joaquina e Pedro Manuel herda o morgado. Casou co marqu\u00e9s de Santa Cruz de Marcenado. Mar\u00eda Gertrudis morre sen descendencia.\n1840 - Mar\u00eda Joaquina Miranda, sobri\u00f1a de Mar\u00eda Gerturidis herda o morgado. \u00c9 filla do irm\u00e1n de Mar\u00eda Gertrudis, Joaqu\u00edn quen ostenta os t\u00edtulos de marqu\u00e9s de Santa Mar\u00eda del Villar e conde de San Rom\u00e1n. Mar\u00eda Joaquina Miranda herdar\u00e1 os t\u00edtulos de condesa de San Rom\u00e1n e marquesa da Atalaia de Tui. Da s\u00faa presenza no pazo quedou o microtop\u00f3nimo O Lugar da Marquesa, na fronte norte da casa. Casou con Francisco Xavier Losada Pardo e Figueroa, conde de Maceda. Deste matrimonio naceu Francisca Xaviera Losada e Miranda, marquesa da Atalaia de Tui que finou solteira.\n-Joaquina Losada y Torres, sobri\u00f1a de Mar\u00eda Joaquina herda a propiedade do Pazo de Font\u00e1n, e o t\u00edtulo de marquesa da Atalaia de Tui. Joaquina \u00e9 filla do novo conde de Maceira, Baltasar Losada e Miranda. A nova herdeira casou con Jos\u00e9 Quiroga e Losada, fillo de Mar\u00eda Losada Miranda, marquesa de Santa Mar\u00eda del Villar. Joaquina ser\u00e1 a derradeira propietaria por li\u00f1a familiar do Pazo de Font\u00e1n\nS\u00e9culo XX.\nNas primeiras d\u00e9cadas do s\u00e9culo XX o pazo ser\u00e1 vendido polos \u00faltimos herdeiros, ao m\u00e9dico radicado na Texosa, Andr\u00e9s Gestal.\u00a0 O m\u00e9dico ser\u00e1 propietario do pazo at\u00e9 o seu asasinato o d\u00eda 3 de setembro de 1927. Dende esa data mantense entre os seus herdeiros.\nS\u00e9culo XXI.\nA principios do s.XXI, as terras do Pazo de Font\u00e1n, co\u00f1ecidas como a Pousa de Font\u00e1n foron obxecto dun proxecto de construci\u00f3n de 66 chal\u00e9s. A derrogaci\u00f3n do Plan Xeral de Ordenaci\u00f3n Territorial de Gondomar e unha demanda por prevaricaci\u00f3n \u00e1s autoridades municipais de ent\u00f3n deixou de momento paralizada a obra."}
{"id": "496949", "revid": "89787", "url": "https://gl.wikipedia.org/wiki?curid=496949", "title": "Luiz Francisco Rebello", "text": "Luiz Francisco Correia Mendes Rebello, co\u00f1ecido como Luiz Francisco Rebello, nado en Lisboa o 10 de setembro de 1924 e finado na mesma cidade o 8 de decembro de 2011, foi un avogado, dramaturgo, cr\u00edtico teatral, historiador de teatro e ensa\u00edsta portugu\u00e9s. Foi especialista de fama internacional en materia de dereitos de autor, disciplina que ensinou na Universidade de Co\u00edmbra. \nXuntamente con Jos\u00e9 Saramago, Armindo Magalh\u00e3es, Manuel da Fonseca e Urbano Tavares Rodrigues foi, en 1992, un dos fundadores da Fronte Nacional para a Defensa da Cultura (FNDC).\nTraxectoria.\nLicenciado en Dereito pola Universidade de Lisboa, presidiu a Sociedade Portuguesa de Autores durante 30 anos (1973 a 2003), tendo sa\u00eddo en maio de 2003, ap\u00f3s ter sido acusado de xesti\u00f3n fraudulenta e danosa. Foi electo, en 1976, vice-presidente da Confederaci\u00f3n Internacional das Sociedades de Autores e Compositores, ata 1978.\nCon conexi\u00f3ns ao teatro, fundou e dirixiu, en 1946, xuntamente con Gino Saviotti, o Teatro-Estudo do Salitre e, en 1971, foi nomeado director do Teatro S\u00e3o Luiz, cargo do que se vir\u00eda a dimitir o ano seguinte por non concordar coas inxerencias da Comisi\u00f3n de Censura.\nColaborou en moitos xornais e revisadas, entre eles a \"Col\u00f3quio-Letras\", o \"Jornal de Letras\", a \"Seara Nova\" e a \"V\u00e9rtice\", na revista luso-brasileira \"Atl\u00e1ntico\" , no semanario \"Mundo Literario\" (1946-1948) e a\u00ednda na revista \"Arte Opini\u00e3o\" (1978-1982). Dirixiu, desde 1971, un \"Dicion\u00e1rio do Teatro Portugu\u00eas\", publicado en fasc\u00edculos.\nJean-Paul Sartre e Pirandello foron os autores que m\u00e1is o influenciaron a nivel est\u00e9tico. \nVida persoal.\nCasou coa actriz Mariana Villar, de quen tivo unha filla, a tam\u00e9n avogada e autora Catarina Rebello."}
{"id": "496951", "revid": "89787", "url": "https://gl.wikipedia.org/wiki?curid=496951", "title": "Chelsea Winstanley", "text": "Chelsea Winstanley \u00e9 unha produta neozelandesa de ascendencia maor\u00ed nomeada \u00f3 premio \u00d3scar. \u00c9 co\u00f1ecida por producir os filmes \"What We Do in the Shadows\" (2014) e \"Jojo Rabbit\" (2019), \u00e1mbolos dous dirixidos polo seu marido, Taika Waititi.\nTraxectoria.\nWinstanley ten ascendencia maor\u00ed das tribos Ng\u0101ti Ranginui e Ngai Te Rangi por parte da s\u00faa nai. Produciu curtametraxes como \"Meathead\" e \"Night Shift\". En 2014, produciu \"What We Do in the Shadows\" con Taika Waititi e Jemaine Clement. Produciu o documental de Merata Mita sobre o abuso dom\u00e9stico \"Saving Grace\", \"Te Whakarauora Tangata\", e tam\u00e9n dirixiu alg\u00fans documentais.\nNo ano 2014, foi galardoada co Premio SPADA Screen Industry Awards Independent Producer of the Year, compartido co seu marido Taika Waititi.\nEn xu\u00f1o de 2015 Winstanley foi nomeado muller neozelandesa Mana Wahine no Festival de Cinema Maor\u00ed de Wairoa.\nVida persoal.\nCon 20, Winstanley tivo un fillo, Maia, que criou como nai solteira. \nCasou co director neozeland\u00e9s Taika Waititi, a quen xa co\u00f1ecera con vinte anos cando o entrevistou para unha serie documental sobre artistas maor\u00eds. Volveron co\u00f1ecerse na rodaxe do filme \"Boy\", e casaron dous anos despois. En maio de 2012, Winstanley deu a luz \u00e1 s\u00faa primeira filla, Te Kainga o Te Hinek\u0101hu Waititi. En 2015, deu a luz \u00e1 s\u00faa segunda filla, Matewa Kiritapu."}
{"id": "496952", "revid": "1410", "url": "https://gl.wikipedia.org/wiki?curid=496952", "title": "Comit\u00e9 Central do Partido Comunista da Uni\u00f3n Sovi\u00e9tica", "text": "O Comit\u00e9 Central do Partido Comunista da Uni\u00f3n Sovi\u00e9tica (en ), era o liderado executivo do Partido Comunista da Uni\u00f3n Sovi\u00e9tica, que actuaba entre as sesi\u00f3ns do Congreso. Segundo os estatutos do propio partido, o comit\u00e9 dirix\u00eda todas as actividades gobernamentais e do partido. Os seus membros eran elixidos polo Congreso do Partido. \nDurante o liderado do Partido Comunista por Vladimir Lenin, o Comit\u00e9 Central funcionou como a m\u00e1xima autoridade do partido entre os Congresos. Non obstante, o VIII Congreso do Partido (celebrado en 1919) estableceu a Bur\u00f3 Pol\u00edtico (Politburo) para responder \u00e1s cuesti\u00f3ns que necesitasen respostas inmediatas. Alg\u00fans delegados opux\u00e9ronse ao establecemento do Politburo e, en resposta, o Politburo pasou a ser responsable ante o Comit\u00e9 Central, e os membros do Comit\u00e9 Central pod\u00edan participar nas sesi\u00f3ns de Politburo con voz consultiva, pero non pod\u00edan votar a menos que fosen membros. Despois da morte de Lenin en xaneiro de 1924, Joseph Stalin aumentou gradualmente o seu poder no Partido Comunista a trav\u00e9s do cargo de Secretario Xeral do Comit\u00e9 Central, o secretario principal do Secretariado. Con Stalin, o papel do Comit\u00e9 Central foi eclipsado polo Politburo. \n\u00c1 morte de Stalin en 1953, o Comit\u00e9 Central convert\u00e9rase en gran parte nun \u00f3rgano simb\u00f3lico responsable ante o Politburo, e non ao rev\u00e9s. A morte de Stalin revitalizou o Comit\u00e9 Central e converteuse nunha importante instituci\u00f3n durante a loita de poder para suceder a Stalin. Despois da chegada ao poder de Nikita Khrushchev, o Comit\u00e9 Central a\u00ednda xogou un papel principal e incluso anulou a decisi\u00f3n do Politburo de destitu\u00edr a Khrushchev do cargo en 1957. En 1964, o Comit\u00e9 Central expulsou a Khrushchev do poder e elixiu a Leonid Brezhnev como primeiro secretario. O Comit\u00e9 Central foi un \u00f3rgano importante no inicio do dominio de Brezhnev, pero perdeu o poder efectivo ante o Politburo. A partir de ent\u00f3n, ata a era de Mikhail Gorbachov (secretario xeral de 1985 a 1991), o Comit\u00e9 Central xogou un papel menor na direcci\u00f3n do partido e do estado, mentres que o Politburo volveu funcionar como o m\u00e1ximo \u00f3rgano pol\u00edtico da Uni\u00f3n Sovi\u00e9tica. \nHistoria.\nAntecedentes: 1898\u20131917.\nNo congreso fundacional do Partido Obreiro Socialdem\u00f3crata Ruso (o predecesor do Partido Comunista da Uni\u00f3n Sovi\u00e9tica) Vladimir Lenin foi quen de obter o apoio suficiente para a creaci\u00f3n dun poderoso \u00f3rgano central para o pr\u00f3ximo congreso. Este \u00f3rgano central \u00eda converterse no Comit\u00e9 Central, e ti\u00f1a o dereito de decidir sobre todas as cuesti\u00f3ns do partido, coa excepci\u00f3n das locais. O grupo que apoiou a creaci\u00f3n dun Comit\u00e9 Central no II Congreso cham\u00e1ronse a si mesmos bolxeviques, e os perdedores (a minor\u00eda) recibiron o nome de menxeviques polo seu propio l\u00edder, Julius Martov. O Comit\u00e9 Central ter\u00eda tres membros, e supervisar\u00eda o consello editorial do \"Iskra\", o xornal do partido. Os primeiros membros do Comit\u00e9 Central foron Gleb Krzhizhanovsky, Friedrich Lengnik e Vladimir Noskov. Ao longo da s\u00faa historia, o partido e o Comit\u00e9 Central estiveron afectados pola loita faccional e a represi\u00f3n das autoridades gobernamentais. Lenin foi quen de persuadir ao Comit\u00e9 Central, logo dunha longa e acalorada discusi\u00f3n, para que iniciase a Revoluci\u00f3n de Outubro. A maior\u00eda dos membros eran esc\u00e9pticos con iniciar a revoluci\u00f3n tan cedo, e foi Lenin quen os convenceu. A moci\u00f3n para levar a cabo unha revoluci\u00f3n en outubro de 1917 foi aprobada polo Comit\u00e9 Central con 10 votos a favor e dous en contra. \n\u00c9poca de Lenin: 1917-1922.\nPara Lenin, o Comit\u00e9 Central deb\u00eda ser a autoridade suprema do partido. Lev Trotski criticou este punto de vista, afirmando que \"as nosas regras representan a 'non confianza organizativa' do partido cara \u00e1s s\u00faas partes, \u00e9 dicir, a supervisi\u00f3n sobre todas as organizaci\u00f3ns locais, distritos, nacionais e outras organizaci\u00f3ns [...] a organizaci\u00f3n do partido real\u00edzase dende o propio partido; o Comit\u00e9 Central ocupa o lugar da organizaci\u00f3n; e finalmente o ditador ocupa o lugar do Comit\u00e9 Central\". \nDurante os primeiros anos no poder, co goberno de Lenin, o Comit\u00e9 Central era o corpo decisorio chave tanto na pr\u00e1ctica como na teor\u00eda, e as decisi\u00f3ns eran tomadas por unha maior\u00eda de votos. Por exemplo, o Comit\u00e9 Central votou para decidir se se asinaba un tratado de paz cos alem\u00e1ns entre 1917 e 1918 durante a Primeira guerra mundial. A posici\u00f3n de Lenin a prol da paz non ti\u00f1a a maior\u00eda, xa que a opci\u00f3n de Trotski e Nikolai Bukharin ti\u00f1a m\u00e1is apoios. Finalmente, tras moitos debates, Trotski e outros que estaban en contra de asinar un tratado de paz, cambiaron de opini\u00f3n e a votaci\u00f3n sa\u00edu adiante. A consecuencia da votaci\u00f3n foi o Tratado de Brest-Litovsk. \nO sistema ti\u00f1a numerosos fallos, e a oposici\u00f3n a Lenin e o que moitos v\u00edan como as s\u00faas excesivas pol\u00edticas de centralizaci\u00f3n centraron a atenci\u00f3n do liderado durante o VIII Congreso do Partido (marzo de 1919) e o IX Congreso do Partido (marzo de 1920). No 9\u00ba Congreso do Partido os Centralistas Democr\u00e1ticos, unha facci\u00f3n de oposici\u00f3n dentro do partido, acusaron a Lenin e os seus asociados, da creaci\u00f3n dun Comit\u00e9 Central en que un \"pequeno pu\u00f1ado de oligarcas do partido [...] prohib\u00eda aos que opinan diferente.\" A resposta de Lenin foi evasiva e admitiu que se cometeron erros, pero dixo que se se estiveran levando a cabo efectivamente pol\u00edticas dese tipo, as cr\u00edticas que se lle estaban facendo a el en dito Congreso non se poder\u00edan ter feito. Durante o 10\u00ba Congreso do Partido (marzo de 1921) Lenin criticou a Oposici\u00f3n Obreira, unha facci\u00f3n dentro do Partido Comunista, por desviarse do comunismo e acusou a Trotski de faccionalismo. Lenin afirmou que o faccionalismo estaba permitido, pero s\u00f3 se permit\u00eda antes e durante os congresos do partido, cando os distintos bandos necesitaban apoios para ga\u00f1ar as votaci\u00f3ns. Varios membros do Comit\u00e9 Central, que eran membros da Oposici\u00f3n Obreira, ofreceron a s\u00faa renuncia a Lenin, pero non as s\u00faas dimisi\u00f3ns non foron aceptadas e solicit\u00f3uselles a s\u00faa submisi\u00f3n \u00e1 disciplina do partido. O 10\u00ba Congreso do Partido tam\u00e9n introduciu a prohibici\u00f3n do faccionalismo no Partido Comunista; con todo, o que Lenin consideraba como \"plataformas\", como os Centralistas Democr\u00e1ticos e a Oposici\u00f3n Obreira, estaban permitidas. Para Lenin as facci\u00f3ns eran grupos do Partido Comunista que subvert\u00edan a disciplina do partido. \nA pesar da prohibici\u00f3n do faccionalismo, a Oposici\u00f3n Obreira continuou a s\u00faa axitaci\u00f3n aberta contra as pol\u00edticas do Comit\u00e9 Central, e antes do 11\u00ba Congreso de Partido (marzo de 1922) realizou unha oferta pouco planeada para conseguir apoio a favor da s\u00faa posici\u00f3n na Komintern. A Komintern apoiou a posici\u00f3n do Comit\u00e9 Central. O 11.\u00ba Congreso foi o \u00faltimo presidido por Lenin, pois este sufriu un primeiro ictus en maio de 1922, quedou paralizado por un segundo en decembro e retirado da vida p\u00fablica en marzo. Faleceu o 21 de xaneiro de 1924.\nInterregnum: 1922\u20131930.\nTras a morte de Lenin, o liderado sovi\u00e9tico non estaba seguro de como deber\u00eda continuar a construci\u00f3n da nova sociedade socialista. Alg\u00fans apoiaron a extensi\u00f3n da Nova Pol\u00edtica Econ\u00f3mica, como suxeriu Lenin ao final da s\u00faa vida, ou rematala e substitu\u00edla por unha econom\u00eda planificada, unha posici\u00f3n que Lenin manti\u00f1a cando comezou a NEP. Despois da marcha forzada de Lenin debido \u00e1 s\u00faa mala sa\u00fade, comezou unha loita polo poder, que implicou a Nikolai Bukharin, Lev Kamenev, Alexei Rikov, Iosif Stalin, Mikhail Tomskii, Lev Trotski e Grigori Zinoviev. Destes, Trotski era o m\u00e1is notable. No seu testamento, Lenin referiuse \u00e1s \"habilidades excepcionais\" de Trotski, engadindo que \"persoalmente \u00e9 quizais o home m\u00e1is capaz do actual comit\u00e9 central\". Con todo xa discordara con Lenin en numerosos asuntos. \n Stalin, o segundo maior competidor e futuro l\u00edder da Uni\u00f3n Sovi\u00e9tica, era o menos co\u00f1ecido, e non era unha figura popular entre as masas. A\u00ednda que era xeorxiano, e se opuxera ao nacionalismo xeorxiano, falaba como un eslav\u00f3filo, o cal era unha vantaxe. O Partido Comunista era a s\u00faa base institucional; el era o secretario xeral : outra vantaxe. Pero houbo un problema; Stalin era co\u00f1ecido pola s\u00faa brutalidade. Segundo un fiel do partido, \"Un home salvaxe \u00a0 ... un home sanguento. Ten que ter espadas coma el nunha revoluci\u00f3n, pero non me gusta ese feito, nin como el. \" No seu testamento, Lenin dixo de Stalin: Stalin \u00e9 demasiado bruto, e esta falla, totalmente tolerable entre n\u00f3s os comunistas, faise intolerable para o cargo de secretario xeral. Por iso propo\u00f1o aos camaradas que ideen un xeito de afastar a Stalin deste cargo e nomea a outro home que de todos os demais aspectos caia do outro lado da escala do camarada Stalin, \u00e9 dicir, m\u00e1is tolerante, m\u00e1is leal, m\u00e1is educado. e considerado polos camaradas, menos caprichosos e as\u00ed por diante. A democracia interna do partido converteuse nun tema importante despois da baixa por enfermidade de Lenin; Trotski e Zinoviev foron os seus principais promotores, pero Zinoviev cambiou despois de posici\u00f3n cando se ali\u00f1ou con Stalin. Trotski e Rykov intentaron reorganizar o partido nos inicios de 1923 e desburocratizalo, con todo, non o conseguiron, e Stalin conseguiu ampliar o Comit\u00e9 Central. Alg\u00fans membros do liderado opux\u00e9ronse e unha semana despois emitiuse a Declaraci\u00f3n dos Corenta e Seis, que criticaba as pol\u00edticas de centralizaci\u00f3n de Stalin. A declaraci\u00f3n afirmaba que o Politburo, o Orgburo e o Secretariado estaban tomando o control completo sobre o partido, e que eran estes organismos os que elix\u00edan os delegados aos Congresos do Partido, convertendo o poder executivo, o Congreso do Partido, nunha ferramenta do liderado sovi\u00e9tico. Sobre esta cuesti\u00f3n, Trotski dixo: \"A medida que este r\u00e9xime se consolida, todos os asuntos est\u00e1n concentrados nas mans dun pequeno grupo, \u00e1s veces s\u00f3 dun secretario que nomea, elimina, d\u00e1 as instruci\u00f3ns, aplica as penas, etc\". Con Lenin, o partido gobernaba a trav\u00e9s do goberno, por exemplo, o \u00fanico cargo pol\u00edtico que ti\u00f1a Lenin era o de presidente do Consello de Comisarios do Pobo, pero despois da baixa de Lenin, o partido tomou o control das actividades do goberno. O sistema antes de que Lenin fora forzado a abandonar era similar ao dos sistemas parlamentarios onde o gabinete do partido, e non o liderado do partido, eran os l\u00edderes do pa\u00eds. \nEra o poder do centro o que inquietaba a Trotski e aos seus seguidores. Se a direcci\u00f3n sovi\u00e9tica ti\u00f1a o poder de nomear os cargos rexionais, ti\u00f1an o poder indirecto de elixir aos delegados dos Congresos do Partido. Trotski acusou aos delegados do XII Congreso do Partido (17-25 de abril de 1923) de ser elixidos indirectamente polo centro, e apuntou que o 55,1% dos delegados votantes no congreso eran membros a tempo completo, mentres que no congreso anterior s\u00f3 o eran o 24,8%. Ti\u00f1a motivo de alarma, porque como Anast\u00e1s Mikoi\u00e1n sinalou nas s\u00faas memorias, Stalin tratou de evitar que o maior n\u00famero posible de cargos pro-Trotski fosen elixidos como delegados do congreso. As reclamaci\u00f3ns de Trotski non se atenderon ata 1923, cando o Politburo anunciou unha resoluci\u00f3n onde reafirmaba a democracia do partido e ata declarou a posibilidade de acabar cos poderes de nomeamento do centro. Isto non foi suficiente para Trotski, que escribiu un artigo en \"Pravda\" onde criticaba o liderado sovi\u00e9tico e os poderes centrais. Zinoviev, Stalin e outros membros da direcci\u00f3n sovi\u00e9tica acus\u00e1rono ent\u00f3n de faccionalismo. Trotski non foi elixido como delegado ao 13\u00ba Congreso do Partido (23-31 de maio de 1924). \nDespois do 13\u00ba Congreso, comezou outra loita polo poder cun foco diferente; nesta ocasi\u00f3n as pol\u00edticas socioecon\u00f3micas foron os principais motivadores da loita. Trotski, Zinoviev e Kamenev apoiaron unha r\u00e1pida industrializaci\u00f3n e unha econom\u00eda planificada, mentres que Bukharin, Rikov e Tomskii apoiaron manter a NEP. \nNing\u00fan dos l\u00edderes desa \u00e9poca eran r\u00edxidos na pol\u00edtica econ\u00f3mica e todos eles apoiaran a NEP anteriormente. Coas boas colleitas de 1922, xurdiron varios problemas, especialmente o papel da industria pesada e a inflaci\u00f3n. Mentres que a agricultura se recuperou substancialmente, o sector industrial pesado a\u00ednda estaba en recesi\u00f3n e apenas se recuperara dos niveis previos \u00e1 guerra. A Comisi\u00f3n de Planificaci\u00f3n do Estado (Gosplan) apoiou a concesi\u00f3n de subvenci\u00f3ns \u00e1s industrias pesadas, mentres que o Comisariado de Finanzas do Pobo op\u00faxose, argumentando unha gran inflaci\u00f3n como a s\u00faa raz\u00f3n. Trotski foi o \u00fanico no Politbur\u00f3 que apoiou o Gosplan na s\u00faa rivalidade co Comisionado de Finanzas. \nEn 1925, Stalin comezou a moverse contra Zinoviev e Kamenev. O nomeamento de Rikov como presidente do Consello de Comisarios do Pobo foi unha dimisi\u00f3n \"de facto\" de Kamenev. Kamenev era o presidente en funci\u00f3ns do Consello de Comisarios do Pobo, en ausencia de Lenin. Ademais, Stalin comezou a empregar a s\u00faa pol\u00edtica de socialismo nun pa\u00eds, unha pol\u00edtica que a mi\u00fado se considera, erroneamente, como un ataque a Trotski, cando realmente ti\u00f1a como obxectivo a Zinoviev. Zinoviev, desde a s\u00faa posici\u00f3n de presidente do Comit\u00e9 Executivo da Internacional Comunista (Comintern), op\u00faxose \u00e1 pol\u00edtica de Stalin. Comezou a atacar a Stalin por este asunto en cuesti\u00f3n de meses, mentres que Trotski o fixo a partir de 1926. No 14\u00ba Congreso do Partido (18-31 de decembro de 1925) Kamenev e Zinoviev proclamaron que o centro estaba usurpando o poder das sucursais rexionais e que Stalin era un perigo para a democracia interna do partido. O Congreso dividiuse entre d\u00faas facci\u00f3ns, entre a que apoiaba a Stalin e as que apoiaron a Kamenev e Zinoviev. A delegaci\u00f3n de Leningrado, que apoiaba a Zinoviev, berrou \"Viva o Comit\u00e9 Central do noso partido\". A\u00ednda as\u00ed, Kamenev e Zinoviev foron esmagados no congreso, con 559 votos a favor do liderado sovi\u00e9tico e s\u00f3 65 en contra. O Comit\u00e9 Central electo degradou a Kamenev a membro sen voto do Politburo. En abril de 1926, Zinoviev foi destitu\u00eddo do Politburo e en decembro, Trotski deixou tam\u00e9n de pertencer a el. Todos eles mantiveron os seus asentos no Comit\u00e9 Central ata outubro de 1927. No 15\u00ba Congreso do Partido (2-19 de decembro de 1927) a Oposici\u00f3n de esquerda foi esmagada; ning\u00fan dos seus membros foi elixido para o Comit\u00e9 Central. A partir de ent\u00f3n Stalin foi o l\u00edder indiscutible da Uni\u00f3n Sovi\u00e9tica, mentres que outros l\u00edderes, como Bukharin, Tomskii e Rikov quedaron considerablemente debilitados. O Comit\u00e9 Central que foi elixido no 16\u00ba Congreso do Partido (26 de xu\u00f1o - 13 de xullo de 1930) eliminou a Tomskii e Rikov. Rikov tam\u00e9n perdeu a presidencia do Consello dos Comisarios do Pobo, por acci\u00f3n do Politbur\u00f3. \nEntreguerras e per\u00edodo de guerra: 1930-1945.\nDe 1934 a 1953 celebr\u00e1ronse tres congresos (en incumprimento das normas do partido que dic\u00edan que se deb\u00eda convocar un congreso cada terceiro ano), unha conferencia e 23 reuni\u00f3ns do Comit\u00e9 Central. Isto contrasta profundamente coa era Lenin (1917-1924), na que se celebraron seis congresos, cinco conferencias e 69 reuni\u00f3ns do Comit\u00e9 Central. O Politburo non se convocou nin unha soa vez entre 1950, cando foi asasinado Nikolai Voznesenski, e 1953. No 19\u00ba Congreso do Partido (5-14 de outubro de 1952), o Politburo foi abolido e substitu\u00eddo polo Presidium. \nEn 1930 os departamentos do Comit\u00e9 Central reorganiz\u00e1ronse, porque a Secretar\u00eda perdeu o control sobre a econom\u00eda por mor do primeiro plan quinquenal e necesitaba m\u00e1is persoal do partido para supervisar a econom\u00eda. Antes de 1930, os departamentos do Comit\u00e9 Central centr\u00e1banse nos principais compo\u00f1entes do \"traballo pol\u00edtico\". Durante o goberno de Stalin especializ\u00e1ronse. Os departamentos supervisaban os oficiais do partido locais e as ramas ministeriais dentro da s\u00faa esfera particular. Catro anos despois, en 1934, cre\u00e1ronse novos departamentos do Comit\u00e9 Central independentes do Departamento de Persoal. A \u00e9nfase de Stalin na importancia do traballo pol\u00edtico e econ\u00f3mico levou a outra onda de reorganizaci\u00f3n dos departamentos do Comit\u00e9 Central a finais dos anos 30 e 40. \nO 17\u00ba Congreso do Partido (26 de xaneiro - 10 de febreiro de 1934) pasou \u00e1 historia como o \"Congreso dos vitoriosos\" debido ao \u00e9xito do Primeiro Plan Quinquenal. Durante o Congreso varios delegados formaron un bloque anti-Stalin e discutiron a posibilidade de eliminar ou reducir os seus poderes. Grigori Ordzhonikidze, o Comisario do Pobo para a Industria Pesada discutiu abertamente con Viacheslav Molotov, o presidente do Consello de Comisarios do Pobo, sobre a taxa de crecemento econ\u00f3mico. A disputa entre Ordzhonikidze e Molotov, que representaban a direcci\u00f3n sovi\u00e9tica, resolveuse coa creaci\u00f3n dunha Comisi\u00f3n do Congreso, que estaba formada por Stalin, Molotov, Ordzhonikidze, outros membros do Politburo e alg\u00fans expertos econ\u00f3micos. Finalmente chegaron a un acordo, e o obxectivo previsto para o crecemento econ\u00f3mico do Segundo Plan Quinquenal reduciuse de 19% a 16,5%. \nO ton do 17\u00ba Congreso do Partido foi diferente ao dos anteriores. Varios antigos opositores convert\u00e9ronse en delegados e foron reelixidos no Comit\u00e9 Central. Por exemplo, Bukharin, Zinoviev, Evgeni Preobrazhenski e Georgi Piatakov foron rehabilitados. O Congreso dividiuse entre d\u00faas facci\u00f3ns principais, os radicais (na s\u00faa maior\u00eda stalinistas) e os moderados. Establec\u00e9ronse varios grupos antes do congreso, que se opuxeron ao liderado stalinista (o grupo Riutin) ou se opuxeron \u00e1s pol\u00edticas socioecon\u00f3micas do liderado stalinista (o grupo Sirtsov-Lominadze, o grupo Eismont-Tolmachev e o grupo dirixido por Alexander Petrovich Smirnov entre outros). \nA maior\u00eda dos membros do Comit\u00e9 Central elixidos no 17\u00ba Congreso do Partido foron executados durante, ou pouco despois da Gran Purga cando Nikolai Yezhov e Lavrentii Beria encabezaban a NKVD. Grigori Kaminski, nunha reuni\u00f3n do Comit\u00e9 Central, falou contra a Gran Purga e pouco despois foi arrestado e executado. En definitiva, durante a Gran Purga, o Comit\u00e9 Central foi liquidado. Stalin logrou liquidar o Comit\u00e9 Central co consentimento do propio comit\u00e9, segundo as palabras de Molotov: \"Isto ocorreu gradualmente. 70 expulsaron a 10-15 persoas, logo 60 expulsaron a 15... En esencia, isto deu lugar a que unha minor\u00eda desta maior\u00eda permanecese dentro do Comit\u00e9 Central... Este foi o proceso gradual pero bastante r\u00e1pido de limpar o cami\u00f1o\". Varios membros foron expulsados do Comit\u00e9 Central mediante votaci\u00f3n. Dos 139 membros elixidos no Comit\u00e9 Central no 17\u00ba Congreso, 98 foron executados no per\u00edodo 1936\u201340. \nAs v\u00edtimas dos Xu\u00edzos de Moscova foron rehabilitadas en 1988. Durante o goberno de Khrushchev, unha investigaci\u00f3n sobre o tema conclu\u00edu que o Comit\u00e9 Central perdeu a s\u00faa funci\u00f3n de goberno con Stalin; desde 1929 en diante todas as decisi\u00f3ns do Comit\u00e9 Central tom\u00e1ronse por unanimidade. Noutras palabras, o Comit\u00e9 Central era d\u00e9bil de m\u00e1is para se protexer de Stalin e os seus verdugos. Stalin conseguiu darlle a volta ao modelo xer\u00e1rquico de Lenin. Con Lenin o Congreso do Partido e o Comit\u00e9 Central eran os m\u00e1ximos \u00f3rganos de decisi\u00f3n; con Stalin, o Politburo, a Secretar\u00eda e o Orgburo convert\u00e9ronse nos \u00f3rganos de decisi\u00f3n m\u00e1is importantes.\nDe Stalin \u00e1 ca\u00edda de Khrushchev: 1945-1964.\nNo per\u00edodo posterior \u00e1 segunda guerra mundial, Stalin gobernou a Uni\u00f3n Sovi\u00e9tica mediante o cargo de presidente do Consello de Ministros. Os poderes da Secretar\u00eda diminu\u00edron durante este per\u00edodo, e s\u00f3 un membro da Secretar\u00eda, Nikita Khrushchev, era membro do Presidium (o Politburo). A frecuencia das reuni\u00f3ns do Comit\u00e9 Central diminu\u00edu drasticamente con Stalin, e aumentou de novo logo da s\u00faa morte. Despois da consolidaci\u00f3n do poder de Khrushchev, o n\u00famero de reuni\u00f3ns do Comit\u00e9 Central diminu\u00edu unha vez m\u00e1is, pero aumentou durante o seu \u00faltimo goberno, e xunto co Politburo, o Comit\u00e9 Central votou para destitu\u00edr a Khrushchev como Primeiro Secretario en 1964. \nCando Stalin faleceu o 5 de marzo de 1953, Georgi Malenkov, vicepresidente do Consello de Ministros sucedeuno como presidente e como a l\u00edder \"de facto\" do Presidium (o renomeado Politburo). Comezou unha loita de poder entre Malenkov e Khrushchev, e o 14 de marzo Malenkov foi obrigado a dimitir da Secretar\u00eda. A explicaci\u00f3n oficial para a s\u00faa dimisi\u00f3n foi \"aceptar a solicitude do presidente do Consello de Ministros da URSS, G.M. Malenkov, de ser liberado das funci\u00f3ns do Comit\u00e9 Central do Partido\". A renuncia de Malenkov converteu a Khrushchev no principal membro do Secretariado, e deulle poder para definir a axenda das reuni\u00f3ns do Presidium xunto a Malenkov. Khrushchev soubo consolidar os seus poderes dentro da m\u00e1quina do partido despois da renuncia de Malenkov, pero Malenkov seguiu sendo o l\u00edder \"de facto\" do Partido. Xunto con Malenkov e Khrushchev, destacaba no partido outra figura, Lavrentii Beria. Os tres formaron un triunvirato de curta duraci\u00f3n. Beria, que era xeorxiano, era o membro do Presidium para asuntos de seguridade interna, e era partidario da reunificaci\u00f3n de Alema\u00f1a do Leste e do Oeste para establecer unha Alema\u00f1a forte e neutral entre as naci\u00f3ns capitalistas e as socialistas. Foi Beria, a trav\u00e9s dun pronunciamento oficial do Ministerio de Asuntos Internos (MVD) e non do Comit\u00e9 Central ou do Consello de Ministros, quen denunciou o complot dos m\u00e9dicos como fraude. \nAs pol\u00edticas de Beria referentes ao tema \u00e9tnico (que os l\u00edderes locais ou das rep\u00fablicas deb\u00edan ter orixes \u00e9tnicas e falar o idioma da s\u00faa zona) resultaron ser unha ferramenta para fortalecer a adherencia do MVD sobre os \u00f3rganos locais do partido. Khrushchev e Malenkov, que empezaron a recibir informaci\u00f3n que afirmaba que o MVD comezara a espiar a funcionarios do partido, comezaron a actuar na primavera de 1953. Beria foi derrotado nos plenos do Presidium seguinte por unha maior\u00eda contra el, e non moito despois, Khrushchev e Malenkov comezaron a planificar a ca\u00edda de Beria do poder. Conseguiron o apoio suficiente para destitu\u00edr a Beria, pero s\u00f3 cando o rumor dun potencial golpe liderado por Beria comezou a estenderse dentro da direcci\u00f3n do partido. Temendo o poder que Beria ostentaba, Khrushchev e Malenkov prepar\u00e1ronse para unha posible guerra civil. Isto non sucedeu, e Beria foi forzado a dimitir de todos os seus postos do partido o 26 de xu\u00f1o, e foi executado m\u00e1is o 23 de decembro. Ademais a direcci\u00f3n do partido acusou a Beria de usar a un Stalin enfermo e vello para forzar a s\u00faa propia vontade na Uni\u00f3n Sovi\u00e9tica durante os \u00faltimos d\u00edas de Stalin. Esta cr\u00edtica, e moitas m\u00e1is, levaron ao partido a lanzar cr\u00edticas m\u00e1is xerais sobre Stalin e a era Stalin. Un documento sobre a historia do partido chegou a afirmar que o partido necesitaba eliminar \"a interpretaci\u00f3n incorrecta e non marxista do papel do individuo na historia, que est\u00e1 expresada na propaganda pola teor\u00eda idealista do culto \u00e1 personalidade, allea ao marxismo\". \nA ca\u00edda de Beria provocou o colapso do seu \"imperio\", os poderes do MVD foron reducidos e estableceuse a KGB. Malenkov perdeu o secretariado, pero a\u00ednda era presidente do Consello de Ministros, e as\u00ed permaneceu ata 1955. Iniciou unha pol\u00edtica de fortalecemento dos ministerios centrais, mentres que levou a cabo pol\u00edticas populares, como por exemplo establecer un aforro de 20.000 mill\u00f3ns de rublos para os contribu\u00edntes sovi\u00e9ticos. En contraste, Khrushchev intentou reforzar o aparato central do partido, concentr\u00e1ndose no Comit\u00e9 Central. O Comit\u00e9 Central non xogaba un papel importante na pol\u00edtica sovi\u00e9tica desde a ca\u00edda de Nikolai Bukharin en 1929. Stalin debilitou os poderes do Comit\u00e9 Central cunha mestura de represi\u00f3n e reestruturaci\u00f3n organizativa. En setembro de 1953, o Comit\u00e9 Central concedeulle a Khrushchev o t\u00edtulo de Primeiro Secretario, debido \u00e1 s\u00faa antig\u00fcidade no Comit\u00e9 Central. Con novos poderes adquiridos, Khrushchev puido nomear asociados seus nos liderados de Xeorxia, Acerbaix\u00e1n, Ucra\u00edna, Armenia e Moldavia, mentres que Malenkov, en cambio, s\u00f3 foi quen de facer o propio en Moscova. Con Khrushchev, a direcci\u00f3n do partido local na Rep\u00fablica Socialista Federativa Sovi\u00e9tica de Rusia (SFSR de Rusia) realizou a maior renovaci\u00f3n provincial desde a Gran Purga, sendo substitu\u00eddos dous de cada tres l\u00edderes provinciais en 1953. Malenkov realizou unha pol\u00edtica id\u00e9ntica nas instituci\u00f3ns gobernamentais, sendo o cambio m\u00e1is destacable o nomeamento de Mikhail Pervukhin, Ivan Tevosian e Maksim Saburov como vicepresidentes do Consello de Ministros. \nDurante o auxe da loita Malenkov-Khrushchev, Khrushchev loitou activamente pola mellora da agricultura sovi\u00e9tica e o fortalecemento do papel do Comit\u00e9 Central. Khrushchev intentou revitalizar o Comit\u00e9 Central organizando varias discusi\u00f3ns sobre agricultura nos plenos do Comit\u00e9. A\u00ednda que ning\u00fan outro membro do Presidium estaba entusiasmado por tal enfoque, Khrushchev mantivo varias reuni\u00f3ns do Comit\u00e9 Central entre febreiro e marzo de 1954 para falar s\u00f3 da agricultura. Ao facelo, Khrushchev reco\u00f1eceu un feito esquecido hab\u00eda tempo: o Presidium, a Secretar\u00eda e el mesmo eran responsables ante o Comit\u00e9 Central. Un novo cambio foi a democratizaci\u00f3n na parte superior da xerarqu\u00eda do partido, como sinalou Voroshilov nunha reuni\u00f3n do Presidium en 1954. En agosto de 1954 o papel de Malenkov como xefe de goberno \"de facto\" rematou, Nikol\u00e1i Bulganin comezou a asinar decretos do Consello de Ministros (un dereito reservado ao presidente) e o Presidium cedeu aos desexos de Khrushchev de substitu\u00edr a Malenkov. Malenkov foi criticado por \"revisionista\" por mor dos seus desexos de dar prioridade a industria lixeira sobre a industria pesada. Ao mesmo tempo, acusouse a Malenkov de estar involucrado no Caso Leningrado, que provocou a morte de cargos inocentes do partido. No pleno do Comit\u00e9 Central do 25 de xaneiro de 1955, Khrushchev acusou a Malenkov de desviaci\u00f3ns ideol\u00f3xicas ao mesmo nivel que os antinstalinistas Bukharin e Alexei Rikov da d\u00e9cada de 1920. Malenkov falou d\u00faas veces ao pleno, pero non puido alterar a s\u00faa posici\u00f3n e o 8 de marzo de 1955 foi forzado a dimitir do seu posto como presidente do Consello de Ministros. Sucedeuno Nikolai Bulganin, un protexido de Khrushchev dende os anos 30. Malenkov seguiu sendo unha poderosa figura, e mantivo o seu asento no Presidium. \nA minor\u00eda anti-Khrushchev no Presidium viuse incrementada polos que se opo\u00f1\u00edan \u00e1s propostas de Khrushchev para descentralizar a autoridade sobre a industria, que se atopaba no coraz\u00f3n da base de poder de Malenkov. Durante o primeiro semestre de 1957, Malenkov, Viacheslav Molotov e Lazar Kaganovich traballaron silenciosamente para ga\u00f1ar apoios e destitu\u00edr a Khrushchev. Nunha reuni\u00f3n do Presidium do 18 de xu\u00f1o na que non estaban presentes dous dos partidarios de Khrushchev, os opositores propuxeron que Bulganin, que se unira \u00f3 plan, tomase o asento, e propuxeron outras medidas que destituir\u00edan efectivamente a Khrushchev e os po\u00f1er\u00eda a eles no seu lugar. Khrushchev argumentou que non todos os membros do Presidium foran notificados. Cando se deron a palabra pola loita polo poder, os membros do Comit\u00e9 Central, que Khrushchev controlaba, dirix\u00edronse a Moscova, moitos voaron a bordo de avi\u00f3ns militares e esixiron ser admitidos na reuni\u00f3n. A\u00ednda que non foron admitidos, houbo suficientes membros do Comit\u00e9 Central en Moscova para convcar un Congreso do Partido de Emerxencia, o que obrigou efectivamente \u00e1 direcci\u00f3n a permitir un pleno do Comit\u00e9 Central. Nesa reuni\u00f3n, os tres conspiradores principais foron alcumados o \"Grupo Anti-Partido\", acusados de faccionalismo e complicidade cos crimes de Stalin. Os tres foron expulsados do Comit\u00e9 Central e do Presidium, as\u00ed como o exministro de Exteriores e antigo aliado de Khrushchev Dmitri Shepilov que se xuntou a eles na trama. Molotov foi enviado como embaixador \u00e1 Rep\u00fablica Popular de Mongolia e os demais foron enviados a centrais e institutos industriais afastados de Moscova. \nNo 20\u00ba Congreso do Partido, Khrushchev, no seu discurso \"Sobre do culto \u00e1 personalidade e as s\u00faas consecuencias\", declarou que Stalin, o culto \u00e1 personalidade stalinista e a represi\u00f3n stalinista deformaran a verdadeira legalidade leninista. O partido converterase en sin\u00f3nimo dunha persoa, non do pobo, a verdadeira natureza do partido deformarase baixo Stalin e necesit\u00e1base revitalizar. Estes puntos, e moito m\u00e1is, us\u00e1ronse contra el, cando Khrushchev foi obrigado a dimitir de todos os seus postos en 1964. O 14 de outubro de 1964, o Comit\u00e9 Central, xunto ao Presidium, deixou claro que Khrushchev non se axustaba ao modelo dun \"l\u00edder leninista\", e foi obrigado a dimitir de todos os seus postos, e foi sucedido por Leonid Brezhnev como primeiro secretario e Alexei Kosigin como presidente do Consello de Ministros. \u00a0\n\u00c9poca Brezhnev: 1964\u20131982.\nAntes de iniciar a moci\u00f3n contra Khrushchev, Brezhnev falou con varios membros do Comit\u00e9 Central e realizou unha lista cos membros do Comit\u00e9 Central que apoiaban a expulsi\u00f3n de Khrushchev. Brezhnev chamou a Khrushchev e pediulle que se encontrasen en Moscova. Al\u00ed, un Comit\u00e9 Central convocado votou para expulsar a Khrushchev do cargo, tanto o de Primeiro Secretario do Comit\u00e9 Central como o de Presidente do Consello de Ministros. Ao principio, o principal rival de Brezhnev era Mykola Pidhornyi, un membro da Secretar\u00eda. Podgorny foi \"promovido\" \u00e1 presidencia do Soviet Supremo da Uni\u00f3n Sovi\u00e9tica, e Andrei Kirilenko substitu\u00eduno como secretario responsable da pol\u00edtica de persoal. Ao mesmo tempo, Alexander Shelepin, outro rival, foi substitu\u00eddo como presidente da Comisi\u00f3n de Control do Pobo e perdeu o seu cargo de vicepresidente do Consello de Ministros. Shelepin recibiu outro golpe cando foi apartado da Secretar\u00eda. \nO n\u00famero de reuni\u00f3ns do Comit\u00e9 Central aumentou de novo durante o inicio do goberno de Brezhnev como Primeiro Secretario, pero foise reducindo co tempo. Antes da consolidaci\u00f3n do poder de Stalin, o Comit\u00e9 Central presentaba un debate aberto, onde incluso os m\u00e1is importantes cargos pod\u00edan ser criticados. Isto non ocorreu durante a era Brezhnev, e os cargos do Politburo raramente participaban nas s\u00faas reuni\u00f3ns. De 1966 a 1976, Alexei Kosigin, Pidhornyi e Mikhail Suslov asistiron unha soa vez \u00e1 reuni\u00f3n do Comit\u00e9 Central; foi en 1973 para ratificar o tratado da Uni\u00f3n Sovi\u00e9tica con Alema\u00f1a Occidental. Ning\u00fan membro do Politburo ou o secretariado falou nas reuni\u00f3ns do Comit\u00e9 Central durante a era Brezhnev. Debido a que a duraci\u00f3n media dunha reuni\u00f3n do Comit\u00e9 Central diminu\u00edu e celebr\u00e1ronse menos reuni\u00f3ns, moitos membros do Comit\u00e9 Central non puideron falar. Alg\u00fans membros consultaban previamente ao liderado para solicitar falar durante as reuni\u00f3ns. Durante o pleno do Comit\u00e9 Central de maio de 1966, Brezhnev queixouse abertamente de que s\u00f3 un membro lle pedira persoalmente ser autorizado a falar. A maior\u00eda dos oradores nos plenos do Comit\u00e9 Central eran altos cargos. \nEn 1971 Brezhnev lograra converterse no primeiro entre iguais no Politburo e no Comit\u00e9 Central. Seis anos despois, conseguira encher a maior\u00eda do Comit\u00e9 Central de aliados seus. O liderado colectivo da \u00e9poca de Brezhnev fac\u00eda fincap\u00e9 na estabilidade dos cadros do partido. Debido a isto, a duraci\u00f3n media dos membros plenos no Comit\u00e9 Central aumentou gradualmente. Debido a que o tama\u00f1o do Comit\u00e9 Central se expandiu, a maior\u00eda dos membros estaban no seu primeiro ou no segundo mandato. Ampliouse ata 195 en 1966, 141 en 1971, 287 en 1976 e 319 en 1981; destes, os novos afiliados consistiron nun 37, 30 e 28 por cento respectivamente. \nAndropov \u2013 Chernenko: 1982\u20131985.\nAndropov foi elixido Secretario Xeral do partido o 12 de novembro de 1982 por decisi\u00f3n do Comit\u00e9 Central. A reuni\u00f3n do Comit\u00e9 Central tivo lugar menos de 24 horas despois do anuncio da morte de Brezhnev. Andropov estaba en boa posici\u00f3n para asumir o control do aparello do partido tras morreren tres grandes xerarcas: Brezhnev, Kosigin e Suslov. Un cuarto, Kirilenko, viuse obrigado a retirarse. Na reuni\u00f3n do Comit\u00e9 Central do 22 de novembro de 1982, Kirilenko perdeu a s\u00faa adhesi\u00f3n ao Politburo (despois dunha decisi\u00f3n do propio Politburo), e Nikolai Rizhkov, o vicepresidente do Comit\u00e9 de Planificaci\u00f3n do Estado, foi elixido para o Secretariado. Rizhkov converteuse en xefe do Departamento Econ\u00f3mico do Comit\u00e9 Central, e no principal membro do Comit\u00e9 Central sobre as cuesti\u00f3ns relativas \u00e1 planificaci\u00f3n econ\u00f3mica Pouco despois, Ryzhkov, tras substitu\u00edr a Vladimir Dolgikh, comezou a supervisar a econom\u00eda civil. Na reuni\u00f3n do Comit\u00e9 Central do 14 ao 15 de xu\u00f1o de 1983, Vitali Vorotnikov foi elixido como membro candidato para o Politburo, Grigori Romanov foi elixido para o Secretariado e cinco membros do Comit\u00e9 Central recibiron a s\u00faa adhesi\u00f3n total. A elecci\u00f3n de Romanov no Secretariado, enfraqueceu o control de Chernenko considerablemente. M\u00e1is tarde, Egor Ligachev foi nomeado xefe do Departamento de Traballo Organizativo do Comit\u00e9 Central do Partido. Mantiv\u00e9ronse alg\u00fans dos nomeamentos de Brezhnev, como Viktor Chebrikov e Nikolai Savinkin. Con estes nomeamentos, Andropov exerc\u00eda efectivamente os poderes da \"nomenklatura\". Con todo, cando conseguira dominar o Comit\u00e9 Central, Andropov caeu enfermo. Non puido asistir ao desfile anual celebrando a vitoria da Revoluci\u00f3n de Outubro. Chernenko, o n\u00famero dous do Secretariado, competiu polo poder con Mikhail Gorbachev. As reuni\u00f3ns do Comit\u00e9 Central e o Soviet Supremo da Uni\u00f3n Sovi\u00e9tica foron aprazadas ao \u00faltimo momento posible por mor da sa\u00fade de Andropov. Os cambios continuaron con todo, e os nomeados de Andropov continuaron a estela de Andropov de introducir novo sangue no Comit\u00e9 Central e no aparato do Partido. Vorotnikov e Mikhail Solomentsev obtiveron a adhesi\u00f3n total ao Politburo, Chebrikov foi elixido membro do Politburo e Ligachev converteuse en membro do Secretariado. A posici\u00f3n de Chernenko comezou a parecer precaria mentres Gorbachev se fac\u00eda cada vez m\u00e1is forte. Catro d\u00edas despois da morte de Andropov, o 9 de febreiro de 1984, Chernenko foi elixido secretario xeral do partido. \nChernenko foi elixido como candidato de compromiso polo Politburo. O Politburo non puido, a pesar dos seus poderes, elixir un Secretario Xeral non apoiado polo Comit\u00e9 Central. A\u00ednda as\u00ed, varios membros l\u00edderes do Politburo apoiaron a Chernenko, como Nikolai Tikhonov e Viktor Grishin. Para empeorar as cousas para Chernenko, non ti\u00f1a o control do Politburo, xa que tanto Andrei Gromiko como Dmitrii Ustinov eran politicamente independentes, e o Politburo a\u00ednda conti\u00f1a varios prot\u00e9xidos principais de Andropov, como Gorbachev, Vorotnikov, Solomontsev e Heyd\u0259r \u018fliyev. Chernenko nunca obtivo o control total sobre o Comit\u00e9 Central e os aparatos do Partido, mentres Andropov nunca logrou apartar \u00e1 maior\u00eda dos nomeados por Brezhnev no Comit\u00e9 Central, a\u00ednda que si conseguiu dividir o Comit\u00e9 Central polas li\u00f1as faccionais. Nesta confusi\u00f3n, Chernenko nunca foi capaz de se facer un l\u00edder forte. Por exemplo, Gorbachev tornouse rapidamente no Segundo Secretario \"de facto\" do partido, a\u00ednda que Chernenko non o apoiase. A distribuci\u00f3n do poder dentro do Comit\u00e9 Central fixo que Chernenko, en contraste cos secretarios xerais anteriores, non puidera controlar o Departamento de Cadros do Comit\u00e9 Central. Con todo, Chernenko fortaleceu a s\u00faa posici\u00f3n considerablemente a principios de 1985, pouco tempo antes da s\u00faa morte. Morreu o 10 de marzo de 1985, e o Comit\u00e9 Central nomeou como Secretario Xeral a Gorbachev o 11 de marzo. \nEra de Gorbachov: 1985-1991.\nA elecci\u00f3n de Gorbachev \u00e1 Secretar\u00eda Xeral foi a m\u00e1is r\u00e1pida da historia sovi\u00e9tica. O Politburo recomendou a Gorbachov ao Comit\u00e9 Central, e o Comit\u00e9 Central aprobouno. A reuni\u00f3n do Politburo, que elixiu a Gorbachev \u00e1 Secretar\u00eda Xeral, non inclu\u00edu membros como Dinmukhamed Konaev, Volodimir Shcherbitski e Vitali Vorotnikov. Destes tres, Konaev e Shcherbitski eran antigos aliados de Brezhnev e Vorotnikov, a pesar de non apoiar a Gorbachev, estaba seguro de que Gorbachev suceder\u00eda a Chernenko. Na mesma reuni\u00f3n, Grishin foi invitado a presidir a comisi\u00f3n responsable do funeral de Chernenko, rexeitando a oferta e afirmando que Gorbachev estaba m\u00e1is preto de Chernenko do que el. Ao facelo, practicamente marcou o seu apoio \u00e1 adhesi\u00f3n de Gorbachev \u00e1 Secretar\u00eda Xeral. Andrei Gromiko, o exministro de Asuntos Exteriores, propuxo a Gorbachev como candidato \u00e1 Secretar\u00eda Xeral. O Politburo e o Comit\u00e9 Central elixiron a Gorbachev como secretario xeral por unanimidade. Rizhkov, en retrospectiva, afirmou que o sistema sovi\u00e9tico \"creara, aleitara e formara\" a Gorbachev, pero que \"hab\u00eda moito tempo que Gorbachev se rebelara contra o sistema nativo\". No mesmo sentido, o conselleiro de Gorbachev, Andrei Grachev, dixo que Gorbachev fora un \"erro xen\u00e9tico do sistema\". \nA pol\u00edtica de Gorbachev da \"glasnost\" (literalmente \"apertura\") significou a gradual democratizaci\u00f3n do partido. Deste xeito o papel do Comit\u00e9 Central foi reforzado. Varios antigos \"aparatchiks\" perderon os seus postos ante funcionarios m\u00e1is desco\u00f1ecidos. O plan era facer do Comit\u00e9 Central un \u00f3rgano onde se discutise, e nisto triunfou Gorbachov. \nDeberes e responsabilidades.\nO Comit\u00e9 Central era un \u00f3rgano colectivo elixido no congreso anual do partido anual. Deb\u00eda reunirse polo menos d\u00faas veces nun ano para actuar como o \u00f3rgano supremo do partido. Cos anos, a afiliaci\u00f3n ao Comit\u00e9 Central aumentou; en 1934 hab\u00eda 71 membros de pleno dereito, mentres que en 1976 hab\u00eda 287. O Politburo era elixido polo Comit\u00e9 Central e era responsable ante este. Ademais do Politburo, o Comit\u00e9 Central tam\u00e9n elix\u00eda o Secretariado e o Secretario Xeral, o dirixente \"de facto\" da Uni\u00f3n Sovi\u00e9tica. En 1919\u20131952 o Orgburo era tam\u00e9n elixido do mesmo xeito polos plenos do Comit\u00e9 Central. Entre os plenos do Comit\u00e9 Central, o Politburo e o Secretariado estaban legalmente facultados para tomar decisi\u00f3ns no seu lugar.\nCon Lenin, o Comit\u00e9 Central funcionaba como o fac\u00eda o Politburo durante a \u00e9poca post-Stalin, como o \u00f3rgano colectivo l\u00edder do partido. Non obstante, a medida que a adhesi\u00f3n ao Comit\u00e9 Central aumentaba constantemente, o seu papel quedou eclipsado polo Politburo. Entre congresos o Comit\u00e9 Central funcionaba como a fonte de lexitimidade do liderado sovi\u00e9tico. A reduci\u00f3n de poder do Comit\u00e9 Central comezou na d\u00e9cada de 1920, e foi quedando reducido a un corpo submiso \u00e1 direcci\u00f3n do Partido durante a Gran Purga. \nElecci\u00f3ns.\nOs delegados nos Congresos do Partido elix\u00edan aos membros do Comit\u00e9 Central. Non obstante, non hab\u00eda competici\u00f3n polos escanos do Comit\u00e9 Central. A direcci\u00f3n sovi\u00e9tica decid\u00eda previamente quen ser\u00eda elixido, ou m\u00e1is ben nomeado, para o Comit\u00e9 Central. Na era de Brezhnev, por exemplo, os delegados nos Congresos do Partido perderon o poder de votar en segredo contra os candidatos aprobados pola direcci\u00f3n. Nos congresos de 1962 e 1971 os delegados elixiron ao Comit\u00e9 Central por unanimidade. \nA opini\u00f3n de que o Politburo designaba aos membros do Comit\u00e9 Central tam\u00e9n \u00e9 pol\u00e9mica, tendo en conta que cada novo Comit\u00e9 Central estivo, na maior\u00eda dos casos, cuberto con simpatizantes do secretario xeral. Se o Politburo elixise a adhesi\u00f3n ao Comit\u00e9 Central, ter\u00edan xurdido varias facci\u00f3ns. A\u00ednda que a teor\u00eda do Politburo afirma indirectamente que o Congreso do Partido non \u00e9 un proceso importante, outra teor\u00eda, a teor\u00eda circular do fluxo de poder asume que o secretario xeral era capaz de constru\u00edr unha base de poder entre os secretarios rexionais do partido. Estes secretarios \u00e1 s\u00faa vez, elix\u00edan delegados que apoiaban o secretario xeral. \nAparello.\nComisi\u00f3ns.\nNa 19\u00aa Conferencia, a primeira desde 1941, Mikhail Gorbachov pediu a creaci\u00f3n de Comisi\u00f3ns do Comit\u00e9 Central para permitir aos membros m\u00e1is celeridade na aplicaci\u00f3n das pol\u00edticas. O 30 de setembro de 1988, unha resoluci\u00f3n do Comit\u00e9 Central estableceu seis comisi\u00f3ns, as cales foron conducidas tanto por membros do Politburo como secretarios. A Comisi\u00f3n de Asuntos Internacionais foi liderada por Aleksandr Iakovlev, Iegor Ligachev dirixiu a Comisi\u00f3n de Agricultura; Georgi Razumovski dirixiu a Comisi\u00f3n de Construci\u00f3n e Persoal do Partido, Vadim Medvedev foi o xefe da Comisi\u00f3n de Ideolox\u00eda, a Comisi\u00f3n de Cuesti\u00f3ns Socioecon\u00f3micas foi liderada por Nikolai Sliunkov e Viktor Chebrikov encargouse da Comisi\u00f3n de Asuntos Xur\u00eddicos. A creaci\u00f3n destas comisi\u00f3ns foi explicada de diferentes xeitos, pero Gorbachev afirmou posteriormente que foron establecidas para acabar coa loita de poder entre Iakovlev e Ligachev por cuesti\u00f3ns culturais e ideol\u00f3xicas, sen ter que forzar a Ligachev a deixar a pol\u00edtica. Ligachev, por outra banda, afirmou que as comisi\u00f3ns foron creadas para debilitar o prestixio e poder do Secretariado. O n\u00famero de reuni\u00f3ns que realizou o Secretariado tras o establecemento das comisi\u00f3ns diminu\u00edu drasticamente, antes de que o organismo fose revitalizado despois do 28\u00ba Congreso do Partido (2 de xullo de 1990 - 13 de xullo de 1990). \nAs comisi\u00f3ns non se convocaron ata principios de 1989, pero a alg\u00fans xefes de comisi\u00f3n d\u00e9ronselles inmediatamente responsabilidades. Por exemplo, Medvedev foi encargado de crear \"unha nova definici\u00f3n do socialismo\", tarefa que foi imposible xa que Gorbachev se fixo entusiasta das pol\u00edticas e pensamento socialdem\u00f3cratas. Medvedev conclu\u00edu que o partido a\u00ednda se baseaba no marxismo-leninismo, pero que ter\u00eda que aceptar algunhas pol\u00edticas burguesas. \nComisi\u00f3n Central de Control.\nA Comisi\u00f3n de Control do Partido (en ) foi responsable, en palabras da constituci\u00f3n do Partido, de: a) supervisar a aplicaci\u00f3n das decisi\u00f3ns do Partido, b) investigar aos responsables de violar a disciplina do partido e c) perseguir as violaci\u00f3ns da \u00e9tica do partido\". O 18\u00ba Congreso do Partido, celebrado en 1939, reco\u00f1eceu que a tarefa central da Comisi\u00f3n de Control ser\u00eda reforzar o control do Partido. O congreso decidiu que a partir de ent\u00f3n a Comisi\u00f3n de Control ser\u00eda elixida polo Comit\u00e9 Central nas inmediaci\u00f3ns do Congreso, en vez de ser elixida polo propio congreso. Tam\u00e9n se modificou a constituci\u00f3n para introducir que a \"Comisi\u00f3n de control a) supervisase a aplicaci\u00f3n das directivas do PCUS, b) e das axencias sovi\u00e9ticas e organizaci\u00f3ns do partido, c) examinase o traballo das organizaci\u00f3ns locais do partido e d) investigase os responsables de abusar da disciplina do partido e da constituci\u00f3n do Partido\". \nDepartamentos.\nO l\u00edder dun departamento normalmente recib\u00eda o t\u00edtulo de \"xefe\" (en ), pero na pr\u00e1ctica o Secretariado ti\u00f1a un maior papel na direcci\u00f3n dos departamentos; por exemplo, cinco de once secretarios encabezaban os seus propios departamentos en 1978. Normalmente os secretarios recib\u00edan tarefas de supervisi\u00f3n dun ou m\u00e1is departamentos. Cada departamento establec\u00eda as s\u00faas propias secci\u00f3ns, que se especializaban nun ou m\u00e1is campos En 1979, hab\u00eda entre 150 e 175 secci\u00f3ns. Un exemplo dun departamento era, por exemplo, a secci\u00f3n de Cultivo de Terras do Departamento de Agricultura ou a secci\u00f3n de \u00c1frica do Departamento Internacional. Igual que os departamentos, as secci\u00f3ns eran dirixidas por un xefe. O nome oficial dos membros do persoal dos departamentos era instrutor (). \nDurante a era de Gorbachev, unha serie de departamentos formaban o aparello do Comit\u00e9 Central. O Departamento de Construci\u00f3n e Traballo de Cadros asignaba persoal do partido no sistema de nomenklatura. O Departamento Xur\u00eddico e de Estado supervisaba as forzas armadas, a KGB, o Ministerio de Asuntos Internos, os sindicatos e a Procurador\u00eda. En 1989 foron abolidos varios departamentos. Entre estes departamentos hab\u00eda un departamento do Comit\u00e9 Central responsable da econom\u00eda no seu conxunto, un para a construci\u00f3n de m\u00e1quinas e outro para a industria qu\u00edmica etc. O partido aboliu estes departamentos nun esforzo por apartalos da xesti\u00f3n coti\u00e1 da econom\u00eda en favor dos \u00f3rganos gobernamentais e un maior papel para o mercado, como parte do proceso da perestroika. \nSecretario Xeral.\nO posto de Secretario Xeral foi establecido co nome de Secretario T\u00e9cnico en abril de 1917, e a primeira persoa en ocupalo foi Elena Stasova. Orixinalmente, nas s\u00faas d\u00faas primeiras encarnaci\u00f3ns, realizaba principalmente tarefas de secretar\u00eda. En 1919 creouse o cargo de Secretario Responsable para realizar traballo administrativo. En 1922, o cargo de Secretario T\u00e9cnico pasou a chamarse Secretario Xeral e Joseph Stalin foi elixido para ocupar o posto. O secretario xeral, como cargo, era puramente administrativo e disciplinario, cuxo papel era o de non determinar m\u00e1is que a composici\u00f3n de membros do partido. Stalin utilizou os principios do centralismo democr\u00e1tico para transformar o seu cargo no de l\u00edder do partido, e m\u00e1is tarde l\u00edder da Uni\u00f3n Sovi\u00e9tica. En 1934, o 17\u00ba Congreso do Partido non elixiu un secretario xeral e Stalin foi secretario ordinario ata a s\u00faa morte en 1953, a\u00ednda que seguiu sendo o l\u00edder \"de facto\" sen diminu\u00edr a s\u00faa propia autoridade.\nNikita Khrushchev restableceu o cargo o 14 de setembro de 1953 co nome de Primeiro Secretario. En 1957 foi apartado do cargo polo Grupo Anti-Partido. Georgi Malenkov, membro principal do grupo, preocupouse de que os poderes do Primeiro Secretario fosen practicamente ilimitados. Khrushchev foi eliminado como l\u00edder o 14 de outubro de 1964, e foi substitu\u00eddo por Leonid Brezhnev. Nese momento hab\u00eda un s\u00f3 l\u00edder, ao establecerse o liderado colectivo con Brezhnev e o primeiro ministro Alexei Kosigin gobernando como iguais. Con todo, na d\u00e9cada de 1970 a influencia de Brezhnev superou \u00e1 de Kosigin e foi capaz de manter este apoio evitando reformas radicais. Os poderes e funci\u00f3ns do Secretario Xeral foron limitados polo liderado colectivo durante os mandatos de Brezhnev, Yuri Andropov e Konstantin Chernenko. Mikhail Gorbachev, elixido en 1985, gobernou a Uni\u00f3n Sovi\u00e9tica a trav\u00e9s do cargo de Secretario Xeral ata 1990, cando o Congreso dos Deputados do Pobo votou a eliminaci\u00f3n do artigo 6 da Constituci\u00f3n sovi\u00e9tica de 1977. Isto implicou que o Partido Comunista perdese a s\u00faa posici\u00f3n como \"forza l\u00edder e gu\u00eda da sociedade sovi\u00e9tica\" e os poderes do Secretario Xeral foron reducidos drasticamente. \nOrgburo.\nO Bur\u00f3 de Organizaci\u00f3n, xeralmente abreviado como Orgburo, era un \u00f3rgano executivo do partido. Foi organizaado polo Comit\u00e9 Central. Durante a \u00e9poca de Lenin, o Orgburo reun\u00edase polo menos 3 veces por semana e ti\u00f1a a obriga de informar ao Comit\u00e9 Central cada d\u00faas semanas. O Orgburo dirix\u00eda todas as tarefas organizativas do partido e decid\u00eda todas as pol\u00edticas relacionadas con cuesti\u00f3ns administrativas e de persoal. En palabras de Lenin, \"o Orgburo asigna forzas, mentres que o Politburo decide a pol\u00edtica.\" En teor\u00eda, o Orgburo. As decisi\u00f3ns tomadas polo Orgburo ser\u00edan \u00e1 s\u00faa vez aplicadas pola Secretar\u00eda. A Secretar\u00eda poder\u00eda formular e decidir pol\u00edticas sobre administraci\u00f3n e persoal do partido se todos os membros do Orgburo estivesen de acordo coa decisi\u00f3n. O Politburo meteuse frecuentemente nos asuntos do Orgburo e participou activamente para decidir a pol\u00edtica administrativa e de persoal. A\u00ednda as\u00ed, o Orgburo permaneceu como un \u00f3rgano independente durante os tempos de Lenin, a\u00ednda que o Politburo puidese vetar as s\u00faas resoluci\u00f3ns. O Orgburo era un \u00f3rgano activo e din\u00e1mico, e era na pr\u00e1ctica responsable da selecci\u00f3n de persoal para postos de alto nivel, mentres que a selecci\u00f3n de persoal para cargos menos importantes ou eran responsabilidade non oficial da Secretar\u00eda. Con todo, o Orgburo foi gradualmente eclipsado pola Secretar\u00eda e abolido en 1952 no 19\u00ba Congreso do Partido. \nSistema educativo do partido.\nA Academia de Ciencias Sociais (en ) fundouse o 2 de agosto de 1946 (abreviado ASS) como unha instituci\u00f3n para o ensino superior. Educaba aos futuros funcionarios do partido e do goberno, as\u00ed como a profesores universitarios, cient\u00edficos e escritores. A educaci\u00f3n base\u00e1base na visi\u00f3n mundial do Partido Comunista e na s\u00faa ideolox\u00eda. Un estudante tardaba tres anos en graduarse e ademais pod\u00eda obter t\u00edtulos de doutoramento en ciencias sociais. O reitor da Academia era tam\u00e9n o presidente do Consello Cient\u00edfico da Academia. A Academia supervisou o sistema de propaganda xunto ao Instituto do Marxismo-Leninismo. Na d\u00e9cada de 1980, a Academia de Ciencias Sociais foi responsable das actividades das escolas do partido, e chegou a ser o principal \u00f3rgano no sistema de ensino sovi\u00e9tico. \nA Escola Superior do Partido (en ruso: \"\u0412\u044b\u0441\u0448\u0430\u044f \u043f\u0430\u0440\u0442\u0438\u0439\u043d\u0430\u044f \u0448\u043a\u043e\u043b\u0430\") era o \u00f3rgano encargado de instru\u00edr cadros na Uni\u00f3n Sovi\u00e9tica. Foi o sucesor da Academia Comunista que se creou en 1918. A escola foi creada en 1939 como a Escola Superior do Partido de Moscova, e ofrec\u00eda aos seus estudantes un curso de formaci\u00f3n de dous anos para converterse nun oficial do Partido. Reorganizouse en 1956 para que puidese ofrecer formaci\u00f3n ideol\u00f3xica m\u00e1is especializada. En 1956, a escola en Moscova foi aberta a estudantes de pa\u00edses socialistas. A Escola Superior do Partido de Moscova era a escola do partido coa mellor posici\u00f3n. Ti\u00f1a once facultades ata que unha resoluci\u00f3n do Comit\u00e9 Central en 1972 cambiou o curr\u00edculo. A primeira Escola Superior do Partido rexional (f\u00f3ra de Moscova) creouse en 1946. No inicio da d\u00e9cada de 1950 exist\u00edan 70 destas escolas. Durante a acci\u00f3n de reorganizaci\u00f3n de 1956, Khrushchev pechou trece delas, reclasific\u00e1ndo 29 como escolas inter-republicanas e inter-oblasts. \nAs escolas superiores levaban a cabo a formaci\u00f3n e reciclaxe ideol\u00f3xica e te\u00f3rica dos funcionarios do Partido e do goberno. Os cursos inclu\u00edan a historia do Partido Comunista, a filosof\u00eda marxista-leninista, o comunismo cient\u00edfico, a econom\u00eda pol\u00edtica da construci\u00f3n do partido, o movemento comunista internacional, os traballadores e os movementos de liberaci\u00f3n nacional, a econom\u00eda sovi\u00e9tica, a econom\u00eda agr\u00edcola, o dereito p\u00fablico, o desenvolvemento sovi\u00e9tico, o xornalismo e a literatura, rusa e de linguas estranxeiras, entre outros temas. Para estudar no Escola Superior do Partido os membros do Partido ti\u00f1an que ter unha educaci\u00f3n superior. A admisi\u00f3n dos estudantes realiz\u00e1base por recomendaci\u00f3n do Comit\u00e9 Central das rep\u00fablicas da Uni\u00f3n e dos comit\u00e9s territoriais e rexionais do partido. \nO Instituto do Marxismo-Leninismo (en ruso: \"\u0418\u043d\u0441\u0442\u0438\u0442\u0443\u0442 \u043c\u0430\u0440\u043a\u0441\u0438\u0437\u043c\u0430-\u043b\u0435\u043d\u0438\u043d\u0438\u0437\u043c\u0430\") era o responsable das bolsas doutrinais. Xunto \u00e1 Academia de Ciencias Sociais, o IML era o responsable de supervisar o sistema de propaganda. O Foi establecido por unha fusi\u00f3n do Instituto de Marx\u2013Engels (en ruso: \"\u0418\u043d\u0441\u0442\u0438\u0442\u0443\u0442 \u041a. \u041c\u0430\u0440\u043a\u0441\u0430 \u0438 \u0424. \u042d\u043d\u0433\u0435\u043b\u044c\u0441\u0430\") e o Instituto de Lenin (en ruso: \"\u0418\u043d\u0441\u0442\u0438\u0442\u0443\u0442 \u041b\u0435\u043d\u0438\u043d\u0430\") en 1931. Era un instituto de investigaci\u00f3n que recoll\u00eda e conservaba os documentos dos escritos de Karl Marx, Friedrich Engels e Lenin. Publicaba os seus traballos, escrib\u00eda biograf\u00edas, recol\u00eda e almacenaba documentos sobre as figuras destacadas do Partido e recoll\u00eda e publicaba a revista \"Cuesti\u00f3ns sobre a Historia do Partido\". Tam\u00e9n publicaba monograf\u00edas e recoll\u00eda documentos relacionados co marxismo-leninismo, a historia do Partido Comunista da Uni\u00f3n Sovi\u00e9tica, asuntos do Partido, o comunismo cient\u00edfico e a historia do movemento comunista internacional. Unha resoluci\u00f3n do Comit\u00e9 Central do 25 de xu\u00f1o de 1968 proporcionou ao IML o dereito de guiar \u00e1s organizaci\u00f3ns afiliadas (o Instituto de Historia do Comit\u00e9 Central do Partido Comunista das rep\u00fablicas da uni\u00f3n, o Comit\u00e9 Rexional de Leningrado, o Museo de Karl Marx e Friedrich Engels e o Museo Central de Vladimir Lenin e outras organizaci\u00f3ns afiliadas) na coordinaci\u00f3n de todas as investigaci\u00f3ns no campo das ciencias do partido, a observaci\u00f3n da publicaci\u00f3n de traballos cient\u00edficos e obras de arte e literatura sobre a vida e a obra dos cl\u00e1sicos do marxismo-leninismo e para proporcionar orientaci\u00f3n cient\u00edfica sobre o tema dos vellos bolxeviques. En 1972, o Instituto dividiuse en 9 departamentos que se centraron en 9 temas: os traballos de Marx e Engels, os traballos de Lenin, a historia da construci\u00f3n do partido, o comunismo cient\u00edfico, a historia do movemento comunista internacional, a coordinaci\u00f3n das ramas de investigaci\u00f3n, o Arquivo Central do Partido, a Biblioteca do Partido e o Museo de Karl Marx e Friedrich Engels. \nO Instituto de Ciencias Sociais (en ruso: \"\u0418\u043d\u0441\u0442\u0438\u0442\u0443\u0442 \u043e\u0431\u0449\u0435\u0441\u0442\u0432\u0435\u043d\u043d\u044b\u0445 \u043d\u0430\u0443\u043a\") foi creado en 1962. A s\u00faa funci\u00f3n principal era instru\u00edr aos comunistas estranxeiros de pa\u00edses socialistas e de pa\u00edses do Terceiro Mundo con orientaci\u00f3ns socialistas. O instituto quedou baixo a xurisdici\u00f3n do Departamento Internacional do Comit\u00e9 Central na era Gorbachev. Hab\u00eda unha importante minor\u00eda no instituto que desexaba, ou cr\u00eda, na reforma pol\u00edtica. \nPolitburo.\nCando Iakov Sverdlov morreu o 19 de marzo de 1919, o partido perdeu o seu principal organizador. No 8\u00ba Congreso do Partido (18-23 de marzo de 1919) encomendouselle ao Comit\u00e9 Central establecer o Bur\u00f3 Pol\u00edtico (Politburo), o Bur\u00f3 Organizacional (Orgburo) e o Secretariado, que estaba composto por un Secretario Responsable (m\u00e1is tarde renomeada como Secretario Xeral). Orixinalmente, o Politburo estaba composto por 5 membros (de pleno dereito). Os seus primeiros membros foron Vladimir Lenin, Lev Trotski, Iosif Stalin, Lev Kamenev e Nikolai Krestinski. Hab\u00eda outros tres membros (candidatos): Nikolai Bukharin, Mikhail Kalinin e Grigori Zinoviev. No inicio, o Politburo era o encargado de solucionar problemas inmediatos, pero co tempo converteuse no principal \u00f3rgano pol\u00edtico. Alg\u00fans delegados do VIII Congreso do Partido puxeron obxecci\u00f3ns \u00e1 creaci\u00f3n do Politburo, alegando que o seu establecemento \u00eda converter aos membros do Comit\u00e9 Central en funcionarios de segunda clase. En resposta, ao Politburo ordenouselle enviar informes ao Comit\u00e9 Central, e os membros do Comit\u00e9 Central obtiveron o dereito de asistir \u00e1s sesi\u00f3ns de Politburo. Nas sesi\u00f3ns, os membros do Comit\u00e9 Central pod\u00edan participar con voz consultiva, pero non pod\u00edan votar. \nSegundo Jerry F. Hough, o Politburo no per\u00edodo post-Lenin xogaba o papel do gabinete sovi\u00e9tico, mentres que o Comit\u00e9 Central serv\u00eda como o parlamento ante o que era responsable. Con Stalin, o Politburo non se reun\u00eda a mi\u00fado como unha unidade colectiva, pero a\u00ednda era un corpo importante e moitos dos protexidos de Stalin eran membros. A adhesi\u00f3n ao Politburo aumentou gradualmente na \u00e9poca entre Lenin ata Brezhnev, en parte debido \u00e1 centralizaci\u00f3n do poder de Stalin no Politburo. O Politburo pasou a chamarse Presidium en 1952, e mantivo ese nome ata 1966. Segundo Brezhnev, o Politburo reun\u00edase polo menos unha vez por semana, normalmente os xoves. Unha sesi\u00f3n normal ti\u00f1a unha duraci\u00f3n de entre tres e seis horas. Entre o 24\u00ba Congreso do Partido (30 de marzo - 9 de abril de 1971) e o 25\u00ba Congreso do Partido (24 de febreiro - 5 de marzo de 1976), o Politburo reuniuse, polo menos oficialmente, 215 veces. Segundo Brezhnev, o Politburo decid\u00eda sobre \"as cuesti\u00f3ns m\u00e1is importantes e urxentes da pol\u00edtica interna e exterior\". O Politburo exerc\u00eda poderes executivos e lexislativos. \n\"Pravda\".\n\"Pravda\" (\"A verdade\" en ruso) era o principal xornal na Uni\u00f3n Sovi\u00e9tica e un \u00f3rgano do Comit\u00e9 Central. Era nos seus inicios un proxecto comezado polos membros do Partido Obreiro Socialdem\u00f3crata Ucra\u00edno en 1905. M\u00e1is tarde Lev Trotski recibiu unha oferta para dirixir o xornal, debido \u00e1 s\u00faa experiencia previa nun xornal ucra\u00edno. O primeiro n\u00famero foi publicado o 3 de outubro de 1908. O xornal public\u00e1base orixinalmente en Lvov, pero ata a publicaci\u00f3n do sexto n\u00famero en novembro de 1909, a sede foi trasladada a Viena, Austria-Hungr\u00eda. Durante a Guerra civil rusa, as vendas de \"Pravda\" reduc\u00edronse pola competencia de \"Izvestia\", o xornal do goberno. Nesa \u00e9poca, a tirada media do \"Pravda\" era de 130.000 exemplares. Este \"Pravda\" (con sede en Viena) publicou o seu \u00faltimo n\u00famero en 1912, e foi sucedido o mesmo ano por un novo xornal, tam\u00e9n chamado \"Pravda\", con sede en San Petersburgo, e publicado polos bolxeviques. O principal obxectivo da publicaci\u00f3n era promover a filosof\u00eda marxista-leninista e expo\u00f1er as mentiras da burgues\u00eda. En 1975 o xornal alcanzou unha audiencia de 10,6 mill\u00f3ns de persoas. \nSecretariado.\nO Secretariado encabezaba o aparello central do PCUS e era o \u00fanico responsable do desenvolvemento e aplicaci\u00f3n das pol\u00edticas do partido. Estaba legalmente facultado para asumir as funci\u00f3ns e deberes do Comit\u00e9 Central cando este non estaba en pleno (sen reunirse). Moitos membros do Secretariado ocupaban simultaneamente un asento no Politburo. Segundo un libro de texto sovi\u00e9tico sobre os procedementos do partido, o papel do Secretariado era o de \"liderar o traballo actual, principalmente no \u00e1mbito da selecci\u00f3n de persoal e na organizaci\u00f3n da verificaci\u00f3n do cumprimento [das decisi\u00f3ns do partido e do Estado]\". \"Selecci\u00f3n de persoal\" (en ) neste caso significaba o mantemento de normas xerais e os criterios para seleccionar diverso persoal. \"Verificaci\u00f3n do cumprimento\" (en ) das decisi\u00f3ns do partido e do Estado significaba que o Secretariado instru\u00edse a outros \u00f3rganos. \nO Secretariado ti\u00f1a un papel principal no funcionamento dos departamentos do Comit\u00e9 Central. Os membros do Secretariado, os secretarios, supervisaban os departamentos do Comit\u00e9 Central, ou dirix\u00edanos. Non obstante, hab\u00eda excepci\u00f3ns como Mikhail Suslov e Andrei Kirilenko, que supervisaban a outros secretarios en temas de relaci\u00f3ns exteriores e asuntos ideol\u00f3xicos no caso de Suslov e de selecci\u00f3n de persoal e econom\u00eda no caso de Kirilenko. \nComo o Secretario Xeral formalmente encabezaba o Secretariado, as s\u00faas responsabilidades, non s\u00f3 como dirixente do partido sen\u00f3n tam\u00e9n de todo o estado sovi\u00e9tico, deix\u00e1banlle pouco espzo para presidir as s\u00faas sesi\u00f3ns e moito menos para realizar unha supervisi\u00f3n detallada do seu traballo. Isto levou \u00e1 creaci\u00f3n dun vicesecretario xeral de facto, co\u00f1ecido como \"Segundo Secretario\" que era o respons\u00e1bel de dirixir o d\u00eda a d\u00eda do Secretariado.\nOs poderes do Secretariado foron minguados durante o mandato de Mikhail Gorbachev, e as comisi\u00f3ns do Comit\u00e9 Central asumiron as funci\u00f3ns do Secretariado en 1988. Iegor Ligachev, membro do Secretariado, considerou que estes cambios destru\u00edron por completo o poder do Secretariado e convert\u00e9rono nunha instituci\u00f3n case superflua. Debido a isto, o Secretariado apenas se reuniu ata 1990. Con todo, ningunha destas comisi\u00f3ns chegaron a ser tan poderosas como o fora o Secretariado. \nO Secretariado foi revitalizado no 28\u00ba Congreso do Partido (2 de xullo de 1990 - 13 de xullo de 1990). Un cargo que se creara pouco antes, a Vicesecretaria Xeral, converteuse en Director do Secretariado. Gorbachev presidiu a primeira sesi\u00f3n post-Congreso, pero despois foi Vladimir Ivashko, o Vicesecretario Xeral, quen presidiu as s\u00faas reuni\u00f3ns. A\u00ednda que o Secretariado foi revitalizado, nunca recuperou a autoridade que ostentaba nos d\u00edas pre-Gorbachov. A autoridade do Secretariado reforzouse dentro dos l\u00edmites das instituci\u00f3ns e das regras pol\u00edticas, que se introduciron con Gorbachev, pero o regreso aos vellos tempos era imposible. \nLocalizaci\u00f3n f\u00edsica.\nO Comit\u00e9 Central ti\u00f1a as s\u00faas oficinas na Praza Staraia de Moscova. Hab\u00eda m\u00e1is dunha ducia de edificios na zona, co\u00f1ecida como a \"o pobo do partido\", controlados polo Comit\u00e9 Central. Hab\u00eda un restaurante de tres plantas, buf\u00eas, oficina de viaxes, oficina de correos, librar\u00eda, cine e un centro deportivo. Empregaba a preto de 1.500 persoas na d\u00e9cada de 1920, e preto de 3.000 en 1988. "}
{"id": "496956", "revid": "98629", "url": "https://gl.wikipedia.org/wiki?curid=496956", "title": "Detective Pikachu (filme)", "text": "Detective Pikachu, tam\u00e9n co\u00f1ecido como Pok\u00e9mon: Detective Pikachu, \u00e9 un filme estadounidense-xapon\u00e9s dirixido por Rob Letterman. Bas\u00e9ase no universo da franqu\u00eda \"Pok\u00e9mon\" creada por Satoshi Tajiri e \u00e9 unha vaga adaptaci\u00f3n do videoxogo hom\u00f3nimo de 2016. O gui\u00f3n foi escrito por Letterman, Dan Hernandez, Benji Samit e Derek Connolly, a partir dunha historia de Hernandez, Samit e Nicole Perlman. O filme foi producido por Legendary Pictures en asociaci\u00f3n con Toho. \u00c9 o primeiro filme de acci\u00f3n en vivo de \"Pok\u00e9mon\". Ryan Reynolds \u00e9 o protagonista que achega a voz e a captura de movementos de Pikachu, e Justice Smith, Kathryn Newton, Suki Waterhouse, Omar Chaparro, Chris Geere, Ken Watanabe e Bill Nighy interpretan papeis de acci\u00f3n en vivo.\nA rodaxe tivo lugar entre xaneiro e maio de 2018 en Colorado, Inglaterra e Escocia. \"Detective Pikachu\" estreouse no Xap\u00f3n o 3 de maio de 2019, e nos Estados Unidos o 10 de maio de 2019, sendo distribu\u00eddo por Warner Bros. Pictures nos formatos RealD 3D, Dolby Cinema, 4DX e ScreenX. \u00c9 o primeiro filme de \"Pok\u00e9mon\" en ser distribu\u00eddo nos cinemas dos Estados Unidos dende \"Pok\u00e9mon Heroes\" (2003) e o primeiro en ser distribu\u00eddo por Warner Bros. dende \"Pok\u00e9mon 3\" (2001). O filme recibiu valoraci\u00f3ns dispares por parte da cr\u00edtica. Cunha recadaci\u00f3n de m\u00e1is de 433\u00a0mill\u00f3n de d\u00f3lares, \u00e9 o segundo filme baseado nun videoxogo con maior recadaci\u00f3n de t\u00f3dolos tempos.\nO desenvolvemento dunha secuela foi anunciado en xaneiro de 2019, antes da estrea do filme.\nSinopse.\nO argumento conta a historia de Tim Goodman que tenta descubrir o misterio da desaparici\u00f3n do seu pai, Harry, coa axuda do seu antigo compa\u00f1eiro detective, Pikachu.\nAcollida.\nRecadaci\u00f3n.\n\"Detective Pikachu\" recadou 144,1\u00a0mill\u00f3ns de d\u00f3lares nos Estados Unidos e no Canad\u00e1, e 288,9\u00a0mill\u00f3ns de d\u00f3lares noutros territorios, cunha recadaci\u00f3n total internacional 433\u00a0mill\u00f3ns de d\u00f3lares, sobre un orzamento de 150\u00a0mill\u00f3ns de d\u00f3lares."}
{"id": "496980", "revid": "98629", "url": "https://gl.wikipedia.org/wiki?curid=496980", "title": "La Face cach\u00e9e de la Lune", "text": "La Face cach\u00e9e de la Lune \u00e9 un filme canadense de 2003 dirixido por Robert Lepage. O filme bas\u00e9ase na obra ep\u00f3nima de Lepage do ano 2000. Foi escollido como candidato do Canad\u00e1 para o \u00d3scar \u00f3 mellor filme internacional na 77\u00aa edici\u00f3n dos premios, mais finalmente non foi nomeado."}
{"id": "496987", "revid": "23204", "url": "https://gl.wikipedia.org/wiki?curid=496987", "title": "Un crabe dans la t\u00eate", "text": "Un crabe dans la t\u00eate \u00e9 un filme canadense de 2001 dirixido por Andr\u00e9 Turpin. Foi escollido como candidato do Canad\u00e1 para o \u00d3scar \u00f3 mellor filme internacional na 75\u00aa edici\u00f3n dos premios, mais finalmente non foi nomeado.\nO filme foi rodado dende setembro a outubro de 2000 en Aylmer, no Quebec, e en Montreal."}
{"id": "496994", "revid": "98629", "url": "https://gl.wikipedia.org/wiki?curid=496994", "title": "Maelstr\u00f6m (filme)", "text": "Maelstr\u00f6m \u00e9 un filme candense de 2000 escrito e dirixido por Denis Villeneuve. Est\u00e1 protagonizado por Marie-Jos\u00e9e Croze, que interpreta unha empresaria nova e deprimida que se namora do co fillo dun home que matou nun accidente de coche. Nunha mestura de elementos de fantas\u00eda e comedia, \"Maelstr\u00f6m\" \u00e9 narrado por un peixe que fala.\nFoi escollido como candidato do Canad\u00e1 para o \u00d3scar \u00f3 mellor filme internacional na 73\u00aa edici\u00f3n dos premios, mais finalmente non foi nomeado.\nSinopse.\nUn peixe conta a historia: nunha noite de ver\u00e1n chuviosa, unha muller nova, Bibiane Champagne, xefa dunha tenda de moda, golpea accidentalmente un home co seu coche. O ferido, un inmigrante noruegu\u00e9s, consegue regresar \u00e1 casa para morrer tranquilo. A vida de Bibiane merg\u00fallase ent\u00f3n nun caos inimaxinable. Cando arrisca a s\u00faa vida para borrar todo rastro do seu acto, recibe unha nova oportunidade, como un segundo nacemento das augas do r\u00edo. Este di\u00e1logo entre a vida e a morte, entre a terra e a auga, atopar\u00e1 o seu punto culminante cando a moza co\u00f1eza a quen cambiar\u00e1 o seu destino."}
{"id": "496995", "revid": "27155", "url": "https://gl.wikipedia.org/wiki?curid=496995", "title": "VAMP1", "text": "A prote\u00edna de membrana asociada a ves\u00edculas 1 \u00e9 unha prote\u00edna que nos humanos est\u00e1 codificada no xene VAMP1 do cromosoma 12.\nFunci\u00f3n.\nAs sinaptobrevinas/VAMPs, as sintaxinas e a prote\u00edna asociada ao sinaptosoma de 25 kD SNAP25 son os principais compo\u00f1entes dun complexo proteico implicado no atraque e/ou fusi\u00f3n de ves\u00edculas sin\u00e1pticas coa membrana presin\u00e1ptica. A VAMP1 \u00e9 un membro da familia da prote\u00edna de membrana asociada a ves\u00edculas (VAMP)/sinaptobrevina. Describ\u00edronse m\u00faltiples variantes de empalme alternativo que codifican prote\u00ednas con extremos carboxi alternativos, pero a natureza de lonxitude completa dalgunhas variantes non foi definida.\nImportancia cl\u00ednica.\nAs mutaci\u00f3ns homocig\u00f3ticas en VAMP1 foron identificadas nunha serie de nenos afectados por unha forma de s\u00edndrome miast\u00e9nica conx\u00e9nita e demostr\u00e1ronse caracter\u00edsticas presin\u00e1pticas similares nestes pacientes e nos ratos knockout para a VAMP1."}
{"id": "496996", "revid": "89787", "url": "https://gl.wikipedia.org/wiki?curid=496996", "title": "Elizabeth F. Ellet", "text": "Elizabeth Fries Lummis Ellet, nada en Sodus Point (Nova York) o 18 de outubro de 1818 e finada en Nova York o 3 de xu\u00f1o de 1877, foi unha escritora, historiadora e poetisa estadounidense. Foi a primeira escritora en rexistrar as vidas das mulleres que participaron na guerra de Independencia dos Estados Unidos.\nNaceu baixo o nome de Elizabeth Fries Lummis e publicou o seu primeiro libro, \"Poems, Translated and Original\" (\"Poemas, traducidos e orixinais\"), en 1835. Casou co qu\u00edmico William Henry Ellet e mud\u00e1ronse a Carolina do Sur. Publicou varios libros e m\u00faltiples artigos en xornais. En 1845 regresou a Nova York e asentouse na s\u00faa escena literaria. Viuse envolta nun esc\u00e1ndalo p\u00fablico que involucraba a Edgar Allan Poe e a Frances Sargent Osgood, e posteriormente noutro con Rufus Wilmot Griswold. A s\u00faa obra m\u00e1is importante, \"The Women of the American Revolution\" (\"As mulleres da Revoluci\u00f3n americana\"), publicouse en 1845. O libro, de tres volumes, amosaba as vidas das mulleres patriotas da historia temper\u00e1 dos Estados Unidos. Continuou escribindo at\u00e9 a s\u00faa morte en 1877.\nTraxectoria.\nPrimeiros anos.\nElizabeth Fries Lummis naceu en Sodus Point, Estado de Nova York, o 18 de outubro de 1818. A s\u00faa nai foi Sarah Maxwell\n(1780-1849), filla do capit\u00e1n da guerra de Independencia dos Estados Unidos, John Maxwell. Durante a guerra, Maxwell foi tenente da primeira compa\u00f1\u00eda do Condado de Sussex, e foi ascendido a capit\u00e1n e enlistado no Segundo Rexemento da milicia do Condado de Hunterdon. Foi tam\u00e9n capit\u00e1n no rexemento do coronel Spencer do ex\u00e9rcito continental, desde o 7 de febreiro de 1777 ao 11 de abril de 1778. Posteriormente enlistouse no ex\u00e9rcito do xeneral George Washington como capit\u00e1n dunha compa\u00f1\u00eda de cen voluntarios co\u00f1ecidos como \u00aba compa\u00f1\u00eda de Maxwell\u00bb.\nO seu pai foi William Nixon Lummis (1775-1833), un prominente doutor que estudou medicina en Filadelfia baixo a tutela do famoso m\u00e9dico Benjamin Rush. A principios do s\u00e9culo XIX, deixou Filadelfia e comprou o estado Pulteney en Sodus Point, condado de Wayne, Nova York. Elizabeth Lummis asistiu ao seminario feminino de Aurora, na cidade hom\u00f3nima, Nova York, onde estudou, entre outras materias, franc\u00e9s, alem\u00e1n e italiano. A s\u00faa primeira obra publicada, \u00f3s seus 16 anos, foi unha traduci\u00f3n do \"Eufemio dei Messina\" de Silvio Pellico.\nCarreira literaria.\nEn 1835 publicou o seu primeiro libro, intitulado \"Poems, Translated and Original\" (\"Poemas, traducidos e orixinais\"), no que se inclu\u00eda a s\u00faa traxedia \"Teresa Contarini\", baseada na historia de Venecia, que foi interpretada con \u00e9xito en Nova York e noutras cidades. Por aquel tempo, casou con William Henry Ellet (1806-1859), un qu\u00edmico de Nova York. A parella mudouse a Columbia (Carolina do Sur) cando el obtivo unha praza de profesor de qu\u00edmica, mineralox\u00eda e xeolox\u00eda na facultade de Carolina do Sur en 1836. \nDurante este tempo, Elizabeth Ellet publicou varios libros. En 1839 escribiu \"The Characters of Schiller\" (\"Os personaxes de Schiller\"), un ensaio cr\u00edtico sobre o escritor Friedrich Schiller no que inclu\u00edu a s\u00faa traduci\u00f3n de varios dos seus poemas. En 1840 escribiu \"Scenes in the Life of Joanna of Sicily\" (\"Escenas da vida de Joanna de Sicilia\"), unha historia do estilo de vida da nobreza feminina, e \"Rambles about the Country\" (\"Paseos polo pa\u00eds\"), unha v\u00edvida descrici\u00f3n das paisaxes que observara durante as s\u00faas viaxes polos Estados Unidos. Continuou escribindo poemas, traduci\u00f3ns e ensaios sobre a literatura europea, cos que contribu\u00edu ao \"American Monthly\", ao \"North American Review\", ao \"Southern Literary Messenger\", ao \"Southern Quarterly Review\", e a outros xornais escribindo abundantemente nunha ampla variedade de x\u00e9neros.\nEn 1845, deixou ao seu esposo no sur e mudouse de volta a Nova York, onde retomou o seu lugar como membro da sociedade literaria xunto a escritores como Margaret Fuller, Anne Lynch Botta, Edgar Allan Poe, Rufus Wilmot Griswold, Anna Cora Mowatt e Frances Sargent Osgood.\nEsc\u00e1ndalo.\nDurante ese tempo Ellet participou nun notorio esc\u00e1ndalo que involucraba a Edgar Allan Poe e a Frances Sargent Osgood, ambos casados con outras persoas. As versi\u00f3ns sobre os detalles do esc\u00e1ndalo e a secuencia de eventos difiren entre si. Nese momento, Poe estaba na cima da s\u00faa fama polo seu poema \"O corvo\". Varias mulleres activas dentro dos c\u00edrculos literarios do momento envi\u00e1banlle cartas, e entre elas, Ellet e Osgood. Algunhas das cartas poder\u00edan ser de flirteo ou amorosas. Ellet tam\u00e9n adoitaba pasar o tempo discutindo asuntos literarios co escritor, polo que \u00e9 posible que competise con Osgood polo seu afecto. Poe escribiu varios poemas para e sobre Osgood, inclu\u00edndo \"A Valentine\" (\"Cart\u00f3n do d\u00eda de San Valent\u00edn\").\nDurante unha visita \u00e1 casa de Poe en xaneiro de 1846, Ellet supostamente viu algunhas cartas de Osgood que lle mostrou a esposa do escritor, Virginia, e subsecuentemente aconsellou \u00e1 poetisa que pedise que llas devolvesen, implicando que eran unha indiscreci\u00f3n. En representaci\u00f3n de Osgood, Margaret Fuller e Anne Lynch Botta ped\u00edronlle a Poe que devolvese as cartas. El, anoxado pola s\u00faa interferencia, suxeriu que Ellet deber\u00eda \u00abcoidarse das s\u00faas \"propias\" cartas\u00bb. Nunha delas, escrita en alem\u00e1n, ped\u00edalle a Poe que \u00aba visitase na s\u00faa residencia esa noite\u00bb, unha frase que se presume deb\u00eda ter fins seductivos, a\u00ednda que el ignorouna ou non a entendeu. Logo reuniu as s\u00faas cartas e deixounas en casa de Ellet. A pesar de que xa llas devolvera, Ellet pediulle ao seu irm\u00e1n que \u00ab\"esixira por min as cartas\u00bb\". O seu irm\u00e1n, o coronel William Lummis, non creu que llas entregara xa, e ameazou de morte ao escritor. Para defenderse, Poe pediulle unha pistola a Thomas Dunn English, quen directamente non cr\u00eda que Ellet lle enviara carta algunha.\nSamuel Stillman Osgood, esposo de Frances Sargent, ameazou con demandar a Ellet a menos que se desculpase formalmente. Elizabeth retirou as s\u00faas declaraci\u00f3ns e retractouse nunha carta a Frances en que dic\u00eda: \u00abA carta que me ensinou Mrs Poe \"debe ser unha falsificaci\u00f3n\" feita polo propio Poe\u00bb. Botou toda a culpa a Poe, suxerindo que o incidente se produciu porque o escritor era \u00abdado \u00e1 bebida, e proclive a actos de tolemia\u00bb. Ellet difundiu o rumor da tolemia de Poe, que foi retomado por outros inimigos do autor e mesmo viu a luz nas p\u00e1xinas de varios xornais. O esc\u00e1ndalo soamente conclu\u00edu cando Osgood se reconciliou co seu marido. Con todo, a fr\u00e1xil esposa de Poe, Virginia, quedou moi afectada por todo o asunto. Estivera recibindo cartas an\u00f3nimas sobre as supostas indiscreci\u00f3ns do seu marido xa desde xullo de 1845. Crese que Ellet estaba detr\u00e1s destes an\u00f3nimos, que chegaron a alterar a Virginia at\u00e9 o punto de que no seu leito de morte declarar\u00eda que \u00abMrs. E.\u00bb fora a s\u00faa asasina. Como Poe describiu uns anos m\u00e1is tarde: \u00abDesde\u00f1ei a Mrs. E simplemente porque me repugnaba, e at\u00e9 este d\u00eda non cesou a s\u00faa persecuci\u00f3n \"an\u00f3nima\".\u00bb\n\"The Women of the American Revolution\".\nAo redor de 1846, Ellet comezou un enorme proxecto de escritura hist\u00f3rica; describir as historias e vidas das mulleres que se sacrificaron e comprometeron coa guerra de independencia. Para facelo investigou cartas privadas sen publicar e diarios, e entrevistou a varios descendentes das mulleres dos tempos da guerra e das fronteiras. Foi a primeira historiadora en levar a cabo tal esforzo. Notou a \u00ababundancia de material sobre a historia [masculina] de acci\u00f3n\u00bb, e tentou engadir certo balance contando o lado feminino, refer\u00edndose \u00e1s \"nais\" fundadoras como provedoras do \u00abcultivo no santuario dom\u00e9stico dese amor pola liberdade civil que logo se acendeu nunha chama e verteu luz no mundo\u00bb.\nAtopou tanta informaci\u00f3n de tantas patriotas que a primeira edici\u00f3n de \"The Women of the American Revolution\" (\"As mulleres da revoluci\u00f3n americana\") de 1848 tivo que ser publicada en dous volumes, que foron tan ben recibidos que se publicou en 1850 un terceiro volume con material adicional. Os historiadores posteriores consideran estes volumes a s\u00faa obra m\u00e1is importante. Ademais, Ellet tam\u00e9n escribiu \"Domestic History of the American Revolution\" (\"Historia dom\u00e9stica da revoluci\u00f3n americana\"), no que resum\u00eda o mesmo material en narrativa e que tam\u00e9n se publicou en 1850.\nEllet contou as historias das mulleres de cada colonia e de todas as clases sociais, exceptuando \u00e1s afroamericanas, \u00e1s que decidiu ignorar. Algunhas das mulleres sobre as que escribiu, como Martha Washington, Abigail Adams, Mercy Otis Warren e Ann Eliza Bleecker, entre outras, eran famosas por m\u00e9rito propio. Tam\u00e9n escribiu sobre algunhas m\u00e1is escuras, pero de igual valor, as esposas que, fronte \u00e1 invasi\u00f3n inglesa, criaban aos seus fillos e defend\u00edan os seus fogares. Escribiu: \u00ab\u00c9 case imposible apreciar agora a vasta influencia do patriotismo das mulleres no destino da nacente rep\u00fablica\u00bb. \nO ant\u00f3logo e cr\u00edtico Rufus Wilmot Griswold axudara a Ellet na creaci\u00f3n do libro e deulle acceso aos rexistros da Sociedade Hist\u00f3rica de Nova York, da que era membro. Con todo, a escritora non reco\u00f1ec\u00eda a s\u00faa asistencia, o que anoxou ao vengativo Griswold. Nunha cr\u00edtica, Griswold sinalou: \u00abcoa asistencia duns poucos cabaleiros m\u00e1is familiares que ela coa nosa experiencia p\u00fablica e dom\u00e9stica, fixo un valioso e interesante traballo.\u00bb\nTraballo posterior.\nCando xa era unha establecida e respectada autora, Ellet escribiu \"Family Pictures from the Bible\" (\"Figuras familiares da Biblia\") en 1849. En 1850, escribiu \"Evenings at Woodlawn\" (\"Tardes en Woodlawn\"), unha recompilaci\u00f3n de lendas e tradici\u00f3ns alem\u00e1s, e \"Domestic History of the American Revolution\" (\"Historia dom\u00e9stica da revoluci\u00f3n americana\"), posiblemente a \u00fanica historia sobre a guerra de Independencia contada tanto dende a perspectiva masculina como da feminina. De 1851 a 1857 escribiu \"Watching Spirits\" (\"Esp\u00edritos gardi\u00e1ns\"), \"Pioneer Women of the West\" (\"Mulleres pioneiras do oeste\"), \"Novelettes of the Musicians\" (\"Novelas curtas dos m\u00fasicos\") e \"Summer Rambles in the West\" (\"Paseos de ver\u00e1n no oeste\"), este \u00faltimo inspirado nunha viaxe en bote polo r\u00edo Minnesota en 1852. Unha cidade local, Eden Prairie, recibiu o seu nome de Ellet e dedicou un cami\u00f1o na s\u00faa honra.\nEn 1857, Ellet publicou unha enciclopedia de 600 p\u00e1xinas sobre a econom\u00eda dom\u00e9stica estadounidense titulada \"The Practical Housekeeper\" (\"A ama de chaves pr\u00e1ctica\"). A gu\u00eda, que parec\u00eda estar orientada a un p\u00fablico feminino de clase media-alta, estaba organizada en tres partes: coci\u00f1a, limpeza e cuesti\u00f3ns farmac\u00e9uticas. Inclu\u00eda miles de receitas e consellos, con referencias a fil\u00f3sofos, cient\u00edficos e civilizaci\u00f3ns antigas. Tam\u00e9n ti\u00f1a 500 ilustraci\u00f3ns de gravados en madeira. No prefacio escribiu: \u00abNon se publicou no pa\u00eds, dentro dos l\u00edmites dun conveniente manual, un sistema completo sobre econom\u00eda dom\u00e9stica.\u00bb\nObras posteriores incl\u00faen \"Women Artists in All Ages and Countries\" (\"Mulleres artistas de todos os tempos e pa\u00edses\", 1859), o primeiro libro do seu estilo en representar unha historia de artistas femininas. Escribiu \"The Queens of American Society\" (\"As ra\u00ed\u00f1as da sociedade americana\" 1867), e \"Court Circles of the Republic\" (\"C\u00edrculos da corte da rep\u00fablica\" 1869), unha mirada \u00e1 vida social de dezaoito presidentes desde George Washington a Ulysses S. Grant.\n\u00daltimos anos.\nEn 1850, Ellet e o seu esposo volv\u00e9ronse a mudar a Nova York, onde el pasou os seus \u00faltimos anos como asesor qu\u00edmico para a compa\u00f1\u00eda de gas de Manhattan. \nEllet viuse envolta no caso de divorcio de Rufus Griswold coa s\u00faa segunda esposa, Charlotte Myers, en 1852. Xunto a Ann S. Stephens escribiulle a Myers dic\u00edndolle que non permitise o divorcio, e \u00e1 s\u00faa vez, a Harriet McCrillis, quen \u00eda a casar con Griswold trala separaci\u00f3n, para que terminase a s\u00faa relaci\u00f3n con el. Logo de que o divorcio fose concedido, Ellet e Stephens continuaron escribindo a Myers e convenc\u00e9rona de revogalo o 23 de setembro de 1853. O 24 de febreiro de 1856, a apelaci\u00f3n chegou \u00e1 corte, onde Ellet e Stephens deron extensos testemu\u00f1os en contra do car\u00e1cter de Griswold. Nin este \u00faltimo nin Myers asistiron e a apelaci\u00f3n foi desestimada. Cando Griswold morreu en 1857, Sarah Anna Lewis, amiga e escritora do editor, suxeriu que Ellet empeorara a s\u00faa enfermidade e que acosara \u00aba Griswold at\u00e9 a morte\u00bb.\nEn 1857 Ellet substitu\u00edu a Ann Stephens como editora literaria do \"Evening Express\" de Nova York. O seu esposo morreu dous anos m\u00e1is tarde, en 1859. Continuou escribindo, e a pesar de non ter fillos, impulsou obras de caridade para mulleres e nenos empobrecidos dando conferencias para reunir fondos. Ellet, episcopalista a maior parte da s\u00faa vida, converteuse ao catolicismo nos seus \u00faltimos anos. Morreu da enfermidade de Bright na cidade de Nova York o 3 de xu\u00f1o de 1877, e foi enterrada xunto ao seu esposo no cemiterio de Green-Wood en Brooklyn.\nLegado.\nEllet foi a primeira historiadora en escribir extensamente sobre a relaci\u00f3n das mulleres coa Revoluci\u00f3n americana. Cr\u00eda que as mulleres daban forma \u00e1 historia coa s\u00faa influencia, o que se fac\u00eda con \u00absentimento\u00bb. Cr\u00eda que era tan dif\u00edcil de definir que declarou que \u00aba historia non lle pode facer xustiza\u00bb.\nObras.\nLista de obras segundo o proxecto MSU de historia estadounidense:"}
{"id": "496997", "revid": "27155", "url": "https://gl.wikipedia.org/wiki?curid=496997", "title": "Prote\u00edna de membrana asociada a ves\u00edculas 1", "text": ""}
{"id": "496998", "revid": "98629", "url": "https://gl.wikipedia.org/wiki?curid=496998", "title": "Imperio acadio", "text": "O Imperio acadio() foi o primeiro imperio antigo de Mesopotamia formado a partir das conquistas de Sarg\u00f3n de Acad. Mantivo o seu m\u00e1ximo esplendor no s\u00e9culo\u00a0XXII\u00a0a.\u00a0C. (2334 a 2192\u00a0a.\u00a0C.) nos que se sucederon cinco monarcas: o propio Sarg\u00f3n, os seus fillos Rimush e Manishutusu, o seu neto Naram-Sin e o fillo deste, Sharkalisharri que gobernaron durante 141 anos.\nOs dominios do imperio acadio estend\u00e9ronse a toda a conca do Tigris e \u00c9ufrates, Elam, Siria e \u2015segundo as inscrici\u00f3ns\u2015 a\u00ednda m\u00e1is al\u00f3, ata o L\u00edbano e a costa mediterr\u00e1nea. Segundo as devanditas inscrici\u00f3ns chegar\u00edanse a realizar incursi\u00f3ns ata Anatolia e o interior dos montes Zagros e o imperio controlar\u00eda o comercio do golfo P\u00e9rsico cara a \u00ab Magan\u00bb (posiblemente Om\u00e1n) e a rexi\u00f3n do val do Indo.\nAs cidades de Mesopotamia ench\u00e9ronse de monumentos e ronseis conmemorativas que falaban da grandeza do novo imperio e na escritura produciuse un importante avance da lingua acadia, que se converteu na lingua administrativa do Estado.\nHistoria.\nAntecedentes.\nA infiltraci\u00f3n pac\u00edfica dos semitas nas cidades sumerias alcanza agora densidade suficiente para que aqueles obte\u00f1an a supremac\u00eda pol\u00edtica do pa\u00eds. Cabe mesmo atribu\u00edr esta supremac\u00eda a unha inmigraci\u00f3n repentina e masiva:\nDesde o 3000\u00a0a.\u00a0C. os semitas foronse estendendo desde as s\u00faas orixes en Arabia cara ao norte, con outros grupos diferentes, como os amorreos. Non hai mostras de que estas migraci\u00f3ns se produciran de maneira traum\u00e1tica, sen\u00f3n que parece tratarse m\u00e1is ben dun proceso gradual.\nEn Mesopotamia os m\u00e1is importantes foron os acadios, presentes na \u00e1rea do norte da rexi\u00f3n, na que se inclu\u00eda a cidade de Kish. Nesta cidade s\u00e1bese que Sarg\u00f3n desempe\u00f1ou alg\u00fan posto de responsabilidade. Culturalmente, Sarg\u00f3n era semita xa que se sabe que a s\u00faa lingua era o tam\u00e9n semita acadio.\nCara ao 2340\u00a0a.\u00a0C. Sarg\u00f3n fundou a cidade de Agad\u00e9 nas proximidades de Kish, posiblemente ao norte. A s\u00faa localizaci\u00f3n a\u00ednda non foi determinada polos arque\u00f3logos, a\u00ednda que se especula que poder\u00eda estar cara \u00e1 confluencia dos r\u00edos Diala e Tigris, nos arredores da actual Bagdad.\nOs motivos da fundaci\u00f3n de Agad\u00e9 non est\u00e1n claros. \u00c9 probable que Sarg\u00f3n se rebelase contra o seu se\u00f1or en Kish e decidise establecer un novo centro de operaci\u00f3ns.\nTampouco se co\u00f1ece con seguridade que ocorreu en Kish. Talvez Sarg\u00f3n tomouna antes de lanzarse cara \u00e1 a conquista das terras do sur ou talvez foi Lugalzagesi de Umma, que formara un imperio local na \u00e1rea do sur.\nAs conquistas de Sarg\u00f3n.\nNalg\u00fan momento para mediados do s\u00e9culo XXIV\u00a0a.\u00a0C. (2340 a.C.) Sarg\u00f3n lanzouse \u00e1 conquista das cidades sumerias do sur. As conquistas anteriores de Lugalzagesi de Umma puideron facilitar o cami\u00f1o do conquistador acadio, ao atoparse xa vencida a independencia das distintas cidades sumerias. O primeiro dos obxectivos de Sarg\u00f3n foi Uruk, cidade soada polas s\u00faas grandes murallas e onde no momento do ataque atop\u00e1base Lugalzagesi. Sarg\u00f3n non s\u00f3 conquistou a cidade, sen\u00f3n que fixo prisioneiro ao rei, obrig\u00e1ndolle a cami\u00f1ar ata o templo de Enlil en Nippur cunha argolla ao pescozo.\nTras isto lanzouse \u00e1 conquista do resto de cidades sumerias. Tomou Ur, Lagash e Umma, co que xa controlaba tantas terras como fixera Lugalzagesi. Co dominio de toda a Baixa Mesopotamia asegurado, continuou as s\u00faas campa\u00f1as atacando aos elamitas dos montes Zagros, no actual Ir\u00e1n, e realizou incursi\u00f3ns na cidade de Mari (na actual Siria) e Ebla, xa a poucos quil\u00f3metros do Mediterr\u00e1neo, chegando, segundo as inscrici\u00f3ns, \u00e1s monta\u00f1as dos cedros: isto \u00e9, ao actual L\u00edbano, e talvez ata Anatolia.\nSarg\u00f3n converteuse as\u00ed no primeiro monarca hist\u00f3rico que conseguiu unificar toda a conca da Mesopotamia baixo un mesmo mandato. A pesar de que \u00e9 probable que esta unidade fose m\u00e1is te\u00f3rica que real, a figura de Sarg\u00f3n foi un referente constante para os monarcas que, posteriormente, tratar\u00edan de repetir a s\u00faa faza\u00f1a. De feito, en \u00e9pocas posteriores co\u00f1ec\u00e9uselle como Sarg\u00f3n o\u00a0Grande. Pero o seu reinado e o dos seus sucesores non estiveron exentos de problemas xa que pouco antes da s\u00faa morte sufrir\u00eda unha revolta xeral nas cidades conquistadas.\nA pesar destas dificultades, durante o reinado do seu neto e sucesor, Naram-Sin (2260-2223\u00a0a.\u00a0C.),\no imperio alcanzou a s\u00faa m\u00e1xima extensi\u00f3n territorial: nos l\u00edmites occidentais incorporou as rexi\u00f3ns de Alepo (na actual Siria), e a contorna de Tr\u00edpoli (na costa mediterr\u00e1nea cananea do actual L\u00edbano); nos orientais conquistou Susa e no norte expandiuse por Anatolia. Con todo houbo un pobo ao que Naram-Sin non conseguiu conquistar a pesar de que guerreou contra eles e inflixiulles algunhas derrotas. Eran os gutis, que habitaban os montes Zagros e que atacaban e saqueaban continuamente as terras do val. O novo rei tivo que enfrontarse ademais a numerosas rebeli\u00f3ns.\nNalg\u00fan momento do seu reinado parece que Naram-Sin foi deificado. O motivo, segundo unha inscrici\u00f3n nunha estatua, foi por petici\u00f3n do seu pobo aos deuses, despois de que o rei ga\u00f1ase nove batallas contra as que se lle rebelaron \u00abdesde os catro conf\u00edns do mundo\u00bb. Os deuses concederon e construironlle un templo en Agad\u00e9, que ata ent\u00f3n non estaba dedicado a ning\u00fan deus.\nTras a morte de Naram-Sin, o seu sucesor e fillo, \u0160arkali\u0161arri (2223-2198 a.C.) incrementou a presi\u00f3n sobre o imperio: os elamitas rebelaronse, conquistando varias cidades do sur de Mesopotamia. Posteriormente sufrir\u00eda invasi\u00f3ns por parte dos amorreos, a quen lograr\u00eda vencer, e dos guti aos que inicialmente tam\u00e9n reducir\u00eda. Con todo o imperio estaba moi desgastado e tras a s\u00faa morte as cidades do sur de Mesopotamia independiz\u00e1ronse. Tras isto, os dominios do antigo imperio quedaron reducidos \u00e1 \u00e1rea circundante da antiga capital, Agad\u00e9.\nHistoria segundo fontes tradicionais.\nUn mito, o primeiro no tempo, parecido ao doutros antigos caudillos xurdidos do nada, di que un funcionario sem\u00edtico ao servizo de Urzababa, rei de Kish, forma un partido con xentes da s\u00faa estirpe, organiza un ex\u00e9rcito, dep\u00f3n a Urzababa e levanta unha cidade que dar\u00e1 nome ao seu pobo e ao seu imperio. Acad ou Agad\u00e9. O novo dominador d\u00e1se a si mesmo un nome de significaci\u00f3n pol\u00edtica: Sarg\u00f3n (transcrici\u00f3n b\u00edblica do acadio \u0160arrukenu, \u2018rei verdadeiro\u2019).\nOutro mito rodea a s\u00faa infancia de ninbo portentoso: fillo dun \u00abn\u00f3made da monta\u00f1a\u00bb e dunha especie de vestal, v\u00e9n ao mundo en Azupiranu (a cidade do azafr\u00e1n?). Na necesidade de desprenderse do neno, a s\u00faa nai aband\u00f3nao nun cesto en augas do r\u00edo\u00a0\u00c9ufrates. Un palmeiro rec\u00f3lleo; e cr\u00eda como fillo e ensinalle o seu oficio. Sarg\u00f3n ser\u00e1 xardineiro, e as\u00ed o acredita a lista de Reis. Mais aqu\u00ed v\u00e9n de novo un axente sobrenatural, \u00fanico modo de explicar a s\u00faa mete\u00f3rica ascensi\u00f3n: a deusa Istar, prendada do raparigo, introd\u00faceo na corte de Kish, onde chega a copeiro do rei Urzababa. Un bo d\u00eda, este ord\u00e9nalle realizar un acto que raia a impiedade, \u00abcambiar as ofrendas de bebidas no Esagila\u00bb. Sarg\u00f3n desobedece e faise a\u00ednda m\u00e1is obsequioso coa divindade. Como consecuencia diso o deus Marduk decide privar do seu trono a Urzababa e darllo a Sarg\u00f3n.\nPero o cambio de poderes non parece ser inmediato, pois entre os m\u00e1is interesados na intriga median cinco reinados en Kish. Ser\u00eda durante estes cando Sarg\u00f3n constru\u00edu Acad, a capital do seu principado.\nOs feitos que lle levaron \u00e1 soberan\u00eda do pa\u00eds enteiro non poden ordenarse no tempo, por falta de datos; pero gui\u00e1ndose pola l\u00f3xica parece natural que o primeiro inimigo a eliminar fose Lugalzagesi. Da s\u00faa guerra contra este sabemos que despois dunhas preliminares conversaci\u00f3ns e desaf\u00edos, Sarg\u00f3n tomou por sorpresa a cidade de Uruk, derrotou d\u00faas veces a xenerais do seu adversario, e nunha terceira batalla venceu e capturou ao propio Lugalzagesi, que foi levado prisioneiro ao templo de Enlil en Nippur como testemu\u00f1o da compracencia dos deuses no triunfo do novo se\u00f1or. Ur, Lagash e outras cidades que segu\u00edan a Lugalzagesi caeron seguidamente como consecuencia de campa\u00f1as que se describen coa mesma ou parecida f\u00f3rmula \u00abbatall\u00f3 co nome de X; derrotouno; asestou o golpe \u00e1 s\u00faa cidade e destru\u00edu os seus muros\u00bb. Tras a toma de Laga\u0161, Sarg\u00f3n \u00ablavou as s\u00faas armas manchadas de sangue no mar\u00bb. A ca\u00edda de Umma, \u00faltimo foco de resistencia puxo nas s\u00faas mans toda Sumer.\nTras a dominaci\u00f3n do pa\u00eds, Sarg\u00f3n eleva as s\u00faas miras ao estranxeiro. O itenerario das s\u00faas conquistas occidentais comeza en Tuttul (actual Kit, a uns 150\u00a0km ao oeste de Bagdad); segue coa toma de Mari e culmina coa anexi\u00f3n de Siria e o L\u00edbano tras a conquista de Iarmuti (ao sur de Byblos) e Ebla (preto de Alepo) e alcanza o \u00abbosque dos cedros\u00bb e as monta\u00f1as de Prata (Amanus). Fontes posteriores como o texto que acompa\u00f1a ao \"Mapa babil\u00f3nico do mundo\" (actualmente en poder do Museo Brit\u00e1nico) engaden a todo isto unha expedici\u00f3n erizada de perigos e obst\u00e1culos ata a cidade anat\u00f3lica de Purushkhanda, en Capadocia, onde unha corporaci\u00f3n de mercadores oprimida, solicitou e obtivo a s\u00faa protecci\u00f3n.\nA cr\u00f3nica tard\u00eda das glorias e desventuras de Akkad, as\u00ed como os chamados textos augurais (f\u00f3rmulas para ar\u00faspices que citan exemplos do pasado), arroxan unha sombra ameazadora sobre o dourado colof\u00f3n da era sarg\u00f3nida. Segundo elas, antes de conclu\u00edr o seu reinado de 56 anos, Sarg\u00f3n viu levantarse contra el a todos os pobos do seu imperio. A situaci\u00f3n chegou ao extremo cr\u00edtico de que os acadios v\u00edronse cercados na s\u00faa capital; \u00abpero Sarg\u00f3n sa\u00edu ao campo de batalla, derrotounos, amontoounos, e arroiou as s\u00faas dilatadas hostes\u00bb. A organizaci\u00f3n e administraci\u00f3n do imperio prest\u00e1base a isto levantamentos xerais ou parciais contra o poder central. Todos os sucesores de Sarg\u00f3n tiveron que afrontar o mesmo problema, sen atopar para el m\u00e1is soluci\u00f3n que a forza das armas.\nDous dos seus fillos, Rimu\u0161 e Mani\u0161tusu, sucederono. Por contradici\u00f3ns das fontes a\u00ednda non se sabe cal deles \u00e9 o primeiro en reinar; parece ser que Rimu\u0161, a\u00ednda que non era o primox\u00e9nito. Ao comezo dos seus nove anos de goberno, Rimu\u0161 sufoca unha rebeli\u00f3n das cidades sumerias, capitaneada por Kaku, pr\u00edncipe de Ur, e reconquista o territorio oriental de Warakhshe, aliado con Elam na s\u00faa contra, como antes estivera en contra do seu pai. Os bot\u00edns desta campa\u00f1a deberon de ser inmensos, pois Rimu\u0161 repartiu trofeos por todo o imperio. Pero os seus triunfos militares non bastaron para mantelo no trono moito tempo; unha conspiraci\u00f3n dos seus cortes\u00e1ns, ao que non sabemos se o seu irm\u00e1n foi alleo ou c\u00f3mplice, f\u00edxoo sucumbir.\nOs comezos do principado de Mani\u0161 tusu parecen transcorrer en calma, m\u00e1is tarde un levantamento de dous dos inquietos territorios orientais, Anshan e Serikhum, lograron resistir o ataque de Mani\u0161tusu; o rei inimigo foi levado preso ao templo do Sol, en Sippar. Nin Anshan nin Serikhum est\u00e1n localizadas con precisi\u00f3n, a\u00ednda que figuran moito na historia de Elam (sup\u00faxose situada preto de Susa). Respecto a Serikhum s\u00e1bese menos, pero o seu problema interesa \u00e1 investigaci\u00f3n pois unha variante do texto di \u00abAnshan e a cidade de Melu\u1e2b\u1e2ba\u00bb e suponse que estivese situada no val do Indo. Comprobada a intensa relaci\u00f3n entre a cultura india de Mohenjo-Daro (na actual Paquist\u00e1n) e a mesopot\u00e1mica, particularmente na \u00e9poca de Akkad, o problema adquire unha dimensi\u00f3n extraordinaria, pois un acordo entre Elam e o afastado val do Indo pasa as posibilidades consideradas tradicionalmente.\nNaram-sin foi fillo e sucesor de Manishtusu, e neto por tanto de Sarg\u00f3n. A historiograf\u00eda mesopot\u00e1mica posterior non sab\u00eda cal dos dous \u2015o neto ou o av\u00f3\u2015 era o m\u00e1is admirable. Atrib\u00faeselle un reinado de 37 anos, pero cunha cronolox\u00eda tan feble como a de Sarg\u00f3n. \u00c9 patente que houbo de batallar a fondo, o mesmo no oeste (Siria e Anatolia) que en oriente dos seus dominios. Aqu\u00ed os seus m\u00e1is encarnizados inimigos foron os guti e os lullubi, remotos antepasados talvez dos actuais kurdos e luristan\u00edes, que conservaron algo de nomes e moito car\u00e1cter daqueles ind\u00f3mitos monta\u00f1eses. Parece seguro que Naram-sin logrou subxugar a estes e outros inimigos, pero tam\u00e9n que ao termo do seu reinado o imperio estaba tan d\u00e9bil que s\u00f3 o pu\u00f1o f\u00e9rreo do monarca lograba mantelo unido. De todas as maneiras, con Naram-sin culmina o concepto acadio de monarqu\u00eda. Calquera das s\u00faas medidas de goberno pesaba tanto sobre o estado dos seus s\u00fabditos, determinaba de tal maneira as condici\u00f3ns da s\u00faa existencia, que non \u00e9 de estra\u00f1ar que se lle considerase un deus. Naram-sin \u00e9, en defecto, o primeiro rei mesopot\u00e1mico que antepon ao seu nome ou signo reservado ata ent\u00f3n aos deuses (dingir), e que \u00e9 consciente e a proba dos seus vasalos o invoquen como o \"deus de Akkad\". El \u00e9 tam\u00e9n o primeiro que en soberbia afirmaci\u00f3n de dominio universal, tit\u00falase \"Rei das catro partes (do Mundo)\", Sumer e Akkad, Elam, Subartu (Alta Mesopotamia) e Amurru.\nO fillo e sucesor de Naram-sin, \u00e9 chamado \u0160arkali\u0161arri, que significa \"rei de todos os reis\". Con todo, o primeiro dos seus t\u00edtulos oficiais, \"Rei de Akkad\", reflicte unha triste realidade duns dominios moito m\u00e1is exiguos que os do seu pai. O imperio comeza a desmoronarse. En 25 anos de reinado, \u0160arkali\u0161arri xactase de deter en Basear (actual Yebel-el Bishri) unha invasi\u00f3n de amoritas procedentes de Siria, e de realizar vitoriosas campa\u00f1as contra Gutium, o pa\u00eds dos belicosos monta\u00f1eses a quen Naram-sin non lograra manter m\u00e1is que en precaria suxeici\u00f3n. Pero a pesar do pomposo linguaxe das cr\u00f3nicas oficiais, os guti desencadearon o ataque fatal para os acadios. Se a capital mesma non foi destru\u00edda de todo, quedou en certo grao tan mal parada que nin m\u00e1is tarde co\u00f1ec\u00edase a s\u00faa localizaci\u00f3n e a d\u00eda de hoxe seguen sen identificarse as s\u00faas ru\u00ednas. Os inventarios rexios citan despois de \u0160arkali\u0161arri alg\u00fans nomes de reis fantasmais, e a Lista, sempre tan lac\u00f3nica, preg\u00fantase con triste ret\u00f3rica \"quen era rei? quen non era rei?\"\nSignificaci\u00f3n pol\u00edtica do Novo Imperio.\nDe calquera xeito que se xulgue o imperio dos acadios, \u00e9 obrigado reco\u00f1ecer que o seu r\u00e9xime rompeu os moldes do antigo estado-cidade. O rei \u00e9 agora o centro do mundo civilizado; nas s\u00faas mans conc\u00e9ntranse todos os f\u00edos dunha vasta organizaci\u00f3n estatal; nada cae f\u00f3ra da s\u00faa autoridade e xurisdici\u00f3n. Para impo\u00f1erse disp\u00f3n dun nutrido ex\u00e9rcito permanente e dunha rede burocr\u00e1tica sostida en primeiro lugar polos seus representantes persoais na capital e nas cidades do imperio. Os altos xefes do ex\u00e9rcito e da administraci\u00f3n constit\u00faen o m\u00e1is selecto da nova sociedade, son os \"5400 homes que a diario comen diante de Sarg\u00f3n\". Dentro dunha maior\u00eda de acadios hai constancia da presenza de sumerios nesta hoste selecta, de persoas que por motivos diversos acreditaran lealdade ao novo r\u00e9xime ou ti\u00f1an raz\u00f3ns moi poderosas para mostrarse adictas ao mesmo.\nUn dos pasos dados por Sarg\u00f3n tivo consecuencias para a posterior cultura mesopot\u00e1mica: a substituci\u00f3n do sumerio polo acadio como lingua escrita. A\u00ednda que \u00e1s veces textos vaian acompa\u00f1ados de versi\u00f3ns sumerias, o predominio dunha lingua sobre a outra vai ga\u00f1ando terreo ata deixar ao sumerio acantoado no ritual relixioso e os textos cient\u00edficos. A lingua falada mant\u00edvose a\u00ednda uns s\u00e9culos nas cidades do sur, pero a s\u00faa sorte era xa irreversible, desde o segundo milenio toda Mesopotamia falaba xa linguas sem\u00edticas.\nPara soster a burocracia e o ex\u00e9rcito o tesouro real ti\u00f1a que posu\u00edr enormes riquezas. Un dos medios de pago acreditados consist\u00eda na cesi\u00f3n, por parte do rei, de terreos da s\u00faa propiedade a membros da administraci\u00f3n estatal, para que estes os explotasen pola s\u00faa conta a cambio dun d\u00e9cimo dos seus produtos. O chamado Obelisco de Manishtusu acredita que o rei paga un xusto prezo aos seus propietarios legais por terras adquiridas con este fin, e que ademais se coida de que as persoas que puidesen resultar prexudicadas por esas medidas atopen medios de vida conforme \u00e1s s\u00faas necesidades.\nA\u00ednda sendo escasa a documentaci\u00f3n chegada a n\u00f3s indica que o r\u00e9xime dos acadios non resultaba opresivo para os seus s\u00fabditos. Os pr\u00edncipes e gobernadores dos estados sometidos adoitaban manter os seus postos, salvo en casos de declarada inimizade como o de Lugalzagisi. Os estados acadios ti\u00f1an que acatar certamente a un representante do emperador, apoiado por unha forza m\u00e1is ou menos numerosa, pero a autoridade e o goberno interior quedaban en mans dos seus propios maxistrados. S\u00f3 en puntos de maior valor estrat\u00e9xico os acadios estaban m\u00e1is presentes. Ha de terse en conta que a creaci\u00f3n do imperio non fora ditada polo heroico ou rom\u00e1ntico af\u00e1n de gloria que parte das fontes explican, sen\u00f3n a unhas circunstancias econ\u00f3micas m\u00e1is prosaicas talvez, pero non menos determinantes. Mesopotamia carec\u00eda dos elementos de riqueza que sosti\u00f1an a civilizaci\u00f3n antiga no material; a pedra, a madeira e os metais. As fontes documentais das campa\u00f1as de Sarg\u00f3n non encobren cales eran os seus obxectivos primordiais: o Bosque dos Cedros, as Monta\u00f1as da Prata e os territorios do Leste, ricos en pedras, vulgares e preciosas. Nada m\u00e1is l\u00f3xico por tanto que contemplar a dilatada expansi\u00f3n de Acadia en funci\u00f3n dun prop\u00f3sito de posesi\u00f3n e control desas fontes de produci\u00f3n e dos cami\u00f1os por onde esas riquezas afluir\u00edan \u00e1 nova metr\u00f3pole. Aos peiraos de Acad amarraban barcos de todo o mundo cargados de mercador\u00edas; os cami\u00f1os do imperio estim\u00e1banse polo constante ir e vir de caravanas, como acreditan multitude de testemu\u00f1os. A seguridade do sistema de transportes estaba confiada \u00e1s guarnici\u00f3ns dos grandes centros rexionais e dos principais n\u00f3s de comunicaci\u00f3n.\nDespois do Imperio.\nA lista Real Sumeria menciona catro reis m\u00e1is despois da morte de Sharkalisharri, os cales \u00e9 posible que reinasen en Agad\u00e9. Esta cidade adquirira caracter\u00edsticas de gran capital, polo que \u00e9 probable que a s\u00faa supervivencia resultase pouco viable tras a perda do territorio imperial. S\u00e1bese que finalmente os n\u00f3mades gutis, que habitaban as monta\u00f1as pr\u00f3ximas a Agad\u00e9, tomaron a cidade e posiblemente toda a rexi\u00f3n setentrional. No sur as cidades prosperaron e \u00e9 posible que as reformas realizadas polos sarg\u00f3nidas benefici\u00e1senlles finalmente.\nInfluencia.\nA dinast\u00eda de Sarg\u00f3n de Acad foi a primeira ao longo da historia que conseguiu o dominio sobre pobos diversos culturalmente, co que se pode dicir que constitu\u00edu o primeiro imperio da historia. As s\u00faas conquistas deixaron un sinal indeleble sobre as xeraci\u00f3ns posteriores, cuxas tradici\u00f3ns considerar\u00edano o mellor monarca da historia, o arquetipo de rei lonxevo e de goberno eficaz. Elabor\u00e1ronse lendas que lle outorgaban unha li\u00f1axe divina e as historias das s\u00faas conquistas circularon moito m\u00e1is al\u00e1 das fronteiras dos seus dominios.\nEntre as lendas do seu nacemento destaca a que se deixa entrever na lista real sumeria. Segundo esta lenda, Sarg\u00f3n fora fillo dun xardineiro do palacio do rei de Kish que ascendeu ao cargo de copeiro. Nun momento dado os deuses deciden que o reinado de Ur-Zababa, o ata ent\u00f3n rei, debe finalizar, recaendo a realeza en Sarg\u00f3n.\nOutra lenda narraba que Sarg\u00f3n fora fillo dunha sacerdotisa \u00aben\u00bb \u2015posto que adoitaban ocupar mulleres da realeza\u2015 e un estranxeiro das monta\u00f1as. A s\u00faa nai dar\u00eda a luz en segredo e deixado ao recentemente nacido nun cesto de vimbio flotando no r\u00edo. A corrente arrastrar\u00eda a Sarg\u00f3n ata ser recollido por un augadeiro de nome Aqqi, que lle ensinou o oficio de xardineiro. O seu ascenso \u00e1 dignidade real debeuse ao agarimo que lle tomou a deusa Ishtar mentres exerc\u00eda de xardineiro.\nSobre o seu sucesor m\u00e1is soado, Naram-Sin a mensaxe das lendas era bastante ben diferente. As\u00ed, unha lenda sumeria narraba que a ca\u00edda do Imperio acadio debeuse \u00e1 perda do favor do deus Enlil. Naram-Sin, co\u00f1ecedor disto a trav\u00e9s dun so\u00f1o, espera durante sete anos (sete anos representan simplemente unha cifra moi grande) a que os deuses cambien de parecer. Pasado ese tempo o rei desespera e dirixe ao seu ex\u00e9rcito ao templo de Enlil e destr\u00faeo, arroxando ao lume as vaixelas sacras. Como represalia, o deus castiga \u00e1 cidade coa chegada dos b\u00e1rbaros gutis de h\u00e1bitos n\u00f3mades, que arrasan a cidade e fan retroceder \u00e1 rexi\u00f3n aos tempos de antes de que as cidades fosen constru\u00eddas.\nCultura.\nSarg\u00f3n deu numerosos postos administrativos a cidad\u00e1ns da s\u00faa rexi\u00f3n orixinal, cuxa lingua era o acadio, o cal posiblemente viviu nesta etapa unha gran difusi\u00f3n.\nA escritura desta lingua seguiu un modelo desenvolvido na \u00e1rea de Ebla, na actual Siria, que adaptaba a escrita cuneiforme \u00e1 lingua semita. Este modelo de escritura foi o m\u00e1is utilizado na administraci\u00f3n do Imperio acadio, a\u00ednda que se mante\u00f1en numerosos documentos e inscrici\u00f3ns biling\u00fces, escritas tanto en acadio como en sumerio.\nAs\u00ed, a\u00ednda que a lingua sumeria seguiu sendo utilizada \u00e9 probable que as conquistas de Sarg\u00f3n e o seu prestixio, desen un impulso fundamental \u00e1 lingua acadia, facilitando que nos s\u00e9culos posteriores se impuxese finalmente o acadio.\nArquitectura.\nOs posibles restos das cidades de Akkad e de Sippar seguen sepultados en lugares ignotos. Este desco\u00f1ecemento completo dos que no seu d\u00eda foron centros principais do imperio acadio pr\u00edvanos da posibilidade de contemplar e axuizar aqueles monumentos que mellor puidesen reflectir o seu estilo e concepci\u00f3ns arquitect\u00f3nicas. En tanto que non se produzan descubrimentos neste sector, habemos de contentarnos con obras de restauraci\u00f3n levadas a cabo polos acadios en edificios antigos, como \u00e9 o caso do Palacio e o Templo de Tell Asmar, e cun par de exemplos de edificios de nova planta, magn\u00edficos certamente os dous en capitais provinciais do Imperio: Tell Brak, en Siria, e Asur, no coraz\u00f3n do futuro territorio dos asirios.\nO grande edificio escavado en Tell Brak, constru\u00eddo e utilizado para dep\u00f3sito de mercador\u00edas no centro da conca do Kabur, d\u00e1tase na \u00e9poca de Acad porque as s\u00faas adobes ostentan o nome de Naram-Sin. Basta mirar un momento o seu plano, para comprender que non \u00e9 unha realizaci\u00f3n gradual, cun n\u00facleo ao que se van engadindo postizos para satisfacer novas necesidades, sen\u00f3n unha creaci\u00f3n \u00fanica, racional, calculada de antem\u00e1n ata os seus m\u00ednimos detalles. Como observa Moortgat, os acadios tenderon a moldear a realidade en formas preconcibidas, segundo pon ben de manifesto o seu esquema das \"Catro Partes do Mundo\"; as ideas deben impo\u00f1er os seus perf\u00eds \u00e1s cousas, o esp\u00edrito \u00e1 materia. O palacio de Tell Brak \u00e9 unha elocuente testemu\u00f1a da s\u00faa mentalidade. Aquel impresionante mole, de 111 por 93 metros, deb\u00eda parecer aos pobos da chaira de siria un s\u00edmbolo pavoroso da autoridade acadia. Os seus muros exteriores, de dez metros de espesor, cingu\u00edano dun cinto infranqueable. O plano di o que era: un dep\u00f3sito de mercador\u00edas e tributos, organizado ao redor de catro patios, un deles moito maior que os outros tres. A s\u00faa \u00fanica porta, de once metros de ancho, daba a un espazoso vest\u00edbulo, flanqueado polos lugares de administraci\u00f3n; do vest\u00edbulo pas\u00e1base a un patio de corenta metros de lado. Hai que imaxinar al\u00ed \u00e1s caravanas descargando os seus fardos, pasada a inspecci\u00f3n de escr\u00edbalos estacionados no portal. Despois de descargadas no patio, as mercador\u00edas eran depositadas nos almac\u00e9ns, ordenados como unha marcadora de ocos, todos na mesma altura, illados ou por parellas ao redor de catro patios. Os almac\u00e9ns recib\u00edan destes a luz e a ventilaci\u00f3n. O edificio non parece ter m\u00e1is planta que a escavada e quizais unhas torres de defensa aos lados da s\u00faa \u00fanica porta, algo m\u00e1is altas que os restantes muros, para servir de atalaias.\nNo Templo de Abu, en Tell Asmar, os acadios introduciron un cambio significativo: dividiron a cela en d\u00faas metades por medio dun groso muro transversal, con abertura no centro, de maneira que unha vez pasado a porta exterior do santuario, o visitante atop\u00e1base nunha antecela. Para ver a estatua e os altares do deus, o visitante deb\u00eda dar uns pasos e colocarse no eixo central do edificio. O novo sistema rompe coa tradici\u00f3n do achegamento polo eixo abacelado, e m\u00e1is a\u00ednda indica a disposici\u00f3n t\u00edpica dos templos neosumerios, nos que a cela propiamente dita ser\u00e1 unha estancia m\u00e1is ancha que larga. Un s\u00f3 exemplo non basta para determinar se o novo sistema foi xeral ent\u00f3n, pero en todo caso a reforma introducida no Templo de Tell Asmar ten o valor posible de antecedente dunha soluci\u00f3n chamada a impo\u00f1erse m\u00e1is tarde.\nDurante o Imperio acadio seguiuse o costume sumeria de levantar grandes ronseis e monumentos conmemorativos escritos en lugares especiais das cidades. Con estas obras demostr\u00e1base o poder do imperio e publicit\u00e1banse os seus \u00e9xitos militares. Na arte acadia, a figura central da obra repres\u00e9ntase en maiores proporci\u00f3ns que o resto da composici\u00f3n, que xeralmente cont\u00e9n escenas dram\u00e1ticas. Un bo exemplo \u00e9 o ronsel de Naram-Sin, onde o monarca, coroado por un casco de cornos que indica o seu car\u00e1cter divino, ten o dobre de tama\u00f1o que as demais figuras."}
{"id": "496999", "revid": "98629", "url": "https://gl.wikipedia.org/wiki?curid=496999", "title": "Emporte-moi", "text": "Emporte-moi \u00e9 un filme canadense de 1999 dirixido por L\u00e9a Pool e protagonizado por Karine Vanasse. Foi escollido como candidato do Canad\u00e1 para o \u00d3scar \u00f3 mellor filme internacional na 72\u00aa edici\u00f3n dos premios, mais finalmente non foi nomeado."}
{"id": "497000", "revid": "88215", "url": "https://gl.wikipedia.org/wiki?curid=497000", "title": "Niki Terpstra", "text": "Niki Terpstra, nado en Beverwijk o 18 de maio de 1984, \u00e9 un ciclista profesional dos Pa\u00edses Baixos.\nTraxectoria.\nTerpstra compaxinou durante parte da s\u00faa carreira a participaci\u00f3n en probas de estrada co ciclismo en pista, no ano 2005 nos mundiais da especialidade celebrados nos \u00c1nxeles, acadou unha medalla de prata na proba de persecuci\u00f3n por equipos.\nNo 2008 firmou o seu primeiro contrato cun equipo pro Tour, o Milram. No ano 2010 ga\u00f1ou o campionato nacional de Holanda por primeira vez, vitoria que repetiu en 2012 e 2015. Este triunfo abriulle as portas do equipo Quick-Step, no que acadou os seus maiores logros deportivos.\n\u00c1s ordes de Patrick Lefevere no Quick-Step destacou como especialista en cl\u00e1sicas ga\u00f1ando dous monumentos do ciclismo a Par\u00eds-Roubaix de 2014 e o Tour de Flandres de 2018 e outras carreiras importantes como Le Samyn (2016 e 2018), a Dwars door Vlaanderen -tam\u00e9n co\u00f1ecida como A Trav\u00e9s de Flandres- (2012 e 2014) ou a E3 Harelbeke de 2018.\nEn carreiras de varios d\u00edas ga\u00f1ou a clasificaci\u00f3n xeral do Tour de Qatar en 2014 e 2015, o Eneco Tour de 2016 e o Tour de Valonia de 2015.\nCo equipo Quick-Step conseguiu ser catro veces campi\u00f3n do mundo de contra o crono por equipos (12,13,16 e 18)\nDende o 2019 compite no equipo franc\u00e9s Direct \u00c9nergie.\nFoi ol\u00edmpico en d\u00faas ocasi\u00f3ns coa selecci\u00f3n holandesa nos Xogos de Pequ\u00edn e Londres."}
{"id": "497001", "revid": "1410", "url": "https://gl.wikipedia.org/wiki?curid=497001", "title": "Miox\u00e9nese", "text": "A miox\u00e9nese \u00e9 a formaci\u00f3n de tecido muscular, particularmente durante o desenvolvemento embrionario.\nAs fibras musculares xeralmente f\u00f3rmanse a partir da fusi\u00f3n de mioblastos orixinando unha fibras multinucleadas chamadas miotubos. Nas etapas iniciais do desenvolvemento dun embri\u00f3n, os mioblastos poden proliferar ou diferenciarse nun miotubo. Non est\u00e1 claro que \u00e9 o que controla estas alternativas. Se os mioblastos est\u00e1n situados nun cultivo celular, a maior\u00eda proliferan se despo\u00f1en de suficiente factor de crecemento de fibroblastos (FGF) ou est\u00e1 presente outro factor de crecemento no medio que rodea as c\u00e9lulas. Cando se acaba o factor de crecemento, os mioblastos cesan de dividirse e sofren a diferenciaci\u00f3n terminal en miotubos. A diferenciaci\u00f3n dos mioblastos avanza por etapas. A primeira etapa ou estadio, implica a sa\u00edda do ciclo celular e o comezo da expresi\u00f3n de certos xenes.\nA segunda etapa de diferenciaci\u00f3n implica o ali\u00f1amento dos mioblastos. Os estudos realizados indican que mesmo os mioblastos das ratas e pitos poden reco\u00f1ecer e ali\u00f1arse entre si, o que indica unha conservaci\u00f3n evolutiva dos mecanismos implicados.\nA terceira etapa \u00e9 a propia fusi\u00f3n muscular. Neste estadio, a presenza de i\u00f3ns calcio \u00e9 fundamental. En ratos, a fusi\u00f3n \u00e9 favorecida por un conxunto de metaloproteinases chamadas meltrinas e outras prote\u00ednas a\u00ednda en investigaci\u00f3n. A fusi\u00f3n implica o recrutamento de actina na membrana plasm\u00e1tica, seguida dunha estreita aposici\u00f3n e a creaci\u00f3n dun poro que seguidamente se agranda.\nEst\u00e1n investig\u00e1ndose activamente novos xenes e os seus produtos proteicos que se expresan durante o proceso. Entre eles est\u00e1n: \nIntroduci\u00f3n.\nNo desenvolvemento muscular ou miox\u00e9nese p\u00f3dense distinguir varias erapas ou estadios (na lista de abaixo). Cada etapa ten varios factores xen\u00e9ticos asociados cuxa ausencia ten como consecuencia defectos musculares.\nDelaminaci\u00f3n.\nFactores xen\u00e9ticos asociados: PAX3 e c-Met\nAs mutaci\u00f3ns en PAX3 poden causar unha alteraci\u00f3n na expresi\u00f3n de c-Met. Cada mutaci\u00f3n causar\u00eda unha falta de migraci\u00f3n lateral.\nO PAX3 \u00e9 mediador da transcrici\u00f3n de c-Met e \u00e9 responsable da activaci\u00f3n da expresi\u00f3n de MyoD unha das funci\u00f3ns de MyoD \u00e9 promover a capacidade rexenerativa das c\u00e9lulas sat\u00e9lite (descritas m\u00e1is abaixo). O PAX3 expr\u00e9sase xeralmente aos seus maiores niveis durante o desenvolvemento embrionario e expr\u00e9sase ao seu menor nivel durante os estadios fetais; expr\u00e9sase en c\u00e9lulas hipaxiais migrantes e en c\u00e9lulas do dermomi\u00f3tomo, mais non se expresa en absoluto durante o desenvolvemento do m\u00fasculo facial. As mutaci\u00f3ns en Pax3 poden causar diversas complicaci\u00f3ns como a s\u00edndrome de Waardenburg I e III as\u00ed como a s\u00edndrome craniofacial-xordeira-man. A s\u00edndrome de Waardenburg est\u00e1 normalmente asociada con trastornos conx\u00e9nitos que afectan o tracto intestinal e columna vertebral, e causan unha elevaci\u00f3n da omoplata, entre outros s\u00edntomas. Cada estadio ten varios factores xen\u00e9ticos asociados sen a presenza dos cales orix\u00ednanse defectos musculares.\nMigraci\u00f3n.\nFactores xen\u00e9ticos asociados: c-Met/HGF e LBX1\nAs mutaci\u00f3ns nestes factores xen\u00e9ticos causan unha falta de migraci\u00f3n.\nLBX1 \u00e9 responsable do desenvolvemento e organizaci\u00f3n dos m\u00fasculons da parte dorsal do antebrazo e do movemento dos m\u00fasculos dorsais do brazo seguido de delaminaci\u00f3n. Sen LBX1, os m\u00fasculos do brazo non se forman debidamente; os estudos demostran que os m\u00fasculos da parte posterior do antebrazo est\u00e1n gravemente aectados por esta deleci\u00f3n, mentres que s\u00f3 se forman os m\u00fasculos flexores no antebrazo como resultado da migraci\u00f3n muscular ventral.\nc-Met \u00e9 un receptor de tirosina quinase que c\u00f3mpre para a supervivencia e proliferaci\u00f3n de mioblastos migrantes. Unha falta de c-Met altera a miox\u00e9nese secundaria e, igual que LBX1, impide a formaci\u00f3n da musculatura do brazo. Est\u00e1 claro que c-Met xoga un importante papel na delaminaci\u00f3n e proliferaci\u00f3n ademais de na migraci\u00f3n. PAX3 \u00e9 necesario para a transcrici\u00f3n de c-Met.\nProliferaci\u00f3n.\nFactores xen\u00e9ticos asociados: PAX3, c-Met, Mox2, MSX1, Six, Myf5 e MyoD\nMox2 (tam\u00e9n chamado MEOX-2) xoga un importante papel na induci\u00f3n do mesoderma e a especificaci\u00f3n rexional. A alteraci\u00f3n da funci\u00f3n de Mox2 impide a proliferaci\u00f3n de precursores miox\u00e9nicos e causa un padr\u00f3n anormal nos m\u00fasculos do brazo. Atopouse, concretamente, que os antebrazos quedan gravemente reducidos en tama\u00f1o e non se forman m\u00fasculos espec\u00edficos do antebrazo.\nMyf5 \u00e9 necesaria para a correcta proliferaci\u00f3n dos mioblastos. O desenvolvemento muscular dos ratos nas rexi\u00f3ns intercostal e paraespi\u00f1al pode ser atrasado se se inactiva Myf-5. Myf5 consid\u00e9rase o xene de factor regulaor que se expresa m\u00e1is cedo na miox\u00e9nese. Se Myf-5 e MyoD son ambos inactivados, prod\u00facese unha completa ausencia de m\u00fasculo esquel\u00e9tico. Estas consecuencias ademais revelan a complexidade da miox\u00e9nese e a importancia de cada factor xen\u00e9tico no correcto desenvolvemento muscular.\nDeterminaci\u00f3n.\nFactores xen\u00e9ticos asociados: Myf5 e MyoD\nPara que funcione debidamente unha das etapas m\u00e1is importantes na determinaci\u00f3n da miox\u00e9nese neces\u00edtase tanto Myf5 coma MyoD para que as c\u00e9lulas miox\u00e9nicas progresen normalmente. As mutaci\u00f3ns en ambos os factores xen\u00e9ticos asociados causan que as c\u00e9lulas adopten fenotipos non musculares.\nComo se dixo anteriormente, a combinaci\u00f3n de Myf5 e MyoD \u00e9 crucial para o \u00e9xito da miox\u00e9nese. MyoD e Myf5 son membros da familia de factores de transcrici\u00f3n de prote\u00ednas bHLH (h\u00e9lice b\u00e1sica-bucle-h\u00e9lice) miox\u00e9nicas. As c\u00e9lulas que fabrican os factores de transcrici\u00f3n bHLH miox\u00e9nicos (como MyoD ou Myf5) est\u00e1n destinadas a desenvolverse convert\u00e9ndose en c\u00e9lulas musculares. En consecuencia, a deleci\u00f3n simult\u00e1nea de Myf5 e MyoD tam\u00e9n ten como resultado unha completa falta de formaci\u00f3n de m\u00fasculo esquel\u00e9tico. MyoD activa directamente o seu propio xene; isto significa que a prote\u00edna producida se une ao xene \"myoD\" e contin\u00faa un ciclo de produci\u00f3n de prote\u00edna MyoD. Por outra pate, a expresi\u00f3n de Myf5 \u00e9 regulada por Sonic hedgehog, Wnt1 e o propio MyoD. Ao fix\u00e1rmonos no papel de MyoD na regulaci\u00f3n de Myf5, queda clara a interconexi\u00f3n deses dous factores xen\u00e9ticos.\nDiferenciaci\u00f3n.\nFactores xen\u00e9ticos asodiados: mioxenina, Mcf2, Six, MyoD e Myf6\nAs mutaci\u00f3ns nests factores xen\u00e9ticos asociados impide que os miocitos avancen no seu desenvolvemento e maduren.\nA mioxenina (tam\u00e9n chamada Myf4) c\u00f3mpre para a fusi\u00f3n das c\u00e9lulas precursoras miox\u00e9nicas a fibras xa existentes ou formando fibras novas. En xeral, a mioxenina est\u00e1 asociada coa expresi\u00f3n amplificada de xenes que xa est\u00e1n sendo expresados no organismo. A deleci\u00f3n da mioxenina ten como resultado unha case completa ausencia de fibras musculares diferenciadas e unha grave diminuci\u00f3n de masa de m\u00fasculo esquel\u00e9tico na parede corporal lateral/ventral.\nMyf-6 (tam\u00e9n chamado MRF4 ou herculina) \u00e9 importante para a diferenciaci\u00f3n dos miotubos e \u00e9 espec\u00edfico do m\u00fasculo esquel\u00e9tico. As mutaci\u00f3ns en Myf-6 poden provocar trastornos como a miopat\u00eda centronuclear e a distrofia muscular de Becker.\nFormaci\u00f3n muscular espec\u00edfica.\nFactores xen\u00e9ticos asociados: LBX1 e Mox2\nNa formaci\u00f3n de m\u00fasculos espec\u00edficos, as mutaci\u00f3ns en factores xen\u00e9ticos asociados empezan por afectar rexi\u00f3ns musculares espec\u00edficas. Debido \u00e1 s\u00faa grande responsabilidade no movemento dos m\u00fasculos dorsais dos membros seguida de delaminaci\u00f3n, a mutaci\u00f3n ou deleci\u00f3n de Lbx1 ten como resultado defectos nos m\u00fasculos extensor e do antebrazo posterior. Como se explicou na secci\u00f3n Proliferaci\u00f3n, a deleci\u00f3n de Mox2 ou a s\u00faa mutaci\u00f3n causa a formaci\u00f3n dun padr\u00f3n anormal nos m\u00fasculos da extremidade. As consecuencias deste padr\u00f3n anormal son unha grave reduci\u00f3n de tama\u00f1o dos antebrazos e a completa ausencia de m\u00fasculos do antebrazo.\nC\u00e9lula sat\u00e9lites.\nFactores xen\u00e9ticos asociados: PAX7\nAs mutaci\u00f3ns en Pax7 impedir\u00e1n a formaci\u00f3n de c\u00e9lulas sat\u00e9lite e, \u00e1 s\u00faa vez, impiden o crecemento muscular posnatal.\nAs c\u00e9lulas sat\u00e9lite descr\u00edbense como mioblastos quiescentes e sarcolema das fibras musculares veci\u00f1as. Son esenciais para a reparaci\u00f3n do m\u00fasculo, pero te\u00f1en unha capacidade moi limitada de replicarse. As c\u00e9lulas sat\u00e9lites son activadas por est\u00edmulos como lesi\u00f3ns ou unha alta carga mec\u00e1nica e son necesarias para a rexeneraci\u00f3n muscular en organismos adultos. Ademais, as c\u00e9lulas sat\u00e9lite te\u00f1en a capacidade de diferenciarse tam\u00e9n en c\u00e9lulas da li\u00f1axe \u00f3sea ou adiposa. Deste modo, as c\u00e9lulas sat\u00e9lite te\u00f1en un importante papel non s\u00f3 no desenvolvemento muscular, sen\u00f3n tam\u00f1en no mantemento do m\u00fasculo o longo da vida adulta.\nM\u00fasculo esquel\u00e9tico.\nDurante a embriox\u00e9nese, o dermomi\u00f3tomo e/ou mi\u00f3tomo nas somitas cont\u00e9n as c\u00e9lulas proxenitoras miox\u00e9nicas que evolucionan ao futuro m\u00fasculo esquel\u00e9tico. A determinaci\u00f3n do dermomi\u00f3tomo e mi\u00f3tomo est\u00e1 regulada por unha rede regulatoria de xenes que incl\u00fae un membro da familia T-box, tbx6, ripply1 e mesp-ba. A miox\u00e9nese esquel\u00e9tica depende da estrita regulaci\u00f3n de varios subconxuntos de xenes para que os proxenitores miox\u00e9nicos se diferencien en miofibras. Os factores de transcrici\u00f3n de h\u00e9lice b\u00e1sica-bucle-h\u00e9lice (bHLH), MyoD, Myf5, mioxenina e MRF4 son fundamentais para a s\u00faa formaci\u00f3n. MyoD e Myf5 permiten a diferenciaci\u00f3n dos proxenitores miox\u00e9nicos en mioblastos, seguidos pola mioxenina, que fai que se diferencien os mioblastos en miotubos. O MRF4 \u00e9 importante para bloquear a transcrici\u00f3n dos promotores espec\u00edficos de m\u00fasculo, permitindo que os proxenitores do m\u00fasculo esquel\u00e9tico crezan e proliferen antes de diferenciarse.\nOcorren varios eventos para impulsar a especificaci\u00f3n das c\u00e9lulas musculares na somita. Para as rexi\u00f3ns lateral e medial da somita, uns factores par\u00e1crinos inducen as c\u00e9lulas do mi\u00f3tomo a producir a prote\u00edna MyoD, causando as\u00ed que estas c\u00e9lulas se desenvolvan orixinando c\u00e9lulas musculares. Un facor de transcrici\u00f3n (TCF4) de fibroblastos do tecido conectivo est\u00e1 implicado na regulaci\u00f3n da miox\u00e9nese. Especificamente, regula o tipo de fibra muscular que se desenvolve e as s\u00faas maduraci\u00f3ns. Baixos niveis de TCF4 promoven tanto a miox\u00e9nese lenta coma r\u00e1pida, promovendo en conxunto a maduraci\u00f3n do tipo de fibra muscular. Por tanto, isto mostra a estreita relaci\u00f3n do m\u00fasculo co tecido conectivo durante o desenvolvemento embrionario.\nA regulaci\u00f3n da diferenciaci\u00f3n miox\u00e9nica est\u00e1 controlada por d\u00faas v\u00edas: a v\u00eda da fosfatidilinositol 3-quinase/Akt e a Notch/Hes, que traballan de maneira colaborativa para suprimir a transcrici\u00f3n de MyoD. A subfamilia O das prote\u00ednas forkhead (FOXO) xoga un papel cr\u00edtico na regulaci\u00f3n da diferenciaci\u00f3n miox\u00e9nica, xa que esas prote\u00ednas estabilizan a uni\u00f3n de Notch/Hes. O knockout de FOXO1 en ratos incrementa a expresi\u00f3n de MyoD, alterando a distribuci\u00f3n das fibras de contracci\u00f3n r\u00e1pida e lenta.\nFusi\u00f3n muscular.\nAs fibras musculares primarias orix\u00ednanse a partir de mioblastos primarios e tenden a desenvolverse en fibras musculares de contracci\u00f3n lenta. As fibras musculares secundarias f\u00f3rmanse despois arredor das fibras primarias preto do momento da innervaci\u00f3n. Estas fibras musculares f\u00f3rmanse a partir de mioblastos secundarios e xeralmente desenv\u00f3lvense dando fibras musculares de contracci\u00f3n r\u00e1pida. Finalmente, as fibras musculares que se forman posteriormente orix\u00ednanse a partir de c\u00e9lulas sat\u00e9lites.\nDous xenes significativos na fusi\u00f3n muscular son Mef2 e o factor de transcrici\u00f3n twist. Os knockouts para Mef2C en ratos orixinan defectos musculares no desenvolvemento do m\u00fasculo card\u00edaco e liso, particularmente en fusi\u00f3n. O xene twist xoga un papel na diferenciaci\u00f3n muscular.\nO xene SIX1 exerce un papel fundamental na diferenciaci\u00f3n do m\u00fasculo hipaxial na miox\u00e9nese. En ratos que carecen deste xene, a hipoplasia muscular grave afectou a maior\u00eda dos m\u00fasculos do corpo, especificamente os m\u00fasculos hipaxiais.\nS\u00edntese de prote\u00ednas e heteroxeneidade da actina.\nHai tres tipos de prote\u00ednas que se producen durante a miox\u00e9nese. As prote\u00ednas de clase A son as m\u00e1is abundantes e son sintetizadas continuamente durante a miox\u00e9nese. As prote\u00ednas de clase B son prote\u00ednas que se empean a producir durante a miox\u00e9nese e contin\u00faan durante o desenvolvemento. As proteinas de clase C son as que se sintetizan en momentos espec\u00edficos durante o desenvolvemento. Ademais, identific\u00e1ronse tres formas de actina durante a miox\u00e9nese.\nSim2 \u00e9 un factor de transcrici\u00f3n bHLH-Pas que inhibe a transcrici\u00f3n por represi\u00f3n activa e mostra unha expresi\u00f3n potenciada nas masas musculares ventrais das extremidades durante o desenvolvemento embrionario de polos e ratos. Realiza isto reprimindo a transcrici\u00f3n de MyoD ao unirse \u00e1 rexi\u00f3n amplificadora e impide a miox\u00e9nese prematura.\nA expresi\u00f3n de Delta1 en c\u00e9lulas da crista neural \u00e9 necesaria para a diferenciaci\u00f3n muscular das somitas, a trav\u00e9s da v\u00eda de sinalizaci\u00f3n de Notch. A ganancia ou perda deste ligando nas c\u00e9lulas da crista neural causa un atraso na miox\u00e9nese ou unha miox\u00e9nese prematura.\nT\u00e9cnicas.\nA importancia do empalme alternativo na miox\u00e9nese foi dilucidado usando an\u00e1lise de micromatrices de mioblastos C2C12 en diferenciaci\u00f3n. Durante a diferenciaci\u00f3n de C2C12 na miox\u00e9nese ocorren 95 eventos de empalme alternaivo. Por tanto, o empalme alternativo \u00e9 necesario na miox\u00e9nese.\n\"Systems approach\".\nO m\u00e9todo do \"Systems approach\" util\u00edzase no estudo da miox\u00e9nese, que manipula varias t\u00e9cnicas diferentes como as tecnolox\u00edas de cribado de alto rendemento, ensaios baseados en c\u00e9lulas de todo o xenoma, e bioinform\u00e1tica, para identificar os diferentes factores dun sistema. Isto foi utilizado especificamente na investigaci\u00f3n do desenvolvemento do m\u00fasculo esquel\u00e9tico e a identificaci\u00f3n da s\u00faa rede regulatoria.\nO \"Systems approach\" que usa secuenciaci\u00f3n de alto rendemento e an\u00e1lise ChIP-chip foi esencial para dilucidar as dianas de factores reguladores miox\u00e9nicos como MyoD e a mioxenina, as s\u00faas dianas inter-relacionadas, e como MyoD act\u00faa alterando o epixenoma en mioblastos e miotubos. Isto revelou a importancia de PAX3 na miox\u00e9nese e que asegura a supervivencia de proxenitores miox\u00e9nicos.\nEsta estratexia, que usa ensaios de transfecci\u00f3n de alto rendemento baseada en c\u00e9lulas e hibridaci\u00f3n in situ de montaxe completo, foi utilizada para identificar o regulador mioxen\u00e9tico RP58 e o xene de diferenciaci\u00f3n do tend\u00f3n, Mohawk homeobox."}
{"id": "497002", "revid": "27155", "url": "https://gl.wikipedia.org/wiki?curid=497002", "title": "Mioblasto", "text": ""}
{"id": "497003", "revid": "27155", "url": "https://gl.wikipedia.org/wiki?curid=497003", "title": "Miotubo", "text": ""}
{"id": "497005", "revid": "89787", "url": "https://gl.wikipedia.org/wiki?curid=497005", "title": "Chung Sye-kyun", "text": "Chung Sye-kyun (en ), nado en Donghyang o 5 de novembro de 1950 \u00e9 un pol\u00edtico surcoreano, que foi presidente da Asemblea Nacional entre 2016 e 2018 e primeiro ministro de Corea do Sur entre 2020 e 2021. \nAnteriormente foi l\u00edder do Partido Democr\u00e1tico, principal partido da oposici\u00f3n entre 2008 e 2010, e d\u00faas veces presidente do partido que o precedeu, o Partido Uri, primeiro de xeito provisional de outubro de 2005 a xaneiro de 2006 e logo de febreiro de 2007 ata a disoluci\u00f3n do partido en agosto dese ano. \nO 9 de xu\u00f1o de 2016 foi elixido para un mandato de dous anos como presidente da Asemblea Nacional. Ao acceder ao cargo, seguindo a lei de que o presidente non pode ser membro dun partido, abandonou o Partido Democr\u00e1tico de Corea. A s\u00faa adhesi\u00f3n ao partido restableceuse automaticamente cando o seu mandato como presidente da Asemblea rematou o 29 de maio de 2018. \nTraxectoria.\nInicios e formaci\u00f3n.\nChung naceu na aldea de Donghyang no condado de Jinan, Jeolla do Norte. De 1966 a 1969 estudou na Jeonju Shinheung High School en Jeonju, onde foi reporteiro dos estudantes e exerceu como presidente do consello de estudantes. Estudou Dereito na Universidade de Corea e al\u00ed foi presidente do sindicato de estudantes, gradu\u00e1ndose en 1974. Completou un mestrado na Wagner School of Public Service da Universidade de Nova York en 1983, un MBA pola Pepperdine University en 1993 e un doutoramento da Universidade Kyung Hee no 2000.\nCarreira pol\u00edtica.\nChung entrou na Asemblea Nacional nas elecci\u00f3ns parlamentarias de 1996 como membro do principal partido liberal da oposici\u00f3n, o Congreso Nacional para a Nova Pol\u00edtica, en representaci\u00f3n do seu condado natal de Jinan, Jeolla do Norte, na circunscrici\u00f3n de Jinan-Muju-Jangsu. \nO presidente Roh Moo-hyun nomeou a Chung ministro de Comercio, Industria e Enerx\u00eda a comezos do 2006. Como ministro, Chung recibiu ao secretario estadounidense de Enerx\u00eda, Samuel W. Bodman, en Se\u00fal, e participou na reuni\u00f3n a cinco sobre enerx\u00eda celebrada en Pequ\u00edn o 16 de decembro de 2006, para promover a eficiencia enerx\u00e9tica e o desenvolvemento de tecnolox\u00edas enerx\u00e9ticas limpas. \nL\u00edder do Partido Democr\u00e1tico (2008-2010).\nNa convenci\u00f3n nacional do Partido Democr\u00e1tico o 6 de xullo de 2008, Chung foi elixido l\u00edder do partido, derrotando a Choo Mi-ae, o seu principal competidor. \nEn xullo de 2009, Chung realizou unha folga de fame de seis d\u00edas para protestar contra unha serie de leis de medios aprobadas polo partido gobernante, o Gran Partido Nacional. Dimitiu do seu escano o 24 de xullo xunto a Chun Jung-bae, definindo as leis como non v\u00e1lidas e afirmando que a aprobaci\u00f3n de lexislaci\u00f3n a trav\u00e9s de \"votaci\u00f3ns ilegais e violencia\" non se pode xustificar. Uns 70 lexisladores do seu partido tam\u00e9n entregaron cartas de dimisi\u00f3n a Chung e este anunciou que o partido comezar\u00eda unha campa\u00f1a de cen d\u00edas na r\u00faa contra as leis. Chung e os seus compa\u00f1eiros de partido volveron \u00e1 asemblea o 27 de agosto despois dun mes de protestas. \nChung enfrontouse \u00e1s petici\u00f3ns de dimisi\u00f3n como l\u00edder do partido que se lle fixeron despois dos pobres resultados do Partido Democr\u00e1itco nas elecci\u00f3ns de 2010, nas que perdeu cinco dos oito escanos disputados. Aceptou as demandas e dimitiu xunto ao resto da direcci\u00f3n do partido o 2 de agosto, asumindo a responsabilidade da derrota. \nCarreira lexislativa posterior (2010 \u2013 actualidade).\nNas elecci\u00f3ns parlamentarias de 2012, Chung mudouse de Jeolla a Se\u00fal para presentarse polo distrito de Jongno, unha circunscrici\u00f3n importante que abarca o Dongdaemun e a residencia presidencial, a Casa Azul. Derrotou ao seu competidor do Partido Saenuri, Hong Sa-duk, membro da Asemblea durante seis lexislatura e principal partidario de Park Geun-hye. Permaneceu en Jongno como membro do Partido Minjoo de Corea e catro anos despois, nas elecci\u00f3ns de 2016, Chung enfrontouse con \u00e9xito a outro peso pesado do Partido Saenuri, o exalcalde de Se\u00fal Oh Se-hoon, en contra das previsi\u00f3ns das enquisas que daban como ga\u00f1ador a Oh. En decembro de 2019 foi nomeado segundo primeiro ministro do goberno de Moon Jae-in. Tomou posesi\u00f3n como o 46\u00ba primeiro ministro de Corea do Sur o 14 de xaneiro de 2020."}
{"id": "497007", "revid": "23204", "url": "https://gl.wikipedia.org/wiki?curid=497007", "title": "Un 32 ao\u00fbt sur terre", "text": "Un 32 ao\u00fbt sur terre \u00e9 un filme canadense de 1998 dirixido e escrito por Denis Villeneuve, no seu debut como director. Foi producido por Roger Frappier. Estreouse na secci\u00f3n Un Certain Regard do Festival Internacional de Cinema de Cannes de 1998. Alexis Martin ga\u00f1ou o Prix Jutra \u00f3 mellor actor. Foi escollido como candidato do Canad\u00e1 para o \u00d3scar \u00f3 mellor filme internacional na 71\u00aa edici\u00f3n dos premios, mais finalmente non foi nomeado.\nSinopse.\nDespois dun accidente de tr\u00e1fico que a deixa ilesa mais completamente devastada, a modelo Simone Pr\u00e9vost pon en d\u00fabida toda a s\u00faa vida. Deixa o seu traballo, cancela unha viaxe que deb\u00eda facer a Italia e vai buscar a Philippe, o seu mellor amigo, ao que lle pide ter un fillo. Este \u00faltimo acepta reticente coa condici\u00f3n de que o neno sexa concibido no deserto. Polo tanto, partir\u00e1n cara ao deserto de Salt Lake City."}
{"id": "497008", "revid": "23204", "url": "https://gl.wikipedia.org/wiki?curid=497008", "title": "Cosmos (filme de 1996)", "text": "Cosmos \u00e9 un filme canadense de 1996, escrito e dirixido por Jennifer Alleyn, Manon Briand, Marie-Julie Dallaire, Arto Paragamian, Andr\u00e9 Turpin e Denis Villeneuve. O filme \u00e9 unha antolox\u00eda de seis curtas, cada unha acreditada por un director, conectadas polo personaxe de Cosmos (Igor Ovadis), un inmigrante grego que traballa como condutor de taxi en Montreal. Foi escollido como candidato do Canad\u00e1 para o \u00d3scar \u00f3 mellor filme internacional na 70\u00aa edici\u00f3n dos premios, mais finalmente non foi nomeado."}
{"id": "497009", "revid": "89787", "url": "https://gl.wikipedia.org/wiki?curid=497009", "title": "Fred Haise", "text": "Fred Wallace Haise Jr., nado en Biloxi (Mississippi), o 14 de novembro de 1933, \u00e9 un astronauta estadounidense retirado que formou parte da misi\u00f3n Apollo 13.\nTraxectoria.\nHaise graduouse en enxe\u00f1er\u00eda aeron\u00e1utica pola Universidade de Oklahoma en 1959 e ten un doutoramento honorario pola Universidade do Oeste de M\u00edchigan. Foi un dos 19 astronautas seleccionados pola NASA en abril de 1966. Foi piloto de apoio do m\u00f3dulo lunar para as misi\u00f3ns Apollo 8 e Apollo 11. Foi m\u00f3dulo do piloto lunar durante a misi\u00f3n Apollo 13, que tivo que ser abortada a medio cami\u00f1o da L\u00faa pola explosi\u00f3n dun dos seus tanques de os\u00edxeno. Pasou un total de 5,95 d\u00edas no espazo.\nHaise deixou a NASA en xu\u00f1o de 1979 para ser vicepresidente de programas espaciais na empresa Grumman Aerospace."}
{"id": "497010", "revid": "23204", "url": "https://gl.wikipedia.org/wiki?curid=497010", "title": "Sous-sol", "text": "Sous-sol \u00e9 un filme canadense de 1996 dirixido por Pierre Gang. O gui\u00f3n foi escrito por Gang dez anos antes de que puidese facer o filme. Foi escollido como candidato do Canad\u00e1 para o \u00d3scar \u00f3 mellor filme internacional na 69\u00aa edici\u00f3n dos premios, mais finalmente non foi nomeado."}
{"id": "497011", "revid": "23204", "url": "https://gl.wikipedia.org/wiki?curid=497011", "title": "Le Confessionnal", "text": "Le Confessional \u00e9 un filme de 1995 dirixido por Robert Lepage. \u00c9 unha coproduci\u00f3n entre o Canad\u00e1, Francia e o Reino Unido. Foi escollido como candidato do Canad\u00e1 para o \u00d3scar \u00f3 mellor filme internacional na 68\u00aa edici\u00f3n dos premios, mais finalmente non foi nomeado."}
{"id": "497012", "revid": "65337", "url": "https://gl.wikipedia.org/wiki?curid=497012", "title": "Pataca macaense", "text": "A pataca (en chin\u00e9s: \u6fb3\u9580\u5713; pinyin: \"\u00c0om\u00e9nyu\u00e1n\") \u00e9 a moeda de curso legal da rexi\u00f3n administrativa especial de Macau. Div\u00eddese en 100 avos; o seu c\u00f3digo ISO 4217 \u00e9 MOP e as abreviaturas utilizadas son $, \u5143 e \u5713.\nMacau ten un sistema monetario consonte o cal a s\u00faa unidade monetaria, a pataca, se apoia ao 10 % nunha divisa estranxeira, neste caso o d\u00f3lar de Hong Kong. Ademais, a Autoridade Monetaria de Macau ten a obriga estatutaria de emitir e trocar patacas segundo a demanda fronte ao d\u00f3lar de Hong Kong, sen l\u00edmite e cunha taxa de cambio fixada en 1 HKD = 1,03 MOP.\nHistoria.\nA pataca introduciuse en 1894 como unidade de conta. O termo \"pataca\" prov\u00e9n da denominaci\u00f3n do real de oito espa\u00f1ol e sobre todo do mexicano, que daquela circulaba por amplas zonas de Asia, co que se equiparaba en valor e que coincid\u00eda tam\u00e9n co do d\u00f3lar de Hong Kong, e substitu\u00eda o real portugu\u00e9s, co que ti\u00f1a unha taxa de cambio de 1 MOP = 450 reais. A finais do s\u00e9culo XIX, circulaban en Macau non s\u00f3 a prata mexicana, sen\u00f3n tam\u00e9n outras moedas, entre elas os d\u00f3lares de comecio brit\u00e1nicos, os d\u00f3lares de Hong Kong e os d\u00f3lares das Colonias do Estreito, que tam\u00e9n se acababan de crear. En 1905, o Goberno de Macau concedeulle ao Banco Nacional Ultramarino (\u5927\u897f\u6d0b\u9280\u884c) a exclusividade da emisi\u00f3n dos primeiros billetes coa s\u00faa denominaci\u00f3n en patacas, coa idea de converter esta moeda na \u00fanica en circulaci\u00f3n en Macau. A primeira serie de papel moeda emitiuse o 27 de xaneiro de 1906, con billetes de 1, 5, 50 e 100 patacas.\nDo mesmo xeito que nas Colonias do Estreito, prohibiuse a circulaci\u00f3n de calquera moeda estranxeira, coa intenci\u00f3n de que as novas moedas establecesen os seus propios valores no mercado. Os chineses receaban daquelas patacas de papel, afeitos como estaban \u00e1s moedas de prata, polo que os billetes circulaban sempre cun desconto no seu valor en relaci\u00f3n coas moedas de prata.\nEn tanto que as patacas segu\u00edan a circular con desconto en relaci\u00f3n aos d\u00f3lares de prata que se utilizaban na rexi\u00f3n, o d\u00f3lar das Colonias do Estreito vinculouse \u00e1 libra esterlina e adoptou o padr\u00f3n ouro, co que as patacas e os d\u00f3lares pasaron a ter cotizaci\u00f3ns totalmente independentes. En 1935, cando a China e Hong Kong abandonaron o padr\u00f3n prata, a pataca de Macau pasou a estar vinculada ao escudo portugu\u00e9s, cunha taxa de 1 pataca = 5,5 escudos, o que as fac\u00eda equivalentes ao xilin brit\u00e1nico (xa que daquela unha libra equival\u00eda a 110 escudos).\nEn 1980, o Goberno de Macau transferiu ao Instituto Emisor de Macau (IEM) a exclusividade do dereito de emisi\u00f3n de patacas do que ata daquela ti\u00f1a o Banco Nacional Ultramarino, a\u00ednda que este seguiu ocup\u00e1ndose na pr\u00e1ctica das emisi\u00f3ns, ao pasar a ser un banco axente do IEM. Cando o Goberno macaense renovou o contrato de emisi\u00f3n de papel moeda co Banco Nacional Ultramarino o 13 de outubro de 1995, a sucursal macaense do Banco da China (\u4e2d\u570b\u9280\u884c\u6fb3\u9580\u5206\u884c) pasou a compartir con el o dereito de emisi\u00f3n. Finalmente, co establecemento da \"Autoridade Monet\u00e1ria e Cambial de Macau\", a emisi\u00f3n de patacas quedou entre as competencias do Goberno, situaci\u00f3n que non variou logo da creaci\u00f3n da Rexi\u00f3n Administrativa Especial de Macau o 20 de decembro de 1999.\nMoedas.\nAta 1952 non se cu\u00f1aron moedas espec\u00edficas para Macau. Para suplir esta necesidade circulaban moedas de 20 centavos de Cant\u00f3n. En 1952 introduc\u00edronse as primeiras moedas de bronce de 5 e 10 avos, de 50 avos de cupron\u00edquel, e de 1 e 5 patacas de prata de 720 mil\u00e9simas. O lat\u00f3n substitu\u00edu o bronce en 1967, e o n\u00edquel substitu\u00edu a prata en 1968. En 1971, a cantidade de prata das moedas de 5 patacas reduciuse a 650 mil\u00e9simas.\nEn 1982 introduciuse unha nova serie con valores faciais de 10, 20 e 50 avos de lat\u00f3n, e de 1 e 5 patacas de cupron\u00edquel. En 1993 as moedas de 20 avos e de 5 patacas cu\u00f1\u00e1ronse de forma dodecagonal, e engadiuse unha moeda bimet\u00e1lica de 10 patacas en 1997, e outra de 2 patacas de cupron\u00edquel en 1998.\nBilletes.\nDe xeito similar \u00e1 emisi\u00f3n dos billetes do d\u00f3lar de Hong Kong, os billetes de patacas de Macau non os emit\u00eda en principio un banco central nin unha autoridade monetaria, sen\u00f3n dous bancos privados: o Banco Nacional Ultramarino e o Banco da China. Por mor do pasado colonial portugu\u00e9s de Macau, os billetes actuais impr\u00edmense tanto en chin\u00e9s como en portugu\u00e9s.\nO 27 de xaneiro de 1906, o Banco Nacional Ultramarino introduciu emisi\u00f3ns de papel moeda con valores nominais de 1, 5, 50 e 100 patacas, \u00e1s que se lles engadiron os de 10 e 25 patacas en 1907. En febreiro de 1920, completouse esta primeira serie dos billetes divisionarios de 5, 10 e 50 avos.\nEn 1923, o Banco Vui Hang introduciu billetes de 10 patacas v\u00e1lidos para os cambiar por moedas de 20 centavos cantoneses. \nO Banco Nacional Ultramarino aumentou a variedade de valores en 1942 cos billetes de 1 e 20 avos, e en 1944 introduc\u00edronse os de 500 patacas, en tanto que os valores inferiores \u00e1s 10 patacas se substitu\u00edron por moedas en 1952. \nO 8 de agosto de 1988, o Banco Nacional Ultramarino emitiu un billete de 1.000 patacas, nos que se substitu\u00edu o escudo de armas de Portugal polo logotipo do Banco Nacional Ultramarino. En 1995, o Banco da China introduciu novos billetes con valores de 10, 50, 100, 500 e 1.000 patacas, e o ano seguinte, o Banco da China e o Banco Nacional Ultramarino introduciron o billete de 20 patacas.\nActualmente em\u00edtense billetes de 10, 20, 50, 100, 500 e 1.000 patacas. A derradeira serie de billetes emitida polo Banco Nacional Ultramarino \u00e9 a de 2005, en tanto que as do Banco da China son de 1995 e de 2003. O 20 de decembro de 1999, a soberan\u00eda de Macau pasou \u00e1 China e desde ese momento ambos os bancos emitiron novos billetes coa devandita data. O 5 de xaneiro de 2009, a Autoridade Monetaria de Macau anunciou a emisi\u00f3n de novas series datadas en 2008 por parte do Banco da China.\nEmisi\u00f3ns conmemorativas.\nE 2008, a sucursal macaense do Banco da China emitiu catro mill\u00f3ns de billetes de vinte patacas en conmemoraci\u00f3n dos Xogos Ol\u00edmpicos de Ver\u00e1n de 2008, que tiveron lugar en Pequ\u00edn.\nEn 2012, o Banco Nacional Ultramarino e o Banco da China emitiron dez mill\u00f3ns de billetes de 10 patacas en conmemoraci\u00f3n do Ano do Drag\u00f3n. Entre 2012 e 2023 o Banco Nacional Ultramarino e o Banco da China est\u00e1n autorizados a emitir un n\u00famero m\u00e1ximo de vinte mill\u00f3ns de billetes especiais co valor nominal de 10 patacas para marcar cada ano novo lunar. O Banco da China tam\u00e9n emitiu un billete de 100 patacas conmemorativo do seu cent\u00e9simo aniversario.\nO Banco Nacional Ultramarino e o Banco da China emitiron 10 mill\u00f3ns (cinco mill\u00f3ns cada banco) de billetes de 20 patacas conmemorativos do vix\u00e9simo aniversario da transferencia da soberan\u00eda de Macau en 2019."}
{"id": "497013", "revid": "65337", "url": "https://gl.wikipedia.org/wiki?curid=497013", "title": "Pataca de Macau", "text": ""}
{"id": "497014", "revid": "65337", "url": "https://gl.wikipedia.org/wiki?curid=497014", "title": "MOP", "text": ""}
{"id": "497016", "revid": "85894", "url": "https://gl.wikipedia.org/wiki?curid=497016", "title": "Font\u00e1n, Ma\u00f1ufe, Gondomar", "text": "Font\u00e1n \u00e9 un lugar da parroquia de Ma\u00f1ufe, no concello de Gondomar na comarca do Val Mi\u00f1or. Segundo o INE en 2019 ti\u00f1a 221 persoas empadroadas (108 homes e 133 mulleres). At\u00f3pase no nord\u00e9s de Ma\u00f1ufe, a 1 km do centro da vila de Gondomar e a 20 metros de altitude sobre o nivel do mar.\nL\u00edmites xeogr\u00e1ficos.\nTen unha superficie aproximada de 26,5 hect\u00e1reas e presenta os seguintes l\u00edmites: a po\u00f1ente, os barrios de A Ponte, A Texosa e Penalba, este ao p\u00e9 do Monte de Eir\u00f3, todos pertencentes tam\u00e9n a Ma\u00f1ufe; Vilar\u00e9s e Fontenla, a norte, xa na parroquia de Vilaza, dentro do mesmo municipio; a levante co Portelo, en Vilaza, e As Gaiandas, en Gondomar, continuando ata chegar \u00e1 Baixa Redonda, lugar situado nas Ribeiras do r\u00edo Mi\u00f1or. Este r\u00edo d\u00e1 nome ao Val e pecha polo sur o barrio que nos ocupa. Tanto Font\u00e1n como A Baixa Redonda son top\u00f3nimos recollidos, na s\u00faa forma primitiva, nun documento de venda do s\u00e9culo XII no cal se describen os l\u00edmites do couto de Vilaza, propiedade dos condes de Galicia Raimundo de Borgo\u00f1a e Urraca de Le\u00f3n. Ata A Baixa Redonda chegaba en forma de cu\u00f1a a parroquia mencionada separando as de Gondomar e Ma\u00f1ufe. Hoxe o seu l\u00edmite por este vento sit\u00faase desprazado uns 400 m. en direcci\u00f3n norte, noutro punto que tam\u00e9n en tempos foi de interese at\u00f3panse agora as tres parroquias.\nToponimia.\nFont\u00e1n \u00e9 un hidrotop\u00f3nimo que con variantes rep\u00edtese na xeograf\u00eda galega. Ten a orixe no substantivo latino \"fons/fontis.\" Nomea tanto o lugar como o cami\u00f1o as\u00ed como ao Pazo ou Pousa de F\u00f3nt\u00e1n, situado nesta zona.\nHistoria.\nFont\u00e1n \u00e9 atravesado de po\u00f1ente a levante por un cami\u00f1o que no medievo e despois, durante o Antigo r\u00e9xime, tivo un car\u00e1cter estrutural para estas terras. Trat\u00e1base dunha v\u00eda comercial, caracter\u00edstica perdida hai case s\u00e9culo e medio, procedente do norte de Portugal a trav\u00e9s do Baixo Mi\u00f1o o cal ademais era, e a\u00ednda \u00e9, unha das variantes do Cami\u00f1o Portugu\u00e9s de peregrinaci\u00f3n a Santiago. O Cami\u00f1o da Nosa Se\u00f1ora do Norte, nome asignado por Manuel In\u00e1cio Fernandes da Rocha, un dos seus m\u00e1ximos estudosos portugueses, sep\u00e1rase do central de peregrinaci\u00f3n en Barcelos -Portugal- e logo de pasar polos municipios de Viana do Castelo, Cami\u00f1a e Vila Nova de Cerveira entra en Galicia por Goi\u00e1n. A primitiva barca ti\u00f1a desembarcadoiro ao p\u00e9 da Fortaleza de San Lourenzo e tras bordear o Pazo-Torre dos Correa a v\u00eda pasa a Est\u00e1s e logo ao Mosteiro e O Seixo, en Tomi\u00f1o, para continuar por Pousadela e Hospital, onde o top\u00f3nimo fai referencia ao que existiu para peregrinos dende 1295, segundo referiu Hip\u00f3lito de Sa. A continuaci\u00f3n tira cara a Tebra e logo sobe por Cima de Vila para entrar no municipio de Gondomar pola Portela de Couso. Pasa pola capela dos Remedios e dende a\u00ed segue baixando ao p\u00e9 da Forca de Lobos ata A Feira da Doce, na Estrada. Bordeando o Pazo do Conde de Gondomar contin\u00faa por Pousada ata aproximarse \u00e1 parroquial de Ma\u00f1ufe e logo vai ao barrio da Ponte para atravesar o R\u00edo Mi\u00f1or. Segue polo Cruceiro do Acordo, pasa pola Pousa de Font\u00e1n e xa entra na parroquia de Vilaza polo Cruceiro do Portelo. Contin\u00faa por diante do Pazo de Pampill\u00f3n e chega \u00e1 Arei\u00f1a, lugar a partir do cal coincide coa estrada real de Baiona ao Porri\u00f1o ata O Tumbio, en Vincios. A continuaci\u00f3n polo barrio da Rocha chega ao Mu\u00ed\u00f1o Gaiteiro e dende al\u00ed, por detr\u00e1s da Pasaxe, entra no actual concello de Vigo por Valadares. O cami\u00f1o contin\u00faa polas Furnas e a zona alta da igrexa de Castrelos para cruzar a Gran V\u00eda e por Romil, a Falperra e Afonso XII, chegar \u00e1 Colexiata. Dende aqu\u00ed segue polo Areal ata a vila de Redondela onde volve enlazar co cami\u00f1o central a Compostela..O tramo que atravesa o barrio de Font\u00e1n do cami\u00f1o referido probablemente coincida co que a profesora Ferreira di comunicar a ponte de posible orixe romana de Ma\u00f1ufe, a cal deu nome ao barrio arriba indicado, con A Paradela de Gondomar. Ademais, Ferreira entende unha posible orixe romana para o cami\u00f1o que durante a Idade Media e posteriormente comunicaba Tui con Baiona pasando por Santo Antoni\u00f1o, en Couso, v\u00eda que a partir de A Feira da Doce, parroquia de Gondomar, coincid\u00eda no seu trazado co medieval de A Nosa Se\u00f1ora do Norte ata a Ponte de Ma\u00f1ufe, lugar no cal se bifurcaba: unha rama segu\u00eda a Baiona, o co\u00f1ecido como Real, e a outra, unha vez cruzada a ponte, continuaba cara a Vilaza e Parada de Mi\u00f1or. Quizais conve\u00f1a lembrar aqu\u00ed que o monte de O Picoto, a cuxo p\u00e9 empr\u00e1zase a actual vila de Gondomar, foi unha mina aur\u00edfera a ceo aberto de orixe romana posiblemente dotada cun castro mineiro; industria cuxa actividade probablemente se estendeu ata a Idade Media.\nNo punto onde o referido cami\u00f1o procedente da Ponte sae de Font\u00e1n para entrar no Portelo de Vilaza, lugar no que existiu unha desviaci\u00f3n, e a\u00ednda con dificultade pode verse, que xirando en direcci\u00f3n sueste baixaba por As Gaiandas. Era un cami\u00f1o fondo co\u00f1ecido como Matavacas que se dirix\u00eda \u00e1 Paradela de Gondomar a trav\u00e9s da gran\u00edtica Ponte de Rosas, ou Rosa, a quen o historiador Espinosa catalogou de rom\u00e1nica. Esta, de cuxa traza unicamente se conserva un debuxo realizado en 1897 polo mencionado historiador, unha peza de perfil empenado composta por unha b\u00f3veda apuntada no centro e dous ocos planos, un en cada extremo, foi derrubada por unha enchente do r\u00edo Vilaza en 1937. Esta parte do r\u00edo nado na Serra do Gali\u00f1eiro c\u00edtase como Mi\u00f1or no documento apuntado do s\u00e9culo XII.\nO tramo de cami\u00f1o referido, que perdera o protagonismo a partir da segunda metade do s\u00e9culo XIX coa construci\u00f3n da estrada de A Ramallosa-Gondomar-Guillarei, a cal acurtaba e melloraba esta comunicaci\u00f3n, \u00e9 seccionado sen posibilidade de tr\u00e1nsito a mediados do XX. Na d\u00e9cada dos 40, tras a guerra propiciada polo alzamento militar do 36, dec\u00eddese buscar substituto ao desaparecido campo de f\u00fatbol de As Cercas, levantado na segunda d\u00e9cada do s\u00e9culo en terras do condado de Gondomar, e constr\u00faese o municipal de f\u00fatbol de As Gaiandas en terreos emprazados a ambas as d\u00faas marxes da v\u00eda co conseguinte recheo desta. Obras posteriores barraron a pegada restante dela dende o campo de f\u00fatbol ata a desaparecida Ponte de Rosa, substitu\u00edda hoxe por unha pasarela peonil constru\u00edda en aceiro e madeira.\nPatrimonio.\nNo barrio de Font\u00e1n, formando parte do patrimonio material, arquitect\u00f3nico mais exactamente, cons\u00e9rvanse as ru\u00ednas do antigo Pazo de Font\u00e1n, en tempos residencia dos condes de San Rom\u00e1n. Unha casa da fidalgu\u00eda do Antigo R\u00e9xime con varios escudos, nos que entre outros aparecen os emblemas dos Castro, Acu\u00f1a, Mari\u00f1o, Arines e Soutomaior, e unha capela con entrada directa dende o cami\u00f1o comentado. S\u00e1bese que a casa, agora sen o car\u00e1cter de pazo que lle debeu caracterizar como consecuencia das varias reformas a que foi sometida, xa exist\u00eda en 1571 sendo ese o ano de fundaci\u00f3n dun morgado sobre ela que presentaba a particularidade, por pouco usual, de ser de vinculaci\u00f3n feminina. As extensas terras desta casa grande, hoxe moi fraccionadas, inclu\u00edan o lugar de A Baixa Redonda. \nExisten outras d\u00faas casas fidalgas no barrio, estas a\u00ednda en uso: a Pousa de Mera e a Pousa de Berm\u00fadez, ambas reformadas; no segundo caso de xeito moi groseiro. A primeira foi fundada a mediados do XVI, segundo pedra de armas conservada no corredor exterior, posiblemente pola familia Pereira. A data da segunda, atendendo \u00e1 inscrici\u00f3n conservada no lintel do portal\u00f3n de acceso, ser\u00eda 1757. Parece ter a s\u00faa orixe na familia Berm\u00fadez. Na fachada oeste conserva un dobre escudo de armas. En 1995 d\u00e9ronse a co\u00f1ecer as planimetr\u00edas das pousas de Font\u00e1n e Mera e sac\u00e1ronse a luz p\u00fablica por primeira vez a existencia da de Mera e Berm\u00fadez. "}
{"id": "497017", "revid": "23204", "url": "https://gl.wikipedia.org/wiki?curid=497017", "title": "Mon amie Max", "text": "Mon amie Max \u00e9 un filme canadense de 1994 escrito por Guy Fournier e Jefferson Lewis, e dirixido por Michel Brault. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "497020", "revid": "55340", "url": "https://gl.wikipedia.org/wiki?curid=497020", "title": "Gloquidio", "text": "Os gloquidios son espi\u00f1as foliares delgadas, xeralmente pouco vis\u00edbeis, que pos\u00faen ao seu longo numerosas barbas retrorsas, \u00e9 dicir, dirixidas cara \u00e1 base do \u00f3rgano en que est\u00e1n inseridas, e son deciduas, que se encontran nas ar\u00e9olas dos cactos opuntioideos (do x\u00e9nero \"Opuntia\" e similares).\nCaracter\u00edsticas.\nTr\u00e1tase de tricomas unicelulares con pequenas pugas apicais retrorsas, que penetran facilmente nun corpo alleo (por exemplo, un dedo humano), pero que sae del con dificultade a causa desas pugas.\nEst\u00e1n constitu\u00eddos por substacia periplasm\u00f3dica.\nConviven coas t\u00edpicas espi\u00f1as foliares das cact\u00e1ceas na mesma planta, que son m\u00e1is grandes e est\u00e1n inseridas m\u00e1is firmemente \u00e1 are\u00f3la e non te\u00f1en barbas.\nOs gloquidios dos cactos despr\u00e9ndense facilmente da planta, e p\u00e9ganse \u00e1 pel de quen os toca, causando irritaci\u00f3n ao contacto cos penachos que cobren algunhas especies. Cada penacho pode conter centos deles.\nEtimolox\u00eda.\nO termo \u00e9 unha adaptaci\u00f3n do lat\u00edn cient\u00edfico \"glochidium\", tirado da forma diminutiva do grego antigo \u03b3\u03bb\u03c9\u03c7\u03af\u03c2 \"gl\u014dch\u00eds\" \"punta de frecha\", \"punta de tridente\". \nOutros gloquidios.\nTam\u00e9n reciben o nome de gloquidios os ap\u00e9ndices aciculares semellantes aos tricomas anteditos, que se encontran en numerosas micr\u00f3sporas dalgunhas salvini\u00e1ceas e que facititan a uni\u00f3n das micr\u00f3sporas, as\u00ed como aos ac\u00faleos das costelas de certos froitos das umbel\u00edferas."}
{"id": "497021", "revid": "23204", "url": "https://gl.wikipedia.org/wiki?curid=497021", "title": "Le Sexe des \u00e9toiles", "text": "Le Sexe des \u00e9toiles \u00e9 un filme canadense de 1993 dirixido por Paule Baillargeon e escrito por Monique Proulx. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "497022", "revid": "89787", "url": "https://gl.wikipedia.org/wiki?curid=497022", "title": "Automotive Safety Integrity Level", "text": "Automotive Safety Integrity Level, co\u00f1ecido polo acr\u00f3nimo de ASIL, \u00e9 un sistema de clasificaci\u00f3n de risco definido no est\u00e1ndar ISO 26262 para a seguridade funcional dos veh\u00edculos con permiso de circulaci\u00f3n na v\u00eda p\u00fablica.\nO est\u00e1ndar define a seguridade funcional como a ausencia razo\u00e1bel do risco de que se produzan danos debidos ao mal funcionamento dos sistemas el\u00e9ctricos e electr\u00f3nicos que conforman o veh\u00edculo. ASIL establece unha serie de requisitos unidos a unha t\u00e1boa estat\u00edstica que definen a aceptabilidade con respecto ao est\u00e1ndar e o nivel ao que se esixe a seguridade a cumprir para cada un deses compo\u00f1entes do sistema. \nExisten catro niveis de ASIL; ISO 26262\u2015A, B, C e D. A progresi\u00f3n desde ASIL A comeza no menor nivel de perigo para os ocupantes do veh\u00edculo rematando no ASIL D, o maior grao de perigo med\u00edbel polo sistema.\nElementos dun coche como o airbag, o sistema antibloqueo das rodas (ABS) e a direcci\u00f3n asistida son cualificados como ASIL-D, razo\u00e1beis probabilidades de causa de accidente por parte das pezas que pode levar a lesi\u00f3ns mortais, ou de supervivencia incerta. Por outra banda, as luces traseiras m\u00eddense cun nivel de risco do grao ASIL-A. A iluminaci\u00f3n dianteira ou as luces de freo comunmente son cualificadas como ASIL-B e o control de velocidade dentro do ASIL-C.\nContexto.\nO sistema ASIL ten correpondencias directas noutras industrias como pode ser a electr\u00f3nica de consumo ou a aeroespacial :\nO sistema ASIL non mide valores concretos dos dispositivos, entende o risco que envolve a cada funcionalidade do veh\u00edculo e a partir desa definici\u00f3n as enxe\u00f1eiras rompen o sistema en unidades menores para atopar ao dispositivo co maior grao de inseguridade, pois as medidas que se precisan para resolver un ASIL alto consome moitos recursos, o proceso de atopar ao elemento que pon en risco ao sistema \u00e9 vital. O proceso implica enxe\u00f1ar\u00eda inversa e creaci\u00f3n de moitas hip\u00f3teses, debido a este motivo a SAE (Society of Automotive Engineers) creou o documento J2980, \u201cConsiderations for ISO 26262 ASIL Hazard Classification\u201d no ano 2015, unha gu\u00eda coa intenci\u00f3n de recoller casos previos que sirvan como base para novas produci\u00f3ns, e con definici\u00f3ns moito m\u00e1is concretas para intentar asir con referencias conceptos como a severidade dun risco. \nCoa chegada da investigaci\u00f3n cara ao veh\u00edculo aut\u00f3nomo o requisito ASIL de \"controlabilidade\" perde sentido e esixe revisi\u00f3n pola industria desde 2018, xa que a ausencia dun condutor implica a presenza constante dun C3 nese requisito, extremadamente incontrol\u00e1bel. "}
{"id": "497023", "revid": "89787", "url": "https://gl.wikipedia.org/wiki?curid=497023", "title": "L\u00e9olo", "text": "L\u00e9olo \u00e9 un filme canadense de 1992 dirixido por Jean-Claude Lauzon. Foi escollido como candidato do Canad\u00e1 para o \u00d3scar \u00f3 mellor filme internacional na 65\u00aa edici\u00f3n dos premios, mais finalmente non foi nomeado."}
{"id": "497027", "revid": "27155", "url": "https://gl.wikipedia.org/wiki?curid=497027", "title": "C\u00e9lula sat\u00e9lite miox\u00e9nica", "text": ""}
{"id": "497028", "revid": "23204", "url": "https://gl.wikipedia.org/wiki?curid=497028", "title": "Une balle dans la t\u00eate", "text": "Une balle dans la t\u00eate \u00e9 un filme canadense de 1990 dirixido por Attila Bertalan. O filme foi candidato do Canad\u00e1 para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "497029", "revid": "98629", "url": "https://gl.wikipedia.org/wiki?curid=497029", "title": "Ar\u00e9ola (bot\u00e1nica)", "text": "En bot\u00e1nica denom\u00ednase ar\u00e9ola a unha xema axilar altamente especializada. As ar\u00e9olas constit\u00faen unha caracter\u00edstica distintiva da familia das cact\u00e1ceas, que serve para identificala como unha familia separada doutras plantas suculentas semellantes. \nCaracter\u00edsticas.\nTr\u00e1tase de zonas meristem\u00e1ticas. As areolas son claramente vis\u00edbeis e xeralmente aparecen como pequenas protuberancias de cores claras ou escuras, de onde xorden os grupos de espi\u00f1as. \nO meristema que se encontra na ar\u00e9ola d\u00e1 orixe a espi\u00f1as e, na subfamilia das opuntioideas, tam\u00e9n a gloquidios, os cales son pequenas espi\u00f1as desprend\u00edbeis que constit\u00faen unha forma de protecci\u00f3n extra. Outra estrutura que se produce no meristema areolar \u00e9 o tricoma, que, dependendo do seu aspecto e consistencia, adoita describirse como l\u00e1, feltro ou serda. Por \u00faltimo, a\u00ednda que non menos importante, o meristema da ar\u00e9ola tam\u00e9n d\u00e1 orixe as flores na maior\u00eda das especies de cact\u00e1ceas, con algunhas excepci\u00f3ns not\u00e1beis. \nAlg\u00fans cactos carecen de espi\u00f1as nas s\u00faas ar\u00e9olas pero, no seu lugar, te\u00f1en gloquidios, que semellan pequenos almofadi\u00f1as con vilosidas afiadas e curtas, moi dif\u00edciles de quitar cando se pinchan na pel dunha persoa. Outros carecen tanto de espi\u00f1as como de gloquidios, e na s\u00faa vez pos\u00faen l\u00e1 exclusivamente, tal como no caso das especies do x\u00e9nero \"Lophophora\".\nPos\u00edbel orixe.\nCrese que as ar\u00e9olas evolucionaron para adaptarse ao clima \u00e1rido dos desertos, quedando reducidas a xemas de onde xurd\u00edan follas rudimentarias que, co tempo, pasaron a se converter en espi\u00f1as para protexer \u00e1s plantas da depredaci\u00f3n e da calor, as\u00ed como para reducir a perda de auga.\nImportancia.\nAs ar\u00e9olas representan unha importante modificaci\u00f3n evolutiva para estas plantas. Dan orixe \u00e1s espi\u00f1as, que son o seu principal medio de defensa e, ademais, o feito de que as espi\u00f1as xordan delas en lugar de xurdir directamente do caule, subministra un recubrimento moito m\u00e1is efectivo que noutras plantas. \nPor outra parte, as ar\u00e9olas producen espi\u00f1as de moi diversos tama\u00f1os, n\u00fameros e tipos para adaptarse \u00e1s necesidades espec\u00edficas de cada especie. Unha ar\u00e9ola t\u00edpica pode ter unha ou m\u00e1is espi\u00f1as centrais longas e afiadas, que serven como defensa. Ao redor delas hai, a mi\u00fado, numerosas espi\u00f1as radiais (10 ou m\u00e1is) m\u00e1is pequenas, que xorden dos bordos da ar\u00e9ola e serven para dar sombra \u00e1 planta e reter algo de aire fresco entre elas e o caule.\nNas fab\u00e1ceas.\nNa familia das fab\u00e1ceas a ar\u00e9ola da semente \u00e1 a \u00e1rea circundada pola \"li\u00f1a fisural\" ou pleurograma. As diferenzas existentes entre a ar\u00e9ola e o resto da superficie poden consistir en variaci\u00f3ns lixeira de cor, de textura da superficie ou das li\u00f1as de fractura. "}
{"id": "497030", "revid": "98629", "url": "https://gl.wikipedia.org/wiki?curid=497030", "title": "Une histoire invent\u00e9e", "text": "Une histoire invent\u00e9e \u00e9 un filme canadense de 1990 dirixido por Andr\u00e9 Forcier. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado."}
{"id": "497034", "revid": "54334", "url": "https://gl.wikipedia.org/wiki?curid=497034", "title": "Philip Miller", "text": "Philip Miller, nado en Deptford, ou quizais en Greenwich, en 1691 e finado en Chelsea, Londres o 18 de decembro de 1771, foi un horticultor e bot\u00e1nico brit\u00e1nico, de ascendencia escocesa.\nTraxectoria.\nPhilip Miller foi o xardineiro en xefe do Xard\u00edn Bot\u00e1nico de Chelsea (\"Chelsea Physic Garden\") desde 1721 at\u00e9 case a data da s\u00faa morte. Casou con Mary Kennet, con quen tivo dous fillos, Charles e Philip.\nMantivo unha correspondencia importante con outros bot\u00e1nicos do seu tempo, obtendo numerosos esp\u00e9cimes procedentes de todo o mundoero, que cultivou na Gran Breta\u00f1a. Miller instru\u00edu a William Aiton (1731-1793), que m\u00e1is tarde chegar\u00eda a ser o xardinero en xefe do Real Xard\u00edn Bot\u00e1nico de Kew, e a William Forsyth (1737-1804).\nPhilip Miller rexeitou a nomenclatura binomial de Linneo (1707-1778) e prefiriu utilizar a clasificaci\u00f3n de Joseph Pitton de Tournefort (1656-1708), e a de John Ray (1627-1705). Soamente na oitava edici\u00f3n da s\u00faa obra \"The Gardeners Dictionary\" (\"O dicionario dos xardineiros\"), en 1768, foi cando adoptou o sistema linneano. Por\u00e9n, xa describira alg\u00fans x\u00e9neros, tales como \"Larix\" e \"Vanilla\", que foron validados no sistema lineano, na cuarta edici\u00f3n de \"Species Plantarum\", de 1754.\nMiller est\u00e1 vinculado coas orixes do cultivo do algod\u00f3n en Xeorxia, Estados Unidos, onde plantou persoalmente as primeiras sementes en 1733.\nHonores.\nO 22 de xaneiro de 1730 foi elixido membro da Royal Society de Londres.\nAbreviatura.\nA abreviatura Mill. empr\u00e9gase para reco\u00f1ecer a como autoridade na descrici\u00f3n e taxonom\u00eda en bot\u00e1nica.\nV\u00e9xase tam\u00e9n.\n "}
{"id": "497037", "revid": "25871", "url": "https://gl.wikipedia.org/wiki?curid=497037", "title": "James D. Halsell", "text": "James Donald Halsell Jr., nado en West Monroe (Louisiana), o 29 de setembro de 1956, \u00e9 un astronauta estadounidense retirado que formou parte das misi\u00f3ns STS-65, STS-83, STS-101, STS-74 e STS-94.\nTraxectoria.\nHalsell graduouse en enxe\u00f1er\u00eda pola Academia da Forza A\u00e9rea dos Estados Unidos en 1978 e \u00e9 m\u00e1ster en xesti\u00f3n pola Universidade de Troy en 1983, as\u00ed como m\u00e1ster en operaci\u00f3ns espaciais polo Instituto Tecnol\u00f3xico da Forza A\u00e9rea en 1985.\nFoi seleccionado pola NASA en xaneiro de 1990 e converteuse en astronauta en xullo de 1991 despois dun ano de adestramento. Participou nas misi\u00f3ns STS-65, STS-83, STS-101, STS-74 e STS-94. Pasou un total de 52,44 d\u00edas no espazo."}
{"id": "497039", "revid": "89787", "url": "https://gl.wikipedia.org/wiki?curid=497039", "title": "Kate Gleason", "text": "Catherine Anselm Gleason, nada en Rochester o 25 de novembro de 1865 e finada no mesmo lugar o 9 de xaneiro de 1933, foi unha enxe\u00f1eira e empresaria estadounidense co\u00f1ecida tanto polo seu traballo como enxe\u00f1eira como pola s\u00faa filantrop\u00eda.\nTraxectoria.\nCatherine Anselm Gleason era filla\u00a0 de William e Ellen McDermott Gleason emigrantes irlandeses. O seu pai era o propietario dunha compa\u00f1\u00eda de m\u00e1quinas ferramentas, m\u00e1is tarde chamada Gleason Works, que chegar\u00eda a ser unha das m\u00e1is importantes f\u00e1bricas de m\u00e1quinas ferramentas de corte de engrenaxes do mundo. Cando ti\u00f1a 11 anos, o seu medio irm\u00e1n Tom morreu de febre tifoide, causando dificultades na empresa do seu pai porque Tom fora un axudante importante. \u00c1 idade de 12 anos empezou a traballar para o seu pai para encher o baleiro deixado pola morte de Tom. En 1884, foi admitida para estudar enxe\u00f1ar\u00eda na Universidade de Cornell en Ithaca, NY , a\u00ednda que non puido completar os seus estudos en Cornell debido \u00e1 s\u00faa requirida presenza na f\u00e1brica. Continuou os seus estudos ao regresar a Rochester no Instituto de Mec\u00e1nica, m\u00e1is tarde rebautizado como Instituto de Tecnolox\u00eda de Rochester. Estivo activamente involucrada como tesoureira e vendedora de Gleason Works. En 1893, percorreu Europa para ampliar o negocio da empresa, unha das primeiras veces que un fabricante estadounidense tentou globalizar o seu negocio. Hoxe en d\u00eda, as vendas internacionais constit\u00faen case 3/4 do negocio da compa\u00f1\u00eda.\nEllen Gleason era amiga de Susan B. Anthony, e despois da morte de Anthony apoiou o sufraxio das mulleres.\nCarreira tras Gleason Works.\nDebido a conflitos coa s\u00faa familia, abandonou Gleason Works en 1913 e comezou a traballar para a \u00cdngua Machining Company o 1 de xaneiro de 1914 onde se converteu na primeira muller nomeada administradora concursal dunha bancarrota. Conseguiu restaurar a compa\u00f1\u00eda e refinanciar as s\u00faas d\u00e9bedas devolvendo a compa\u00f1\u00eda aos seus accionistas antes do fin de 1915.\nDespois axudou a que en East Rochester logr\u00e1sese o financiamento e construci\u00f3n de 8 f\u00e1bricas para varias compa\u00f1\u00edas.\nEn 1914, converteuse na primeira muller en ser membro da Sociedade Americana de Enxe\u00f1eiros Mec\u00e1nicos, representando \u00e1 sociedade na Conferencia de Poder Mundial en Alema\u00f1a.\nEn 1917, foi nomeada presidenta do Primeiro Banco Nacional de East Rochester mentres o presidente anterior foi recrutado na Primeira Guerra mundial. Durante este per\u00edodo asumiu un pr\u00e9stamo para terminar a construci\u00f3n das vivendas que iniciara o anterior tomador do pr\u00e9stamo.As\u00ed impulsou os seus esforzos humanitarios en Rochester, creando oito compa\u00f1\u00edas, unha das cales constru\u00eda vivendas para a clase media.\nDespois probou a construci\u00f3n de vivendas ign\u00edfugas baratas desenvolvendo un m\u00e9todo de vertedura de formig\u00f3n que ela mesma desenvolveu. Describiu o seu m\u00e9todo nun artigo da publicaci\u00f3n Concrete (Formig\u00f3n), en 1921 titulado \"How a Woman Builds Houses to Sell at a Profit for $4,000\" (Como as mulleres constr\u00faen vivendas para vender cun Beneficio de 4000 $).\nM\u00e1is tarde, abandonou Rochester para buscar novas oportunidades empresariais en Carolina do Sur e California.\nNa d\u00e9cada de 1920 reconstru\u00edu para ela mesma un castelo en Septmonts, Francia, ademais de contribu\u00edr \u00e1 reconstruci\u00f3n das cidades circundantes para axudalas a recuperarse dos danos que deixou a guerra mundial. Durante este per\u00edodo tam\u00e9n visitou California para estudar os edificios de adobe.\nEn 1924 a cidade de Berkeley, California pediulle axuda para a s\u00faa reconstruci\u00f3n tras uns incendios. A finais dos anos 20 do s\u00e9culo XX, comezou a construci\u00f3n de m\u00e1is edificios de formig\u00f3n en Sausalito, California, pero non tivo tanto \u00e9xito como cos seus edificios en Rochester.\nDespois, desde a s\u00faa casa de inverno en Beaufort, Carolina do Sur, planeou a construci\u00f3n dunha comunidade de apartamentos con xard\u00edn para artistas e escritores, pero s\u00f3 10 destas casas complet\u00e1ronse no momento da s\u00faa morte. \nVida persoal.\nGleason apoiaba o sufraxio feminino. Segundo se reflect\u00eda nunha conta de 1912 da Convenci\u00f3n da Asociaci\u00f3n Americana do Sufraxio Feminino, Gleason prometeu 1.200 d\u00f3lares ao movemento, unha das maiores achegas. Moitas das escrituras persoais de Gleason reflicten as s\u00faas contribuci\u00f3ns e as do seu pai ao sufraxio das mulleres.\nLegado.\nDeixou en herdanza gran parte do seu patrimonio a diversas instituci\u00f3ns de Rochester, como bibliotecas, parques, e o Instituto Rochester de Tecnolox\u00eda.\nA Facultade de Enxe\u00f1ar\u00eda Kate Gleason no Instituto Rochester de Tecnolox\u00eda foi nomeada na s\u00faa honra, e o seu busto loce no corredor. Ademais, a Kate Gleason Hall \u00e9 a residencia universitaria do Instituto Rochester de Tecnolox\u00eda.Gleason Works segue en activo e segue mantendo unha forte conexi\u00f3n co Instituto Rochester de Tecnolox\u00eda. En 2010, o Instituto Rochester de Tecnolox\u00eda publicou unha colecci\u00f3n de cartas de Gleason.\nEn 2011, a Sociedade Americana de Enxe\u00f1eiros Mec\u00e1nicos (ASME) creou o Kate Gleason Award para reco\u00f1ecer as contribuci\u00f3ns das mulleres \u00e1 enxe\u00f1ar\u00eda."}
{"id": "497040", "revid": "23204", "url": "https://gl.wikipedia.org/wiki?curid=497040", "title": "J\u00e9sus de Montr\u00e9al", "text": "J\u00e9sus de Montr\u00e9al \u00e9 un filme franco-canadense de 1989 escrito e dirixido por Denys Arcand, e protagonizado por Lothaire Bluteau, Catherine Wilkening e Johanne-Marie Tremblay. O filme conta a historia dun grupo de actores en Montreal que interpretan unha obra da Paix\u00f3n nunha igrexa do Quebec, combinando crenzas relixiosas con teor\u00edas non convencionais dun Xes\u00fas hist\u00f3rico.\nO filme tivo boas cr\u00edticas e recibiu numerosos premios, como o premio Genie ao mellor filme e o Premio do Xurado do Festival Internacional de Cinema de Cannes de 1989. Ademais foi candidato ao \u00d3scar ao mellor filme en lingua non inglesa na 62\u00aa edici\u00f3n dos premios. Os cr\u00edticos do Festival Internacional de Cinema de Toronto consider\u00e1rono un dos dez mellores filmes canadenses de todos os tempos.\nSinopse.\nEn Montreal, un actor desco\u00f1ecido chamado Daniel \u00e9 contratado por un lugar de peregrinaci\u00f3n cat\u00f3lico para representar unha obra sobre a paix\u00f3n de Cristo nos seus xard\u00edns. O p\u00e1rroco, pai Leclerc, p\u00eddelle que \"modernice\" a obra cl\u00e1sica que a igrexa estivo a realizar. A pesar de traballar cun material que outros consideran que \u00e9 un clix\u00e9, Daniel vese inspirado e comeza unha intensa investigaci\u00f3n acad\u00e9mica sobre a historicidade de Xes\u00fas, ao que interpreta el mesmo co nome talm\u00fadico de Yeshua Ben Pantera. Cando se interpreta a obra, recibe excelentes cr\u00edticas, mais o pai Leclerc consid\u00e9raa pouco convencional e controvertida, o que fai que se distancie de Daniel."}
{"id": "497041", "revid": "1093", "url": "https://gl.wikipedia.org/wiki?curid=497041", "title": "Teresa Rodrigo Anoro", "text": ""}
{"id": "497044", "revid": "23204", "url": "https://gl.wikipedia.org/wiki?curid=497044", "title": "Les Portes tournantes", "text": "Les Portes tournantes \u00e9 un filme franco-canadense de 1988 dirixido por Francis Mankiewicz. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 61\u00aa edici\u00f3n dos premios, mais finalmente non foi nomeado."}
{"id": "497045", "revid": "54334", "url": "https://gl.wikipedia.org/wiki?curid=497045", "title": "Cruceiro das Bra\u00f1as", "text": ""}
{"id": "497047", "revid": "23204", "url": "https://gl.wikipedia.org/wiki?curid=497047", "title": "Un Zoo la Nuit", "text": "Un Zoo la Nuit \u00e9 un filme canadense de 1987 dirixido e escrito por Jean-Claude Lauzon. Estreouse no Festival Internacional de Cinema de Cannes de 1987. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 60\u00aa edici\u00f3n dos premios, mais finalmente non foi nomeado."}
{"id": "497048", "revid": "55340", "url": "https://gl.wikipedia.org/wiki?curid=497048", "title": "Kanada", "text": "Kanada (en s\u00e1nscrito: \u0915\u0923\u093e\u0926, IAST: \"Ka\u1e47\u0101da\"), tam\u00e9n co\u00f1ecido como Kashyapa, Uluka, Kananda e Kanabhuk, foi un cient\u00edfico natural e fil\u00f3sofo da India que fundou a escola Vaisheshika da filosof\u00eda india que tam\u00e9n \u00e9 un fos primeiros f\u00edsicos da India.\nEst\u00edmase que viviu nalg\u00fan momento entre os s\u00e9culos VI e II a.C., mais s\u00e1bese pouco da s\u00faa vida. O seu nome tradicional \"Kanada\" significa \"comedor de part\u00edculas\", e \u00e9 co\u00f1ecido por desenvolver os fundamentos dunha achega atom\u00edsta \u00e1 f\u00edsica e \u00e1 filosof\u00eda no texto s\u00e1nscrito \"Vai\u015be\u1e63ika S\u016btra\". O seu texto co\u00f1\u00e9cese tam\u00e9n como \"Kanada Sutras\", ou Aforismos de Kanada.\nA escola fundada por Kanada explica a creaci\u00f3n e a existencia do universo propo\u00f1endo unha teor\u00eda at\u00f3mica, aplicando a l\u00f3xica e o realismo, e foi unha das primeiras ontolox\u00edas realista e sistem\u00e1tica na historia. Kanada suxeriu que todo pode ser subdividido, mais que esta subdivisi\u00f3n non pode continuar sempre, e ten que haber entidades m\u00e1is pequenas (\"parmanu\") que non poden ser divididas, que son eternas, que se agregan en diferentes formas para formar substancias complexas e corpos con identidade \u00fanica, un proceso que involucra a calor, e esta \u00e9 a base para toda a existencia material. Empregou estas ideas co concepto de Atman (alma, mesmo) para desenvolver un significado non te\u00edstico de moksha. Dende o punto de vista da f\u00edsica, as s\u00faas ideas implican un papel claro para o observador, independente do sistema estudado.\nAs ideas de Kanada foron influentes noutras escolas do hindu\u00edsmo, e durante a historia foi fortemente asociado coa escola Nyaya da filosof\u00eda hind\u00fa.\nO sistema de Kanada fala de seis propiedades (pad\u0101rthas) nomeables e co\u00f1ecibles. Afirma que estas son suficientes para describir todo no universo. Estas categor\u00edas son dravya (substancia), guna (calidade), karman (movemento), samanya (universal), visesa (particular) e samavaya (inherencia). Hai nove clases de substancias (dravya), algunhas delas at\u00f3micas, outras non at\u00f3micas e outras omnipresentes.\nAs ideas de Kanada abranguen un amplo rango de campos, e influ\u00edron non s\u00f3 na filosof\u00eda, sen\u00f3n posiblemente en estudosos doutros \u00e1mbitos, como Charaka que escribiu un texto m\u00e9dico que se conserva chamado \"Charaka Samhita\".\nDatas.\nO s\u00e9culo en que viviu Kanada non est\u00e1 claro e foi asunto de longo debate. Nun artigo de 1961, Riepe afirma que Kanada viviu antes do 300 a.C., mais non hai evidencias convincentes para situalo nun s\u00e9culo determinado.\nO \"Vaisheshika Sutras\" menciona a competici\u00f3n de escola de filosof\u00eda india como Samkhya e Mimamsa, mais non menciona o budismo, o que levou a alg\u00fans estudosos a estimar a s\u00faa vida no s\u00e9culo VI a.C. O manuscrito do \"Vaisheshika Sutras\" cons\u00e9rvase en m\u00faltiples versi\u00f3ns e o descubrimento de novos manuscritos en diferentes partes da India por Thakur en 1957 e Jambuvijayaji en 1961, seguidos por estudos cr\u00edticos, suxiren que o texto atribu\u00eddo a Kanada foi sistematizado e finalizado entre o 200 a.C. e o inicio da era com\u00fan, coa posibilidade de que as s\u00faas doutrinas clave sexan moito m\u00e1is antigas. Numerosos textos hind\u00fas datados nos s\u00e9culos I e II, como o \"Mahavibhasa\" e o \"Jnanaprasthana\" do imperio Kushan, citan e comentan as doutrinas de Kanada. As s\u00faas ideas tam\u00e9n se mencionan en textos budistas do mesmo per\u00edodo atribu\u00eddos a A\u015bvagho\u1e63a.\nNa literatura xainista, co\u00f1\u00e9cese como \"Sad-uluka\", que significa \"o Uluka que propuxo a doutrina das seis categor\u00edas\". A s\u00faa filosof\u00eda Vaisheshika tam\u00e9n aparece con nomes diversos, como \"filosof\u00eda Aulukya\" derivado do alcume Uluka (literalmente bufo, ou comedor de gran na noite)."}
{"id": "497049", "revid": "47401", "url": "https://gl.wikipedia.org/wiki?curid=497049", "title": "S\u00e9culo II a. C.", "text": ""}
{"id": "497050", "revid": "88215", "url": "https://gl.wikipedia.org/wiki?curid=497050", "title": "Snaidero Caserta", "text": ""}
{"id": "497051", "revid": "1576", "url": "https://gl.wikipedia.org/wiki?curid=497051", "title": "Billy el Ni\u00f1o", "text": ""}
{"id": "497053", "revid": "98629", "url": "https://gl.wikipedia.org/wiki?curid=497053", "title": "Le D\u00e9clin de l'empire am\u00e9ricain", "text": "Le D\u00e9clin de l'empire am\u00e9ricain \u00e9 un filme canadense de 1986 dirixido por Denys Arcand e protagonizado por R\u00e9my Girard, Pierre Curzi e Doroth\u00e9e Berryman. O filme conta a historia dun grupo de amigos intelectuais do departamento de historia da Universidade de Montreal que comezan un longo di\u00e1logo sobre os seus asuntos sexuais, tocando temas como o adulterio, a homosexualidade, sexo de grupo, BDSM e prostituci\u00f3n.\nO filme foi un \u00e9xito de recadaci\u00f3n no Canad\u00e1 e internacionalmente e recibiu valoraci\u00f3ns postivas por parte da cr\u00edtica. Ga\u00f1ou o Premio FIPRESCI no Festival Internacional de Cinema de Cannes, nove premios Genie, inclu\u00edndo mellor filme, e foi o primeiro filme canadense en ser nomeado para o \u00d3scar \u00f3 mellor filme en lingua non inglesa, na 59\u00aa edici\u00f3n dos premios. Foi seguido por d\u00faas secuelas, \"Les Invasions barbares\" en 2003 e \"L'\u00c2ge des t\u00e9n\u00e8bres\" en 2007.\nSinopse.\nNunha entrevista para CBC Radio, o profesor de historia da Universidade de Montreal Dominique St. Arnaud fala a Diane do seu novo libro, en que afirma que a fixaci\u00f3n da sociedade moderna na autoindulxencia \u00e9 indicativa do seu declive, predicindo un colapso no \"Imperio Americano\", do que Quebec \u00e9 perif\u00e9rico. Varios das amizades de Dominique e Diane, a maior\u00eda profesores de historia intelectuais na universidade, prep\u00e1ranse para unha cea ese mesmo d\u00eda, cos homes traballando na coci\u00f1a mentres as mulleres adestran no ximnasio."}
{"id": "497054", "revid": "89787", "url": "https://gl.wikipedia.org/wiki?curid=497054", "title": "Jacques et novembre", "text": "Jacques et novembre \u00e9 un filme canadense de 1984 dirixido por Jean Beaudry e Fran\u00e7ois Bouvier. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 58\u00aa edici\u00f3n dos premios, mais finalmente non foi nomeado."}
{"id": "497056", "revid": "23204", "url": "https://gl.wikipedia.org/wiki?curid=497056", "title": "Sonatine (filme de 1984)", "text": "Sonatine \u00e9 un filme canadense de 1984 escrito e dirixido por Micheline Lanct\u00f4t. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 57\u00aa edici\u00f3n dos premios, mais finalmente non foi nomeado."}
{"id": "497057", "revid": "88215", "url": "https://gl.wikipedia.org/wiki?curid=497057", "title": "M\u00fasica do mundo", "text": ""}
{"id": "497058", "revid": "5903114", "url": "https://gl.wikipedia.org/wiki?curid=497058", "title": "Santiago (\u00e1lbum de The Chieftains)", "text": "Santiago \u00e9 un \u00e1lbum da banda irlandesa The Chieftains, publicado a trav\u00e9s de RCA Records no ano 1996. Est\u00e1 dedicado \u00e1 m\u00fasica tradicional de Galicia, e tam\u00e9n \u00e1 adaptaci\u00f3n do folclore musical dos emigrantes galegos na m\u00fasica latinoamericana, por exemplo, na m\u00fasica de M\u00e9xico e Cuba. Paddy Moloney definiu a Galicia no folleto do CD como \"o pa\u00eds celta con m\u00e1is por descubrir\". \nO \u00e1lbum conta coas colaboraci\u00f3ns entre outros de Carlos N\u00fa\u00f1ez, Linda Ronstadt, Los Lobos, Ry Cooder, Eliot Fisk, Richard Eg\u00fces, Pancho Amat e Kepa Junkera. En 1997, o \u00e1lbum ga\u00f1ou o premio Grammy ao Mellor \u00e1lbum de m\u00fasica do mundo. "}
{"id": "497060", "revid": "23204", "url": "https://gl.wikipedia.org/wiki?curid=497060", "title": "Bonheur d'occasion", "text": "Bonheur d'occasion \u00e9 un filme canadense de 1983 dirixido por Claude Fournier e baseado na novela do mesmo nome. Estreouse na 13\u00aa edici\u00f3n do Festival Internacional de Cinema de Moscova. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 56\u00aa edici\u00f3n dos premios, mais finalmente non foi nomeado."}
{"id": "497062", "revid": "23204", "url": "https://gl.wikipedia.org/wiki?curid=497062", "title": "Les Fleurs savages", "text": "Les Fleurs savages \u00e9 un filme canadense de 1982 escrito e dirixido por Jean Pierre Lefebvre. O filme ga\u00f1ou o premio FIPRESCI no Festival Internacional de Cinema de Cannes de 1982 e foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 55\u00aa edici\u00f3n dos premios, mais finalmente non foi nomeado."}
{"id": "497064", "revid": "22795", "url": "https://gl.wikipedia.org/wiki?curid=497064", "title": "California (hom\u00f3nimos)", "text": "O top\u00f3nimo California pode referirse a:"}
{"id": "497067", "revid": "98629", "url": "https://gl.wikipedia.org/wiki?curid=497067", "title": "Illa de California", "text": "O termo illa de California fai referencia a un erro cartogr\u00e1fico europeo do s\u00e9culo XVI no que a pen\u00ednsula de California aparece separada do resto de Am\u00e9rica do Norte, represent\u00e1ndoa como unha illa separada do resto do continente por un suposto estreito, que en realidade \u00e9 o golfo de California.\nTr\u00e1tase, polo tanto, dun dos erros cartogr\u00e1ficos m\u00e1is importantes da historia, que foi amplamente difundido en mapas dos s\u00e9culos XVII e XVIII, pese a que algunhas exploraci\u00f3ns xa achegaran probas que contradic\u00edan a suposta illa de California (como a temper\u00e1 expedici\u00f3n de Francisco de Ulloa en 1539-1540). \nInicialmente, a lenda foi difundida coa idea de que California era un para\u00edso terrestre, como o Xard\u00edn do Ed\u00e9n ou a Atl\u00e1ntida.\nEste erro est\u00e1 moi ligado \u00e9 crenza da existencia do estreito de Ani\u00e1n, un suposto estreito que conectar\u00eda o Pac\u00edfico co golfo de San Lourenzo.\nHistoria.\nA primeira menci\u00f3n co\u00f1ecida dunha lendaria illa de California enc\u00f3ntrase en \"Las sergas de Esplandi\u00e1n\", unha novela de cabaler\u00edas escrita por Garci Rodr\u00edguez de Montalvo a cabalo entre os s\u00e9culos XV e XVI e publicada en Sevilla en 1510. Na dita obra, descr\u00edbese aquela illa da seguinte maneira:\nProbabelmente esta descrici\u00f3n influ\u00edu na identificaci\u00f3n da pen\u00ednsula de California con aquela illa lendaria.\nEn 1533, Fort\u00fan Xim\u00e9nez, un navegante amotinado nunha expedici\u00f3n exploradora enviada por Hern\u00e1n Cort\u00e9s, descubriu a parte sur da Baixa California, nos arredores da actual cidade de La Paz. Foi asasinado por nativos, pero os seus homes regresaron \u00e1 Nova Espa\u00f1a e deron conta do seu achado. En 1535, Cort\u00e9s chegou al\u00ed, \u00e1 ba\u00eda, e nomeou a zona como Santa Cruz; intentou iniciar unha colonia pero abandonou os seus esforzos despois de varios anos por problemas lox\u00edsticos. A pouca informaci\u00f3n de Cort\u00e9s sobre a Baixa California Sur levou aparentemente a nomear a rexi\u00f3n a partir da lendaria California e a unha suposici\u00f3n inicial pero de curta duraci\u00f3n de que se trataba dunha illa grande.\nEn 1539 Cort\u00e9s enviou o navegante Francisco de Ulloa cara ao norte polas costas do Pac\u00edfico, polo golfo de California. Ulloa chegou \u00e1 desembocadura do r\u00edo Colorado no norte do golfo, o que parec\u00eda probar que a rexi\u00f3n era unha pen\u00ednsula m\u00e1is ca unha illa. Unha expedici\u00f3n baixo o mando de Hernando de Alarc\u00f3n ascendeu polo curso inferior do r\u00edo Colorado e confirmou o achado de Ulloa. Os mapas publicados con posterioridade en Europa durante o s\u00e9culo XVI, inclu\u00eddos os de Gerardus Mercator e Abraham Ortelius, mostraron correctamente a Baixa California como unha pen\u00ednsula.\nA pesar desta evidencia, con todo, a representaci\u00f3n de California como unha illa reviviu a principios do s\u00e9culo XVII. Un dos factores que contribu\u00edu foi a segunda viaxe de Juan de Fuca en 1592. De Fuca afirmou ter explorado a costa occidental de Am\u00e9rica do Norte e que atopara unha grande abertura que posibelmente conectase co oc\u00e9ano Atl\u00e1ntico, a lendaria \"Pasaxe do Noroeste\". A afirmaci\u00f3n de De Fuca segue a ser pol\u00e9mica porque s\u00f3 se atopou un relato escrito sobre o que el achou, relacionado co dun ingl\u00e9s, Michael Locke. Por\u00e9n, este afirma que Fuca atopou un estreito angosto, cunha grande illa na s\u00faa desembocadura, a uns 47\u00b0 de latitude norte. O estreito de Juan de Fuca est\u00e1, de feito, arredor dos 48\u00b0 N, do mesmo xeito que a punta sur da grande illa chamada hoxe illa de Vancouver, mentres que o norte do golfo de California est\u00e1 moito m\u00e1is ao sur, a uns 31\u00b0 N. \u00c9 pos\u00edbel que os exploradores e cart\u00f3grafos do s\u00e9culo XVII puidesen confundir aos dous (se, de feito, soubesen da viaxe de Fuca), e en todo caso a exploraci\u00f3n era inevit\u00e1bel. De feito, o afamado explorador brit\u00e1nico James Cook encontrou o estreito de Juan de Fuca en marzo de 1778, case 200 anos despois. Cook chamou cabo Flattery (na punta noroeste do actual estado de Washington), que se acha na desembocadura do estreito, e det\u00edvose en Nootka Sound, xusto \u00e1 beira da costa oeste da illa de Vancouver a uns 49\u00b0 N. Na s\u00faa relaci\u00f3n afirma que \"non vimos nada como o estreito de Juan de Fuca; tampouco hai a menor probabilidade de que esta cousa existise\". Por\u00e9n, Cook describe alg\u00fans tempos malos na s\u00faa viaxe, e continuou a cartografar a maior parte do litoral exterior do Pac\u00edfico de Am\u00e9rica do Norte, desde o norte da actual California at\u00e9 o estreito de Bering, en Alasca, na mesma viaxe."}
{"id": "497069", "revid": "323", "url": "https://gl.wikipedia.org/wiki?curid=497069", "title": "2010 RE64", "text": ""}
{"id": "497071", "revid": "98629", "url": "https://gl.wikipedia.org/wiki?curid=497071", "title": "Les Plouffe", "text": "Les Plouffe \u00e9 un filme canadense de 1981 dirixido por Gilles Carle. Bas\u00e9ase na obra de Roger Lemelin sobre a familia Plouffe, que est\u00e1 ambientada durante a segunda guerra mundial. Foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 54\u00aa edici\u00f3n dos premios, mais finalmente non foi nomeado."}
{"id": "497074", "revid": "23204", "url": "https://gl.wikipedia.org/wiki?curid=497074", "title": "Sinaloa", "text": "Sinaloa, oficialmente chamado Estado Libre y Soberano de Sinaloa, \u00e9 un dos trinta e un estados que, xunto coa Cidade de M\u00e9xico, forman os Estados Unidos Mexicanos. A s\u00faa capital e cidade m\u00e1is poboada \u00e9 Culiac\u00e1n Rosales. \nEst\u00e1 situado na rexi\u00f3n noroeste do pa\u00eds, limitando ao norte con Sonora e Chihuahua, ao leste con Durango, ao sur con Nayarit e ao oeste co golfo de California ou mar de Cort\u00e9s (oc\u00e9ano Pac\u00edfico). Foi fundado o 14 de outubro de 1830. \n\u00c9 o estado agr\u00edcola m\u00e1is importante da Federaci\u00f3n, o que fixo que se alcumase como \u00abo graneiro de M\u00e9xico\u00bb. Adicionalmente, conta coa segunda frota pesqueira m\u00e1is grande do pa\u00eds. \nCulturalmente, \u00e9 co\u00f1ecido a nivel nacional e incluso mundial pola s\u00faa m\u00fasica t\u00edpica, a Banda ou Tambora. A Ulama, versi\u00f3n rexional do xogo de pelota prehisp\u00e1nico, pract\u00edcase a\u00ednda no estado. \nDiv\u00eddese en 18 municipios. A s\u00faa capital \u00e9 Culiac\u00e1n. Outras localidades importantes son Mazatl\u00e1n, Los Mochis, Guasave, Guam\u00fachil, Escuinapa, El Fuerte, Sinaloa de Leyva, El Rosario, San Ignacio de Piaxtla e Choix."}
{"id": "497075", "revid": "23204", "url": "https://gl.wikipedia.org/wiki?curid=497075", "title": "Les Bons d\u00e9barras", "text": "Les Bons d\u00e9barras \u00e9 un filme canadense de 1980 dirixido por Francis Mankiewicz e escrito por R\u00e9jean Ducharme. Conta a historia de Manon (Charlotte Laurier), unha moza nova inest\u00e1bel que vive coa s\u00faa nai Michelle (Marie Tifo) e o seu alcoh\u00f3lico e discapacitado intelectual t\u00edo Ti-Guy (Germain Houde). Foi escollido como candidato do Canad\u00e1 para o \u00d3scar \u00f3 mellor filme internacional na 53\u00aa edici\u00f3n dos premios, mais finalmente non foi nomeado."}
{"id": "497076", "revid": "23204", "url": "https://gl.wikipedia.org/wiki?curid=497076", "title": "Mourir \u00e0 tue-t\u00eate", "text": "Mourir \u00e0 tue-t\u00eate \u00e9 un filme canadense de 1979 dirixido por Anne Claire Poirier e protagonizado por Julie Vincent. Competiu na secci\u00f3n Un Certain Regard no Festival Internacional de Cinema de Cannes de 1979. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 52\u00aa edici\u00f3n dos premios, mais finalmente non foi nomeado."}
{"id": "497077", "revid": "4817", "url": "https://gl.wikipedia.org/wiki?curid=497077", "title": "Kenneth Ham", "text": "Kenneth Todd \"Hock\" Ham, nado en Plainfield (Nova Jersey), o 12 de decembro de 1964, \u00e9 un astronauta estadounidense retirado que formou parte das misi\u00f3ns STS-124 e STS-132.\nTraxectoria.\nHam graduouse en enxe\u00f1er\u00eda aeroespacial pola Academia Naval dos Estados Unidos en 1987 e \u00e9 m\u00e1ster en enxe\u00f1er\u00eda aeron\u00e1utica pola Escola Naval de Posgraduados en 1996.\nFoi seleccionado pola NASA en xu\u00f1o de 1998. Participou nas misi\u00f3ns STS-124 e STS-132 e pasou un total de 25,53 d\u00edas no espazo. Deixou a axencia en xu\u00f1o de 2012."}
{"id": "497078", "revid": "55340", "url": "https://gl.wikipedia.org/wiki?curid=497078", "title": "Blaine Hammond", "text": "Lloyd Blaine Hammond Jr., nado en Savannah (Xeorxia), o 16 de xaneiro de 1952, \u00e9 un astronauta estadounidense retirado que formou parte das misi\u00f3ns STS-39 e STS-64.\nTraxectoria.\nHammond graduouse en enxe\u00f1er\u00eda e mec\u00e1nica pola Academia da Forza A\u00e9rea dos Estados Unidos en 1973 e \u00e9 m\u00e1ster en enxe\u00f1er\u00eda polo Instituto Tecnol\u00f3xico de Xeorxia en 1974.\nFoi seleccionado pola NASA en maio de 1984. Participou nas misi\u00f3ns STS-39 e STS-64 e pasou un total de 19,26 d\u00edas no espazo. Deixou a axencia en 1998."}
{"id": "497079", "revid": "4817", "url": "https://gl.wikipedia.org/wiki?curid=497079", "title": "Gregory J. Harbaugh", "text": "Gregory Jordan Harbaugh, nado en Cleveland (Ohio), o 15 de abril de 1956, \u00e9 un astronauta estadounidense retirado que formou parte das misi\u00f3ns STS-39, STS-71, STS-82 e STS-54.\nTraxectoria.\nHarbaugh graduouse en enxe\u00f1er\u00eda aeron\u00e1utica e astron\u00e1utica pola Universidade Purdue en 1978 e \u00e9 m\u00e1ster en f\u00edsica pola Universidade de Houston-Clear Lake en 1986.\nFoi seleccionado pola NASA en xu\u00f1o de 1987. Participou nas misi\u00f3ns STS-39, STS-71, STS-82 e STS-54 e pasou un total de 34,08 d\u00edas no espazo. Deixou a axencia en marzo de 2001."}
{"id": "497080", "revid": "98629", "url": "https://gl.wikipedia.org/wiki?curid=497080", "title": "O fogo e a palabra", "text": "O fogo e a palabra (en ) \u00e9 un filme estadounidense de 1960 sobre un estafador e unha evanxelista que venden a relixi\u00f3n por vilas pequenas dos Estados Unidos. Adaptado polo director Richard Brooks, o filme bas\u00e9ase na novela de 1927 \"Elmer Gantry\" de Sinclair Lewis e est\u00e1 protagonizado por Burt Lancaster, Jean Simmons, Arthur Kennedy, Shirley Jones e Patti Page.\nO filme presenta menos de cen p\u00e1xinas da novela orixinal, eliminando moitas personaxes e fundamentalmente cambiando a personaxe e as acci\u00f3ns da irm\u00e1 Sharon Falconer, interpretada por Simmons. Esta personaxe estaba levemente baseada en elementos da carreira da evanxelista da radio Aimee Semple McPherson, que fundou a denominaci\u00f3n cristi\u00e1 Pentecostal co\u00f1ecida como a International Church of the Foursquare Gospel en 1927. Ademais, incorp\u00f3rase un punto do final da novela sobre a relaci\u00f3n de Gantry e Lulu Bain, basicamente cambiando o destino de ambas as personaxes.\nFoi estreado en galego pola Televisi\u00f3n de Galicia o 19 de xu\u00f1o de 1993.\nArgumento.\nElmer Gantry \u00e9 un bebedor e falangueiro viaxante cunha personalidade carism\u00e1tica que enche de pasaxes b\u00edblicos e de fervor os seus discursos como xeito de conseguir cartos. Acode ao espect\u00e1culo da irm\u00e1 Sharon Falconer e inmediatamente se ve atra\u00eddo polo revivalismo sagrado. Cando o grupo deixa a vila por Kansas, Gantry fala con dozura \u00e1 s\u00faa inxenua axudante, a irm\u00e1 Rachel, para que lle dea informaci\u00f3n do pasado de Falconer. El emprega esa informaci\u00f3n e acaba por unirse ao grupo predicando \"Cristo no comercio\" e como el \u00e9 un vendedor salvado."}
{"id": "497081", "revid": "47401", "url": "https://gl.wikipedia.org/wiki?curid=497081", "title": "Elmer Gantry (filme)", "text": ""}
{"id": "497082", "revid": "27155", "url": "https://gl.wikipedia.org/wiki?curid=497082", "title": "Sarcolema", "text": "O sarcolema (\"sarco\", do grego \"sarx\", 'carne' e \"lemma\", en grego 'vai\u00f1a'), tam\u00e9n chamado miolema, \u00e9 a membrana celular da c\u00e9lula (fibra) muscular estriada. \nConsta dunha bicapa lip\u00eddica con prote\u00ednas e unha fina cuberta de material polisacar\u00eddico (glicoc\u00e1lix) que conecta coa membrana basal. A membrana basal cont\u00e9n numerosas fibrilas finas de col\u00e1xeno e prote\u00ednas especializadas como a laminina, que proporcionan un armaz\u00f3n ao cal se unen as c\u00e9lulas musculares. Por medio das prote\u00ednas transmembrana da membrana plasm\u00e1tica, o esqueleto de actina do interior da c\u00e9lula con\u00e9ctase coa membrana basal e o exterior da c\u00e9lula. En cada extremo da fibra muscular, a capa superficial do sarcolema fusi\u00f3nase coas fibras dos tend\u00f3ns, e ditas fibras, \u00e1 s\u00faa vez, x\u00fantanse en feixes para formar os tend\u00f3ns do m\u00fasculo que o unen ao \u00f3so. O sarcolema xeralmente ten nas c\u00e9lulas musculares a mesma funci\u00f3n que a membrana plasm\u00e1tica doutras c\u00e9lulas eucariotas.\nAntes us\u00e1base o termo sarcolema para referirse a unha grosa capa (\"membrana\") que se cr\u00eda que era o l\u00edmite citoplasm\u00e1tico da c\u00e9lula muscular. Hoxe s\u00e1bese que este sarcolema groso consiste na membrana plasm\u00e1tica da c\u00e9lula, a s\u00faa l\u00e1mina externa e a l\u00e1mina reticular circundante. \nUnha caracter\u00edsitica especial do sarcolema \u00e9 que se invaxina polo interior do citoplasma da c\u00e9lula muscular, formando t\u00fabulos membranosos radial e lonxitudinalmente dentro da fibra chamados t\u00fabulos transversos (t\u00fabulos T), importantes para a contracci\u00f3n muscular. Ao outro lado dos t\u00fabulos T hai prolongaci\u00f3ns das cisternas terminais do ret\u00edculo endoplasm\u00e1tico liso (que na c\u00e9lula muscular se denomina ret\u00edculo sarcopl\u00e1smico e ten algunhas particularidades). Un t\u00fabulo transverso rodeado por d\u00faas cisternas do ret\u00edculo sarcopl\u00e1smico co\u00f1\u00e9cese como tr\u00edade e o contacto entre estas estruturas est\u00e1 localizado na uni\u00f3n ente as bandas A e I do sarc\u00f3mero.\nAs terminaci\u00f3ns nerviosas chegan \u00e1 fibra muscular formando uni\u00f3ns neuromusculares. No sarcolema hai receptores de acetilcolina nicot\u00ednicos, que captan a acetilcolina vertida na uni\u00f3n neuromuscular, e que desencadean a contracci\u00f3n muscular."}
{"id": "497083", "revid": "27155", "url": "https://gl.wikipedia.org/wiki?curid=497083", "title": "Miolema", "text": ""}
{"id": "497084", "revid": "89787", "url": "https://gl.wikipedia.org/wiki?curid=497084", "title": "Cristina Morales", "text": "Cristina Garc\u00eda Morales, m\u00e1is co\u00f1ecida como Cristina Morales, nada en Granada en 1985, \u00e9 unha escritora espa\u00f1ola, considerada por algunhas cr\u00edticas como unha das escritoras novas de maior talento na literatura. Entre as s\u00faas obras m\u00e1is co\u00f1ecidas est\u00e1 \"Lectura f\u00e1cil\", cuxas protagonistas son catro mulleres con discapacidade intelectual que viven en Barcelona e que en 2018 obtivo o Premio Herralde de Novela e en 2019 o Premio Nacional de Narrativa \nTraxectoria.\n\u00c9 licenciada en Dereito internacional na Universidade de Granada, traballa como int\u00e9rprete xur\u00eddica e reside en Barcelona. No 2002 e o 2006 ga\u00f1ou o Certamen Andaluz de Escritores Noveles na modalidade de relato e novela curta, respectivamente e ao ano seguinte logrou unha bolsa como residente na Fundaci\u00f3n Antonio Gala para J\u00f3venes Creadores de C\u00f3rdoba. Traballou como dramaturga para a aula de Teatro da Universidade de Granada e para Eutop\u00eda, Festival de J\u00f3venes Creadores.\n2008 - La merienda de las ni\u00f1as.\nEn 2008 publicou o libro de relatos \"La merienda de las ni\u00f1as\" e cinco anos despois publicou a s\u00faa primeira novela: \"Los combatientes\" coa que obtivo o Premio Injuve de Novela. En 2015 foi finalista co relato curto \"El hombre de los buzones\" dos premios Francesc Candel.\n2015 - Malas palabras - Reivindicando a Teresa de Cepeda.\nTam\u00e9n en 2015 publicou \"Malas palabras\", un encargo feito pola editorial Lumen con motivo do quinto centenario. Morales aceptou meterse na pel de Santa Teresa de Jes\u00fas para escribir en primeira persoa, coma se se tratase da mesma santa. A escritora granadina recrea un suposto diario persoal escrito por Teresa de Jes\u00fas, en 1562, mentres a autora do S\u00e9culo de Ouro redacta 'Libro de la vida'. Cristina Morales reivindica a figura de Teresa de Jes\u00fas desde unha perspectiva humana: \u201cfoi a primeira muller que se atreveu a acusar os homes por cortarlles as \u00e1s \u00e1s mulleres. \"Deber\u00eda ser reivindicada polas anarcofeministas m\u00e1is radicais. A min faime sombra Teresa de Jes\u00fas. Ao Goberno ou a calquera pol\u00edtico deber\u00eda darlles vergo\u00f1a reivindicar a s\u00faa figura e poucos dir\u00e1n que foi unha feminista\"\u201d. Secuestrada pola Igrexa, apartada pola progres\u00eda. \u201cFoi unha l\u00edder da Contrarreforma, mais foi colocada nunha capela e quedou neutralizada. \"Non a estudamos humanamente. Un traballo que si se fixo co seu coet\u00e1neo san Juan de la Cruz\"\u201d explicou sobre o seu traballo para recuperar a escritora. Unha historia que, di, segue sendo inxusta para as mulleres:\n \n Woolf e Munro e Santa Teresa de Jes\u00fas loitaban por un cuarto propio, si, mais esa loita segue vixente. A elas discut\u00edanlles que para que quer\u00eda unha muller nada propio e \u00edntimo. A nosoutras disc\u00fatennos que como non imos traballar dez horas ao d\u00eda por 800 euros ao mes. S\u00f3 unha escritora que sexa podente, ou que se ache sometida \u00e1s tiran\u00edas do mundo laboral, ou que okupe, pode permitirse gozar dun cuarto propio.\n Cristina Garc\u00eda Morales. Ellos publican mucho, ellas innovan m\u00e1s\n2017 - Terroristas modernos.\nEn 2017, froito da III Bolsa Han Nefkens do mestrado en Creaci\u00f3n Literaria da UPF Barcelona, publica \"Terroristas modernos\", novela na que retoma a perspectiva hist\u00f3rica de \"Malas palabras\" e narra a chamada \u201cconspiraci\u00f3n do tri\u00e1ngulo\u201d, levantamento frustrado contra Fernando VII en 1816, complot de base masona levado a cabo por ilustrados no exilio, docea\u00f1istas e heroes da guerrilla que lle permite paralelismos coa pol\u00edtica actual: o terrorismo, a violencia de Estado, a manipulaci\u00f3n da prensa ou a volubilidade do concepto de pobo, dos cidad\u00e1ns indignados. \"A democracia moderna\" - explica Morales - \"\u00e9 un acto de terrorismo contra os gobernados e o territorio que ocupan\". \"\u00c9 o mecanismo de control m\u00e1is depurado de todos. A m\u00e1quina violenta que \u00e9 o Estado dentro das s\u00faas fronteiras e f\u00f3ra \u00e9 a m\u00e1is depurada que co\u00f1eceu a organizaci\u00f3n humana. Desde finais do XVIII aos nosos d\u00edas foise perfeccionando\".\n2018 - Lectura f\u00e1cil.\nEn 2018 publica a novela \"Lectura f\u00e1cil\" que toma o seu t\u00edtulo do termo \"lectura f\u00e1cil\" utilizado para denominar o conxunto de adaptaci\u00f3ns que deben facerse para facilitar a lectura e a comprensi\u00f3n por quen poida ter dificultades de lectura ou comprensi\u00f3n -discapacitados intelectuais, persoas con baixa cultura, migrantes etc-. \nA novela narra a vida de catro mulleres con discapacidade intelectual que conviven nun piso tutelado en Barcelona. As protagonistas enfr\u00f3ntanse a diversas formas de control social. \"... Marga, Nati, Patricia e \u00c0ngels, con v\u00ednculos familiares e orixe com\u00fan con diversos graos de discapacidade intelectual [que] comparten un piso tutelado nunha Barcelona mestiza e opresiva con paro, desafiuzamentos, mentiras, okupas, a Plataforma de Afectados pola Hipoteca e os ateneos libertarios como pano de fondo.\" A autora reivindica as persoas administrativamente denominadas discapacitados intelectuais ou con diversidade funcional.\nA novela obtivo o Premio Herralde de Novela de 2018 e o Premio Nacional de Narrativa en 2019."}
{"id": "497086", "revid": "5863", "url": "https://gl.wikipedia.org/wiki?curid=497086", "title": "Armindo Magalh\u00e3es", "text": "Armindo Magalh\u00e3es, nado en Fornelos, Fafe, o 9 de outubro de 1966, \u00e9 un escritor portugu\u00e9s, residente no Porto. \nBiograf\u00eda.\nProfesor universitario. Xuntamente con Jos\u00e9 Saramago, Luiz Francisco Rebello, Manuel da Fonseca e Urbano Tavares Rodrigues foi, en 1992, un dos fundadores da Fronte Nacional para a Defensa da Cultura (FNDC). . Nat\u00e1lia Correia definiuno como \"o escritor da possess\u00e3o do sentimento\". Foi elixido Presidente da Associa\u00e7\u00e3o de Jovens Escritores de Portugal (AJEP) de 1990 a 1994. \nA convite de universidades americanas, europeas, asi\u00e1ticas e australianas ten difundido a lingua e cultura portuguesas. A viaxe que m\u00e1is o marcou (e fascinou) foi, en 1992, cando visitou a Australia e durante a cal foi recibido, para al\u00e9n dos respons\u00e1beis gobernamentais australianos, polas comunidades portuguesa e timorense.\nPropuxo, en 1992, xunto de M\u00e1rio Soares e Cavaco Silva, respectivamente Presidente da Rep\u00fablica e Primeiro ministro de Portugal, a creaci\u00f3n do Departamento de Lingua e Cultura Portuguesas na Northern Territory University, en Darwin (Australia).\nParticipou no \u00faltimo Congreso de Escritores Portugueses (Lisboa, 1991), presentando a comunicaci\u00f3n \"O escritor e a sociedade portuguesa\"\nParticipou, en 1992, no Encontro Internacional de Poetas, a convite do Grupo de Estudos Anglo-Americanos da Facultade de Letras da Universidade de Co\u00edmbra.\nXuntamente con Jos\u00e9 Saramago e Jorge Amado foron os \u00fanicos representantes da lingua portuguesa no I Encontro Eurolatinoamericano de Escritores, que decorreu, en 1993, en Mollina, en M\u00e1laga (Espa\u00f1a). \nParticipou, en 1995, no Parlamento Internacional de Escritores, presidido por Salman Rushdie, que decorreu na Fundaci\u00f3n Calouste Gulbenkian, en Lisboa. Foi a primeira reuni\u00f3n daquela entidade fundada a partir do Carrefour des Litt\u00e9ratures Europ\u00e9ennes, en Estrasburgo.\n\u00c9 membro de diversas instituci\u00f3ns e asociaci\u00f3ns nacionais e internacionais, entre as cales, a Asociaci\u00f3n Portuguesa de Escritores (APE), a Sociedade Portuguesa de Autores (SPA) e a Asociaci\u00f3n Internacional de Lusitanistas (AIL). Foi colaborador de diversos xornais e revistas, entre os cales, \"Jornal de Letras, Artes e Ideias\", \"Converg\u00eancia Lus\u00edada\" (Real Gabinete Portugu\u00e9s de Lectura), N\"orth Perspective\" (North Territory University, Darwin, Australia). \"Letras &amp; Letras\" e \"O Escritor\". Os seus libros ou excertos est\u00e1n traducidos a ingl\u00e9s, alem\u00e1n, espa\u00f1ol, franc\u00e9s e grego. Est\u00e1 referenciado nos m\u00e1is importantes sitios e publicaci\u00f3ns sobre a lingua e a literatura portuguesas (Revista \"Col\u00f3quio Letras\", da Fundaci\u00f3n Calouste Gulbenkian). Acostuma definirse como un escritor de emoci\u00f3ns. E escribir \u00e9 a s\u00faa segunda respiraci\u00f3n. "}
{"id": "497087", "revid": "89787", "url": "https://gl.wikipedia.org/wiki?curid=497087", "title": "Inmunoensaio", "text": "Un inmunoensaio \u00e9 unha proba bioqu\u00edmica que mide a presenza ou concentraci\u00f3n dunha macromol\u00e9cula ou unha pequena mol\u00e9cula nunha soluci\u00f3n por medio do uso dun anticorpo (o m\u00e1is habitual) ou un ant\u00edxeno. A mol\u00e9cula detectada polo inmunoensaio adoita denominarse \"analito\" e tr\u00e1tase en moitos casos dunha prote\u00edna, a\u00ednda que poden ser outro tipo de mol\u00e9culas, de distintos tama\u00f1os e tipos, con tal de que se desenvolvan os anticorpos apropiados que te\u00f1en as propiedades axeitadas para o ensaio. Os analitos en l\u00edquidos biol\u00f3xicos como o soro sangu\u00edneo ou urina m\u00eddense fecuentemente usando inmunoensaios para prop\u00f3sitos de investigaci\u00f3n e m\u00e9dicos.\nOs inmunoensaios poden ter diferentes formatos e variantes. Os inmunoensaios poden ser realizados en m\u00faltiples pasos con reactivos que se engaden e retiran por lavado ou que se separan en diferentes momentos do ensaio. Os ensaios multipasos ch\u00e1manse a mi\u00fado inmunoensaios de separaci\u00f3n ou inmunoensaios heterox\u00e9neos. Alg\u00fans inmunoensaios poden ser levados a cabo simplemente mesturando os reactivos coa mostra e facendo unha medici\u00f3n f\u00edsica. Ditos ensaios son denominados inmunoensaios homox\u00e9neos, ou menos frecuentemente inmunoensaios de non separaci\u00f3n.\nNos inmunoensaios adoita utilizarse un calibrador. Os calibradores son soluci\u00f3ns que se sabe que conte\u00f1en o analito en cuesti\u00f3n, e a concentraci\u00f3n dese analito xeralmente \u00e9 co\u00f1ecida. A comparaci\u00f3n da resposta a un ensaio para unha mostra real coa resposta ao ensaio producida polos calibradores fai posible interpretar a intensidade do sinal en canto \u00e1 presenza ou concentraci\u00f3n de analito na mostra.\nPrincipios.\nOs inmunoensaios bas\u00e9anse na capacidade dun anticorpo de reco\u00f1ecer e unirse a unha macromol\u00e9cula espec\u00edfica en medio do que pode ser unha complexa mestura de macromol\u00e9culas. En inmunolox\u00eda a macromol\u00e9cula que se une ao anticorpo \u00e9 un ant\u00edxeno e a \u00e1rea do ant\u00edxeno \u00e1 cal se une o anticorpo denom\u00ednase epitopo.\nNalg\u00fans casos, un inmunoensaio pode usar un ant\u00edxeno para detectar a presenza de anticorpos, que reco\u00f1ecen ese ant\u00edxeno, nunha soluci\u00f3n. Noutras palabras, nalg\u00fans inmunoensaios, o analito pode ser un anticorpo en vez dun ant\u00edxeno.\nAdemais da uni\u00f3n dun anticorpo ao seu ant\u00edxeno, a outra caracter\u00edsitca clave de todos os inmunoensaios \u00e9 ter un medio de producir un sinal medible en resposta \u00e1 uni\u00f3n. A maior\u00eda dos inmunoensaios, pero non todos, dependen da ligaz\u00f3n qu\u00edmica de anticorpos ou ant\u00edxenos con alg\u00fan tipo de etiqueta detectable. Existe un gran n\u00famero de etiquetas en inmunoensaios modernos que permiten a detecci\u00f3n por diferentes medios. Moitas etiquetas son detectables porque emiten radiaci\u00f3n, ou producen un cambio de cor nunha soluci\u00f3n, ou fluorescen baixo a luz, ou poden ser inducidos a emitir luz.\nHistoria.\nRosalyn Sussman Yalow e Solomon Berson son considerados os desenvolvedores dos primeiros inmunoensaios na d\u00e9cada de 1950. Yalow recibiu o Premio Nobel polo seu traballo en inmunoensaios en 1977.\nOs inmunoensaios fix\u00e9ronse considerablemente m\u00e1is simples de realizar e m\u00e1is habituais cando se demostraron as t\u00e9cnicas de encimas ligados quimicamente a anticorpos a finais da d\u00e9cada de 1960.\nEn 1983, o profesor Anthony Campbell\nda Universidade de Cardiff substitu\u00edu o iodo radioactivo usado en inmunoensaios por \u00e9ter de acridinio que emite a s\u00faa propia luz por quimioluminescencia. Este tipo de inmunoensaio util\u00edzase agora en aproximadamente 100 mill\u00f3ns de tests cl\u00ednicos cada ano en todo o mundo, o que permite aos m\u00e9dicos medir unha ampla variedade de prote\u00ednas, pat\u00f3xenos e outras mol\u00e9culas en mostras sangu\u00edneas.\nEn 2012, a industria dos inmunoensaios comerciais ga\u00f1ou 17 mil mill\u00f3ns de d\u00f3lares e p\u00e9nsase que experimentar\u00e1 un lento crecemento anual do 2 ao 3%.\nEtiquetas.\nOs inmunoensaios empregan diversas etiquetas para a detecci\u00f3n de anticorpos e ant\u00edxenos. As etiquetas est\u00e1n normalmente ligadas quimicamente ou conxugadas co anticorpo ou ant\u00edxeno desexado.\nEncimas.\nUnha das etiquetas m\u00e1is usadas en inmunoensaios son os encimas. Os inmunoensaios que empregan encimas denom\u00ednanse ensaios inmunoabsorbentes de encima ligado (ELISAs), ou \u00e1s veces unmunoensaoio encim\u00e1ticos (EIAs).\nEntre os encimas usados en ELISAs est\u00e1n a peroxidase do ravo picante (HRP), a fosfatase alcalina (AP) ou a glicosa oxidase. Estes encimas adoitan permitir a detecci\u00f3n porque producen un cambio de cor observable en presenza de certos reactivos. Nalg\u00fans casos estes encimas son expostos a reactivos que causan que produzan luz ou quimioluminescencia.\nIs\u00f3topos radioactivos.\nOs is\u00f3topos radioactivos poden ser incorporados en reactivos de inmunoensaios para producir un radioinmunoensaio (RIA). A radioactividade emitida por complexos anticorpo-ant\u00edxeno unidos pode detectarse doadamente usando m\u00e9todos convencionais.\nOs RIAs foron uns dos primeiros inmunoensaios desenvolvidos, pero o seu uso decaeu grandemente debido \u00e1 dificultade e os riscos potenciais que sup\u00f3n traballar con radioactividade.\nReporteiros de ADN.\nUnha nova estratexia para realizar inmunoensios \u00e9 combinar a reacci\u00f3n en cadea da polimerase cuantitativa en tempo real (RT qPCR) e as t\u00e9cnicas de inmunoensaios tradicionais. Esta t\u00e9cnica combinada ch\u00e1mase PCR inmunocuantitativa en tempo real (iqPCR) e utiliza como etiqueta unha sonda de ADN.\nReporteiros fluorox\u00e9nicos.\nOs reporteiros fluorox\u00e9nicos como a ficoeritrina util\u00edzanse en varios inmunoensaios modernos. As micromatrices de prote\u00ednas son un tipo de inmunoensaio que emprega a mi\u00fado reporteiros fluorox\u00e9nicos.\nEtiquetas electrolminiscentes.\nAlgunhas etiquetas funcionan por electroquimioluminescencia, na cal a etiqueta emite unha luz detectable en resposta \u00e1 corrente el\u00e9ctrica.\nInmunoensaios sen etiquetas.\nA\u00ednda que nos inmunoensaios xeralmente se emprega alg\u00fan tipo de etiquetas, hai tam\u00e9n certo tipo de ensaios que non necesitan etiquetas, sen\u00f3n que utilizan m\u00e9todos de detecci\u00f3n nos que non se modifican ou etiquetan os compo\u00f1entes do ensaio. A resonancia plasm\u00f3nica superficial \u00e9 un exemplo de t\u00e9cnica que pode detectar a uni\u00f3n entre un anticorpo non etiquetado e ant\u00edxenos. Outro inmunoensaio sen etiqueta funciona medindo o cambio na resistencia nun el\u00e9ctrodo cando se une a el un ant\u00edxeno.\nClasificaci\u00f3n e formatos.\nOs inmunoensaios poden realizarse en diferentes formatos. Xeralmente, poden clasificarse nalgunha das seguintes categr\u00edas segundo o modo en que se fagan funcionar.\nInmunoensaios homox\u00e9neos competitivos.\nNun inmunoensaio homox\u00e9neo competitivo, o analito non etiquetado nunha mostra compite co analito etiquetado para unirse ao anticorpo. Despois, m\u00eddese a cantidade de analito non unido etiquetado. En teor\u00eda, canto m\u00e1is analito haxa na mostra, m\u00e1is analito etiquetado queda desprazado e m\u00e1is alta d\u00e1 a medici\u00f3n; por tanto, a cantidade de analito non unido etiquetado \u00e9 proporcional \u00e1 cantidade de analito na mostra.\nInmunoensaios heterox\u00e9neos competitivos.\nIgual que nun inmunoensaio homox\u00e9neo competitivo, o analito non etiquetado na mostra compite co analito etiquetado para unirse ao anticorpo. Nos ensaios heterox\u00e9neos, o analito non unido etiquetado \u00e9 separado ou retirado por lavado, e m\u00eddese o restante analito unido etiquetado.\nInmunoensaios non competitivos dun sitio.\nO analito desco\u00f1ecido na mostra \u00fanese con anticorpos etiquetados. Os anticorpos etiquetados non unidos son retirados por lavado e m\u00eddense os anticospos etiquetados unidos. A intensidade do sinal \u00e9 directamente proporcional \u00e1 canidade de analito desco\u00f1ecido.\nInmunoensaios non competitivos de dous sitios.\nO analito na mostra desco\u00f1ecida \u00fanese ao sitio do anticorpo, despois o anticorpo etiquetado \u00e9 unido ao analito. M\u00eddese despois a cantidade de anticorpo etiquetado no sitio. Ser\u00e1 directamente proporcional \u00e1 concentrci\u00f3n do analito porque o anticorpo etiquetado non se une se o analito non est\u00e1 presente na mostra desco\u00f1ecida. Este tipo de inmunoensaio \u00e9 tam\u00e9n co\u00f1ecido como ensaio s\u00e1ndwich, xa que o analito queda situado en medio, facendo un \"s\u00e1ndwich\" entre os dous anticorpos.\nExemplos.\nProbas cl\u00ednicas.\nUnha gran canidade de tests m\u00e9dicos son inmunoensaios, chamados neste contexto inmunodiagn\u00f3sticos. Moitos tests de embarazo de usar en casa son inmunoensaios, os cales detectan o marcador do embarazo, que \u00e9 a gonadotropina cori\u00f3nica humana. Outros inmunoensaios cl\u00ednicos son os tests que miden os niveis de CK-MB para avaliar as doenzas card\u00edacas, a insulina para avaliar a hipoglicemia, o ant\u00edxeno espec\u00edfico prost\u00e1tico para detectar ocancro de pr\u00f3stata e alg\u00fans outros \u00fasanse tam\u00e9n para a detecci\u00f3n ou medici\u00f3n cuantitativa dalg\u00fans compostos farmac\u00e9uticos (como na t\u00e9cnica de inmunoensaio multiplicada encim\u00e1tica).\nAn\u00e1lises antidopaxe deportivos.\nOs inmunoensaios util\u00edzanse en laboratorios antidopaxe deportiva para testar se as mostras de sangue dos atletas conte\u00f1en a hormona do crecemento humana recombinante (rhGH, rGH, hGH, GH) prohibida.\nInvestigaci\u00f3n.\nInmunoensaio fotoac\u00fastico.\nOs inmunoensaios fotoac\u00fasticos miden sinais ac\u00fasticos de baixa frecuencia xerados por etiquetas de nanopart\u00edculas met\u00e1licas. Cando se iluminan con luz modulada a unha lonxitude de onda de resonancia plasm\u00f3nica, as nanopart\u00edculas xeran un forte sinal ac\u00fastico, que pode medirse usando un micr\u00f3fono. O inmunoensaio fotoac\u00fastico pode ser aplicado a tests de fluxo lateral, que utilizan nanopart\u00edculas coloidais."}
{"id": "497088", "revid": "4817", "url": "https://gl.wikipedia.org/wiki?curid=497088", "title": "Bernard Harris", "text": "Bernard Anthony Harris Jr., nado en Temple, Texas, o 26 de xu\u00f1o de 1956, \u00e9 un astronauta estadounidense que formou parte das misi\u00f3ns STS-55 e STS-53.\nTraxectoria.\nHarris graduouse en biolox\u00eda pola Universidade de Houston en 1978 e ten un doutoramento en medicina pola Escola T\u00e9cnica Universitaria de Medicina de Texas en 1982.\nFoi seleccionado pola NASA en xaneiro de 1990. Participou nas misi\u00f3ns STS-55 e STS-53 e pasou un total de 18,26 d\u00edas no espazo. Deixou a axencia en marzo de 2001."}
{"id": "497089", "revid": "27155", "url": "https://gl.wikipedia.org/wiki?curid=497089", "title": "Inmunoensaio enzim\u00e1tico", "text": ""}
{"id": "497090", "revid": "6279", "url": "https://gl.wikipedia.org/wiki?curid=497090", "title": "Concellos galegos", "text": ""}
{"id": "497091", "revid": "839", "url": "https://gl.wikipedia.org/wiki?curid=497091", "title": "Terry Hart", "text": "Terry Jonathan \"T.J.\" Hart, nado en Pittsburgh (Pensilvania), o 27 de outubro de 1946, \u00e9 un astronauta estadounidense que formou parte da misi\u00f3n STS-41-C.\nTraxectoria.\nHart graduouse en enxe\u00f1er\u00eda mec\u00e1nica pola Universidade Lehigh en 1968 e ten un m\u00e1ster polo Instituto Tecnol\u00f3xico de Massachusetts en 1969, un m\u00e1ster en enxe\u00f1er\u00eda el\u00e9ctrica pola Universidade Rutgers en 1978 e un doutoramento honorario en enxe\u00f1er\u00eda pola Universidade Lehigh en 1988.\nFoi seleccionado pola NASA en xaneiro de 1978. Participou na misi\u00f3n STS-41-C e pasou un total de 6,99 d\u00edas no espazo."}
{"id": "497092", "revid": "5863", "url": "https://gl.wikipedia.org/wiki?curid=497092", "title": "Blanca Ana Roig Rechou", "text": ""}
{"id": "497093", "revid": "4817", "url": "https://gl.wikipedia.org/wiki?curid=497093", "title": "Henry Hartsfield", "text": "Henry Warren \"Hank\" Hartsfield Jr., nado en Birmingham, Alabama, o 21 de novembro de 1933 e finado o 17 de xullo de 2014, \u00e9 un astronauta estadounidense que formou parte das misi\u00f3ns STS-4, STS-41-D e STS-61-A.\nTraxectoria.\nHartsfield graduouse en f\u00edsica pola Universidade Auburn en 1954 e ten un m\u00e1ster en enxe\u00f1er\u00eda pola Universidade de Tennessee en 1971.\nFoi seleccionado pola NASA en setembro de 1969. Participou nas misi\u00f3ns STS-4, STS-41-D e STS-61-A e pasou un total de 20,12 d\u00edas no espazo. Deixou a axencia en marzo de 2001."}
{"id": "497094", "revid": "89787", "url": "https://gl.wikipedia.org/wiki?curid=497094", "title": "Frederick Hauck", "text": "Frederick Hamilton \"Rick\" Hauck, nado en Long Beach (California), o 11 de abril de 1941, \u00e9 un astronauta estadounidense retirado que formou parte das misi\u00f3ns STS-7, STS-51-A e STS-26.\nTraxectoria.\nHauck graduouse en f\u00edsica pola Universidade Tufts en 1962 e ten un m\u00e1ster en enxe\u00f1er\u00eda nuclear polo Instituto Tecnol\u00f3xico de Massachusetts en 1966.\nFoi seleccionado pola NASA en xaneiro de 1978. Participou nas misi\u00f3ns STS-7, STS-51-A e STS-26 e pasou un total de 18,13 d\u00edas no espazo."}
{"id": "497096", "revid": "85894", "url": "https://gl.wikipedia.org/wiki?curid=497096", "title": "Steven Hawley", "text": "Steven Alan Hawley, nado en Ottawa, Kansas, o 12 de decembro de 1951, \u00e9 un astronauta estadounidense retirado que formou parte das misi\u00f3ns STS-41-D, STS-61-C, STS-31 e STS-82.\nTraxectoria.\nHawley graduouse en f\u00edsica e astronom\u00eda pola Universidade de Kansas en 1973 e ten un doutoramento en astronom\u00eda e astrof\u00edsica pola Universidade de California en 1977.\nFoi seleccionado pola NASA en xaneiro de 1978. Participou nas misi\u00f3ns STS-41-D, STS-61-C, STS-31 e STS-82 e pasou un total de 32,11 d\u00edas no espazo. Deixou a axencia en maio de 2008."}
{"id": "497099", "revid": "23204", "url": "https://gl.wikipedia.org/wiki?curid=497099", "title": "J.A. Martin photographe", "text": "J.A. Martin photographe \u00e9 un filme canadense de 1977 dirixido por Jean Beaudin. Estreouse no Festival Internacional de Cinema de Cannes de 1977, onde Monique Mercure ga\u00f1ou o premio \u00e1 mellor actriz. Foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 50\u00aa edici\u00f3n dos premios, mais finalmente non foi nomeado. En 1984, o Festival Internacional de Cinema de Toronto clasificouno como o s\u00e9timo mellor filme canadense de t\u00f3dolos tempos."}
{"id": "497101", "revid": "23204", "url": "https://gl.wikipedia.org/wiki?curid=497101", "title": "Le jeune Karl Marx", "text": "Le jeune Karl Marx \u00e9 un filme de tem\u00e1tica hist\u00f3rica do ano 2017 sobre a vida de Karl Marx dirixido polo haitiano Raoul Peck, escrito polo mesmo Peck e Pascal Bonitzer, e o papel do protagonista representado por August Diehl. Foi presentado no Festival de Cine de Berl\u00edn, do 9 ao 19 de febreiro de 2017.\nArgumento.\nCon 26 anos Karl Marx tense que exiliar da s\u00faa Prusia natal coa s\u00faa muller, mentres trataba de converterse nun escritor pol\u00edtico e sociol\u00f3xico relevante. Co\u00f1ece a Friedrich Engels en 1944 en Par\u00eds, un mozo fillo dun dono de varias f\u00e1bricas t\u00e9xtiles de Manchester, quen indagara sobre a vida dos traballadores e traballadoras das f\u00e1bricas inglesas (\"A situaci\u00f3n da clase obreira en Inglaterra\"). Logo comezan a complementarse e a facer traballos xuntos, chegando a crear, nun acto da Liga dos Xusto a Liga Comunista no seu sitio. O filme remata con Marx e Engels escribindo e publicando o co\u00f1ecido \"Manifesto Comunista\" en 1848."}
{"id": "497102", "revid": "23204", "url": "https://gl.wikipedia.org/wiki?curid=497102", "title": "Les Ordres", "text": "Les Ordres \u00e9 un filme canadense de 1974 dirixido por Michel Brault. Conta a historia do encarceramento de civ\u00eds inocentes durante a crise de outubro de 1970 e a lei de medidas de guerra aprobada polo goberno de Pierre Trudeau. Foi escollido como candidato do Canad\u00e1 para o \u00d3scar \u00f3 mellor filme internacional na 48\u00aa edici\u00f3n dos premios, mais finalmente non foi nomeado."}
{"id": "497103", "revid": "23204", "url": "https://gl.wikipedia.org/wiki?curid=497103", "title": "La Vraie Nature de Bernadette", "text": "La Vraie Nature de Bernadette \u00e9 un filme canadense de 1972 dirixido por Gilles Carle. Estreouse no Festival Internacional de Cinema de Cannes de 1972. O filme foi escollido como candidato do Canad\u00e1 para o \u00d3scar \u00f3 mellor filme en lingua non inglesa na 45\u00aa edici\u00f3n dos premios, mais finalmente non foi nomeado."}
{"id": "497104", "revid": "1888", "url": "https://gl.wikipedia.org/wiki?curid=497104", "title": "X. A. Gaci\u00f1o", "text": ""}
{"id": "497105", "revid": "98629", "url": "https://gl.wikipedia.org/wiki?curid=497105", "title": "Mon oncle Antoine", "text": "Mon oncle Antoine \u00e9 un filme canadense de 1971 dirixido por Claude Jutra. Foi escollido como candidato do Canad\u00e1 para o \u00d3scar \u00f3 mellor filme internacional na 44\u00aa edici\u00f3n dos premios, mais finalmente non foi nomeado. O filme de Jutra e unha ollada \u00e1s condici\u00f3ns de vida da sociedade agraria, conservadora e clerical do Quebec, as\u00ed como os cambios que transformaron a provincia despois dunha d\u00e9cada."}
{"id": "497107", "revid": "1888", "url": "https://gl.wikipedia.org/wiki?curid=497107", "title": "Luis Di\u00e9guez", "text": ""}
{"id": "497108", "revid": "1888", "url": "https://gl.wikipedia.org/wiki?curid=497108", "title": "Xoan Quint\u00e1s Seoane", "text": ""}
{"id": "497109", "revid": "1888", "url": "https://gl.wikipedia.org/wiki?curid=497109", "title": "A. Gil Hern\u00e1ndez", "text": ""}
{"id": "497110", "revid": "23204", "url": "https://gl.wikipedia.org/wiki?curid=497110", "title": "Qazaq Handi\u01f5y \u2013 Altyn Taq", "text": "Qazaq Handi\u01f5y \u2013 Altyn Taq \u00e9 un filme casaco de 2019 dirixido por Rustem Abdrashev. Foi escollido como candidato de Casaquist\u00e1n para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado. O filme \u00e9 o segundo dunha serie, que comezou con \"Diamond Sword\" en 2017."}
{"id": "497113", "revid": "10599", "url": "https://gl.wikipedia.org/wiki?curid=497113", "title": "Celtic Football Club", "text": ""}
{"id": "497114", "revid": "10599", "url": "https://gl.wikipedia.org/wiki?curid=497114", "title": "Football Club Internazionale", "text": ""}
{"id": "497115", "revid": "865", "url": "https://gl.wikipedia.org/wiki?curid=497115", "title": "Making a Door Less Open", "text": "Making a Door Less Open \u00e9 o d\u00e9cimo segundo \u00e1lbum de estudio da banda estadounidense de indie rock Car Seat Headrest, publicado o 1 de maio de 2020 a trav\u00e9s do selo Matador Records. Tr\u00e1tase do seu cuarto traballo con esta discogr\u00e1fico e est\u00e1 formado por canci\u00f3ns novas.\n\"Making a Door Less Open\" marca un cambio de estilo con respecto ao material anterior da banda. A pesar de que Car Seat Headrest \u00e9 principalmente co\u00f1ecida polo seu son indie rock e o uso de est\u00e9tica \"lo-fi\", o estilo do \u00e1lbum est\u00e1 moi influenciado pola experimentaci\u00f3n con 1 Trait Danger, o proxecto paralelo electr\u00f3nico de Will Toledo e Andrew Katz.\nListaxe de canci\u00f3ns.\nTodos os temas compostos por Will Toledo ag\u00e1s \"Hollywood\", escrito por Toledo e Andrew Katz."}
{"id": "497116", "revid": "23204", "url": "https://gl.wikipedia.org/wiki?curid=497116", "title": "Ana\u01f5a aparar jol", "text": "Ana\u01f5a aparar jol (en ) \u00e9 un filme casaco de 2016 dirixido por Akan Satayev. Foi escollido como candidato de Casaquist\u00e1n para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "497118", "revid": "65337", "url": "https://gl.wikipedia.org/wiki?curid=497118", "title": "Moeda insulana", "text": "A moeda insulana era a moeda utilizada nos arquip\u00e9lagos portugueses dos Azores e de Madeira, a finais do s\u00e9culo XIX e a principios do s\u00e9culo XX.\nA \"moeda insulana\" abrangu\u00eda o real madeirense, que s\u00f3 estivo en circulaci\u00f3n na segunda metade do s\u00e9culo XIX, e o real azoriano, vixente ata 1911, cando foi substitu\u00eddo polo escudo portugu\u00e9s, a\u00ednda que se mantivo en circulaci\u00f3n ata 1931.\nHistoria.\nO real era a moeda das denominadas \"Ilhas Adjacentes\" de Portugal, termo que abrangu\u00eda os arquip\u00e9lagos de Madeira e dos Azores. Trat\u00e1base de billetes e moedas emitidos e distribu\u00eddos especificamente para esas illas, cunha recarga con respecto \u00e1 moeda do Portugal peninsular. No caso de Madeira, o seu real deixou de utilizarse xa a finais do s\u00e9culo XIX.\nAs moedas en reais (\"r\u00e9is\")dos Azores deixaron de emitirse en 1901, en tanto que os billetes se emitiron entre 1895 e 1910. A\u00ednda que o escudo portugu\u00e9s substitu\u00edu o real portugu\u00e9s (1.000 reais = 1 escudo) en 1911, os billetes en reais dos Azores continuaron en circulaci\u00f3n ata 1931. Naquela data, o real azoriano ti\u00f1a un desconto no seu valor dun 25 % con respecto \u00e1 moeda portuguesa.\nDesde finais do s\u00e9culo XIX impulsouse a idea de unificar o valor da moeda insular co da peninsular, para facilitar o intercambio comercial e eliminar as barreiras \u00e1 libre circulaci\u00f3n do di\u00f1eiro, que illaban economicamente ambos os arquip\u00e9lagos. Mais estas tentativas bat\u00edan de fronte coa resistencia da poboaci\u00f3n local, que aboaba os seus impostos un 25 % menos coa s\u00faa propia moeda e que tem\u00eda unha crise monetaria como a que xa se vivira na primeira metade do s\u00e9culo XIX, que acabaran co comercio local e afectaran moi gravemente os aforros dos particulares. Malia esta resistencia popular, moitos sectores v\u00edan esa diferenza de valor como un impedimento comercial que cumpr\u00eda arranxar. Estas posturas estaban na li\u00f1a que sosti\u00f1a a ditadura portuguesa, nacionalista e centralista por natureza. \nNeste contexto, Salazar impuxo o Decreto lei 19.869, do 2 de xu\u00f1o de 1931, para unificar a moeda. Esta primeira disposici\u00f3n foi apoiada por outras medidas auxiliares adoptadas en virtude do Decreto lei 21/189, do 2 de maio de 1932, que estableceu unha deduci\u00f3n para os contribu\u00edntes e cr\u00e9ditos para os residentes nas illas.\nA cuesti\u00f3n dunha hipot\u00e9tica moeda azoriana s\u00f3 se volveu suscitar en 1975, no contexto dos movementos autonomistas e independentistas xurdidos coa Revoluci\u00f3n dos Caraveis do 25 de abril de 1974. Mais estas propostas deixaron de ter relevancia logo da adhesi\u00f3n de Portugal \u00e1 Uni\u00f3n Europea e a posterior adopci\u00f3n do euro como moeda oficial.\nReal azoriano.\nMoedas.\nAs primeiras moedas destinadas \u00e1 circulaci\u00f3n no territorio insular dos Azores cu\u00f1\u00e1ronse en 1750. Trat\u00e1base de pezas de cobre de 3, 5 e 10 reais (\"r\u00e9is\") que amosaban a inscrici\u00f3n latina . Mais a cu\u00f1axe desta serie limitouse aos anos 1750 e 1751.\nXa a finais do s\u00e9culo XVIII, en 1790 entrou en circulaci\u00f3n unha segunda serie moedas de cobre de 5, 10 e 20 reais, en moedas de prata de 75, 150 e 300 reais. A produci\u00f3n de moedas de prata cesou en 1798.\nEn 1829, durante a Rexencia de Angra, produc\u00edronse emisi\u00f3ns de emerxencia na illa Terceira a nome de Mar\u00eda II. Trat\u00e1base de moedas de 80 reais que se fundiron (non cu\u00f1adas) con metal extra\u00eddo de camp\u00e1s e de armamento. \nA partir de 1843, pux\u00e9ronse en circulaci\u00f3n moedas de cobre m\u00e1is pequenas de 5, 10 e 20 reais (as de 20 reais cesaron en 1866, en tanto que as de 5 e as de 10 reais continuaron ata 1901).\nXa cara \u00e1 fin do s\u00e9culo XIX, en 1871 e logo en 1887, reestamp\u00e1ronse diversas moedas portuguesas, das colonias e estranxeiras para a s\u00faa circulaci\u00f3n nos Azores, o que deu lugar a moedas cos valores de 10, 20, 40, 120, 300, 600 e 1.200 reais, en 1871, e de 15, 120, 300, 600 e 1.200 reais, en 1887.\nBilletes.\nO Banco de Portugal emitiu por primeira vez papel moeda para circular nos Azores en 1876, co valor de 20.000 reais (\"r\u00e9is\"). Esta serie completouse en 1878 e 1885 coa emisi\u00f3n, respectivamente, de billetes de 5.000 reais e de 10.000 reais.\nEn 1895 as axencias do Banco de Portugal nos Azores (\"Ag\u00e9ncias dos A\u00e7\u00f4res\") emitiron unha serie completa de billetes de 5.000, 10.000, 20.000 e 50.000 reais. \nA estas emisi\u00f3ns segu\u00edronas outras do Banco de Portugal co reselo , entre 1905 e 1910, cos valores nominais de 2.500, 5.000, 10.000, 20.000 e 50.000 reais.\nReal madeirense.\nMoedas.\nPara o arquip\u00e9lago madeirense emitiuse unha \u00fanica serie de moedas de cobre con valores de 5, 10 e 20 reais (\"r\u00e9is\"), datadas entre 1842 e 1852, a nome de Mar\u00eda II. Estas moedas amosan nos seus reversos a inscrici\u00f3n .\nBilletes.\nO real madeirense viviu d\u00faas series de billetes. A primeira serie componse de billetes de 10.000 e 20.000 reais, datados entre 1875 e 1878. A segunda serie emitiuse entre 1891 e 1892 e componse dos valores de 50, 100, 500, 1.000, 2.500, 5.000, 10.000, 20.000 e 50.000 reais."}
{"id": "497119", "revid": "23204", "url": "https://gl.wikipedia.org/wiki?curid=497119", "title": "Amanat (filme de 2016)", "text": "Amanat () \u00e9 un filme casaco de 2016 dirixido por Satybaldy Narymbetov. O filme foi escollido como candidato de Casaquist\u00e1n para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "497120", "revid": "65337", "url": "https://gl.wikipedia.org/wiki?curid=497120", "title": "Real azoriano", "text": ""}
{"id": "497121", "revid": "65337", "url": "https://gl.wikipedia.org/wiki?curid=497121", "title": "Real dos Azores", "text": ""}
{"id": "497122", "revid": "65337", "url": "https://gl.wikipedia.org/wiki?curid=497122", "title": "Real madeirense", "text": ""}
{"id": "497123", "revid": "65337", "url": "https://gl.wikipedia.org/wiki?curid=497123", "title": "Real de Madeira", "text": ""}
{"id": "497124", "revid": "65337", "url": "https://gl.wikipedia.org/wiki?curid=497124", "title": "Pecunia insulana", "text": ""}
{"id": "497125", "revid": "65337", "url": "https://gl.wikipedia.org/wiki?curid=497125", "title": "Pecunia madeirensis", "text": ""}
{"id": "497126", "revid": "98629", "url": "https://gl.wikipedia.org/wiki?curid=497126", "title": "The Used (\u00e1lbum)", "text": "The Used \u00e9 o primeiro \u00e1lbum de estudio da banda estadounidense de post-hardcore The Used, publicado o 25 de xu\u00f1o de 2002 a trav\u00e9s do selo Reprise Records. O traballo recibiu a certificaci\u00f3n de \u00e1lbum de platino pola RIAA.\nListaxe de canci\u00f3ns.\nAll songs written por The Used."}
{"id": "497129", "revid": "27155", "url": "https://gl.wikipedia.org/wiki?curid=497129", "title": "Encimoinmunoensaio", "text": ""}
{"id": "497130", "revid": "27155", "url": "https://gl.wikipedia.org/wiki?curid=497130", "title": "Enzimoinmunoensaio", "text": ""}
{"id": "497131", "revid": "23204", "url": "https://gl.wikipedia.org/wiki?curid=497131", "title": "Zhat", "text": "Zhat (en ) \u00e9 un filme casaco de escrito e dirixido por Ermek Tursunov. O filme foi escollido como candidato de Casaquist\u00e1n para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado. Estreouse na secci\u00f3n de Cinema Mundial Contempor\u00e1neo do Festival Internacional de Cinema de Toronto."}
{"id": "497132", "revid": "23204", "url": "https://gl.wikipedia.org/wiki?curid=497132", "title": "Shal (filme)", "text": "Shal (en ) \u00e9 un filme casaco de 2012 escrito e dirixido por Ermek Tursunov. O filme foi escollido como candidato de Casaquist\u00e1n para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "497133", "revid": "65337", "url": "https://gl.wikipedia.org/wiki?curid=497133", "title": "Real (moeda)", "text": "Real \u00e9 o nome de varias moedas de diversos pa\u00edses e en diferentes \u00e9pocas:"}
{"id": "497134", "revid": "55340", "url": "https://gl.wikipedia.org/wiki?curid=497134", "title": "Vozvrashchenie v 'A'", "text": "Vozvrashchenie v 'A' (en ; en ) \u00e9 un filme casaco-ruso de 2011 dirixido por Egor Konchalovsky. O filme foi escollido como candidato de Casaquist\u00e1n para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "497136", "revid": "865", "url": "https://gl.wikipedia.org/wiki?curid=497136", "title": "Enter Shikari", "text": "Enter Shikari \u00e9 unha banda inglesa de rock alternativo formada en St Albans, Hertfordshire no ano 1999 co nome Hybryd polo baixista Chris Batten, o vocalista e teclista Rou Reynolds e o bater\u00eda Rob Rolfe. En 2003 uniuse o guitarrista Rory Clewlow para completar a formaci\u00f3n e a banda adoptou o seu nome actual. Ata a data a banda ten publicados seis \u00e1lbums de estudio.\nEnter Shikari ten o seu propio selo discogr\u00e1fico, Ambush Reality. Por\u00e9n, tam\u00e9n asinaron contratos de distribuci\u00f3n con varios grandes selos. O seu ecl\u00e9ctico estilo musical combina influencias de x\u00e9neros rock con varios x\u00e9neros da m\u00fasica electr\u00f3nica."}
{"id": "497138", "revid": "865", "url": "https://gl.wikipedia.org/wiki?curid=497138", "title": "Trivium (grupo musical)", "text": "Trivium \u00e9 unha banda estadounidense de heavy metal procedente de Orlando, Florida e formada no ano 1999. O grupo est\u00e1 composto polo vocalista e guitarrista Matt Heafy, o guitarrista Corey Beaulieu, o baixista Paolo Gregoletto e o bater\u00eda drummer Alex Bent. Heafy \u00e9 o \u00fanico membro da formaci\u00f3n orixinal que permanece no grupo.\nO seu \u00e1lbum de estrea, \"Ember to Inferno\", foi o seu \u00fanico traballo publicado por Lifeforce Records. Despois de asinar un contrato con Roadrunner Records en 2004, a banda publicou oito \u00e1lbums de estudio e m\u00e1is de vinte sinxelos. O seu derradeiro traballo ata a data, \"What the Dead Men Say\", foi editado o 24 de abril de 2020. A banda vendeu m\u00e1is dun mill\u00f3n de discos en todo o mundo e foi nomeada a un premio Grammy no ano 2019 pola s\u00faa canci\u00f3n \"Betrayer\"."}
{"id": "497139", "revid": "1505", "url": "https://gl.wikipedia.org/wiki?curid=497139", "title": "Rally San Froil\u00e1n de 1993", "text": "O Rally San Froil\u00e1n de 1993 foi a 15\u00aa edici\u00f3n de dito rally. Foi puntuable para a tempada 1993 do Campionato de Galicia de Rally, as\u00ed como para o Campionato de Espa\u00f1a de Rallys. Celebrouse entre o 9 e o 11 de xullo de 1993 e o vencedor foi o piloto catal\u00e1n Mia Bardolet."}
{"id": "497140", "revid": "5863", "url": "https://gl.wikipedia.org/wiki?curid=497140", "title": "Mar\u00eda Rosario Portela Y\u00e1\u00f1ez", "text": ""}
{"id": "497141", "revid": "5863", "url": "https://gl.wikipedia.org/wiki?curid=497141", "title": "Mar\u00eda del Rosario Portela Y\u00e1\u00f1ez", "text": ""}
{"id": "497142", "revid": "5863", "url": "https://gl.wikipedia.org/wiki?curid=497142", "title": "Mar\u00eda do Rosario Portela Y\u00e1\u00f1ez", "text": ""}
{"id": "497143", "revid": "5863", "url": "https://gl.wikipedia.org/wiki?curid=497143", "title": "Rosario Portela Y\u00e1\u00f1ez", "text": ""}
{"id": "497144", "revid": "5863", "url": "https://gl.wikipedia.org/wiki?curid=497144", "title": "Xos\u00e9 Ram\u00f3n Fernandez Oxea", "text": ""}
{"id": "497145", "revid": "89787", "url": "https://gl.wikipedia.org/wiki?curid=497145", "title": "Benito N\u00fa\u00f1ez Forcelledo", "text": "Benito N\u00fa\u00f1ez Forcelledo, nado en Santiago de Compostela o 28 de abril de 1846 e finado na mesma cidade o 16 de xaneiro de 1890, foi un xurista e catedr\u00e1tico galego.\nTraxectoria.\nFillo de Fernando N\u00fa\u00f1ez del Ca\u00f1al Teijeiro e sobri\u00f1o de Benito Forcelledo Tuero, bispo de Astorga (1852-1858). Estudou o bacharelato no Instituto de Santiago de Compostela. Comezou os estudos de Dereito na Universidade de Santiago de Compostela en 1862 e rematou a carreira en 1869. Fixo o doutoramento na mesma universidade rematando en 1879. Foi nomeado catedr\u00e1tico de Dereito Can\u00f3nico na USC e desempe\u00f1ou a c\u00e1tedra de Teor\u00eda e pr\u00e1ctica de instrumentos p\u00fablicos da escola do Notariado de Santiago de Compostela. Aceptou a invitaci\u00f3n do bando carlista para ensinar Dereito Romano na Universidade libre de O\u00f1ati en 1869, onde permaneceu pouco tempo. Obtivo por oposici\u00f3n a c\u00e1tedra de Dereito Romano da USC en 1876, que se transformou en Dereito Natural, volvendo desempe\u00f1ar a c\u00e1tedra de Dereito Romano logo do falecemento do decano Rosende Cancela en 1886. Foi elixido secretario perpetuo da Real Sociedade Econ\u00f3mica de Amigos do Pa\u00eds de Santiago."}
{"id": "497146", "revid": "98629", "url": "https://gl.wikipedia.org/wiki?curid=497146", "title": "Estreito de Ani\u00e1n", "text": "O estreito de Ani\u00e1n foi o nome que nos s\u00e9culos XVI e XVII utilizouse para designar unha parte do suposto Paso do Norte, desde o oc\u00e9ano Pac\u00edfico at\u00e9 o Atl\u00e1ntico. \nSuponse que o nome deriva da \"Terra de Ani\u00e1n\", que Marco Polo describiu na s\u00faa viaxe.\nLenda.\nO estreito de Ani\u00e1n era un estreito, documentado ao redor de 1560, que os cart\u00f3grafos da Idade Moderna temper\u00e1 supo\u00f1\u00edan que permitir\u00eda o paso desde o oc\u00e9ano \u00c1rtico at\u00e9 o Pac\u00edfico. O verdadeiro estreito foi descuberto en 1728 e pasou a denominarse estreito de Bering. O estreito de Ani\u00e1n situ\u00e1base xeralmente nas s\u00faas proximidades, pero \u00e1s veces aparec\u00eda at\u00e9 no sur de California.\nO inicio da lenda.\nMarco Polo (1254-1324), no cap\u00edtulo 129 da s\u00faa narraci\u00f3n \"As viaxes de Marco Polo\", ref\u00edrese a unha provincia da China chamada Ani\u00e1n, situada contra o Levante, a cal foi incorporada aos mapas de Catay (nome medieval da China) como \"Anian Regnum\", \u00e9 dicir, \"Reino de Ani\u00e1n\". A partir das viaxes de Polo, os comerciantes europeos buscaron manter un contacto m\u00e1is directo coas arredadas terras da Asia oriental, \u00e1s que chamaban co nome xen\u00e9rico das Indias Orientais. Eran rexi\u00f3ns produtoras de especias, e consideradas como de gran riqueza aur\u00edfera e abertas \u00e1 acci\u00f3n dos misioneiros. Europa comezaba as\u00ed a s\u00faa expansi\u00f3n polo mundo.\nO nome probablemente apareceu por primeira vez nun mapa do cart\u00f3grafo italiano Giacomo Gastaldi en 1562. Apareceu en mapas de Abraham Ortelius (1564), Bolognini Zaltieri (1567) e Gerardus Mercator (1567). Os mapas de Zaltieri e Gastaldi m\u00f3strano estreito e retorto. Nos de Gastaldi e Ortelius aparece unha \"Ania\" ou \"Ani\u00e1n\" no leste do estreito. Un mapa especulativo de 1578 mostra o \"estreito de Frobisher\" que se estende por todo o Canad\u00e1 e desemboca no estreito de Ani\u00e1n.\nA consolidaci\u00f3n do poder\u00edo turco no Oriente Pr\u00f3ximo impulsou m\u00e1is a\u00ednda as viaxes de exploraci\u00f3n en busca dunha ruta alternativa cara a esas terras. As viaxes de Vasco da Gama e as expedici\u00f3ns de Cristovo Col\u00f3n enm\u00e1rcanse nese proceso de crecemento europeo. Nun primeiro momento sup\u00faxose que as illas achadas por Col\u00f3n eran parte de Asia, motivo polo cal recibiron o nome das Indias, pero despois das expedici\u00f3ns dos irm\u00e1ns Pinz\u00f3n, Vespucio e Balboa s\u00f3ubose que se trataba dunha terra at\u00e9 daquela desco\u00f1ecida que se interpo\u00f1\u00eda, por as\u00ed decilo, entre Europa e Asia. \nPor\u00e9n alg\u00fans consideraban que o propio continente americano era unha especie de pen\u00ednsula asi\u00e1tica e nos, a mi\u00fado conxeturais, mapas que rexistraban a nova visi\u00f3n do mundo as terras setentrionais de Am\u00e9rica eran designadas como Ani\u00e1n.\nO problema da comunicaci\u00f3n coas terras da Asia Oriental continuaba aberto e os navegantes implic\u00e1ronse paraa resolvelo impulsados tanto polos monarcas como polas primeiras compa\u00f1\u00edas de comerciantes. Era crenza xeral que deb\u00eda existir un paso, ou quiz\u00e1s m\u00e1is dun, que atravesara Am\u00e9rica unindo os mares do Norte (Atl\u00e1ntico) e do Sur (Pac\u00edfico).\nFernando de Magallanes, en 1520, encontrou un paso cara ao oc\u00e9ano que chamou Pac\u00edfico, explorando o extremo sur do continente americano, onde achou o estreito que leva o seu nome, o estreito de Magallanes. Tras a morte do capit\u00e1n e da maior parte da tripulaci\u00f3n durante a viaxe, foi o piloto Juan Sebasti\u00e1n Elcano quen logrou terminar esta viaxe dando deste modo a primeira volta ao redor do mundo. Por\u00e9n esta ruta sur resultaba onerosa, arredada e perigosa, polo cal comezouse a buscar unha nova pasaxe no norte do continente, m\u00e1is cerca de Europa.\nNa busca do estreito de Ani\u00e1n.\nMoitos navegantes intentaron encontrar un paso cara ao mar do Sur busc\u00e1ndoo polo extremo norte do continente americano. Este paso era o m\u00edtico estreito de Ani\u00e1n que declaraba ter descuberto Juan de Fuca en 1592; despois os navegantes Henry Hudson en 1610 e William Baffin en 1616 busc\u00e1rono en van poas costas do oc\u00e9ano Atl\u00e1ntico, e desapareceron na s\u00faa busca. Antes que eles Juan Rodr\u00edguez Cabrillo buscouno en 1542 bordeando as costas do Pac\u00edfico norte.\nEn 1745 o goberno ingl\u00e9s ofreceu unha recompensa de 20 000 libras esterlinas a quen encontrara o estreito de Ani\u00e1n. Ningu\u00e9n nunca cobrou o premio.\nNa actualidade.\nPode considerarse que o m\u00edtico estreito de Ani\u00e1n corresponde ao Paso do Noroeste. Pero conv\u00e9n aclarar que este non \u00e9 naveg\u00e1bel por estar todo o ano o oc\u00e9ano \u00c1rtico cuberto de xeo. Por\u00e9n, resulta fact\u00edbel para os submarinos atravesalo navegando por debaixo do casquete polar."}
{"id": "497147", "revid": "98629", "url": "https://gl.wikipedia.org/wiki?curid=497147", "title": "Zabludivshiysya", "text": "Zabludivshiysya (en ) \u00e9 un filme casaco de 2009 dirixido por Akan Satayev. O filme foi escollido como candidato de Casaquist\u00e1n para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "497150", "revid": "89787", "url": "https://gl.wikipedia.org/wiki?curid=497150", "title": "Paso do Noroeste", "text": "O paso do Noroeste, \u00e1s veces tam\u00e9n chamado paso do Norte, \u00e9 o nome co que se co\u00f1ece a ruta mar\u00edtima que bordea Norteam\u00e9rica polo norte, atravesando o oc\u00e9ano \u00c1rtico e conectando o estreito de Davis e o estreito de Bering ou, o que \u00e9 o mesmo, o oc\u00e9ano Atl\u00e1ntico e o oc\u00e9ano Pac\u00edfico.\nA ruta discorre por un conxunto de estreitos localizados no arquip\u00e9lago \u00e1rtico canadense, entre as grandes illas \u00e1rticas e as terras continentais. \n\u00c9 o que os antigos cart\u00f3grafos da alta Idade Moderna co\u00f1ec\u00edan como o lendario estreito de Ani\u00e1n\nTraxectoria.\nDe oeste a leste, o paso do Noroeste parte do oc\u00e9ano Pac\u00edfico, do estreito de Bering \u2014que separa Rusia e Alasca\u2014 e segue polo mar de Chukchi e o mar de Beaufort. Logo a ruta debe cruzar o arquip\u00e9lago \u00e1rtico canadense e hai de cinco a sete rutas pos\u00edbeis \u2014inclu\u00eddas a do estreito de McClure, a do estreito de Dease e a do estreito do Pr\u00edncipe de Gales\u2014, a\u00ednda que non todas son adecuadas para grandes buques. A ruta contin\u00faa cruzando a ba\u00eda de Baffin e chega finalmente ao estreito de Davis, xa no oc\u00e9ano Atl\u00e1ntico.\nPos\u00edbeis efectos do quecemento global.\nEspeculouse con que co quecemento global e a reduci\u00f3n da capa de xeo do \u00c1rtico, a ruta do paso do Noroeste pode chegar a estar o suficientemente libre de xeo como para permitir un novo transporte comercial seguro, polo menos en parte do ano. O 21 de agosto de 2007, o paso do Noroeste permaneceu aberto ao tr\u00e1fico mar\u00edtimo durante o ver\u00e1n boreal sen a necesidade de utilizar barcos quebraxeos. Segundo Nalan Koc, do Instituto Polar Noruegu\u00e9s, esta foi a primeira vez que quedou libre desde que comezaron a tomarse rexistros en 1972. O 26 de agosto de 2011 o paso quedou novamente aberto. Algunhas estimaci\u00f3ns sinalaron que o traxecto pode chegar a ser naveg\u00e1bel durante todo o ano aproximadamente no ano 2020 o, que de ser certo, diminuir\u00eda considerabelmente o traxecto mar\u00edtimo entre Europa e Asia, convert\u00e9ndose nunha ruta alternativa \u00e1s do Canal de Panam\u00e1 e o Canal de Suez: en 2011 o traxecto Londres-Osaka sup\u00f3n 23\u00a0300\u00a0km por Panam\u00e1 e 21\u00a0200\u00a0km por Suez; polo paso do Noroeste quedar\u00eda reducido a soamente 15\u00a0700\u00a0km.\nO goberno do Canad\u00e1 considera que os estreitos polos que discorre a ruta do paso do Noroeste forman parte das s\u00faas augas interiores, pero varios pa\u00edses mante\u00f1en que en virtude da Convenci\u00f3n das Naci\u00f3ns Unidas sobre o Dereito do Mar eses estreitos deben seren considerados estreitos internacionais, o que permitir\u00eda o tr\u00e1fico mar\u00edtimo libre e sen peaxes. \u00c9 unha cuesti\u00f3n moi controvertida, xa que nese territorio se encontraron nas \u00faltimas d\u00e9cadas importantes reservas de petr\u00f3leo, gas natural, diamantes e chumbo."}
{"id": "497151", "revid": "23204", "url": "https://gl.wikipedia.org/wiki?curid=497151", "title": "Tulpan", "text": "Tulpan (en ; \"T\u0131\u00fdlpan\") \u00e9 un filme casaco de 2008 dirixido por Sergey Dvortsevoy. Ga\u00f1ou o premio a mellor filme na 2\u00aa edici\u00f3n dos Premios Asia Pacific Screen. Foi escollido como candidato de Casaquist\u00e1n para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "497152", "revid": "72012", "url": "https://gl.wikipedia.org/wiki?curid=497152", "title": "Paso do Norte", "text": ""}
{"id": "497153", "revid": "23204", "url": "https://gl.wikipedia.org/wiki?curid=497153", "title": "Gibel Otrara", "text": "Gibel Otrara (en ) \u00e9 un filme casaco de 1991 dirixido por Ardak Amirkulov. O filme foi escollido como candidato de Casaquist\u00e1n para o \u00d3scar \u00f3 mellor filme en lingua non inglesa na 65\u00aa edici\u00f3n dos premios, mais finalmente non foi nomeado."}
{"id": "497154", "revid": "1505", "url": "https://gl.wikipedia.org/wiki?curid=497154", "title": "Rally R\u00edas Baixas de 1993", "text": "O Rally R\u00edas Baixas de 1993 foi a 29\u00aa edici\u00f3n de dito rally. Foi puntuable para a tempada 1993 do Campionato de Galicia de Rally, as\u00ed como para o Campionato de Espa\u00f1a de Rallys. Celebrouse o 8 de agosto de 1993 e o vencedor foi Germ\u00e1n Castrill\u00f3n, a bordo dun Ford Escort RS Coworth.\nResumo.\nDos 52 pilotos inscritos, cuarenta tomaron a sa\u00edda e deses, s\u00f3 trece conseguiron chegar \u00e1 meta. Co abandono de Manuel Senra no primeiro treito, Germ\u00e1n Castrill\u00f3n non tivo ning\u00fan rival que puidera seguir o seu ritmo, polo que marcou o mellor tempo en todos os treitos do rally."}
{"id": "497155", "revid": "85894", "url": "https://gl.wikipedia.org/wiki?curid=497155", "title": "O Barco, Ma\u00f1ufe, Gondomar", "text": "O Barco \u00e9 un lugar da parroquia de Ma\u00f1ufe, no concello de Gondomar na comarca do Val Mi\u00f1or. Segundo o INE en 2019 ti\u00f1a cinco persoas empadroadas (tres homes e d\u00faas mulleres). Esta pequena entidade de poboaci\u00f3n sit\u00faase a 4,1 km do centro da vila de Gondomar e 130 metros de altitude sobre o nivel do mar.\nDescrici\u00f3n.\nO Barco \u00e9 un pequeno conxunto de 5 casas situado na ladeira norte do Monte da Bouza. Limita ao norte coa Sequi\u00f1a, ao sur e sueste coa Costa, ao nord\u00e9s e oeste con Nande e ao sur suroeste con Santo Andr\u00e9.\nEspazos naturais.\nO r\u00edo Fol\u00f3n rodea polo nord\u00e9s e leste a aldea do Barco e contin\u00faa regando o eucaliptal do Monte da Bouza en direcci\u00f3n sur. \nO Souto do Barco at\u00f3pase ao sur e est\u00e1 formado por unha antiga masa forestal de casti\u00f1eiros hoxe mesturada con pi\u00f1eiros e eucaliptos de novas plantaci\u00f3ns. Tr\u00e1tase dun punto natural que polo nord\u00e9s comunica coa Costa ou polo noroeste coa Sequi\u00f1a."}
{"id": "497156", "revid": "65337", "url": "https://gl.wikipedia.org/wiki?curid=497156", "title": "Pa'anga", "text": ""}
{"id": "497157", "revid": "23204", "url": "https://gl.wikipedia.org/wiki?curid=497157", "title": "Abouna (filme)", "text": "Abouna (en ) \u00e9 un filme de 2002 dirixido por Mahamat Saleh Haroun. \u00c9 unha coproduci\u00f3n entre o Chad, Francia e os Pa\u00edses Baixos. Foi rodado en Gaoui e Xamena, no Chad. Foi escollido como candidato do Chad para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "497161", "revid": "1505", "url": "https://gl.wikipedia.org/wiki?curid=497161", "title": "Rally Botafumeiro de 1993", "text": "O Rally Botafumeiro de 1993 foi a 7\u00aa edici\u00f3n de dito rally e a oitava proba da tempada 1993 do Campionato de Galicia de Rally. Celebrouse o 24 de outubro de 1993 e o vencedor foi Arturo Rial sobre un Citr\u00f6en AX Sport."}
{"id": "497163", "revid": "47401", "url": "https://gl.wikipedia.org/wiki?curid=497163", "title": "Ramesses II", "text": ""}
{"id": "497164", "revid": "23204", "url": "https://gl.wikipedia.org/wiki?curid=497164", "title": "GriGris", "text": "GriGris \u00e9 un filme franco-chadiano de 2013 dirixido por Mahamat Saleh Haroun e protagonizado por Soul\u00e9mane D\u00e9m\u00e9, Mariam Monory, Cyril Guei e Marius Yelolo. Foi escollido como candidato do Chad para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "497165", "revid": "23204", "url": "https://gl.wikipedia.org/wiki?curid=497165", "title": "Nabarven\u00e9 pt\u00e1\u010de", "text": "Nabarven\u00e9 pt\u00e1\u010de \u00e9 un filme de 2019 coproducido entre a Rep\u00fablica Checa, Eslovaquia e Ucra\u00edna, escrito, dirixido e producido por V\u00e1clav Marhoul. \u00c9 unha adaptaci\u00f3n da novela hom\u00f3nima de Jerzy Kosinski. \u00c9 o primeiro filme rodado en lingua intereslava. Marhoul declarou que decidiu empregar a lingua intereslava que para que ningunha naci\u00f3n eslava se puidese identificar coa historia.\n\"Nabarven\u00e9 pt\u00e1\u010de\" foi escollido para participar na competici\u00f3n da 76\u00aa edici\u00f3n do Festival Internacional de Cinema de Venecia e foi escollido polo Festival Internacional de Cinema de Toronto de 2019 como parte das s\u00faas Presentaci\u00f3ns Especiais. O filme foi escollido como candidato da Rep\u00fablica Checa para o \u00d3scar \u00f3 mellor filme internacional na 92\u00aa edici\u00f3n dos premios, clasific\u00e1ndose na lista curta de decembro."}
{"id": "497166", "revid": "85894", "url": "https://gl.wikipedia.org/wiki?curid=497166", "title": "A Costa, Ma\u00f1ufe, Gondomar", "text": "A Costa \u00e9 un lugar da parroquia de Ma\u00f1ufe, no concello de Gondomar na comarca do Val Mi\u00f1or. Segundo o INE en 2019 ti\u00f1a 59 persoas empadroadas (29 homes e 30 mulleres). Esta pequena entidade de poboaci\u00f3n sit\u00faase a 4 km do centro da vila de Gondomar e a 120 metros de altitude sobre o nivel do mar.\nDescrici\u00f3n.\nA Costa \u00e9 un pequeno conxunto de casas situado nun outeiro que contin\u00faa \u00e1 ladeira norte do Monte da Bouza. Limita ao norte e noroeste con San Brais e ao nord\u00e9s con Seid\u00f3ns, ao sur cunha masa forestal compartida coa Ameixera e ao sur e suroeste con Santo Andr\u00e9 e O Barco.\nContorno natural.\nO r\u00edo Fol\u00f3n rodea polo oeste as terras e barrio da Costa, \u00e1 altura do Monte da Bouza. Este pequeno leito fluvial permite o rego das hortas e terras de cultivo da zona. No seu paso deixa microtop\u00f3nimos espallados na zona como O Charco da Gata, A Fonte da Parda, A Fonte da Ucha, A Fonte dos Vilari\u00f1os, As Casas das Presas, segundo a recollida de toponimia feita polo Instituto de Estudos Mi\u00f1oranos e o Concello de Gondomar.\nPolo oeste destaca outra masa forestal de pi\u00f1eiros e eucaliptos co microtop\u00f3nimo A Regueira.\nAo sueste at\u00f3pase O Souto do Barco, unha antiga masa forestal de casti\u00f1eiros hoxe mesturada con pi\u00f1eiros e eucaliptos de novas plantaci\u00f3ns.\nPatrimonio.\nEsta casa se\u00f1orial, probablemente do s\u00e9culo XVII, at\u00f3pase na Costa. Actualmente en ru\u00ednas, asent\u00e1base sobre un pequeno outeiro sobre o r\u00edo Fol\u00f3n (R\u00edo Pequeno na cartograf\u00eda oficial) nomeado na zona como R\u00edo das Bouzas e tam\u00e9n como R\u00edo da Costa. A vivenda principal ti\u00f1a d\u00faas plantas e dependencias auxiliares t\u00edpicas dunha casa labrega na s\u00faa contorna: curral, cuadra, bodega, lagar e almac\u00e9n. Para as labores de explotaci\u00f3n contaba con mu\u00ed\u00f1o fari\u00f1eiro e unha levada de augas para o regad\u00edo"}
{"id": "497167", "revid": "89787", "url": "https://gl.wikipedia.org/wiki?curid=497167", "title": "Juan de Fuca", "text": "Juan de Fuca, nado en 1536 como Ioannis Phokas (en grego \u1f38\u03c9\u03ac\u03bd\u03bd\u03b7\u03c2 \u03a6\u03c9\u03ba\u1fb6\u03c2) en Valerianos (\u0392\u03b1\u03bb\u03b5\u03c1\u03b9\u03ac\u03bd\u03bf\u03c2), en Cefalonia, unha das illas x\u00f3nicas baixo o dominio da Rep\u00fablica de Venecia, e finado en 1602 en Cefalonia, a mi\u00fado chamado Ap\u00f3stolos Valerianos, foi un capit\u00e1n grego ao servizo do Reino de Espa\u00f1a.\nTraxectoria.\nO av\u00f3 de Focas, Emmanou\u00edl Phok\u00e1s (\u1f18\u03bc\u03bc\u03b1\u03bd\u03bf\u03c5\u1f74\u03bb \u03a6\u03c9\u03ba\u1fb6\u03c2), fuxiu de Constantinopla \u00e1 s\u00faa ca\u00edda en 1453, acompa\u00f1ado do seu irm\u00e1n Andr\u00f3nikos (\u1f08\u03bd\u03b4\u03c1\u03cc\u03bd\u03b9\u03ba\u03bf\u03c2). Os dous establec\u00e9ronse primeiro no Peloponeso, onde permaneceu Andr\u00f3nikos, pero en 1470 Emmanuel trasladouse \u00e1 illa de Cefalonia. I\u00e1k\u014dvos (\u1f38\u03ac\u03ba\u03c9\u03b2\u03bf\u03c2), o pai de Io\u00e1nnis, estableceuse na vila de Valerianos nesta illa, e chegou a ser co\u00f1ecido como \"Focas o Valeriano\" (\u03a6\u03c9\u03ba\u1fb6\u03c2 \u1f41 \u0392\u03b1\u03bb\u03b5\u03c1\u03b9\u03ac\u03bd\u03bf\u03c2) para distinguilo dos seus irm\u00e1ns.\nFoi nesta aldea de Valerianos onde Focas naceu en 1536. Pouco se sabe sobre a s\u00faa vida antes de entrar no servizo de Espa\u00f1a, nun tempo ao redor de 1555.\nAs primeiras viaxes de de Fuca, \u00e1s ordes de Filipe II, foron ao Extremo Oriente, e el dixo que chegou \u00e1 Nova Espa\u00f1a en 1587 cando, no cabo San Lucas, na Baixa California, o corsario ingl\u00e9s Thomas Cavendish apoderouse do gale\u00f3n \"Santa Ana\" e o depositou en terra. Fuca foi un navegante moi experimentado, perfeccionando a s\u00faa habilidade como piloto na frota espa\u00f1ola. Tam\u00e9n afirmou que o rei de Espa\u00f1a reco\u00f1eceuno pola s\u00faa excelencia e f\u00edxoo piloto da mari\u00f1a espa\u00f1ola nas Antillas (t\u00edtulo que ostentou durante corenta anos), pero non hai rexistro nos arquivos espa\u00f1ois do seu nome ou cargo ou das s\u00faas visitas \u00e1 corte real. Antes de facer a s\u00faa famosa viaxe pola costa noroeste do continente norteamericano, navegou polas costas da China, Filipinas e M\u00e9xico. \nFuca explorou as costas ao norte da Nova Espa\u00f1a e buscou o paso do Noroeste entre o oc\u00e9ano Pac\u00edfico e o oc\u00e9ano Atl\u00e1ntico. En 1592 na s\u00faa viaxe de exploraci\u00f3n descubriu o estreito de Ani\u00e1n e o estreito de Juan de Fuca (que desde 1788 leva o seu nome). \nA placa de Juan de Fuca, que tam\u00e9n leva seu nome, \u00e9 unha placa tect\u00f3nica que se afunde baixo a parte norte do oeste da placa de Norteam\u00e9rica, ao longo das costas dos estados estadounidenses de Oreg\u00f3n e Washington."}
{"id": "497172", "revid": "5863", "url": "https://gl.wikipedia.org/wiki?curid=497172", "title": "Valerianos", "text": "Valerianos (en grego \u0392\u03b1\u03bb\u03b5\u03c1\u03b9\u03ac\u03bd\u03bf\u03c2) \u00e9 unha aldea e comunidade de Grecia, situada na illa de Cefalonia.\nXeograf\u00eda.\nEn 2011 a s\u00faa poboaci\u00f3n era de 154 habitantes na aldea, e de 302 na comunidade, que incl\u00fae as aldeas Atsoupades (97 hab.) e Plateies (51 hab.)\nEst\u00e1 situada ao p\u00e9 do sueste do monte Enos, a uns 190 m de altitude. \nEnc\u00f3ntrase a 0,5 km ao noroeste de Chionata, a 3 km ao suroeste de Pastra, a 9 km ao suroeste de Poros e a 23 km ao sueste de Argostoli.\nHistoria.\nJuan de Fuca (1536\u20131602), piloto mari\u00f1o grego ao servizo do rei espa\u00f1ol Filipe II naceu nesta aldea.\nValerianos foi devastado polo terremoto x\u00f3nico de 1953."}
{"id": "497174", "revid": "27155", "url": "https://gl.wikipedia.org/wiki?curid=497174", "title": "Analito", "text": "En qu\u00edmica anal\u00edtica, analito \u00e9 un compo\u00f1ente (elemento, composto ou i\u00f3n) de interese anal\u00edtico presente nunha mostra que se separa da matriz. \u00c9 unha especie qu\u00edmica cuxa presenza ou contido se desexa co\u00f1ecer, \u00e9 identificable e cuantificable, por medio dun proceso de medici\u00f3n qu\u00edmica.\nEn metrolox\u00eda qu\u00edmica constit\u00fae un tipo particular de mensurando, que \u00e9 unha magnitude, a cantidade do obxecto de medida; \u00e9 dicir, a concentraci\u00f3n de analito, a porci\u00f3n que se somete a cuantificaci\u00f3n, previa comparaci\u00f3n cun padr\u00f3n que achega a informaci\u00f3n requirida.\nEn conxunto cos elementos intanxibles, o analito e o mensurando son necesarios para a definici\u00f3n e a soluci\u00f3n do problema anal\u00edtico. Os elementos intanxibles requiren planificaci\u00f3n do dese\u00f1o, a s\u00faa evoluci\u00f3n e correcci\u00f3n.\nA informaci\u00f3n que se obt\u00e9n da mostra de analito pode ser:\nNunha an\u00e1lise qu\u00edmica p\u00f3dese medir un s\u00f3 analito ou varios.\nO analito que se determina nunha mostra pode ser de natureza inorg\u00e1nica, org\u00e1nica ou bioqu\u00edmica. Segundo a s\u00faa concentraci\u00f3n na mostra, clasif\u00edcase como macrocompo\u00f1ente (m\u00e1is do 1%), microcompo\u00f1ente (entre o 0,01% e o 0,1%) ou trazas (menos do 0,01%).\nPara levar a cabo a an\u00e1lise qu\u00edmica da mostra poden utilizarse distintos procedementos, tales como o m\u00e9todo electroanal\u00edtico ou os m\u00e9todos espectrom\u00e9tricos."}
{"id": "497175", "revid": "27155", "url": "https://gl.wikipedia.org/wiki?curid=497175", "title": "An\u00e1lise de drogas no pelo", "text": ""}
{"id": "497176", "revid": "54334", "url": "https://gl.wikipedia.org/wiki?curid=497176", "title": "Francisco de Ulloa", "text": "Francisco de Ulloa, desaparecido na costa do Pac\u00edfico de Norteam\u00e9rica en 1540, foi un navegante espa\u00f1ol que explorou a costa occidental do actual M\u00e9xico por mandato de Hern\u00e1n Cort\u00e9s.\nIgn\u00f3rase a data e o lugar do seu nacemento, a\u00ednda que \u00e9 seguro que era espa\u00f1ol. S\u00e1bese que acompa\u00f1ou a Cort\u00e9s na terceira viaxe de exploraci\u00f3n do mar do Sur (oc\u00e9ano Pac\u00edfico), viaxe na cal Cort\u00e9s tratou de establecer unha colonia na ba\u00eda de La Paz, que nomeou como \"ba\u00eda da Santa Cruz\". Ao retirarse Cort\u00e9s cara \u00e1 Nova Espa\u00f1a, deixouno a cargo do asentamento, cargo que ostentou at\u00e9 que o vicerrei Antonio de Mendoza y Pacheco ordenou que se abandonase a colonia e regresasen os colonos \u00e1 Nova Espa\u00f1a.\nExploraci\u00f3n do golfo de California.\nUlloa Foi o primeiro europeo que explorou todo o golfo de California e percorreu ambos os litorais do golfo en 1539.\nHern\u00e1n Cort\u00e9s, que xa patrocinara tres viaxes fracasadas de exploraci\u00f3n do mar do Sur, decidiu enviar nunha cuarta viaxe de exploraci\u00f3n ao mando de Francisco de Ulloa en 1539. Partiu a expedici\u00f3n do porto de Acapulco o 8 de xullo do citado ano a bordo dos barcos \"Santo Tom\u00e1s\", \"Santa \u00c1gueda\" e \"Trinidad\". \u00c1 altura das illas Mar\u00edas v\u00edronse obrigados a abandonar o nav\u00edo \"Santo Tom\u00e1s\", continuando a viaxe de exploraci\u00f3n nos dous buques restantes.\nChegaron o golfo de California e visitaron na viaxe de ida e volta a abandonada poboaci\u00f3n da Santa Cruz, co\u00f1ecida actualmente como La Paz. Acadaron o extremo norte do golfo o 28 de setembro, ao que se co\u00f1ece actualmente como desembocadura do R\u00edo Colorado e chamaron \u00e1 boca do r\u00edo Anc\u00f3n de San Andr\u00e9s, levant\u00e1ndose unha breve acta cuxo texto se transcribe:\nO seu legado.\nFrancisco de Ulloa foi o primeiro europeo que percorreu as costas dos hoxe estados mexicanos de Baixa California e Sonora, as\u00ed como o Alto Golfo de California at\u00e9 chegar \u00e1 desembocadura do r\u00edo Colorado, \u00e1 cal nomeou como \"Anc\u00f3n de San Andr\u00e9s\", dobrou o cabo San Lucas e percorreu o litoral do oc\u00e9ano Pac\u00edfico at\u00e9 chegar \u00e1 illa de Cedros no actual estado de Baixa California, sendo o primeiro europeo en chegar al\u00ed.\nFoi Ulloa quen, ao percorrer o Alto Golfo de California, estableceu correctamente que a pen\u00ednsula de California non era unha illa, como cr\u00edan equivocamente desde o primeiro descubrimento desas tierras por Fort\u00fan Jim\u00e9nez Juan de Fuca e o propio Hern\u00e1n Cort\u00e9s. Ulloa chegou \u00e1 conclusi\u00f3n de que o golfo de California era o punto m\u00e1is austral dun estreito que supostamente conectar\u00eda o Pac\u00edfico co golfo de San Lourenzo. A s\u00faa viaxe, por\u00e9n, consolidou a noci\u00f3n da illa de California e supuxo o comezo da busxa dese suposto estreito de Ani\u00e1n. O estreito probabelmente tomou este nome de Ania, ou Ani\u00e1n, unha provincia chinesa mencionada nunha traduci\u00f3n de 1559 do libro de Marco Polo \"Le Divisament dou monde\", e que aparece por primeira vez nun mapa publicado polo cart\u00f3grafo italiano Giacomo Gastaldi contra 1562. Cinco anos m\u00e1is tarde, Bolognini Zaltieri publicou un mapa que mostraba un angosto e tortuoso estreito de Ani\u00e1n que un\u00eda Asia con Am\u00e9rica. Este estreito creceu na imaxinaci\u00f3n europea como unha v\u00eda mar\u00edtima f\u00e1cil que unir\u00eda Europa coa residencia de Jaghan (o Gran Khan) en Catay (China norte). Orixinariamente foi situado aproximadamente na latitude da actual San Diego (California). \nA\u00ednda que os seus descubrimentos demostraran que Baixa California \u00e9 unha pen\u00ednsula, as lendas e os mapas que representan a California como unha illa (a chamada illa de California) persistiron intermitentemente at\u00e9 o s\u00e9culo XVIII. \nSegundo Bernal D\u00edaz del Castillo, Ulloa foi acoitelado a morte en 1540. Segundo outras fontes, o seu barco perdeuse sen rastro durante a viaxe de regreso desde a Baixa California. Supostamente o seu barco foi arrastrado cara ao interior por un tsunami, e m\u00e1is tarde pasou a ser co\u00f1ecido como \u00abo barco perdido do deserto\u00bb.\nFoi Ulloa o descubridor da Alta California?\nNa p\u00e1xina web do historiador Carlos L\u00f3pez Urrutia hai un ensaio titulado El Real Ej\u00e9rcito de California no que se pode ler o seguinte:"}
{"id": "497178", "revid": "85894", "url": "https://gl.wikipedia.org/wiki?curid=497178", "title": "Fernando N\u00fa\u00f1ez del Ca\u00f1al", "text": "Fernando N\u00fa\u00f1ez del Ca\u00f1al Teijeiro, nado en Veiga (Chantada) en 1813 e finado en Santiago de Compostela o 2 de abril de 1894, foi un avogado e pol\u00edtico galego.\nTraxectoria.\nFillo do propietario lugu\u00e9s nado en Cando Fernando N\u00fa\u00f1ez Teigeiro e da sierense Antonia Roces Ca\u00f1al, foi avogado eclesi\u00e1stico e civil. No Reinado de Isabel II foi alcalde-correxidor de Santiago de Compostela na D\u00e9cada Moderada, do 23 de agosto de 1851 ao 14 de marzo de 1853. Foi o derradeiro correxidor de Santiago de Compostela, pois o Real Decreto de 4 de maio de 1853 eliminou a alcald\u00eda-correximento de Santiago. Volveu ser alcalde de Santiago de Compostela no Bienio Moderado dende o 1 de xaneiro de 1863 ao 23 de outubro de 1864.\nVida persoal.\nCasou con Nemesia Forcelledo Tuero (que finou en 1892), irm\u00e1 de Benito Forcelledo Tuero, e foi pai, entre outros, de Lu\u00eds e Benito N\u00fa\u00f1ez del Ca\u00f1al Forcelledo."}
{"id": "497179", "revid": "1888", "url": "https://gl.wikipedia.org/wiki?curid=497179", "title": "Fernando N\u00fa\u00f1ez del Ca\u00f1al Teijeiro", "text": ""}
{"id": "497180", "revid": "85894", "url": "https://gl.wikipedia.org/wiki?curid=497180", "title": "Cristill\u00f3n, Ma\u00f1ufe, Gondomar", "text": "Cristill\u00f3n \u00e9 un lugar da parroquia de Ma\u00f1ufe, no concello de Gondomar na comarca do Val Mi\u00f1or. Segundo o INE en 2019 ti\u00f1a 59 persoas empadroadas (31 homes e 28 mulleres). Esta pequena entidade de poboaci\u00f3n sit\u00faase a 1,4 km do centro da vila de Gondomar e 20 metros de altitude sobre o nivel do mar.\nDescrici\u00f3n.\nO lugar ou barrio de Cristill\u00f3n sit\u00faase a car\u00f3n do cemiterio de Ma\u00f1ufe ao sur da Moreira. Comunica polo Cami\u00f1o de Piquetes coa aldea do mesmo nome en direcci\u00f3n sueste. Ao seu paso destacan grupos de casas dos s\u00e9culos XVIII e XIX, \u201cde clara presenza vern\u00e1cula, constru\u00eddas en granito e dotadas de forte cromatismo en portas e vent\u00e1s de madeira, acompa\u00f1adas de diversas edificaci\u00f3ns complementarias e correspondentes leiras cultivadas\u201d, segundo descrici\u00f3n do arquitecto Antonio Soli\u00f1o Troncoso.\nPatrimonio.\nCasa de Dona Mar\u00eda ou Casa Inquisicional de Cristill\u00f3n.O edificio lev\u00e1ntase a base de perpia\u00f1o gran\u00edtico irregular, de dous andares e cuberta a d\u00faas augas. Inicialmente era de planta rectangular con orientaci\u00f3n norte-sur. M\u00e1is tarde engad\u00eduselle un anexo que funcionaba como pat\u00edn. Co paso do tempo foise transformando.\nA s\u00faa fundaci\u00f3n rem\u00f3ntase \u00e1 primeira metade do s\u00e9culo XVII, segundo Soli\u00f1o Troncoso. Engade que sobre ela fundouse morgado, sendo propietario o capit\u00e1n Jer\u00f3nimo de Seya Mari\u00f1o, de San Pedro de Filgueiras (San Pedro da Ramallosa na actualidade). O mesmo estudo engade que posteriormente o morgado foi adquirido por Pedro de Puga Novoa, de Bembrive (Vigo). No s\u00e9culo XVIII xa era o seu propietario un \"de la Sierpe\", Manuel Antonio de la Sierpe Troncoso y Lira. A s\u00faa herdeira Mar\u00eda Jes\u00fas de la Sierpe foi quen deu nome popular \u00e1 casa. A familia \"de la Serpe\" tivo outra casa en Ma\u00f1ufe, aos p\u00e9s da ermida de San Sebasti\u00e1n, a\u00ednda parcialmente conservada\u201d.\nO traballo citado sinala que a casa foi residencia dun inquisidor do Santo Oficio \u201ccuxas armas se mostran sobre o bras\u00f3n p\u00e9treo que coroa o lintel do portal\u00f3n de entrada ao patio aberto ante a casa\u201d. A edificaci\u00f3n presenta \u201cplanta en forma de T como consecuencia da ampliaci\u00f3n dun corpo, no vento nacente, \u00e1 inicial tipolox\u00eda rectangular. Toda a obra est\u00e1 moi transformada. Ao outro lado do cami\u00f1o mantense, a\u00ednda modificada, a fonte do Romaio\u201d.\nCemiterio de Ma\u00f1ufe. Constru\u00eddo no ano 1929 \u00e9 un dos m\u00e1is recentes cemiterios hixienistas do municipio. Atrib\u00faeselle boa parte do financiamento ao indiano e benfeitor da parroquia, Leopoldo P\u00e9rez Alonso. A capela do cemiterio foi constru\u00edda en 1931. Salientan os \u201cbos traballos de canter\u00eda en pante\u00f3ns que, non obstante, mostran sempre formas e estilos ecl\u00e9cticos. Alg\u00fans presentan esculturas de certa calidade se ben, en xeral, de car\u00e1cter decimon\u00f3nico; s\u00f3 o mural rectangular dun front\u00f3n dunha edificaci\u00f3n central escapa a esta m\u00e1xima. A obra arquitect\u00f3nica e escult\u00f3rica est\u00e1 sen catalogar. Tam\u00e9n presenta traballos de forxa de interese\u201d describe no libro \"Percorrido polo patrimonio cultural da vila e concello de Gondomar de Mi\u00f1or\", o arquitecto Soli\u00f1o Troncoso. Entre outros ten sepultura neste cemiterio o pol\u00edtico e xornalista galego Manuel Villar Cimadevila."}
{"id": "497181", "revid": "5863", "url": "https://gl.wikipedia.org/wiki?curid=497181", "title": "Carpinteiro", "text": ""}
{"id": "497182", "revid": "5863", "url": "https://gl.wikipedia.org/wiki?curid=497182", "title": "Carpinteira", "text": ""}
{"id": "497183", "revid": "1888", "url": "https://gl.wikipedia.org/wiki?curid=497183", "title": "Benito N\u00fa\u00f1ez del Ca\u00f1al Forcelledo", "text": ""}
{"id": "497184", "revid": "72012", "url": "https://gl.wikipedia.org/wiki?curid=497184", "title": "Muses C", "text": ""}
{"id": "497185", "revid": "23204", "url": "https://gl.wikipedia.org/wiki?curid=497185", "title": "Deinonychus antirrhopus", "text": ""}
{"id": "497186", "revid": "23204", "url": "https://gl.wikipedia.org/wiki?curid=497186", "title": "Pobo mokan\u00e1", "text": "Os mokan\u00e1 (tam\u00e9n chamados mocan\u00e1) son un pobo ind\u00edxena que vive no departamento Atl\u00e1ntico de Colombia. Son a \u00fanica comunidade ind\u00edxena do departamento. A lingua mokan\u00e1, parte da familia ling\u00fc\u00edstica malib\u00fa, \u00e9 unha lingua extinta da que s\u00f3 se conservan 500 palabras.\nHistoria.\nO primeiro contacto entre os mokan\u00e1 e os europeos ocorreu en 1529 cando o conquistador Jer\u00f3nimo de Melo liderou unha expedici\u00f3n dende Santa Marta at\u00e9 Malambo, un asentamento do r\u00edo Magdalena nomeado polo cacique mokan\u00e1 Pedro Malambo, quen gobernaba al\u00ed naquela \u00e9poca. Os mokan\u00e1 convert\u00e9ronse \u00f3 cristianismo no s\u00e9culo XVI.\nEn 1766, a Coroa espa\u00f1ola garantiu \u00f3s mokan\u00e1 a propiedade de 17\u00a0500 hect\u00e9reas de terra por decreto real. Durante as guerras de independencia hispanoamericanas, os mokan\u00e1 loitaron na campa\u00f1a de Magdalena de 1812 no asedio de Cartaxena de Indias en 1821.\nO 2 de maio de 1998, os mokan\u00e1 foron reco\u00f1ecidos oficialmente como un grupo \u00e9tnico polo Goberno de Colombia."}
{"id": "497187", "revid": "23204", "url": "https://gl.wikipedia.org/wiki?curid=497187", "title": "Mokan\u00e1", "text": ""}
{"id": "497188", "revid": "23204", "url": "https://gl.wikipedia.org/wiki?curid=497188", "title": "Pobo pasto", "text": "Os pastos son un pobo ind\u00edxena de Colombia que habita xunto co pobo quillacinga na franxa andina do que actualmente \u00e9 o departamento de Nari\u00f1o, no sur de Colombia, e a provincia de Carchi, no norte de Ecuador.\nCaracter\u00edsticas.\nO nome \"pasto\" poder\u00eda ser unha adaptaci\u00f3n \u00f3 castel\u00e1n de \"past aw\u00e1\" ou \u2018xente escorpi\u00f3n\u2019. Os pastos estiveron baixo dominaci\u00f3n do Imperio incaico, pouco antes da chegada dos espa\u00f1ois. Na \u00faltima d\u00e9cada do s\u00e9culo XV, os pastos enfront\u00e1ronse \u00f3 inca Huayna C\u00e1pac, quen dende Quito decidiu lanzar unha campa\u00f1a para conquistar o territorio pasto. \u00c9 posible que \"past aw\u00e1\", que significa \u2018xente escorpi\u00f3n\u2019, sexa unha imaxe xurdida para referirse a que Huayna C\u00e1pac qu\u00edxolles pisar a cabeza e pic\u00e1rono coa cola\", pois \u00f3 ocupar o imperio a zona do actual Ipiales, os pastos refuxi\u00e1ronse na cordilleira occidental e lograron expulsar \u00f3s ocupantes. Os incas preferiron ent\u00f3n avanzar polo piedemonte amaz\u00f3nico a trav\u00e9s do territorio dos cof\u00e1n, pero finalmente foron os espa\u00f1ois os que controlaron a rexi\u00f3n e foi o pobo aw\u00e1 quen logrou preservarse da dominaci\u00f3n nas selvas da vertente do Pac\u00edfico colombiano, mentres que os pastos finalmente deixaron de falar a s\u00faa lingua."}
{"id": "497189", "revid": "23204", "url": "https://gl.wikipedia.org/wiki?curid=497189", "title": "Pastos", "text": ""}
{"id": "497190", "revid": "102241", "url": "https://gl.wikipedia.org/wiki?curid=497190", "title": "Lingua pasto", "text": "O pasto \u00e9 unha lingua ind\u00edxena extinta que se falaba at\u00e9 o s\u00e9culo XVII en Ecuador e Colombia. A lingua est\u00e1 pouco documentada a\u00ednda que existe evidencia ampla de que formaba parte da familia ling\u00fc\u00edstica barbacoana. Os membros do pobo pasto agora falan castel\u00e1n.\nDistribuci\u00f3n.\nO dominio ling\u00fc\u00edstico do pasto atop\u00e1base arredor dos actuais Tulc\u00e1n e Ipiales (Nari\u00f1o), xunto \u00e1 fronteira entre Ecuador e Colombia. Devandito dominio tam\u00e9n incluir\u00eda a parte andina da provincia ecuatoriana de Carchi.\nDialectos.\nA variedade tam\u00e9n extinta de Muellamu\u00e9s ter\u00eda relaci\u00f3n co pasto, desta lingua cons\u00e9rvase unha breve lista de vocabulario recompilada durante o s\u00e9culo XIX que mostra claras similitudes co aw\u00e1 pit, a\u00ednda que \u00e9 unha lingua diferente e con maior incidencia de pr\u00e9stamos l\u00e9xicos do quechua. Adelaar opina que o muellamu\u00e9s poder\u00eda ter sido o \u00faltimo dialecto do pasto en extinguirse.\nEvidencia ling\u00fc\u00edstica.\nAlg\u00fans elementos t\u00edpicos da toponimia do pasto son as terminaci\u00f3ns en -quer (Mayasquer ou Altaquer) e en -es (Ipiales, Pupiales e T\u00faquerres).\nO termo muellamu\u00e9s \"piar\" 'millo' aparece no top\u00f3nimo Piartal na provincia de Carchi (Ecuador), e a interpretaci\u00f3n da terminaci\u00f3n -tal \u00e9 'rocha'."}
{"id": "497191", "revid": "89787", "url": "https://gl.wikipedia.org/wiki?curid=497191", "title": "Kate Sheppard", "text": "Katherine Wilson Sheppard, nada como Catherine Wilson Malcolm en Liverpool (Inglaterra) o 10 de marzo de 1848 e finada en Christchurch (Nova Zelandia) o 13 de xullo de 1934, foi a m\u00e1is destacada membro do movemento sufraxista de Nova Zelandia.\nTraxectoria.\nSheppard naceu en Inglaterra e emigrou a Nova Zelandia coas s\u00faa familia en 1868. Al\u00ed converteuse nun membro activo de varias organizaci\u00f3ns relixiosas e sociais, inclu\u00edda a Woman's Christian Temperance Union (WCTU). En 1887 foi nomeada superintendente nacional da WCTU para o sufraxio e a lexislaci\u00f3n, posto que empregou para avanzar na causa do sufraxio feminino en Nova Zelandia.\nKate Sheppard promoveu o sufraxio feminino organizando petici\u00f3ns e reuni\u00f3n p\u00fablicas, escribindo cartas \u00e1 prensa e mantendo contactos con pol\u00edticos. Foi a editora de \"The White Ribbon\", primeiro xornal operado por mulleres en Nova Zelandia. Grazas \u00e1 s\u00faa h\u00e1bil escritura e a s\u00faa persuasiva oratoria, defendeu con \u00e9xito o sufraxio feminino. Os seus panfletos \"Ten Reasons Why the Women of New Zealand Should Vote\" e \"Should Women Vote?\" contribu\u00edron \u00e1 causa. Este traballo culminou cunha petici\u00f3n con 30\u00a0000 sinaturas a favor do dereito ao voto das mulleres que foi presentada no parlamento e a extensi\u00f3n do sufraxio \u00e1s mulleres que se fixo realidade en 1893. Como resultado, Nova Zelandia converteuse no primeiro pa\u00eds que estableceu o sufraxio universal.\nSheppard foi a primeira presidenta do National Council of Women of New Zealand, fundado en 1896, e axudou a reformar a organizaci\u00f3n en 1918. Ao final da s\u00faa vida, viaxou ao Reino Unido e axudou ao movemento sufraxista brit\u00e1nico. Cando a s\u00faa sa\u00fade empeorou volveu a Nova Zelandia, tralo que continuou a involucrarse en escribir sobre os dereitos das mulleres, a\u00ednda que menos activa politicamente. Faleceu sen descendentes en 1934.\nConmemoraci\u00f3n.\nSheppard est\u00e1 considerada unha importante figura da historia de Nova Zelandia. Dende 1992 o seu retrato aparece no billete de dez d\u00f3lares. O programa de televisi\u00f3n de 2005 \"New Zealand's Top 100 History Makers\" situou a Sheppard como a segunda neozelandesa m\u00e1is importante de todos os tempos, despois de Ernst Rutherford. Igualmente, \"The New Zealand Herald\" seleccionou a Sheppard como unha dos dez maiores neozelandeses en 2013.\nEn 1972, o libro de Patricia Grimshaw \"Women's Suffrage in New Zealand\" identificou a Sheppard como a figura l\u00edder do movemento sufraxistas. Foi o primeiro libro que o afirmou e a s\u00faa publicaci\u00f3n marcou un crecemento no reco\u00f1ecemento da vida e do activismo de Sheppard.\nKate Sheppard Place, situada no recinto do parlamento en Wellington, recibe ese nome na s\u00faa honra. En 2014, en oito intersecci\u00f3ns pr\u00f3ximas ao lugar coloc\u00e1ronse sem\u00e1foros en que Sheppard aparece representada na luz verde.\nO 8 de marzo de 2018, coincidindo co D\u00eda Internacional da Muller e en celebraci\u00f3n do 125.\u00ba aniversario do movemento sufraxista, o New Zealand Football renomeou o principal torneo de copa feminino como Kate Sheppard Cup."}
{"id": "497192", "revid": "89787", "url": "https://gl.wikipedia.org/wiki?curid=497192", "title": "Pen\u00ednsula de La Guajira", "text": "A pen\u00ednsula de La Guajira \u00e9 a pen\u00ednsula m\u00e1is setentrional de Am\u00e9rica do Sur, situada entre o extremo nororiental de Colombia e o extremo noroccidental de Venezuela. Ten unha superficie de arredor de 25 000 km\u00b2 estend\u00e9ndose dende a ba\u00eda de Manaure, no mar Caribe, at\u00e9 a enseada do Calabozo, no golfo de Venezuela. Politicamente, a maior parte pertence \u00f3 departamento colombiano de La Guajira, e unha estreita banda costeira do sueste pertence \u00f3 estado venezolano de Zulia.\nAt\u00e9 finais do s\u00e9culo XIX estivo en disputa entre Venezuela e Colombia, disputa finalizada co Laudo Arbitral Espa\u00f1ol de 1891 cando gran parte desta foi declarada como pertencente a Colombia, ratificando devandito laudo o tratado lim\u00edtrofe de 1941."}
{"id": "497194", "revid": "88215", "url": "https://gl.wikipedia.org/wiki?curid=497194", "title": "Rally da Coru\u00f1a de 1993", "text": "O Rally da Coru\u00f1a de 1993 foi a 11\u00aa edici\u00f3n de dito rally. Foi a \u00faltima proba da tempada 1993 do Campionato de Espa\u00f1a de Rallys e a pen\u00faltima da tempada 1993 do Campionato de Galicia de Rally. Celebrouse entre o 19 e o 21 de novembro de 1993 e o vencedor foi o catal\u00e1n Mia Bardolet, que con esta vitoria proclamouse campi\u00f3n de Espa\u00f1a.\nItinerario.\nConstou de 153.05 km cronometrados en 17 treitos. D\u00e9ronse tres pasadas polo treito Carral-Xalo e dous polos demais: Soandres, Rus, Meirama-Quembre, Doro\u00f1a, Vilouz\u00e1s, Aranga e A Espenuca.\nResumo.\nNeste rally decid\u00edase o campi\u00f3n de Espa\u00f1a, t\u00edtulo ao que optaban o l\u00edder do campionato, Mia Bardolet, e o valenciano Luis Climent. Bardolet foi o m\u00e1is r\u00e1pido en 9 dos 13 primeiros treitos, logrando unha gran diferenza sobre Climent, segundo, quen, con todo, marcou o mellor tempo en tres treitos e empatou con Climent no oitavo treito. No 14\u00ba treito, a segunda pasada por Doro\u00f1a, Climent sa\u00eduse da estrada, perdendo moito tempo, mentres que Bardolet volveu ser o m\u00e1is r\u00e1pido, deixando o campionato sentenciado. Dos tres treitos restantes, Climent marcou o mellor tempo en dous, mentres que no segundo paso por Aranga o m\u00e1is veloz foi Sergio Vallejo, que rematou a proba en quinto lugar. Tras Bardolet subiron ao podio o asturiano Kiko Cima e o navarro Javier Azcona. Dos principais pilotos do campionato galego, s\u00f3 Arturo Rial acabou conseguir entre os primeiros postos, mentres que abandonaron Germ\u00e1n Castrill\u00f3n, Manolo Senra e Miguel Dopico."}
{"id": "497195", "revid": "23204", "url": "https://gl.wikipedia.org/wiki?curid=497195", "title": "V\u0161echno bude", "text": "V\u0161echno bude \u00e9 un filme checo de 2018 dirixido polo eslovaco Olmo Omerzu. Estreouse no Festival Internacional de Cinema de Karlovy Vary o 1 de xullo de 2018. Olmo Omerzu ga\u00f1ou o premio a mellor director no Festival Internacional de Cinema de Karlovy Vary. Foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "497196", "revid": "47401", "url": "https://gl.wikipedia.org/wiki?curid=497196", "title": "\u00d3scar \u00e1 mellor curtametraxe de animaci\u00f3n", "text": ""}
{"id": "497197", "revid": "25871", "url": "https://gl.wikipedia.org/wiki?curid=497197", "title": "Carol Frieze", "text": "Carol Frieze, nada en Reino Unido o 28 de novembro de 1947, traballa na Facultade de Inform\u00e1tica da Universidade Carnegie Mellon como directora das organizaci\u00f3ns profesionais WOMEN@SCS e SCS4ALL. \u00c9 coautora dun libro sobre os exitosos esforzos para atraer e reter \u00e1s mulleres na inform\u00e1tica en Carnegie Mellon, onde as mulleres representaron o 50% da clase entrante na especialidade de inform\u00e1tica no outono de 2018. Foi reco\u00f1ecida co Premio A. Nico Habermann da Asociaci\u00f3n de Investigaci\u00f3n en Inform\u00e1tica e o Premio ao Desenvolvemento da Capacidade de Acceso \u00e1 Inform\u00e1tica.\nTraxectoria.\nFrieze estudou literatura inglesa na Universidade de Londres antes de pasar aos estudos culturais na Carnegie Mellon, obtendo finalmente o seu doutoramento na Universidade Carnegie Mellon en Estudos Culturais en Inform\u00e1tica. A s\u00faa tese de 2007, \"The critical role of culture and environment as determinants of women's participation in computer science\", foi supervisada por Lenore Blum. Ensinou na Royal National Orthopaedic Hospital School en Inglaterra e no departamento de ingl\u00e9s de Carnegie Mellon antes de traballar na Escola de Inform\u00e1tica.\nWOMEN@SCS, unha das organizaci\u00f3ns que Frieze dirixe en Carnegie Mellon, bas\u00e9ase na premisa de nivelar o campo de xogo, traballando para asegurar que as mulleres reciban as mesmas oportunidades sociais, de establecemento de redes, de titor\u00eda e profesionais, que est\u00e1n m\u00e1is facilmente dispo\u00f1ibles para a maior\u00eda dos pares masculinos. Tam\u00e9n traballa na diversidade e a inclusi\u00f3n a trav\u00e9s de BIASBUSTERS@CMU, un programa acad\u00e9mico interactivo que ten como obxectivo aumentar a conciencia dos prexu\u00edzos e mitigar os efectos prexudiciais dos prexu\u00edzos inconscientes no campus.\nLibros.\nXunto a Jeria Quesenberry, Frieze \u00e9 a coautora de:\nReco\u00f1ecementos.\nFrieze ga\u00f1ou o premio A. Nico Habermann da Asociaci\u00f3n de Investigaci\u00f3n Inform\u00e1tica en 2017. Na menci\u00f3n do premio eloxioulla por \"dedicar case d\u00faas d\u00e9cadas a promover a diversidade e a inclusi\u00f3n na inform\u00e1tica\", por publicar \"investigaci\u00f3ns valiosas para comprender os desaf\u00edos que enfrontan as poboaci\u00f3ns diversas\" e por axudar a que o n\u00famero de mulleres que se especializan en inform\u00e1tica en Carnegie Mellon ach\u00e9guese ao 50%, \"moi por encima da media nacional\". "}
{"id": "497198", "revid": "98629", "url": "https://gl.wikipedia.org/wiki?curid=497198", "title": "B\u00e1ba z ledu", "text": "B\u00e1ba z ledu \u00e9 un filme checo de 2017 dirixido por Bohdan Sl\u00e1ma. Foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado.\nSinopse.\nHana, unha feliz nai e avoa de 67 anos, experimenta unha serie de eventos que lle cambiar\u00e1n a vida."}
{"id": "497199", "revid": "27155", "url": "https://gl.wikipedia.org/wiki?curid=497199", "title": "Radioinmunoensaio", "text": "Un radioinmunoensaio ou radioinmunoan\u00e1lise (ou abreviado RIA, do ingl\u00e9s \"radioimmunoassay\") \u00e9 un tipo de inmunoensaio ou m\u00e9todo radioinmunom\u00e9trico que se basea na formaci\u00f3n espec\u00edfica dos complexos ant\u00edxeno-anticorpo (Ax-Ac) o que o dota dunha grande especificidade, ademais da gran sensibilidade dos m\u00e9todos radiol\u00f3xicos (is\u00f3topos radioactivos). A t\u00e9cnica foi moi utilizada, pero hoxe en d\u00eda foi practicamente substitu\u00edda polo m\u00e9todo ELISA, o cal mide a uni\u00f3n Ax-Ac por medio de colorimetr\u00edas en lugar de radiometr\u00edas e evita ter que usar produtos radioactivos.\nCase todas as mol\u00e9culas poden ser antix\u00e9nicas e isto \u00fasase para que os anticorpos poidan unirse a esa mol\u00e9cula e marcala radioactivamente. Unha boa maneira de provocar que unha mol\u00e9cula sexa antix\u00e9nica \u00e9 utilizar un hapteno combinado cun coadxuvante da resposta inmune. Un coadxuvante moi usado \u00e9 a seroalbumina bovina ou BSA, polo que ao conxugar un hapteno con BSA e introducilo noutra especie aparecer\u00e1n anticorpos contra o hapteno.\n\u00c9 unha t\u00e9cnica que naceu nas d\u00e9cadas de 1960-70 e supuxo en grande avance en endocrinolox\u00eda. \u00c9 unha t\u00e9cnica moi sensible, que s\u00f3 necesita pequenas cantidades de sangue. \nHistoria.\nEste m\u00e9todo foi desenvolvido por Rosalyn Sussman Yalow, Roger Guillemin e Andrew Schally no Veterans Administration Hospital do Bronx, Nova York. A doutora Yalow ga\u00f1ou o Premio Nobel de Medicina de 1977 por este desenvolvemento.\nRadioinmunoensaios (RIA).\nClasicamente, para realizar un radioinmunoensaio, hai que converter un ant\u00edxeno en radioactivo, frecuentemente etiquet\u00e1ndoo con is\u00f3topos do iodo que emiten radiaci\u00f3n gamma, como o 125-I, unido unha tirosina. Este ant\u00edxeno mest\u00farase cunha cantidade co\u00f1ecida de anticorpo para ese ant\u00edxeno e como resultado \u00fanense un a outro especificamente. Despois, eng\u00e1dese a mostra de soro dun paciente que cont\u00e9n unha cantidade desco\u00f1ecida dese mesmo ant\u00edxeno. Isto causa que o antixeno non etiquetado (denominado \"fr\u00edo\") do soro compita co ant\u00edxeno radioetiquetado (denominado \"quente\") polos sitios de uni\u00f3n do anticorpo. A medida que se incrementa a concentraci\u00f3n do ant\u00edxeno \"fr\u00edo\", m\u00e1is cantidade del se une ao anticorpo, desprazando a variante radioetiquetada e reducindo a proporci\u00f3n de antixeno radioetiquetado unido ao anticorpo respecto ao ant\u00edxeno libre radioetiquetado. Os ant\u00edxenos unidos son despois separados e m\u00eddese a radioactividade do ant\u00edxeno libre(non unido) que queda no sobrenadante usando un contador gamma. \nEste \u00e9 o procedemento cl\u00e1sico, pero os radioinmunoensaios poden clasificarse d seguinte maneira:\nRIA directo.\nO RIA bas\u00e9ase na competencia que se produce entre o anticorpo (Ac), un ant\u00edxeno non marcado (Ax) e unha cantidade co\u00f1ecida do ant\u00edxeno marcado (Ax*) para formar os complexos AxAc ou Ax*Ac. Con estes tres compo\u00f1entes (Ax, Ax* e Ac) pode realizarse o ensaio no que, mantendo constante a cantidade de Ax* e Ac, obs\u00e9rvase que a maior cantidade de Ax queda unido menos Ax* \u00e1 cantidade fixa de Ac (e, por tanto, menos radioactividade), o que permitir\u00e1 relacionar a radioactividade coa concentraci\u00f3n de Ax. Hai que seguir estes pasos:\nPara a realizaci\u00f3n do calibrado disponse de varios tubos nos que se engade unha cantidade fixa de Ac e de Ax* e unha cantidade variable de Ax \u00e1 que se engade soro normal para que quede ao mesmo volume. As\u00ed obteriamos unha t\u00e1boa como a mostrada.\nNo tubo 1 o Ac non se une o Ax. No tubo 2 a maior\u00eda \u00fanese ao Ax*, a competencia vaise desprazando pouco a pouco ao Ax, polo que a radioactividade da mostra vai diminu\u00edndo (dimin\u00faen os complexos Ac-Ax*). Cr\u00e9ase unha recta R fronte a [Ax].\nRIA de inhibici\u00f3n.\nUsado cando non se pode marcar o ant\u00edxeno.\nRIA de s\u00e1ndwich (IRMA).\nTam\u00e9n chamado ensaio inmunorradiom\u00e9trico (IRMA, do ingl\u00e9s \"immunoradiometric assay\").\nUni\u00f3n non espec\u00edfica.\nNormalmente adoitan obterse valores de radioactividade por encima de 0 cando [Ax]=0, isto d\u00e9bese \u00e1 uni\u00f3n non espec\u00edfica. Adoitan usarse alg\u00fans pozos do dispositivo para calcular a uni\u00f3n non espec\u00edfica que existe (facendo un branco de calibrado). Para iso eng\u00e1dese a un dos pozos 1mL de soro+1mL de Ax*+XmL de Ax+(1-X)mL de soro e ao non engadir Ac real\u00edzase o mesmo proceso e ao lavar m\u00eddese a uni\u00f3n non espec\u00edfica."}
{"id": "497201", "revid": "27155", "url": "https://gl.wikipedia.org/wiki?curid=497201", "title": "Radioinmunoan\u00e1lise", "text": ""}
{"id": "497203", "revid": "89787", "url": "https://gl.wikipedia.org/wiki?curid=497203", "title": "Armorial do heraldo Vermandois", "text": "O armorial do heraldo Vermandois () \u00e9 un armorial franc\u00e9s do s\u00e9culo XIII, compilado entre 1285 e 1300.\nCaracter\u00edsticas.\nMalia o orixinal se perder, cons\u00e9rvase na Biblioteca nacional de Francia unha copia titulada \"Trait\u00e9 du comportement des armes\" que foi realizada antes do pasamento de Carlos VII de Francia en 1461. Existen, ademais, outras copias posteriores.\nO manuscrito cont\u00e9n 1076 bras\u00f3ns que se distrib\u00faen do seguinte xeito:"}
{"id": "497204", "revid": "785", "url": "https://gl.wikipedia.org/wiki?curid=497204", "title": "Armorial de Vermandois", "text": ""}
{"id": "497205", "revid": "785", "url": "https://gl.wikipedia.org/wiki?curid=497205", "title": "Armorial du H\u00e9raut Vermandois", "text": ""}
{"id": "497206", "revid": "785", "url": "https://gl.wikipedia.org/wiki?curid=497206", "title": "Hyghalmen Roll", "text": "O armorial Hyghalmen (), tam\u00e9n co\u00f1ecido como High Almain Roll, \u00e9 un armorial alem\u00e1n que se conserva no College of Arms de Londres.\nCaracter\u00edsticas.\nFoi realizado en Colonia ou nos seus arredores. Non est\u00e1 datado de xeito uniforme na bibliograf\u00eda: 1447-1455 (Rodney Dennys), c. 1450 (Gwynn-Jones), c. 1485 ou c. 1520 (Emmanuel de Boos). Est\u00e1 en posesi\u00f3n do College of Arms ap\u00f3s ser legado por Thomas Benolt (\u20201534), anterior propietario e superior dos reis de armas provinciais (\"Clarenceux King of Arms\") da propia instituci\u00f3n inglesa.\nCont\u00e9n 691 escudos, entre os que se incl\u00faen armas fabulosas como as de Xes\u00fas Cristo e de anxos, as\u00ed como armas de nobres alem\u00e1ns, do delf\u00edn de Francia e de condes sax\u00f3ns. Tam\u00e9n se representa o escudo de Galiza, sendo esta unha das m\u00e1is antigas representaci\u00f3ns que incorpora as cruces.\nAlgunhas imaxes amosan caracter\u00edsticas propias da her\u00e1ldica alem\u00e1, como a repetici\u00f3n de temas no escudo e na cimeira."}
{"id": "497207", "revid": "785", "url": "https://gl.wikipedia.org/wiki?curid=497207", "title": "Armorial Hyghalmen", "text": ""}
{"id": "497208", "revid": "785", "url": "https://gl.wikipedia.org/wiki?curid=497208", "title": "High Almain Roll", "text": ""}
{"id": "497209", "revid": "785", "url": "https://gl.wikipedia.org/wiki?curid=497209", "title": "Hyghalmen Wappenrolle", "text": ""}
{"id": "497210", "revid": "785", "url": "https://gl.wikipedia.org/wiki?curid=497210", "title": "Hyghalmen", "text": ""}
{"id": "497211", "revid": "1505", "url": "https://gl.wikipedia.org/wiki?curid=497211", "title": "Rally Mil Vistas de 1993", "text": "O Rally Mil Vistas de 1993 foi a cuarta edici\u00f3n de dito rally e a \u00faltima proba da tempada 1993 do Campionato de Galicia de Rally. Celebrouse o 11 de decembro de 1993 e o vencedor foi Germ\u00e1n Castrill\u00f3n.\nData e itinerario.\nO rally estaba previsto para o 3 de outubro de 1993, pero dous d\u00edas antes anunciouse o seu adiamento por problemas burocr\u00e1ticos. Finalmente celebrouse o 11 de decembro, despois do Rally da Coru\u00f1a, pechando deste xeito a tempada. Constou de 11 treitos, con sa\u00edda e chegada en Carnota. Estaban programadas d\u00faas pasadas polos treitos de Carnota, O \u00c9zaro-Mazaricos, Dumbr\u00eda e Vimianzo, e tres polo de Muros, pero o primeiro paso polo \u00c9zaro foi anulado.\nResumo.\nGerm\u00e1n Castrill\u00f3n e a s\u00faa copiloto Estrella Castrill\u00f3n coloc\u00e1ronse en cabeza no primeiro treito e xa non perderon a posici\u00f3n, marcando o mellor tempo en case todos os tramos da carreira. Manuel Senra ocupou a segunda praza durante gran parte do rally, at\u00e9 que a rotura dun palier do seu Peugeot 309 f\u00edxoo abandonar a falta de catro treitos. Miguel Dopico ascendeu as\u00ed \u00e1 segunda posici\u00f3n final, mentres que o terceiro caix\u00f3n do podio ocupouno o leon\u00e9s Roberto M\u00e9ndez. O campi\u00f3n da tempada, Arturo Rial, rematou cuarto, tras un par de sa\u00eddas da estrada nos \u00faltimos quil\u00f3metros."}
{"id": "497212", "revid": "98629", "url": "https://gl.wikipedia.org/wiki?curid=497212", "title": "Ztraceni v Mnichov\u011b", "text": "Ztraceni v Mnichov\u011b \u00e9 un filme checo de 2015 dirixido por Petr Zelenka. O argumento do filme bas\u00e9ase en \"Lost in La Mancha\", un filme documental sobre a obra sen rematar de Terry Gilliam. Foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "497213", "revid": "88215", "url": "https://gl.wikipedia.org/wiki?curid=497213", "title": "Rally 1000 Vistas de 1993", "text": ""}
{"id": "497214", "revid": "88215", "url": "https://gl.wikipedia.org/wiki?curid=497214", "title": "Rally 1.000 Vistas de 1993", "text": ""}
{"id": "497215", "revid": "5535989", "url": "https://gl.wikipedia.org/wiki?curid=497215", "title": "Rodamonte", "text": "Rodamonte (ou Rodomonte) \u00e9 unha das personaxes principais nos poemas de \u00e9pica rom\u00e1nticos italianos \"Orlando innamorato\" de Matteo Maria Boiardo e \"Orlando furioso\" de Ludovico Ariosto. \u00c9 o rei de Sarza en Alxer e o dirixente do ex\u00e9rcito sarraceno que asedia a Carlomagno en Par\u00eds. Est\u00e1 namorado de Doralice, princesa de Granada, pero ela esc\u00e1pase co seu rival Mandricardo.\nAo non conseguir a atenci\u00f3n de Doralice, tenta seducir a Isabella pero no proceso a mata por equivocaci\u00f3n. Por remordementos Rodomonte constr\u00fae unha ponte na s\u00faa memoria e forza a todo o que a cruza a homenaxear a Isabella. Cando o \"nu e tolo\" Orlando chega \u00e1 ponte, \u00e9 Rodomonte, quen o bota r\u00edo abaixo. Finalmente Rodomonte aparece no casamento de Bradamante e Ruxeiro acus\u00e1ndoo de traiz\u00f3n ao converterse ao cristianismo. Os dous loitan en duelo e Rodamonte morre.\nRodamonte \u00e9 tam\u00e9n sin\u00f3nimo de forza e valor. O rei de Espa\u00f1a deu o apelativo \"Rodamonte\" a Luigi Gonzaga pola s\u00faa resistencia extraordinaria."}
{"id": "497216", "revid": "4817", "url": "https://gl.wikipedia.org/wiki?curid=497216", "title": "Helios (sat\u00e9lite)", "text": "Helios 1 e 2 foron d\u00faas sondas espaciais colaboraci\u00f3n da axencia alem\u00e1 DLR e da NASA. Helios 1 foi lanzada o 10 de decembro de 1974 e Helios 2 o 15 de xaneiro de 1976, ambas a bordo de foguetes Titan IIIE desde Cabo Ca\u00f1averal.\nCaracter\u00edsticas.\nA misi\u00f3n das d\u00faas sondas Helios foi estudar o espazo interplanetario e a contorna do Sol nas s\u00faas proximidades, nunha \u00f3rbita cun perihelio de s\u00f3 0,309 UA e un afelio de 0,985 UA. Cada nave iba equipada con dous mastros con instrumentaci\u00f3n e unha antena dipolo de 32 m de longo. Os instrumentos a bordo permit\u00edan medir campos magn\u00e9ticos, el\u00e9ctricos, part\u00edculas cargadas, a luz zodiacal e impactos de micrometeoritos. As sondas estabiliz\u00e1banse mediante xiro a 60 r.p.m., co eixo de rotaci\u00f3n perpendicular \u00e1 ecl\u00edptica. As comunicaci\u00f3s coas sondas ti\u00f1an lugar a velocidades de entre 8 e 4096 bps. Helios 1 tivo problemas ao despregar a s\u00faa antena dipolo, o que afectou durante o resto da misi\u00f3n \u00e1s medici\u00f3ns feitas polo resto de instrumentos.\nInstrumentos.\nHelios 1 e 2 levaban os seguintes instrumentos a bordo:"}
{"id": "497217", "revid": "72012", "url": "https://gl.wikipedia.org/wiki?curid=497217", "title": "Helios 1", "text": ""}
{"id": "497218", "revid": "72012", "url": "https://gl.wikipedia.org/wiki?curid=497218", "title": "Helios 2", "text": ""}
{"id": "497219", "revid": "72012", "url": "https://gl.wikipedia.org/wiki?curid=497219", "title": "Helios A", "text": ""}
{"id": "497220", "revid": "72012", "url": "https://gl.wikipedia.org/wiki?curid=497220", "title": "Helios B", "text": ""}
{"id": "497223", "revid": "111586", "url": "https://gl.wikipedia.org/wiki?curid=497223", "title": "Ruggiero", "text": "Rugeiro , Ruggero ou Ruggiero \u00e9 un personaxe de Matteo Maria Boiardo en \"Orlando Innamorato\" e Ludovico Ariosto en \"Orlando furioso\".\nBoiardo c\u00f3ntanos (introduc\u00edndolle ao comezo do seu segundo libro) que \u00e9 un mozo guerreiro moi valente, descendente da li\u00f1axe de Heitor (cuxo escudo, leva unha aguia branca nun campo azul) e de cuxos descendentes descender\u00e1 os Este, aos que vai dirixido o poema. \nRugeiro, \u00e9 o irm\u00e1n xemelgo de Marfisa e fillo de Rugeiro II. \u00c1 morte dos seus pais, \u00e9 recollido polo feiticeiro Atlas. O seu cabalo, que ten unha mancha branca na testa, ch\u00e1mase Frontino, mentres que a s\u00faa espada \u00e9 fada e ch\u00e1mase Balisarda. \nRugeiro, namorado da irm\u00e1 de Rinaldo, Bradamante, prom\u00e9telle converterse ao cristianismo e unirse a Carlomagno para casar con ela, pero iso levaralle moito tempo, porque Rugeiro segue leal ao rei de \u00c1frica Agramante, a pesar de que o pai deste \u00faltimo, Troiano, \u00e9 precisamente o que matara ao pai de Rugeiro en Aspramonte. A pesar das complicaci\u00f3ns, debido a que Amone, o pai de Bradamante, estaba en contra do matrimonio, preferindo a Leone di Bisanzio, ao final os dous amantes conseguen casar e ser felices, unha vez que Rugeiro conv\u00e9rtese en cristi\u00e1n. \nNo \"Cinque Canti de\" Ariosto, Rugeiro e Bradamante est\u00e1n de feito casados e Rugeiro conv\u00e9rtese en campi\u00f3n de Carlomagno. "}
{"id": "497226", "revid": "89787", "url": "https://gl.wikipedia.org/wiki?curid=497226", "title": "Dom\u00e1c\u00ed p\u00e9\u010de", "text": "Dom\u00e1c\u00ed p\u00e9\u010de \u00e9 un filme de 2015 dirixido por Sl\u00e1vek Hor\u00e1k. \u00c9 unha coproduci\u00f3n entre a Rep\u00fablica Checa e Eslovaquia. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "497227", "revid": "26585", "url": "https://gl.wikipedia.org/wiki?curid=497227", "title": "Tempada 1993 do Campionato de Galicia de Rally", "text": "A tempada 1993 foi a 15\u00aa edici\u00f3n do Campionato de Galicia de Rally. O vencedor foi o noi\u00e9s Arturo Rial, sobre un Citro\u00ebn AX Sport. A pesar de lograr s\u00f3 unha vitoria na tempada fronte \u00e1s cinco de Germ\u00e1n Castrill\u00f3n, Rial mantivo unha maior regularidade e obtivo as\u00ed o seu terceiro t\u00edtulo de campi\u00f3n galego."}
{"id": "497228", "revid": "23204", "url": "https://gl.wikipedia.org/wiki?curid=497228", "title": "Fair Play (filme)", "text": "Fair Play \u00e9 un filme de 2014 dirixido por Andrea Sedl\u00e1\u010dkov\u00e1. \u00c9 unha coproduci\u00f3n entre a Rep\u00fablica Checa e Eslovaquia. Foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "497229", "revid": "785", "url": "https://gl.wikipedia.org/wiki?curid=497229", "title": "Armorial de Z\u00faric", "text": "O armorial de Z\u00faric () \u00e9 un armorial realizado contra 1340 presumibelmente no que hoxe \u00e9 o leste de Su\u00edza, dentro ou preto do actual cant\u00f3n de Sankt Gallen. Cons\u00e9rvase no Museo Nacional Su\u00edzo de Z\u00faric.\nHistoria e caracter\u00edsticas.\nO documento foi propiedade do naturalista e historiador zuriqu\u00e9s Johann Jakob Scheuchzer (1672-1733). A s\u00faa historia previa \u00e9 desco\u00f1ecida. Foi entregado \u00e1 biblioteca da cidade de Z\u00faric polo sobri\u00f1o de Scheuchzer en 1750. En 1860, a Antiquarische Gesellschaft de Z\u00faric e o heraldista Heinrich Runge publicaron unha edici\u00f3n facsimilar.\nO armorial de Z\u00faric \u00e9 unha das colecci\u00f3ns de armas sobreviventes m\u00e1is antigas e importantes da m\u00e1is baixa nobreza do Sacro Imperio Romano Xerm\u00e1nico. C\u00e9ntrase xeograficamente na m\u00e1is grande Suabia, inclu\u00edndo a \u00e1rea do lago Constanza, a Su\u00edza xerman\u00f3fona, Alsacia e Baden.\nConsist\u00eda en catro tiras de pergami\u00f1o, cada unha dun largo de 12,5 cm e unha lonxitude combinada de catro metros. Unha das catro partes perdeuse; nas tres tiras de pergami\u00f1o sobreviventes repres\u00e9ntanse, pintados por \u00e1mbalas caras, un total de 450 escudos de armas e 28 bandeiras de bispados e mosteiros alem\u00e1ns. Cada escudo leva unha cimeira que adoita repetir o motivo do escudo, caracter\u00edstica propia da her\u00e1ldica alem\u00e1. Os outros 109 escudos representados na parte perdida sobreviven en copias do orixinal, inclu\u00edda unha na biblioteca dos condes de K\u00f6nigsegg-Aulendorf en Aulendorf e outra realizada por Hans Conrad Bernhauser (1698-1761) e conservada na Biblioteca Central de Z\u00faric."}
{"id": "497230", "revid": "785", "url": "https://gl.wikipedia.org/wiki?curid=497230", "title": "Z\u00fcrcher Wappenrolle", "text": ""}
{"id": "497231", "revid": "785", "url": "https://gl.wikipedia.org/wiki?curid=497231", "title": "Armorial de Z\u00fcrich", "text": ""}
{"id": "497232", "revid": "1131", "url": "https://gl.wikipedia.org/wiki?curid=497232", "title": "Carlos Solla", "text": ""}
{"id": "497235", "revid": "23204", "url": "https://gl.wikipedia.org/wiki?curid=497235", "title": "Don\u0161ajni", "text": "Don\u0161ajni \u00e9 un filme checo de 2013 dirixido por Ji\u0159\u00ed Menzel. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado. Orixinalmente, a miniserie de Agnieszka Holland \"Burning Bush\" foi o elixido para representar a Rep\u00fablica Checa. Por\u00e9n, AMPAS descualificou o fimle, citando regulaci\u00f3n sobre que o fimle non pod\u00eda ter aparecido primeiro en televisi\u00f3n. A miniserie estreouse na televisi\u00f3n checa oito meses antes de ser estreado nunha versi\u00f3n editada nos cinemas. \"Don\u0161ajni\" foi unha elecci\u00f3n controvertida xa que os membros da Academia Checa de Cinema non viu o filme antes de escollelo e porque foi probremente recibido pola cr\u00edtica checa."}
{"id": "497236", "revid": "23204", "url": "https://gl.wikipedia.org/wiki?curid=497236", "title": "Ve st\u00ednu", "text": "Ve st\u00ednu \u00e9 un filme checo de 2012 dirixido por David Ond\u0159\u00ed\u010dek. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "497237", "revid": "98629", "url": "https://gl.wikipedia.org/wiki?curid=497237", "title": "Alois Nebel", "text": "Alois Nebel \u00e9 un filme checo-xermano de 2011 dirixido por Tom\u00e1\u0161 Lu\u0148\u00e1k. Bas\u00e9ase na banda dese\u00f1ada de Jaroslav Rudi\u0161 e Jarom\u00edr 99. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado. O filme foi presentado nos Premios de Cinema Europeo \u00f3 mellor filme animado."}
{"id": "497238", "revid": "23204", "url": "https://gl.wikipedia.org/wiki?curid=497238", "title": "Kawasakiho r\u016f\u017ee", "text": "Kawasakiho r\u016f\u017ee \u00e9 un filme checo de 2009 dirixido por Jan H\u0159ebejk. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "497240", "revid": "89787", "url": "https://gl.wikipedia.org/wiki?curid=497240", "title": "Eug\u00e9nio Lisboa", "text": "Eug\u00e9nio Almeida Lisboa, nado en Louren\u00e7o Marques (actual Maputo) o 25 de maio de 1930, \u00e9 un ensa\u00edsta e cr\u00edtico literario portugu\u00e9s, especialista en Jos\u00e9 R\u00e9gio.\nBiograf\u00eda.\nNaceu en Louren\u00e7o Marques (actual Maputo), Mozambique, en maio de 1930. En 1947 foi para Lisboa estudar enxe\u00f1ar\u00eda eletrot\u00e9cnica no Instituto Superior T\u00e9cnico. Obtida a licenciatura e cumprido o servizo militar, regresou a Mozambique en 1955. En Louren\u00e7o Marques desenvolveu intensa actividade cultural, na prensa, no Cineclube e no R\u00e1dio Clube. Con Rui Knopfli, \"a\"migo de sempre, codirixciu os suplementos literarios de xornais desafetos do r\u00e9xime colonial, casos de \"A Tribuna\" e \"A Voz de Mozambique\". En paralelo, foi xestor dunha petrol\u00edfera e profesor de Literatura. Deixou Mozambique en marzo de 1976, ano en que foi para Francia ocupar o cargo de director-xeral da Compagnie Fran\u00e7aise des P\u00e9troles. O ramo petrol\u00edfero foi a s\u00faa principal actividade profesional durante vinte anos (1958-78), xunto coa docencia universitaria de Literatura Portuguesa, nas universidades de Louren\u00e7o Marques, Pret\u00f3ria (1974-75) e Estocolmo (1977-78). A partir de maio de 1978 exerceu funci\u00f3ns diplom\u00e1ticas, ocupando durante dezasete anos consecutivos (1978-95) o cargo de conselleiro cultural da Embaixada de Portugal en Londres. M\u00e1is tarde, presidiu \u00e1 Comisi\u00f3n Nacional da UNESCO (1996-98) e foi profesor catedr\u00e1tico convidado da Universidade de Aveiro (1995-2000). \nCr\u00edtico e ensa\u00edsta, dedicou esixente atenci\u00f3n \u00e1 obra de Jos\u00e9 R\u00e9gio xaa partir do primeiro libro, J\"os\u00e9 R\u00e9gio\"\".\" \"Antologia, Nota Bibliogr\u00e1fica e Estudo\" (1957). A xeneralidade dos ensaios que escribiu e publicou en Mozambique foron reunidos nos dous volumes de \"Cr\u00f3nica dos Anos da Peste\" (1973 e 1975; tomo \u00fanico desde 1996). Fixo teatro radiof\u00f3nico no Radio Club de Mozambique, a partir de textos de Racine, Ibsen e R\u00e9gio. Colaborou en numerosos xornais e revistas de Louren\u00e7o Marques e da Beira: \"A Tribuna,\" \"A Voz de Mo\u00e7ambique,\" \"Di\u00e1rio\" \"de Mo\u00e7ambique,\" \"Not\u00edcias\" (Louren\u00e7o Marques), \"Not\u00edcias\" \"da Beira\", \"Objectiva\", \"Tempo,\" \"Paralelo 20.\" En Portugal, tem colaboraci\u00f3n dispersa no \"Jornal de Letras\", \"LER,\" \"A Capital\", \"Di\u00e1rio Popular\", \"O Tempo e o Modo\", \"Col\u00f3quio-Letras\", \"Nova Renascen\u00e7a\", \"Oceanos\" e outros. \u00c9 autor de decenas de introduci\u00f3ns, prefacios, posfacios e comentarios cr\u00edticos. Dirixiu a publicaci\u00f3n, na Prensa Nacional, das obras completas de Jos\u00e9 R\u00e9gio.\n\u00c9 o pai do cr\u00edtico de m\u00fasica Jo\u00e3o Lisboa.\n\u00c9 membro da Academia das Ciencias de Lisboa, na Classe de Letras.\nDebido \u00e1 censura do Estado Novo, usou os pseud\u00f3nimos literarios Armando Vieira de S\u00e1, John Land e Lapiro da Fonseca."}
{"id": "497241", "revid": "54334", "url": "https://gl.wikipedia.org/wiki?curid=497241", "title": "Elvira Navarro", "text": "Elvira Navarro Ponferrada, nada en Huelva o 25 de marzo de 1978, \u00e9 unha escritora espa\u00f1ola.\nTraxectoria.\n\u00c9 licenciada en Filosof\u00eda. En 2004 ga\u00f1ou o Certamen de J\u00f3venes Creadores do Concello de Madrid, e entre 2005 e 2008 gozou dunha bolsa de creaci\u00f3n na Residencia de Estudantes. Publicou dous libros complementarios: \"La ciudad en invierno\" (Caballo de Troya, 2007) e \"La ciudad feliz\" (Mondadori, 2009), as\u00ed como a novela \"La trabajadora\" (Random House, 2014), a \"nouvelle\" \"Los \u00faltimos d\u00edas de Adelaida Garc\u00eda Morales\" (Random House, 2016) e o libro de relatos \"La isla de los conejos\" (Random House, 2019). A s\u00faa obra foi merecedora do XXV Premio Ja\u00e9n de Novela, do XXVI Premio Andaluc\u00eda de la Cr\u00edtica na modalidade de relato e do IV Premio Tormenta ao mellor novo autor. As\u00ed mesmo, recibiu a distinci\u00f3n de Nuevo Talento Fnac. En 2010 foi inclu\u00edda na lista dos 22 mellores narradores en lingua espa\u00f1ola menores de 35 anos da revista \"Granta\".. En 2013 foi escollida como unha das voces espa\u00f1olas con maior futuro pola revista \"El Cultural\", en 2014 a mesma revista seleccionou a s\u00faa obra \"La trabajadora\" entre as dez mellores novelas en espa\u00f1ol do ano e en 2019 \"La isla de los conejos\" foi considerado como un dos dez mellores libros do ano polo suplemento Babelia do diario \"El Pa\u00eds\". \nElvira Navarro \u00e9 tam\u00e9n autora do blog Periferia (www.madridesperiferia.blogspot.com), un \"work in progress\" sobre os barrios de Madrid que explora os espazos lim\u00edtrofes e indefinidos. A s\u00faa obra foi parcialmente traducida ao ingl\u00e9s, franc\u00e9s, sueco, italiano e turco.\nColaborou con revistas como \"El Cultural\" de \"El Mundo\", \"\u00cdnsula\", \"Letras Libres\", \"Quimera\", \"Turia\" ou \"Calle 20\", e cos diarios \"P\u00fablico\", eldiario.es, El Mundo e \"El Pa\u00eds\", e exerceu a cr\u00edtica literaria en \"Qu\u00e9 Ler\", \"Revista de Libros\" e no blog \"La tormenta en un vaso\". Foi editora do selo Caballo de Troya en 2015, e imparte obradoiros de escritura.\nPol\u00e9mica.\nA s\u00faa novela \"Los \u00faltimos d\u00edas de Adelaida Garc\u00eda Morales\" (Random House, 2016) foi duramente criticada polo cineasta V\u00edctor Erice no diario \"El Pa\u00eds\". Erice acusou a Navarro de banalizar a figura de Adelaida Garc\u00eda Morales. A r\u00e9plica de Navarro e distintas intervenci\u00f3ns p\u00fablicas doutros escritores (como de Juan Mars\u00e9, en apoio de Erice) aumentaron a pol\u00e9mica e o debate sobre os l\u00edmites da ficci\u00f3n."}
{"id": "497243", "revid": "1888", "url": "https://gl.wikipedia.org/wiki?curid=497243", "title": "El Liberal Compostelano", "text": "El Liberal Compostelano foi un peri\u00f3dico editado en Santiago de Compostela en 1894.\nHistoria e caracter\u00edsticas.\nPeri\u00f3dico bisemanal, apareceu o 29 de marzo de 1894, promovido por Eusebio Alonso Vieites. Era \u00f3rgano do Partido Liberal compostel\u00e1n e de Eugenio Montero R\u00edos. Tivo moi curta duraci\u00f3n."}
{"id": "497245", "revid": "83328", "url": "https://gl.wikipedia.org/wiki?curid=497245", "title": "Adelaida Garc\u00eda Morales", "text": "Adelaida Garc\u00eda Morales, nada en Badaxoz en 1945 ou 1946 e finada en Dos Hermanas (provincia de Sevilla) o 22 de setembro de 2014, foi unha escritora espa\u00f1ola.\nTraxectoria.\nNon foi ao colexio at\u00e9 os 10 anos, a\u00ednda que recibiu clases da s\u00faa nai na casa. Aos 13 anos trasladouse a Sevilla, de onde eran os seus pais, cidade onde viviu gran parte da s\u00faa mocidade. Al\u00ed estuda no colexio das Teresianas, logo no Instituto Murillo e os dous primeiros cursos de Filosof\u00eda e Letras nas aulas da F\u00e1brica de Tabacos. Nestes anos \u00fanese ao grupo de teatro Esperpento, do que tam\u00e9n formaban parte Alfonso Guerra, Carmen Reina, Gualberto Garc\u00eda e Amparo Rubiales. \nA finais dos anos sesenta trasladouse a Madrid, onde continuou cos seus estudos de Filosof\u00eda e Letras at\u00e9 licenciarse en 1970; na universidade co\u00f1eceu a Agust\u00edn Garc\u00eda Calvo, que a iniciou no anarquismo. En 1972 estuda escritura de gui\u00f3ns na Escola Oficial de Cinematograf\u00eda e estabelece relaci\u00f3n co director cinematogr\u00e1fico V\u00edctor Erice, que se converter\u00e1 na s\u00faa parella durante m\u00e1is de vinte anos. Traballou como profesora de secundaria de lingua espa\u00f1ola e filosof\u00eda; foi modelo e actriz e tam\u00e9n tradutora da OPEP en Alxeria.\nA\u00ednda que debutou no panorama literario en 1981, alcanzou o reco\u00f1ecemento en 1985 cun aclamado volume que reun\u00eda dous relatos: \"El Sur\" e \"Bene\". O primeiro relato foi levado previamente ao cine pola s\u00faa ent\u00f3n parella V\u00edctor Erice co mesmo nome \"El Sur\". Coa s\u00faa seguinte obra, \"El silencio de las sirenas\" (que transcorre en Capileira, unha localidade da Alpujarra, lugar onde residiu xunto a Erice durante cinco anos a finais da d\u00e9cada do setenta), obtivo o Premio Herralde de Novela e tam\u00e9n o Premio \u00cdcaro (institu\u00eddo polo \"Diario 16\"). En 1995 sep\u00e1rase de V\u00edctor Erice e pouco despois trasl\u00e1dase a vivir a Dos Hermanas (Sevilla) co seu fillo m\u00e1is vello.\nFaleceu por unha insuficiencia card\u00edaca o 22 de setembro de 2014 en Dos Hermanas (Sevilla).\nEn 2016 publicouse a novela \"Los \u00faltimos d\u00edas de Adelaida Garc\u00eda Morales\", da escritora Elvira Navarro que, en palabras de Elvira Navarro, non \u00e9 unha biograf\u00eda sen\u00f3n unha obra de ficci\u00f3n, \u00abunha narraci\u00f3n pr\u00f3xima ao falso documental\u00bb na que \u00abTodo o que se narra \u00e9 falso, e en ning\u00fan caso debe lerse como unha cr\u00f3nica dos \u00faltimos d\u00edas de Adelaida Garc\u00eda Morais\u00bb. A obra foi duramente criticada por V\u00edctor Erice debido a que o contido non se axusta ao anunciado no t\u00edtulo."}
{"id": "497246", "revid": "85894", "url": "https://gl.wikipedia.org/wiki?curid=497246", "title": "A Cruz, Ma\u00f1ufe, Gondomar", "text": "Cruz \u00e9 un lugar da parroquia de Ma\u00f1ufe, no concello de Gondomar na comarca do Val Mi\u00f1or. Segundo o INE en 2019 ti\u00f1a 19 persoas empadroadas (8 homes e 11 mulleres). Esta entidade de poboaci\u00f3n sit\u00faase a 1,5 km do centro da vila de Gondomar e a 40 metros de altitude sobre o nivel do mar.\nDescrici\u00f3n.\nUnha ducia de vivendas constit\u00faen no s\u00e9culo XXI o espazo urbanizado deste lugar que fora un cruzamento de estradas atravesado polo antigo cami\u00f1o real entre Tui e Baiona.\nPatrimonio.\nTaberna ou Venta da Cruz. O microtop\u00f3nimo figura como Taberna da Cruz ou A Casa de Faustino do Estanco na lista da recollida realizada polo Instituto de Estudos Mi\u00f1oranos e o Concello de Gondomar en 2015. O arquitecto Antonio Soli\u00f1o Troncoso engade A Venta da Cruz, como outro nome da mesma casa, pois as\u00ed \u00e9 nomeada como referencia dun marco xurisdicional entre as parroquias de Ma\u00f1ufe e Donas no catastro de Ensenada de 1753.\nSituada sobre o Cami\u00f1o Real Tui \u2013 Baiona, a estrutura de granito segue en p\u00e9. Salienta Soli\u00f1o Troncoso que \u201cna cara exterior do lintel da porta de entrada dende o que foi patio e logo quizais ampliaci\u00f3n cuberta existe unha inscrici\u00f3n baixo a data 1790, posiblemente a correspondente a obras de ampliaci\u00f3n e mellora, con cuxa aplicaci\u00f3n o pousadeiro sempre sa\u00eda ga\u00f1ando; di: \"OI NO SE FIA A MANA SI\" (HOY NO SE FIA, MA\u00d1ANA SI)\u201d"}
{"id": "497247", "revid": "15490", "url": "https://gl.wikipedia.org/wiki?curid=497247", "title": "A amnesia de Cl\u00edo", "text": "A amnesia de Cl\u00edo \u00e9 unha \u00f3pera con m\u00fasica de Fernando Bu\u00edde sobre un libreto en galego de Fernando Epelde. A s\u00faa estrea tivo lugar no Auditorio de Galicia da cidade de Santiago de Compostela o 10 de novembro de 2019 baixo a batuta de Paul Daniel \u00e1 fronte da Real Filharmon\u00eda de Galicia. A posta en escena foi dirixida por Marta Pazos nunha produci\u00f3n da compa\u00f1\u00eda Voadora. Tr\u00e1tase da primeira \u00f3pera do compositor compostel\u00e1n, escrita grazas ao mecenado da bolsa Leonardo da Fundaci\u00f3n BBVA.\nEmitiuse na Televisi\u00f3n de Galicia o 17 de maio (o 16 de maio na tvG2) de 2020, dentro da programaci\u00f3n especial co gallo do D\u00eda das Letras Galegas.\nArgumento.\nActo I: O ano no que Bush comezou pintar os soldados que enviou morrer a Iraq no ano 2003.\nO expresidente dos Estados Unidos George W. Bush obsesi\u00f3nase con pintar os soldados que enviou \u00e1 Guerra de Iraq, partindo dunha an\u00e9cdota real que emprega como detonante do surrealismo, parcialidade e excentricidade que rodean a idea de \"perspectiva hist\u00f3rica\".\nO desenvolvemento do acto inicial \u00e9 como un encontro pol\u00edtico entre Cl\u00edo e Bush, d\u00faas figuras antag\u00f3nicas, con detalles e flashbacks musicais entre o real e o ficticio.\nActo II: Guerra.\nOito anos despois dos acontecementos narrados no primeiro acto, estala unha guerra pol\u00edtica entre Bush (de novo presidente electo dos Estados Unidos) e Cl\u00edo, quen conseguiu chegar ao posto de gobernadora italiana.\nO segundo acto permite comprender mellor as motivaci\u00f3ns de Cl\u00edo, o seu pasado e as dificultades que se atopou e que a converteron nunha icona complexa e contraditoria. Na voz da musa rev\u00edvense as estratexias para fuxir da mec\u00e1nica do patriarcado e as intersecci\u00f3ns do seu cami\u00f1o ata o posto que ocupa. Finalmente Cl\u00edo trama un plano para desfacerse do seu rival.\nActo III: Cl\u00edo.\nA metamorfose da muller finaliza, convert\u00e9ndose finalmente na m\u00fasa da historia, Cl\u00edo. Det\u00e1llase a estratexia pol\u00edtica para derrocar a George W. Bush da presidencia dos Estados Unidos. Cl\u00edo rev\u00e9lase como a muller escollida para rexer os designios dunha Europa sumida en profundas mudanzas.\nInstrumentaci\u00f3n.\n\"A amnesia de Cl\u00edo\" \u00e9 unha \u00f3pera escrita para orquestra de c\u00e1mara, cunha orquestra reducida de tan s\u00f3 uns 38 integrantes. Como \u00fanico requisito para a secci\u00f3n de corda sin\u00e1lase que esta debe conter canto menos catro violonchelos e tres contrabaixos, mentres que a secci\u00f3n de ventos engade contrafagot e clarinete baixo que reforzan os graves, e a de percusi\u00f3n engade instrumentos resonantes como as camp\u00e1s, o vibr\u00e1fono ou o tam-tam, que xunto coa arpa act\u00faan como prolongaci\u00f3n sonora das harmon\u00edas da orquestra."}
{"id": "497248", "revid": "5863", "url": "https://gl.wikipedia.org/wiki?curid=497248", "title": "Cantabile", "text": "O Coro Infantil e Xuvenil Cantabile \u00e9 un coro coru\u00f1\u00e9s nado en 2002 que mestura voces infant\u00eds desde os oito anos con voces xuven\u00eds at\u00e9 aproximadamente os trinta anos. Est\u00e1 dirixido polo tenor e mestre de canto Pablo Carballido del Camino.\nTraxectoria.\nO Coro Infantil e Xuvenil Cantabile nace froito da asociaci\u00f3n que leva o seu mesmo nome como un proxecto cultural e social que integra nenos, mozos e mozas arredor da m\u00fasica vocal cl\u00e1sica. Durante a s\u00faa traxectoria ten realizado concertos por toda Galiza, en cidades espa\u00f1olas como Madrid, Burgos ou Le\u00f3n, e en cidades europeas como Viena, Roma, Bolo\u00f1a ou Porto. \nNa traxectoria de Cantabile destacan varios proxectos. No 2011 produciu e interpretou a \u00f3pera \"Dido and Aeneas\" de Henry Purcell dentro da programaci\u00f3n Xacobeo Classics. Dentro desta mesma programaci\u00f3n participou na interpretaci\u00f3n da \u00f3pera \"Parsifal\" de Richard Wagner dirixida por Vasili Petrenko. No 2013, realizou unha retrospectiva da obra vocal de Wolfgang Amadeus Mozart e Joseph Haydn, que foi estreada no Teatro Col\u00f3n da Coru\u00f1a en 2013 e que Cantabile gravou no disco \"Mozart y Haydn en las voces de Cantabile\" grazas \u00e1 colaboraci\u00f3n do programa Outra+Outra da Deputaci\u00f3n da Coru\u00f1a e a Fundaci\u00f3n Paideia nos seus Estudios Mans. No 2014, acometeu a preparaci\u00f3n do Requiem de Gabriel Faur\u00e9, estreado tam\u00e9n no Teatro Col\u00f3n. No 2016 interpretou a Misa da Coroaci\u00f3n K317 de Mozart na Coru\u00f1a e tam\u00e9n na abad\u00eda de Altenburg e na Peterskirche de Viena. Cantabile participou en novembro do mesmo ano no concerto polo 50 aniversario da Fundaci\u00f3n Barri\u00e9 na Catedral de Santiago de Compostela xunto a Carlos N\u00fa\u00f1ez na homenaxe sonora aos instrumentos do P\u00f3rtico da Gloria. En 2017, foi convidado a participar na entrega das Medalla Castelao para interpretar o himno galego, as\u00ed como a cantar na homenaxe a Rosal\u00eda de Castro no Pante\u00f3n dos Galegos Ilustres de San Domingos de Bonaval. No mesmo ano, preparou e estreou no Teatro Col\u00f3n a primeira parte do Mes\u00edas de Georg Friedrich H\u00e4ndel. No 2018, Cantabile ofreceu un concerto en favor da ONG New Light India en que interpretou o Te Deum de Marc Antoine Charpentier.\nNo 2019, Cantabile produciu e estreou coa colaboraci\u00f3n da Deputaci\u00f3n Provincial da Coru\u00f1a e o Concello da Coru\u00f1a o libro-CD \"Palabras de Luz\", un proxecto que reuniu doce poetas e seis compositores e compositoras galegas contempor\u00e1neas para crearen doce pezas corais cultas en galego. Ese material foi distribu\u00eddo a todas as corais, conservatorios e escolas de m\u00fasica de titularidade p\u00fablica galegas. Por este proxecto, ga\u00f1ou o premio Mart\u00edn C\u00f3dax da m\u00fasica galega en 2020."}
{"id": "497253", "revid": "89787", "url": "https://gl.wikipedia.org/wiki?curid=497253", "title": "Felisa Mart\u00edn Bravo", "text": "Felisa Mart\u00edn Bravo, nada en San Sebasti\u00e1n o 11 de xu\u00f1o de 1898 e finada en Madrid o 29 de outubro de 1979, foi a primeira muller en ingresar no Corpo Superior de Meteorolox\u00eda e a primeira doutora en F\u00edsica en Espa\u00f1a.\nTraxectoria.\nFixo o bacharelato en San Sebasti\u00e1n, e continuou estudos superiores na Universidade Central de Madrid onde se licenciou en ciencias f\u00edsicas, en 1922. Como \u00fanica muller do departamento sumouse ao equipo de investigaci\u00f3n do f\u00edsico aragon\u00e9s Julio Palacios, en cuxo Laboratorio de Investigaci\u00f3ns F\u00edsicas da JAE Felisa estableceu a estrutura cristalina dos \u00f3xidos de n\u00edquel e de cobalto e do sulfuro de chumbo, aplicando os m\u00e9todos de Bragg e de Debye-Scherrer, mediante raios X. Ese conxunto de investigaci\u00f3ns recoll\u00e9ronse en 1926 na s\u00faa tese doutoral, titulada \u201cDeterminaci\u00f3n de la estrutura cristalina del \u00f3xido de n\u00edquel, del de cobalto e del sulfuro de plomo\u201d. Pero a pesar de ser consciente da importancia de profundar na materia, Felisa tivo que dedicar o seu tempo e enerx\u00eda a dar clases no Instituto-Escola. Ese sentido pr\u00e1ctico levar\u00edaa tam\u00e9n a opositar a unha c\u00e1tedra de Instituto en 1925.\nEn 1926, viaxou aos Estados Unidos cunha bolsa para formaci\u00f3n pedag\u00f3xica da JAE, para impartir un curso de Lingua Castel\u00e1 e lecci\u00f3ns de F\u00edsica ao Conneticut College (New London). Tanto esta actividade como a s\u00faa decisi\u00f3n de traballar como auxiliar no Servizo Meteorol\u00f3xico (xa en 1931) afast\u00e1bana do seu suposto porvir como investigadora. Con todo, a creaci\u00f3n naquelas datas do Instituto Nacional de F\u00edsica e Qu\u00edmica (INFQ) e a s\u00faa amizade con Julio Palacios, d\u00e9ronlle oportunidade de traballar en investigaci\u00f3ns de raios X \"para a determinaci\u00f3n de estruturas cristalinas\". Continuando na \u00f3rbita da Instituci\u00f3n Libre de Ensinanza, en 1932 viaxou a Cambridge (Inglaterra) grazas a unha nova bolsa da Junta para a Ampliaci\u00f3n de Estudos (JAE). Al\u00ed asistiu \u00e1s clases de Ernest Rutherford e ampliou os seus co\u00f1ecementos nas ciencias atmosf\u00e9ricas co profesor C. T. R. Wilson (1869-1959), especialista en electricidade atmosf\u00e9rica, e a s\u00faa aplicaci\u00f3n no campo da protecci\u00f3n aeron\u00e1utica. \nO lado escuro.\nA partir de 1933 o posible brillante futuro cient\u00edfico de Felisa Mart\u00edn Bravo entrou de maneira lenta e progresiva na zona escura do seu destino. Ao seu regreso de Cambridge, en 1933, quedou integrada no cadro do Servizo Meteorol\u00f3xico Nacional en Madrid, onde tam\u00e9n ser\u00eda a primeira muller admitida. Tras o estalido da guerra civil espa\u00f1ola, e ante o traslado da oficina central a Valencia seguindo ao Goberno da Rep\u00fablica en 1936, a s\u00faa negativa a abandonar Madrid sup\u00faxolle o seu cesamento no posto que ocupaba. Esa circunstancia puido ser determinante en 1939, cando finalizada a contenda, a necesidade de cadros cient\u00edficos no bando vencedor fixo que, tras ser 'depurada' e sometida a un 'expediente de responsabilidades', Felisa Mart\u00edn fose inclu\u00edda no corpo de meteor\u00f3logos. Curiosamente, devandito departamento cient\u00edfico non volver\u00eda admitir a unha muller na s\u00faa n\u00f3mina at\u00e9 o final da d\u00e9cada de 1960. \nFelisa Mart\u00edn Bravo foi unha profesional e investigadora traballadora, aplicada no seu labor, avanzada no seu tempo e que tivo que superar moitos obst\u00e1culos para seguir adiante. Suponse que, tras a s\u00faa xubilaci\u00f3n, viaxou a M\u00e9xico. Durante 1973 - 74 foi presidenta da Asociaci\u00f3n Meteorol\u00f3xica Espa\u00f1ola, a primeira e a \u00fanica muller que ocupou o cargo at\u00e9 abril de 2019, cando na renovaci\u00f3n da Xunta Directiva elixiuse a Mar\u00eda Delfina Gil Fern\u00e1ndez como Presidenta."}
{"id": "497254", "revid": "5863", "url": "https://gl.wikipedia.org/wiki?curid=497254", "title": "A.N.P.G.", "text": ""}
{"id": "497255", "revid": "98629", "url": "https://gl.wikipedia.org/wiki?curid=497255", "title": "Oligoquetos", "text": "Os oligoquetos (Oligochaeta, do grego \"oligos\", pouco, pequeno, e do lat\u00edn \"chaetae\", sedas, quetas) xeralmente chamadas mi\u00f1ocas, miocas (nomes que tam\u00e9n reciben poliquetos) ou lombrigas (nome que tam\u00e9n reciben nematodos), son unha subclase do filo Annelida (an\u00e9lidos ou vermes segmentados), clase Clitellata (que pos\u00faen un clitelo ou 'colar' que forma un casulo reprodutivo), que incl\u00fae de 3500 a 4000 especies, as cales enc\u00f3ntranse nunha gran variedade de h\u00e1bitats: terrestres (a gran maior\u00eda), mari\u00f1os, de auga a doce e de vida parasitaria (moi poucos).\nA diferenza dos poliquetos, os oligoquetos est\u00e1n desprovistos de par\u00e1podos e as quetas son pequenas e escasas; nos oligoquetos mari\u00f1os, ditas quetas son m\u00e1is longas e abundantes que nos terrestres. O oligoqueto m\u00e1is representativo \u00e9 a mi\u00f1oca de terra.\nOutras especies de oligoquetos son os tub\u00edfex (Tubificidae), \"Lumbriculus variegatus\" (Lumbriculidae) comedores de detritos, filtradores e predadores como \"Agriodrilus\" e \"Phagodrilus\".\nDiversidade e ecolox\u00eda.\nOs oligoquetos aparecen en cada continente no mundo en h\u00e1bitats terrestres, de auga doce e mari\u00f1os. Das 1700 especies acu\u00e1ticas co\u00f1ecidas, aproximadamente 600 son mari\u00f1as e 100 de augas subterr\u00e1neas. Os oligoquetos acu\u00e1ticos aparecen en moitos grupos, o de m\u00e1is especies \u00e9 o dos Naididae.\nOs oligoquetos terrestres ent\u00e9rranse no solo. As catro familias principais con gran n\u00famero de especies son Glossoscolecidae, Lumbricidae, Megascolecidae e Moniligastridae. As mi\u00f1ocas de terra viven en todas as partes do mundo ag\u00e1s en desertos. Necesitan humidade onde viven e as especies m\u00e1is grandes constr\u00faen t\u00faneles que poden afondar varios metros, mentres que os individuos novos e as especies m\u00e1is pequenas est\u00e1n restrinxidas a s\u00f3 uns poucos cent\u00edmetros de profundidade. As maiores cantidades at\u00f3panse en chans ricos en humus e chans \u00e1cidos. Unhas poucas especies viven nas \u00e1rbores, entre musgos h\u00famidos e entre os refugallos que se acumulan nas partes axilares das follas e en gretas; alg\u00fans outros te\u00f1en como fogar as matas de bromelias.\nA maior\u00eda dos oligoquetos acu\u00e1ticos son vermes delgados e pequenas, cuxos \u00f3rganos poden verse a trav\u00e9s da parede corporal transparente. Ent\u00e9rranse nos sedimentos ou viven entre a vexetaci\u00f3n principalmente en ambientes de auga doce pouco profunda. Alg\u00fans son transicionais entre os h\u00e1bitats terrestres e acu\u00e1ticos, habitando en pantanos, na lama ou nas beiras dos corpos de auga. Aproximadamente duascentas especies son mari\u00f1as, principalmente as das familias Enchytraeidae e Naididae; estas at\u00f3panse principalmente nas zonas mareal e submareal, pero unhas poucas poden vivir en profundidades abisais.\nMorfolox\u00eda externa.\nA forma xeral do corpo \u00e9 case cil\u00edndrica. O tam\u00f1o do corpo var\u00eda coa especie desde menos de 0,5\u00a0mm ata de 2 a 3\u00a0m no caso das especies xigantes \"Megascolides australis\" ou a \"Amynthas mekongianus\". Como no resto de an\u00e9lidos, o corpo est\u00e1 dividido en met\u00e1meros e pos\u00fae tres rexi\u00f3ns:\nCertas especies pos\u00faen quetas sexuais, m\u00e1is longas, que son excitantes durante a c\u00f3pula e que poden actuar como \u00f3rganos penetrantes para a inseminaci\u00f3n.\nA maior\u00eda dos oligoquetos pos\u00faen no dorso uns poros que conectan co celoma por onde expulsan substancias de car\u00e1cter defensivo, provistas de antibi\u00f3ticos (en lombrigas que viven en medios con materia org\u00e1nica en descomposici\u00f3n) ou de cheiro e sabor repugnante.\nUnha formaci\u00f3n moi evidente nos oligoquetos \u00e9 o clitelo. Tr\u00e1tase de zona glandular con segmentos m\u00e1is inchados que o resto e que \u00e9 a manifestaci\u00f3n externa dos \u00f3rganos sexuais; \u00e1s veces pos\u00fae tub\u00e9rculos prominentes que se usan para suxeitar a parella durante a c\u00f3pula. O clitelo aparece no momento da madurez sexual e \u00e9 o responsable da formaci\u00f3n do casulo onde se desenvolver\u00e1n os ovos e da formaci\u00f3n do cilindro mucoso que serve para a c\u00f3pula. O clitelo e os seus anexos te\u00f1en unha grande importancia na sistem\u00e1tica do grupo.\nAnatom\u00eda.\nTegumento e celoma.\nA cavidade xeral do corpo, chamada celoma, est\u00e1 chea de flu\u00eddo no cal est\u00e1n suspendidos o intestino e outros \u00f3rganos. Os oligoquetos te\u00f1en tipicamente un celoma espazoso que usan como hidroesqueleto. Este est\u00e1 dividido en segmentos por medio de tabiques transversais. Este \u00f3rgano \u00e9 o encargado da comunicaci\u00f3n co exterior a trav\u00e9s dos poros dorsais e dos excretores nos nefridios situados na rexi\u00f3n lateroventral.\nCada tabique separa un segmento do corpo, que incl\u00fae unha porci\u00f3n dos sistemas nervioso e circulatorio, permitindo que funcione de maneira relativamente independente; cada un destes segmentos denom\u00ednase met\u00e1mero. Cada met\u00e1mero est\u00e1 marcado externamente por un ou m\u00e1is aneis. Cada met\u00e1mero ten unha capa externa (unha delgada cut\u00edcula e epiderme con abundantes c\u00e9lulas produtoras de moco) e, por debaixo, unha capa de m\u00fasculo circular sobre outra de m\u00fasculo lonxitudinal, que son as responsables dos movementos perist\u00e1lticos cos que se despraza o animal. Na mi\u00f1oca de terra, os m\u00fasculos lonxitudinais est\u00e1n reforzados por lamini\u00f1as de col\u00e1xeno.\nAparato dixestivo e excretor.\nO aparato dixestivo in\u00edciase na boca, que pode ser evertible, \u00e1 cal segue a farinxe, abundante en fibras musculares, con capacidade de producir unha gran succi\u00f3n (forma de alimentaci\u00f3n t\u00edpica das mi\u00f1ocas de terra). Despois ve\u00f1en o est\u00f3mago (formado por boche e moella), o intestino, o recto e o ano. O intestino pos\u00fae un suco mediano dorsal denominado tiflosolio que incrementa a superficie de absorci\u00f3n. A maior\u00eda dos oligoquetos alim\u00e9ntase de materia org\u00e1nica en descomposici\u00f3n, follas ca\u00eddas e vexetaci\u00f3n.\nNa superficie externa do intestino e rodeando o vaso sangu\u00edneo dorsal enc\u00f3ntrase o chamado tecido clorag\u00f3xeno, propio de oliquetos. Este est\u00e1 constitu\u00eddo por c\u00e9lulas peritoneais modificadas (c\u00e9lulas clorag\u00f3xenas), e cumpre unha funci\u00f3n an\u00e1loga \u00e1 que realiza o f\u00edgado noutros grupos animais, a saber, sintetiza e almacena glic\u00f3xeno e graxas.\nOs metanefridios eliminan os refugallos nitroxenados do met\u00e1mero. Os oligoquetos acu\u00e1ticos excretan amonio mentres que os terrestres excretan urea, moito menos t\u00f3xica. As mi\u00f1ocas eiminan os seus residuos nitroxenados pola boca.\nAparato circulatorio e respiratorio.\nA circulaci\u00f3n \u00e9 pechada. Os vasos principais son un vaso dorsal puls\u00e1til provisto de v\u00e1lvulas que act\u00faa como coraz\u00f3n, que impulsa o sangue cara a adiante, e un vaso ventral que a conduce cara a atr\u00e1s; ambos os dous est\u00e1n unidos por vasos transversais metam\u00e9ricos. O sangue pos\u00fae c\u00e9lulas ameboides incoloras; \u00e9 vermella, xa que cont\u00e9n, disolta no plasma, hemoglobina e, \u00e1s veces, eritrocruorina.\nO intercambio gaseoso \u00e9 basicamente cut\u00e1neo (respiran pola pel), a\u00ednda que alg\u00fans oligoquetos acu\u00e1ticos pos\u00faen tam\u00e9n respiraci\u00f3n intestinal e outros branquias externas.\nSistema nervioso.\nO sistema nervioso mant\u00e9n a estrutura b\u00e1sica de an\u00e9lido, con ganglios cerebroides, colar pariesof\u00e1xico e cord\u00f3ns lonxitudinais, con conectivos transversais e pares de ganglios fusionados en cada met\u00e1mero. No cerebro e nos ganglios ventrais hai c\u00e9lulas neurosecretoras, de funci\u00f3n end\u00f3crina, que segregan neurohormonas que regulan a reproduci\u00f3n, os caracteres sexuais secundarios e a rexeneraci\u00f3n.\nOs \u00f3rganos dos sentidos son simples e est\u00e1n distribu\u00eddos por todo o corpo. Carecen de ollos mais te\u00f1en fotorreceptores en forma de lente por toda a epiderme, as\u00ed como quimiorreceptores unicelulares; hai tam\u00e9n moitas terminaci\u00f3ns nerviosas libre de probable funci\u00f3n t\u00e1ctil.\nLocomoci\u00f3n.\nO movemento e enteramento das mi\u00f1ocas de terra real\u00edzase por peristalse, cunha alternancia de contracci\u00f3n e relaxaci\u00f3n dos m\u00fasculos circulares e lonxitudinais. Para mov\u00e9rense cara a adiante, a porci\u00f3n anterior do verme est\u00e9ndese cara a adiante pola contracci\u00f3n dos m\u00fasculos circulares, mentres que a porci\u00f3n que est\u00e1 xusto detr\u00e1s ac\u00fartase e engrosa pola contracci\u00f3n dos m\u00fasculos lonxitudinais. Despois os m\u00fasculos circulares anteriores rel\u00e1xanse, e unha onda de contracci\u00f3n circular m\u00f3vese cara a atr\u00e1s ao longo do verme. Ao mesmo tempo, as quetas exp\u00e1ndense para afirmarse no chan a medida que o corpo se acurta e retr\u00e1ense a medida que se alonga. Os \"pasos\" cos que avanza son tipicamente de 2 a 3\u00a0cm de longo e o verme m\u00f3vese a unha velocidade de sete a dez \"pasos\" por minuto. O verme pode reverter a s\u00faa direcci\u00f3n para desprazarse coa cola por diante. As especies acu\u00e1ticas usan un medio similar de locoomoci\u00f3n para avanzar sobre os sedimentos e masas de vexetaci\u00f3n, pero os diminutos Aeolosomatidae nadan por medio dos cilios do seu prostomio.\nO enterramento real\u00edzase forzando o extremo frontal do corpo a met\u00e9ndose nunha greta e alargar o oco pola expansi\u00f3n do seu corpo. Neste proceso tragan grandes cantidades de terra. Esta mest\u00farase con moco e atravesa o tubo dixestivo, sendo finalmente utilizada para forrar as paredes do tubo. O exceso de material extr\u00faese na superficie do chan, formando un molde de excrementos. O t\u00fanel pode ter d\u00faas entradas e varios t\u00faneles verticais e horizontais.\nReproduci\u00f3n e desenvolvemento.\nOs oligoquetos son hermafroditas proter\u00e1ndricos (as g\u00f3nadas masculinas maduran antes que as femininas), polo que non poden autofecundarse e necesitan aparearse; as g\u00f3nadas est\u00e1n situadas no clitelo. Os gametos son evacuados ao celoma e saen ao exterior polos gonodutos (ovidutos e espermidutos). Xeralmente presentan un ou dous pares de espermatecas, uns recept\u00e1culos onde se almacenan espermatozoides durante a c\u00f3pula.\nA maior\u00eda de oligoquetos te\u00f1en fertilizaci\u00f3n externa (a\u00ednda que na familia africana dos Eudrilidae \u00e9 interna). No apareamento, dous individuos ac\u00f3planse ventralmente e en sentido oposto e o clitelo segrega unha substancia mucosa que facilita que os espermatozoides de cada individuo, recubertos por unha c\u00e1psula quitinosa (tecocisto), pasan \u00e1s espermatecas do outro individuo. Hai, por tanto, intercambio mutuo de espermatozoides, actuando os dous individuos como macho (doan espema) e ambos como femia (reciben esperma), a\u00ednda que non producen ovos ata m\u00e1is tarde.\nTrala c\u00f3pula, o clitelo segrega unha substancia que se coagula en contacto co aire e forma un casulo xelatinoso en forma de anel que se despraza cos movementos do corpo; primeiro pasa polos gonoporos femininos onde recolle os \u00f3vulos e posteriormente polas espermatecas, onde recolle os espermatozoides, e prod\u00facese a fecundaci\u00f3n. O casulo \u00e9 logo depositado no chan ou a lama. O seu desenvolvemento \u00e9 directo e non pasan por un estadio de larva troc\u00f3fora.\nA eclosi\u00f3n atr\u00e1sase m\u00e1is canto m\u00e1is baixa \u00e9 a temperatura (dun a catro meses) e o mesmo ocorre coa madurez sexual dos xoves (entre 6 e 10 meses).\nNas formas m\u00e1is primitivas o modo normal de reproduci\u00f3n \u00e9 a asexual, sendo a sexual unha excepci\u00f3n. Non obstante, dada a gran capacidade de rexeneraci\u00f3n, todos os oligoquetos poden multiplicarse asexualmente por escisiparidade.\nO crecemento en moitoss grupos ocorre pola duplicaci\u00f3n de unidades segmentarias individuais. Noutros o n\u00famero de segmentos est\u00e1 fixado desde o desenvolvemento temper\u00e1n.\nEvolution.\nOs vermes son de corpo brando e non fosilizan ben, a\u00ednda que poden deixar f\u00f3siles de trazas por onde pasaron. D\u00e9uselle o nome de \"Protoscolex\" a un x\u00e9nero de vermes segmentados sen quetas que se encontrou no Ordov\u00edcio superior de Kentucky, Estados Unidos. Outras especies situadas no mesmo x\u00e9nero atop\u00e1ronse en Herefordshire, Inglaterra, pero non est\u00e1 claro que estes vermes sexan de feito oligoquetos. Stephenson postulou en 1930 que o antepasado com\u00fan de oligoquetos procede da familia acu\u00e1tica primitiva dos Lumbriculidae. As familias m\u00e1is avanzadas como Glossoscolecidae, Hormogastridae, Lumbricidae e Microchaetidae puideron evolucionar m\u00e1is tarde que outras familias. Os Lumbricidade, debido \u00e1 s\u00faa capacidade de colonizar novas \u00e1reas, f\u00edxose dominante, seguiron a expansi\u00f3n dos humanos por todo o mundo e desprazaron moitas especies nativas de oligoquetos.\nFiloxenia.\nActualmente non hai consenso sobre as relaci\u00f3ns filoxen\u00e9ticas, pero si se considera que Oligochaeta \u00e9 parafil\u00e9tico con respecto ao clado Hirudinoidea (sambesugas) de acordo coa an\u00e1lise morfol\u00f3xica e a filoxen\u00f3mica. A an\u00e1lise de ADNr presenta o seguinte resultado aproximado: \nO clado Metagynophora, tam\u00e9n chamado Megadrili ou orde Megadrilacea, foi proposto como superorde por Jamieson (1988) e foi apoiado por an\u00e1lises filoxen\u00f3micas.\nSistem\u00e1tica.\nTradicionalmente, Oligochaeta dividiuse en dous grandes grupos: Microdrili e Megadrili (Benham 1890). Un sistema baseado en datos morfol\u00f3xicos prop\u00f3n a seguinte taxonom\u00eda (en subclases, superordes e ordes):\nMicrodrili (lombrigas pequenas e acu\u00e1ticas)\nMegadrili (lombrigas grandes)\nRecentes an\u00e1lises clad\u00edsticas baseados en datos moleculares suxiren que os oligoquetos e os hirud\u00edneos ser\u00edan subclases da clase clitelados (Clitellata). Noutras clasificaci\u00f3ns m\u00e1is tradicionais, os clitelados te\u00f1en rango de superclase e, por tanto, oligoquetos e hirud\u00edneos el\u00e9vanse \u00e1 categor\u00eda de clases. As\u00ed, segundo Brusca e Brusca a clasificaci\u00f3n \u00e9:\nNotas.\nBibliograf\u00eda.\nObras xerais"}
{"id": "497256", "revid": "27155", "url": "https://gl.wikipedia.org/wiki?curid=497256", "title": "Oligoqueto", "text": ""}
{"id": "497257", "revid": "27155", "url": "https://gl.wikipedia.org/wiki?curid=497257", "title": "Oligochaeta", "text": ""}
{"id": "497258", "revid": "27155", "url": "https://gl.wikipedia.org/wiki?curid=497258", "title": "Clitelado", "text": ""}
{"id": "497259", "revid": "4817", "url": "https://gl.wikipedia.org/wiki?curid=497259", "title": "Helios 1A", "text": "Helios 1A foi un sat\u00e9lite de reco\u00f1ecemento europeo lanzado o 7 de xullo de 1995 mediante un foguete Ariane 4 desde o Centro Espacial de Kourou.\nCaracter\u00edsticas.\nHelios 1A era un sat\u00e9lite militar de reco\u00f1ecemento \u00f3ptico subvencionado por Francia, Italia e Espa\u00f1a. Xunto con Helios 1B, pod\u00edan obter imaxes de alta resoluci\u00f3n, de ata 1 metro por p\u00edxel, de calquera punto do mundo. Helios 1A usaba o bus SPOT Mk.2. Estivo en funcionamento ata xaneiro de 2012."}
{"id": "497261", "revid": "4817", "url": "https://gl.wikipedia.org/wiki?curid=497261", "title": "Helios 1B", "text": "Helios 1B foi un sat\u00e9lite de reco\u00f1ecemento europeo lanzado o 3 de decembro de 1999 mediante un foguete Ariane 4 desde o Centro Espacial de Kourou.\nCaracter\u00edsticas.\nHelios 1B era un sat\u00e9lite militar de reco\u00f1ecemento \u00f3ptico subvencionado por Francia, Italia e Espa\u00f1a. Xunto con Helios 1A, pod\u00edan obter imaxes de alta resoluci\u00f3n, de ata 1 metro por p\u00edxel, de calquera punto do mundo. Helios 1B usaba o bus SPOT Mk.2. Estivo en funcionamento ata outubro de 2004 en que unha avar\u00eda no seu sistema de enerx\u00eda deixouno inservible."}
{"id": "497262", "revid": "1888", "url": "https://gl.wikipedia.org/wiki?curid=497262", "title": "Ram\u00f3n Varela", "text": ""}
{"id": "497265", "revid": "23204", "url": "https://gl.wikipedia.org/wiki?curid=497265", "title": "Masacre de Oseira", "text": "O masacre de Oseira, acontecementos de Oseira ou sucesos de Oseira foi un episodio de enfrontamento entre a veci\u00f1anza de Oseira (San Cristovo de Cea) e as forzas de orde p\u00fablica ocorrido en 1909 que desembocou na matanza de nove civ\u00eds.\nO anuncio do bispado de Ourense de retirar o baldaquino barroco da igrexa do mosteiro cisterciense de Oseira espertou a protesta dos fregueses. O baldaquino, obra de Mateo de Prado, atop\u00e1base nun estado precario e exist\u00eda o risco de derrubamento.\nAntecedentes.\nEn 1908 a viaxeira brit\u00e1nica Annette Meakin escribira :\nCo de Oseira, eran tres os baldaquinos da mesma estrutura en Galicia. Coma o da catedral de Santiago e o da capela do Santo Cristo da catedral de Ourense, o de Oseira era un baldaquino a\u00e9reo, no que do dosel estaba apoiado en m\u00e9nsulas con forma de anxos sobre columnas salom\u00f3nicas. Pola s\u00faa semellanza co tabern\u00e1culo compostel\u00e1n tense atribu\u00eddo a Domingo de Andrade, a\u00ednda que agora se d\u00e1 por segura a autor\u00eda do escultor Mateo de Prado, polo tratamento do pelo e barbas, movemento das roupaxes, etc . A composici\u00f3n dos relevos resulta id\u00e9ntica \u00e1 do retablo de Santa Mar\u00eda de Montederramo (obra documentada como da man de Mateo de Prado).\nO baldaquino estaba sostido por catro columnas salom\u00f3nicas, recubertas por p\u00e1mpanos e follas. Sosti\u00f1an cadandeu capitel sobre o que se levantaban catro anxelotes inclinados cara o centro, que sosti\u00f1an o entaboamento, dotado de elementos decorativos vexetais e front\u00f3n curvo, partido.\nSobre a estrutura anterior exist\u00eda un segundo corpo, con oito cari\u00e1tides sostendo unha cornixa, rematada en curva. Nos entrepanos deste segundo corpo hab\u00eda varios relevos con escenas da vida de San Bernaldo, a quen estaba consagrado o mosteiro. Nunha destas escenas, o santo rezaba ante a Virxe mentres esta preme no peito de xeito que fai sa\u00edr del unhas gotas de leite sobre os beizos do santo. Esta iconograf\u00eda fai referencia a un milagre da vida do santo: este enfermara gravemente e os monxes rezaron \u00e1 Virxe pola s\u00faa cura; san Bernaldo, en \u00e9xtase, viu achegarse \u00e1 Virxe, acompa\u00f1ada de San Bieito e San Lourenzo, que lle acari\u00f1ou a cara e, nese momento, o santo curou .\n\u00d3 redor do conxunto escult\u00f3rico hab\u00eda imaxes de papas, monxes e mais catro cabaleiros da Orde de Calatrava.\nPosteriormente \u00e1 construci\u00f3n do baldaquino, colocouse sobre el un tabern\u00e1culo coroado por unha imaxe dunha pomba que simbolizaba o Esp\u00edrito Santo. Esta pomba, dourada, ser\u00e1 a que a tradici\u00f3n popular considere como de ouro macizo.\nFeitos.\nA orixe da secuencia pode situarse no outono de 1908, cando o bispo de Ourense Eustaquio Ilund\u00e1in Esteban realizou unha visita pastoral \u00e1 parroquia de Santa Mar\u00eda a Real de Oseira. O mosteiro caera no abandono trala expulsi\u00f3n dos monxes canda a desamortizaci\u00f3n de Mendiz\u00e1bal, en 1835, mais a igrexa seguiu funcionando como igrexa parroquial. Constatado o p\u00e9simo estado do templo, considerouse a posibilidade de retirar o baldaquino barroco para evitar unha desgraza no caso de se esbarroar. Recabou informes dos Organismos oficiais responsables da conservaci\u00f3n do patrimonio, como o arquitecto da diocese, Daniel V\u00e1zquez, quen, en novembro de 1908, conclu\u00edu que, efectivamente, o estado do baldaquino representaba un perigo. Tam\u00e9n o resposable da \"Comisi\u00f3n Provincial de Monumentos Hist\u00f3ricos y Art\u00edsticos \", Marcelo Mac\u00edas, engadiu que a peza carec\u00eda de interese art\u00edstico e que, ademais, \u00f3 retirar o baldaquino, despex\u00e1base a perspectiva da cabeceira do templo, que segundo el era o m\u00e1is interesante. C\u00f3mpre sinalar que ambos expertos, que mostraron o seu acordo coa decisi\u00f3n do bispo, eran eclesi\u00e1sticos e sometidos \u00e1 autoridade deste. En definitiva, o bispo ordenou a retirada do baldaquino.\nNeste punto espertou un interese extraordinario polo valor art\u00edstico do baldaquino e comezan a abrollar rumores verbo da suposta existencia da figura dunha pomba ou pelicano de ouro macizo no seu interior. Os receos vi\u00f1an alimentados tam\u00e9n por anteriores espolios que sufrira o mosteiro unha vez exclaustrada a s\u00faa comunidade, como o reloxo da torre, os sinos, parte do coro e varias fontes que foran trasladadas a Ourense. Personalidades da cultura galega, como Manuel Murgu\u00eda ou Aquilino S\u00e1nchez Rodr\u00edguez, secundaron a oposici\u00f3n veci\u00f1al, xunto \u00f3 xu\u00edz de Punx\u00edn, que declarou nula a orde de derrubamento e intentou, infrutuosamente, convencer \u00f3 bispo de que desistise do seu proxecto. Tam\u00e9n houbo divisi\u00f3n de opini\u00f3ns entre a prensa galega (como \"El Mi\u00f1o\", de Ourense, moi cr\u00edtico coa Igrexa e coas autoridades) e nacional (como o \"Heraldo de Madrid\"), fronte a outros, como \"Siglo Futuro\", que apoiaban a decisi\u00f3n do bispo.\nAs obras de desmonte do baldaquino comezaron en febreiro de 1909, pero axi\u00f1a toparon coa contestaci\u00f3n de boa parte da veci\u00f1anza. Finalmente, o 22 de abril de 1909, o bispo env\u00eda unha cuadrilla de carpinteiros para realizar a faena. Co\u00f1ecendo o balbordo que se armara, pide ao gobernador civil Tom\u00e1s Alonso Zabala que facilite o apoio da garda Civil para garantir a seguridade dos operarios, e este manda 16 efectivos m\u00e1is tres mandos para escoltar os carpinteiros. Chegados a Oseira atoparon \u00f3s veci\u00f1os encerrados na igrexa con apeiros e trebellos polo que, tras comprobaren a crispaci\u00f3n xerada, os carpinteiros deciden marchar. A Garda Civil, comandada polo tenente Gumersindo Salinas Fern\u00e1ndez ordenou \u00f3s veci\u00f1os que abandonasen a igrexa e, ante a negativa dos paisanos a facelo, procede a abrir fogo contra eles, matando a 7 persoas (entre elas unha nena de 14 anos, Mar\u00eda de la Paz Fern\u00e1ndez, e unha muller embarazada, de 22, Manuela Gonz\u00e1lez Rodr\u00edguez) e deixando outras 12 persoas feridas de bala. Nos d\u00edas seguintes morrer\u00edan dous dos feridos.\nAs autoridades argumentar\u00edan despois que alg\u00fans veci\u00f1os dispararon contra os gardaciv\u00eds, o que quedou desmentido cando non se atoparon armas de fogo no interior da igrexa, sendo as \u00fanicas armas de que dispo\u00f1\u00edan paus, pedras e unha vella baioneta atada a un pau.\nContexto.\nA matanza de Oseira sit\u00faase no contexto de conflitividade na sociedade rural galega naquela altura. En 1909 Galicia estaba experimentando unha verdadeira efervescencia pol\u00edtica e social, posto que coincid\u00edan no tempo a campa\u00f1a de redenci\u00f3n de foros impulsada polo Directorio Antiforista de Teis, unha federaci\u00f3n agraria anarquista nos arredores da Coru\u00f1a (Uni\u00f3n Campesina) e o xurdimento de Solidaridad Gallega. Con todo, fronte a outros episodios represivos acontecidos no rural galego despois durante o reinado de Afonso XIII (en Nebra en 1916, en Sof\u00e1n en 1919 ou en Guillarei en 1922), nos sucesos de Oseira non participaron sociedades agrarias que canalizasen a mobilizaci\u00f3n. Ademais, na s\u00faa orixe e desenvolvemento est\u00e1n implicados factores relixiosos, especialmente o conflito entre a relixiosidade popular e a oficial, e tam\u00e9n liortas internas dentro da diocese de Ourense.\nConsecuencias.\nOs feitos tiveron un grande impacto na sociedade da \u00e9poca. A revista \"Airi\u00f1os da Mi\u00f1a Terra\", editada na Habana e sucesora de \"Aires d'a Mi\u00f1a Terra\", publicaba en primeira p\u00e1xina a necrol\u00f3xica dos sete asasinados \"inmolados, atravesados por las mor\u00edferas balas de la Guardia Civil\" e un duro editorial que describe pormenorizadamente o sucedido ; en n\u00fameros sucesivos continuou a mesma li\u00f1a de denuncias. Tam\u00e9n a revista \"Vida Gallega\" publicou unha ampla reportaxe na mesma li\u00f1a no n\u00famero de maio de 1909.\nA revista rexionalista \"Suevia\", publicada en Bos Aires, denunciaba en 1913 que as investigaci\u00f3ns realizadas para depurar responsabilidades remataran sen ning\u00fan castigo para \"\"os indutores do fusilamento\", pero si o encarceramento de cinco mozos que, en sinal de protesta, apedrearan o C\u00edrculo Cat\u00f3lico de Ourense, a redacci\u00f3n dun peri\u00f3dico \"clerical\"\" e o convento das Adoratrices..\nNon s\u00f3 a prensa galega e madrile\u00f1a denunciaron os feitos. Montero R\u00edos, que fora presidente do consello de ministros, acusou no Senado \u00f3 goberno de Maura de ser responsable da traxedia. \nO bispo Ilundain que, tras estes feitos, refuxiuse en Allariz, acabou deixando Ourense en 1920 e foi trasladado a Sevilla, como arcebispo. Finalmente o baldaquino seguiu en p\u00e9 ata 1925, cando foi definitivamente desmontado por outro bispo, Jos\u00e9 Cervi\u00f1o, coa axuda dos veci\u00f1os. Na actualidade s\u00f3 se conservan alg\u00fans paneis do baldaquino expostos no mosteiro de San Cristovo de Cea .\nEn 1929 retornan os monxes a Oseira e inician a reconstruci\u00f3n do mosteiro.\nA lembranza do masacre de 1909 foi recreada literariamente con certas licenzas por Eduardo Blanco Amor na s\u00faa novela \"Xente ao lonxe\" (1972), a\u00ednda que tivo que efectuar modificaci\u00f3ns debido \u00e1 censura. Tam\u00e9n Castelao introduciu referencias a Oseira na s\u00faa obra \"Un ollo de vidro\" e nalgunhas ilustraci\u00f3ns como o debuxo n\u00famero 10 do \"\u00c1lbum N\u00f3s\" no que unha vella reza nun cemiterio \u201c\u2013\u00a1Un padrenuestri\u00f1o polos que morreron en Oseira, Nebra e Sof\u00e1n\u201d\nPreviamente, o masacre pasar\u00eda a formar parte da cultura popular \u00f3 quedar plasmada nas \"coplas de cego\" que se escribiron a ra\u00edz dos feitos:"}
{"id": "497266", "revid": "89787", "url": "https://gl.wikipedia.org/wiki?curid=497266", "title": "Horacio Nache", "text": "Horacio Rodr\u00edguez Nache ou Horacio Sache, nado na Coru\u00f1a en 1912 e finado na mesma cidade en 1970, foi un violinista galego. Foi violinista da Orquestra Sinf\u00f3nica Municipal da Coru\u00f1a e concertista.\nTraxectoria.\nHoracio Nache naceu na Coru\u00f1a, cidade na que comezou a s\u00faa formaci\u00f3n musical. Continuou os seus estudos no Conservatorio Nacional\u00a0de Madrid con Jos\u00e9 del Hierro.\nPosteriormente viaxou a Par\u00eds e Londres antes de regresar \u00e1 s\u00faa cidade natal, onde foi director do Conservatorio de M\u00fasica e Declamaci\u00f3n, do que se converteu no seu director en 1945, cargo que desempe\u00f1ou ata a s\u00faa morte. Tam\u00e9n formou xunto coa pianista\u00a0Pilar Cruz e o violonchelista Julio B\u00e9jar, o Tr\u00edo pro m\u00fasica, co que logrou numerosos \u00e9xitos tanto en Galicia\u00a0como no resto de Espa\u00f1a.\nEn novembro de 1948, foi nomeado membro de n\u00famero da Real Academia de Belas Artes Nosa Se\u00f1ora do Rosario.\nFaleceu en 1970 na s\u00faa cidade natal aos 58 anos."}
{"id": "497268", "revid": "104999", "url": "https://gl.wikipedia.org/wiki?curid=497268", "title": "Susan Helms", "text": "Susan Jane Helms, nada en Charlotte, Carolina do Norte, o 26 de febreiro de 1958, \u00e9 unha astronauta estadounidense retirada que formou parte das misi\u00f3ns STS-64, STS-102, STS-105, STS-101, STS-54 e STS-78 e ademais foi membro da Expedici\u00f3n 2 \u00e1 Estaci\u00f3n Espacial Internacional.\nTraxectoria.\nHelms graduouse en enxe\u00f1er\u00eda aeron\u00e1utica pola Academia da Forza A\u00e9rea dos Estados Unidos en 1980 e \u00e9 m\u00e1ster en aeron\u00e1utica e astron\u00e1utica pola Universidade de Stanford en 1985.\nFoi seleccionada pola NASA en xaneiro de 1990. Participou nas misi\u00f3ns STS-64, STS-102, STS-105, STS-101, STS-54 e STS-78 e na Expedici\u00f3n 2 \u00e1 ISS. Pasou un total de 210,96 d\u00edas no espazo, inclu\u00eddo un paseo espacial de 8 horas e 56 minutos."}
{"id": "497269", "revid": "72012", "url": "https://gl.wikipedia.org/wiki?curid=497269", "title": "Susan J. Helms", "text": ""}
{"id": "497270", "revid": "89787", "url": "https://gl.wikipedia.org/wiki?curid=497270", "title": "Karl Gordon Henize", "text": "Karl Gordon Henize, nado en Cincinnati (Ohio), o 17 de outubro de 1926 e finado o 5 de outubro de 1993, foi un astronauta estadounidense que formou parte da misi\u00f3n STS-51-F.\nTraxectoria.\nHenize graduouse en matem\u00e1ticas en 1947 e en astronom\u00eda en 1948 pola Universidade de Virxinia, con doutoramento en astronom\u00eda en 1954 pola Universidade de M\u00edchigan.\nFoi seleccionado pola NASA en agosto de 1967. Participou na misi\u00f3n STS-51-F, pasando un total de 7,95 d\u00edas no espazo. Henize faleceu o 5 de outubro de 1993 durante unha expedici\u00f3n para escalar o Everest."}
{"id": "497271", "revid": "55340", "url": "https://gl.wikipedia.org/wiki?curid=497271", "title": "Thomas J. Hennen", "text": "Thomas John Hennen, nado en Albany, Xeorxia, o 17 de agosto de 1952, \u00e9 un astronauta estadounidense que formou parte da misi\u00f3n STS-44.\nTraxectoria.\nFoi seleccionado pola NASA en setembro de 1988. Participou na misi\u00f3n STS-44, pasando un total de 6,95 d\u00edas no espazo."}
{"id": "497272", "revid": "72012", "url": "https://gl.wikipedia.org/wiki?curid=497272", "title": "Thomas Hennen", "text": ""}
{"id": "497274", "revid": "6182477", "url": "https://gl.wikipedia.org/wiki?curid=497274", "title": "Donald Cheung", "text": "Donald Wai Man Cheung, nado en Hong Kong en 21 de decembro 1952, \u00e9 un cantante de Hong Kong de cantopop.\nTraxectoria.\nComezou a s\u00faa carreira musical a finais da d\u00e9cada de 1970 e en 1978 ga\u00f1ou un concurso para cantantes afeccionados o que lle supuxo o seu primeiro contrato cunha compa\u00f1\u00eda discogr\u00e1fica, entre 1979 e 1982 gravou 9 \u00e1lbums e o tema para o filme \"Xin tie cuo men shen\". Entre 1985 e 2003 actuou como vocalista para estrelas da cantopop como Liza Wang, Leslie Cheung, Sam Hui, Alan Tam ou George Lam. En 2003 volveu a gravar un \u00e1lbum en solitario, con versi\u00f3ns de grandes divas do cantopop como Anita Mui ou Sally Yeh, e que se converteu nun grande \u00e9xito chegando a \u00e1lbum de platino case de inmediato, seguindo o seu \u00e9xito nos anos seguintes."}
{"id": "497276", "revid": "98629", "url": "https://gl.wikipedia.org/wiki?curid=497276", "title": "Konstantinos Theotokis", "text": "St\u00e9fanos-Konstantinos Theotokis (en grego \u03a3\u03c4\u03ad\u03c6\u03b1\u03bd\u03bf\u03c2-\u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c2 \u0398\u03b5\u03bf\u03c4\u03cc\u03ba\u03b7\u03c2), nado en Corf\u00fa o 13 de marzo de 1872 e finado na mesma cidade o 1 de xullo de 1923, foi un escritor e tradutor grego. Est\u00e1 considerado un dos meirandes representantes da escola literaria do Heptaneso.\nTraxectoria.\nNaceu no seo dunha familia aristocr\u00e1tica, marchou a Par\u00eds para estudar filolox\u00eda, matem\u00e1ticas, medicina e qu\u00edmica, malia que non chegaou a diplomarse. Amais do seu grego materno, falaba franc\u00e9s, e era competente en ingl\u00e9s, alem\u00e1n, italiano, lat\u00edn e s\u00e1nscrito.\nAo seu regreso a Grecia, instalouse na casa palacio da familia na localidade de Carusades, preto da cidade de Corf\u00fa, onde residu a maior parte da s\u00faa vida. Participou como voluntario na revoluci\u00f3n de Creta (1896), na Guerra greco-turca de 1897 e na primeira guerra mundial.\nInspirado nas ideas socialistas, foi membro fundador da Agrupaci\u00f3n Socialista grega en mais do C\u00edrculo Solidario dos Traballadores de Corf\u00fa (1910-1914) e loitou pola emancipaci\u00f3n da muller.\nMorreu de cancro en 1923, con 51 anos."}
{"id": "497277", "revid": "89787", "url": "https://gl.wikipedia.org/wiki?curid=497277", "title": "Ant\u00f3nio Ramos Rosa", "text": "Ant\u00f3nio V\u00edtor Ramos Rosa, nado en Faro o 17 de outubro de 1924 e finado en Lisboa o 23 de setembro de 2013, foi un poeta, tradutor e dese\u00f1ador portugu\u00e9s.\nBiograf\u00eda.\nAnt\u00f3nio Ramos Rosa estudou en Faro, non acabando o ensino secundario por cuesti\u00f3ns de sa\u00fade. En 1958 publicou no xornal \u00abA Voz de Loul\u00e9\u00bb o poema \"Os dias, sem mat\u00e9ria\". O mesmo ano sa\u00edu o seu primeiro libro \"O Grito Claro\", n.\u00ba 1 da colecci\u00f3n de poes\u00eda \u00abA Palavra\u00bb, editada en Faro e dirixida polo seu amigo e tam\u00e9n poeta Casimiro de Brito. Tam\u00e9n nese ano iniciou a publicaci\u00f3n da revista \u00abCadernos do Meio-Dia\u00bb, que en 1960 pecha a edici\u00f3n por orde da polic\u00eda pol\u00edtica. \nFoi un dos fundadores da revista de poes\u00eda \"\u00c1rbore\" existente entre 1951 e 1953. Ademais colaborou en: \"\u00c1rvore, Cassiopeia, Cadernos do Mei-od\u00eda, Poesia Experimental, Cadernos de Hoje, Esprit, Europa Letteraria, Col\u00f3quio-Letras, Ler, O Tempo e o Modo, Raiz &amp; Utopia, Seara Nova, Silex, Revista V\u00e9rtice.\"\nEscribiu nos xornais: \"A Capital, Artes &amp; Letras, Com\u00e9rcio do Porto, Di\u00e1rio de Lisboa, Di\u00e1rio de Noticias, Di\u00e1rio Popular, O Tempo.\"\nFormou parte do MUD Xuvenil."}
{"id": "497278", "revid": "89787", "url": "https://gl.wikipedia.org/wiki?curid=497278", "title": "Megascolides australis", "text": "Megascolides australis \u00e9 unha especie de verme an\u00e9lido oligoqueto de enorme tama\u00f1o (de 1 a 3\u00a0m de lonxitude) que \u00e9 nativo de Australia. Co\u00f1\u00e9cese localmente co nome \"karmai\", procedente da lingua bunwurrung aborixe ou, en ingl\u00e9s, como verme xigante de Gippsland, xa que vive na rexi\u00f3n de Gippsland.\nDescrici\u00f3n.\nEste verme \"xigante\" mide como media 1\u00a0m de longo (pero pode chegar aos 3\u00a0m) e uns 2\u00a0cm de di\u00e1metro, pero o seu corpo pode expandire e contraerse facendo que pareza moito m\u00e1is grande. Como media pesa uns 200\u00a0g. Ten unha cabeza p\u00farpura escura e un corpo gris azulado, e duns 300 a 400 segmentos corporais.\nEcolox\u00eda.\nViven en solos de arxilas azuis, grises e vermellas ao longo das ribeiras de r\u00edos e algu\u00fans outeiros orientados cara ao oeste ou sur dos h\u00e1bitats que lles quedan da rexi\u00f3n de Gippsland en Victoria, Australia. Viven en sistemas de t\u00faneles profundos e necesitan auga no seu ambiente para facilitar a s\u00faa respiraci\u00f3n. Te\u00f1en unha vida relativamente longa para un invertebrado e tardan ata 5 anos en chegar \u00e1 madurez. Reprod\u00facense nos meses c\u00e1lidos e producen c\u00e1psulas de ovos de 4 a 7\u00a0cm de longo, que po\u00f1en nos seus t\u00faneles. Cando fan eclosi\u00f3n 12 meses despois miden 20\u00a0cm de longo.\nA diferenza da maior\u00eda dos oligoquetos, que depositan excrementos t\u00e9rreos tipo compost na superficie, pasan case toda a s\u00faa vida nos t\u00faneles a uns 52\u00a0cm de profundidade e al\u00ed depositan os seus excrementos, e normalmente s\u00f3 son desaloxados de al\u00ed se hai chuvias moi fortes. Normalmente son lentos, pero cando se moven rapidamente a trav\u00e9s dos seus t\u00faneles, poden causar unha especie de gorgolexo audible ou son de succi\u00f3n que permite detectalos.\nEspecie ameazada.\nAs colonias deste verme son pequenas e illadas, e a especie ten baixas taxas de reproduci\u00f3n e unha lenta maduraci\u00f3n, o que fai que esas pequenas poboaci\u00f3ns sexan vulnerables. Os seus h\u00e1bitats naturais son prader\u00edas, e a\u00ednda que pode vivir baixo pasteiros, o cultivo da terra, o pasto intenso do gando e a escorredura superficial de augas te\u00f1en efectos adversos para a especie. Necesita un solo h\u00famido e margoso para prosperar e a plantaci\u00f3n densa de \u00e1rbores afecta negativamente a esta humidade do solo, e fai o h\u00e1bitat menos apropiado para a especie. Non se conseguiu que se reproducise en catividade. Consider\u00e1base especie vulnerable e agora especie en perigo.\nTurismo.\nO interese neste peculiar verme foi aproveitado localmente para desenvolver unha industria tur\u00edstica local e un festival Karmai en Korumburra e constru\u00eduse o Museo do Verme Xigante en Bass, Victoria situado no Wildlife Wonderland Park, ata que pechou en 2012.."}
{"id": "497279", "revid": "88215", "url": "https://gl.wikipedia.org/wiki?curid=497279", "title": "Primeira ministra de Croacia", "text": ""}
{"id": "497280", "revid": "85894", "url": "https://gl.wikipedia.org/wiki?curid=497280", "title": "Galisteo, Ma\u00f1ufe, Gondomar", "text": "Galisteo \u00e9 un lugar da parroquia de Ma\u00f1ufe, no concello de Gondomar na comarca do Val Mi\u00f1or. Segundo o INE en 2019 ti\u00f1a 117 persoas empadroadas (65 homes e 52 mulleres).\nDescrici\u00f3n.\nAt\u00f3pase a 2 km do centro da vila de Gondomar e a 20 metros de altitude sobre o nivel do mar. Est\u00e1 constitu\u00edda por un conxunto dunhas 90 leiras que limitan ao sur co barrio de San Sebasti\u00e1n, ao leste fai estrema coa Goldra, ao oeste coa Cruz e ao norte co Lameiro.\nPatrimonio.\nPousa de G\u00f3mez. Nos seus estudos sobre o concello de Gondomar, o arquitecto Antonio Soli\u00f1o Troncoso dest\u00e1caa como outra \u201cde tantas casas grandes do municipio practicamente desaparecidas por decadencia econ\u00f3mica\u201d. Engade que se atopa \u201cvinda a menos e maltratada por sucesivas reformas, posu\u00edu ata a segunda metade do XX un escudo de armas colocado na fachada, xusto sobre as escaleiras que conducen ao corredor. Algunha vez serviu de escenario cinematogr\u00e1fico.\u201d\nNa recollida de toponimia realizada en 2015 polo Instituto de Estudos Mi\u00f1oranos e o Concello de Gondomar, tam\u00e9n recolleuse o microtop\u00f3nimo A Fonte do G\u00f3mez, situada a 250 metros direcci\u00f3n sueste da pousa, nun pequeno outeiro."}
{"id": "497281", "revid": "55340", "url": "https://gl.wikipedia.org/wiki?curid=497281", "title": "Bhaurao Patil", "text": "Bhaurao Patil, nado en Kumbhoj o 22 de setembro de 1887 e finado o 9 de maio de 1959, foi un activista educativo e social de Maharashtra na India. Fundador da organizaci\u00f3n educativa Rayat Shikshan Sanstha e avogado da educaci\u00f3n das masas, defendeu con fervor a educaci\u00f3n das castas m\u00e1is baixas e dos pobres e foi un importante membro da Satyashodhak Samaj fundada polo reformador social anticastas Jyotirao Phule. En Maharashtra d\u00e9ronlle o sobrenome de \"Karmaveer\" (heroe en acci\u00f3n) e o goberno da India concedeulle a condecoraci\u00f3n do Padma Bhushan en 1959.\nTraxectoria.\nBhaurao naceu no seo dunha familia xainista, seu pai, Paigaunda Patil, era funcionario do departamento de impostos e decote estaba f\u00f3ra da casa en viaxes de traballo, e s\u00faa nai, Gangubai, durante esas viaxes volv\u00eda \u00e1 casa de seu pai, en Kumbhoj, e al\u00ed foi onde naceu Bhaurao, que pasou boa parte da s\u00faa infancia con seus outros irm\u00e1ns e con s\u00faa nai cas do av\u00f3. En 1902 con 16 anos entrou no instituto de Kolhapur e quedou moi influ\u00eddo pola pol\u00edtica do seu maharax\u00e1, Shahu, que avogaba pola igualdade social sen distinci\u00f3n de castas e pola extensi\u00f3n da educaci\u00f3n a todos os seus s\u00fabditos, e mesmo chegou a pasar un ano no seu palaciocos loitadores que patrocinaba o maharax\u00e1. Tras deixar o instituto en 1907 traballou como vendedor ou axente de seguros. En 1909 coa axuda de varios amigos estableceu na vila de Dudhagaon unha sociedade educativa que manti\u00f1a a Vidyarthi Ashram, un hostal para que os nenos dos arredores puidesen ir \u00e1 escola. Durante a sesi\u00f3n anual da Satyashodhak Samaj que se celebrou en Kale o 5 de setembro de 1919 fixo un chamamento para a creaci\u00f3n dunha sociedade educativa para que o ensino chegase masivamente \u00e1 poboaci\u00f3n rural, e 4 de outubro dese ano constitu\u00eduse a Rayat Shikshan Sanstha, co car\u00e1cter de empresa privada, establec\u00e9ndose de inmediato un hostal para estudantes en Kale. En 1924 estableceuse un gran hostal en Satara e en 1935 a Rayat Shikshan Sanstha transformouse en asociaci\u00f3n. Patil e a s\u00faa asociaci\u00f3n foi ampliando o seu \u00e1mbito de actuaci\u00f3n e en 1935 estableceu unha escola para a educaci\u00f3n de mestres non brahm\u00e1n e o n\u00famero de escolas primarias pasou de 61 en 1938 a 579 en 1949 e o de secundarias de 1 en 1940 a 111 en 1959 e nese mesmo ano, ao do falecemento de Patil, contaba con 38 hostais para estudantes e 6 escolas de maxisterio."}
{"id": "497282", "revid": "89787", "url": "https://gl.wikipedia.org/wiki?curid=497282", "title": "Pata\u00f1jali", "text": "Pata\u00f1jali (en ) foi un sabio indio, considerado o autor de numerosas obras en s\u00e1nscrito. O principal destes son os \"Ioga Sutras\", texto cl\u00e1sico do ioga. Hai d\u00fabidas de se o sabio Pata\u00f1jali \u00e9 o autor de todas as obras atribu\u00eddas a el xa que hai numerosos autores co\u00f1ecidos co mesmo nome. Un gran desaf\u00edo dos estudosos foi decidir a historicidade ou identidade deste autor ou autores.\nNome.\nSegundo Monier Monier-Williams, o voc\u00e1bulo \"Pata\u00f1jali\" \u00e9 un nome composto de \"patta\" (s\u00e1nscrito: \u092a\u0924, \"ca\u00edda, voo\") e \"a\u00f1j\" (\u0905\u091e\u094d\u091c\u094d, \"honrado, celebrado, fermoso\") ou \"a\u00f1jali\" (\u0905\u091e\u094d\u091c\u0932\u093f, \"reverencia, uni\u00f3n das palmas da man\").\nTraxectoria.\nLouis Renou est\u00e1 entre os moitos estudosos que suxeriron que o Pata\u00f1jali que escribiu sobre ioga foi unha persoa diferente do Patanjali que escribiu un comentario sobre a gram\u00e1tica de Panini. En 1914, James Wood propuxo que si eran a mesma persoa. En 1922, Surendranath Dasgupta presentou unha serie de argumentos que supostamente propuxan que os autores da gram\u00e1tica e do texto de ioga eran id\u00e9nticos.\nA opini\u00f3n de que eran dous autores diferentes \u00e9 xeralmente aceptada, mais alg\u00fans estudosos occidentais consid\u00e9ranos unha \u00fanica persoa.\nAlgunhas tradici\u00f3ns indias mante\u00f1en que un Pata\u00f1jali escribiu tratados sobre gram\u00e1tica, medicina e ioga. Isto foi recollido nun poema de Bhoja no inicio do seu comentario sobre os Yogasutras chamados \"R\u0101jam\u0101rttanda\" (s\u00e9culo XI), e nos seguintes versos que aparecen no texto de Shivarama do s\u00e9culo XVIII:\nEsta tradici\u00f3n \u00e9 discutida por MeulenbeldHIML&gt;&lt;/ref&gt; que rastrexa esta idea \"relativamente tard\u00eda\" a Bhoja (s\u00e9culo XI), que quizais foi influ\u00eddo por un poema de Bhart\u1e5bhari (ca. s\u00e9culo V) que fala dun experto no ioga, a medicina e a gram\u00e1tica que, non obstante, non \u00e9 nomeado. Ning\u00fan texto s\u00e1nscrito anterior ao s\u00e9culo XI afirma que fose o mesmo Pata\u00f1jali quen est\u00e1 tralos tres tratados.\nDise que o sabio Pata\u00f1jali conseguiu o Samadhi mediante a meditaci\u00f3n co ioga no templo de Brahmapureeswarar situado en Tirupattur, Tamil Nadu, India.\nLegado.\nPata\u00f1jali contin\u00faa a ser honrado con invocaci\u00f3ns e santuarios nalgunhas formas do ioga postural moderno, como o Iyengar ioga e o Ashtanga Vinyasa ioga. O estudoso do ioga David Gordon White escribiu que o adestramento do profesor de ioga adoita inclu\u00edr \"instruci\u00f3n obrigatoria\" no \"Yoga Sutra\"."}
{"id": "497283", "revid": "47401", "url": "https://gl.wikipedia.org/wiki?curid=497283", "title": "Patanjali", "text": ""}
{"id": "497284", "revid": "5863", "url": "https://gl.wikipedia.org/wiki?curid=497284", "title": "Porto seco de Monforte de Lemos", "text": "O porto seco de Monforte de Lemos \u00e9 unha plataforma lox\u00edstica para a distribuci\u00f3n de mercador\u00edas situada no concello de Monforte de Lemos, na provincia de Lugo.\nSituaci\u00f3n e accesos.\nAt\u00f3pase ao nord\u00e9s da vila de Monforte de Lemos, xunto \u00e1 li\u00f1a ferroviaria Le\u00f3n-A Coru\u00f1a, uns metros ao norte da estaci\u00f3n de Monforte de Lemos.\nDescrici\u00f3n.\nFoi inaugurado o 28 de febreiro de 2014 polo presidente da Xunta de Galicia Alberto N\u00fa\u00f1ez Feijoo e o alcalde de Monforte Severino Rodr\u00edguez D\u00edaz, despois de trece anos de obras e con seis de atraso sobre os prazos inicialmente previstos. Conta cunha superficie de 146.000 metros cadrados urbanizados nesta primeira fase.\nAnos despois da s\u00faa inauguraci\u00f3n a\u00ednda non se instalou ningunha empresa no porto seco."}
{"id": "497285", "revid": "88215", "url": "https://gl.wikipedia.org/wiki?curid=497285", "title": "Fronte Nacional de Liberaci\u00f3n de Vietnam do Sur", "text": ""}
{"id": "497286", "revid": "54334", "url": "https://gl.wikipedia.org/wiki?curid=497286", "title": "Juliette Gr\u00e9co", "text": "Juliette Gr\u00e9co (|\u0292ylj\u025bt \u0261\u0281eko|), nada en Montpellier o 7 de febreiro de 1927 e finada en Ramatuelle o 23 de setembro de 2020, foi unha actriz e cantante francesa.\nTraxectoria.\nPrimeiros anos e familia.\nJuliette Gr\u00e9co naceu en Montpellier filla dun pai ausente de orixe corsa, G\u00e9rard Gr\u00e9co, e unha nai de Bordeos, Juliette Lafeychine (1899-1978). A s\u00faa ascendencia era en parte de Grecia. Durante a s\u00faa infancia non recibiu ning\u00fan cari\u00f1o por parte da s\u00faa nai e sufriu duros comentarios dela sobre que era unha filla non desexada, como \"ti non es a mi\u00f1a filla. Ti es a filla dunha violaci\u00f3n\". Foi criada polos seus av\u00f3s maternos en Bordeos xunto coa s\u00faa irm\u00e1 m\u00e1is vella, Charlotte. Trala morte dos av\u00f3s, a s\u00faa nai levou as d\u00faas irm\u00e1s de volta con ela a vivir a Par\u00eds. En 1938 converteuse en bailarina da Op\u00e9ra Garnier.\nCando comezou a segunda guerra mundial, volveron ao suroeste de Francia. Gr\u00e9co estudou no Institut Royal d'\u00e9ducation Sainte Jeanne d'Arc de Montauban. A familia Gr\u00e9co foi parte activa da resistencia e a s\u00faa nai foi arrestada na s\u00faa casa en 1943. As d\u00faas irm\u00e1s decidiron volver a Par\u00eds, mais foron capturadas e torturadas pola Gestapo antes de ser encarceradas na prisi\u00f3n de Fresnes en setembro de 1943. A s\u00faa nai e a s\u00faa irm\u00e1 foron deportadas a un campo de concentraci\u00f3n, mentres que en Ravensbr\u00fcck mentres que Juliette, de s\u00f3 dezaseis anos, permaneceu en prisi\u00f3n varios meses antes de ser liberada. Soa trala sa\u00edda do c\u00e1rcere, cami\u00f1ou trece quil\u00f3metrs de volta a Par\u00eds para recuperar as s\u00faas cousas do asedio da Gestapo. A s\u00faa antiga mestra e amiga da s\u00faa nai, H\u00e9l\u00e8ne Duc, decidiu tomala ao seu coidado.\nEn 1945, a nai e a irm\u00e1 de Gr\u00e9co regresaron da deportaci\u00f3n trala liberaci\u00f3n de Ravensbr\u00fcck polo Ex\u00e9rcito Sovi\u00e9tico. Gr\u00e9co mudouse a Saint-Germain-des-Pr\u00e9s en 1945 logo de que a s\u00faa nai marchase a Indochina, deixando a Gr\u00e9co e a s\u00faa irm\u00e1.\nEstilo de vida bohemio.\nGr\u00e9co volveuse unha devota da moda bohemia dalg\u00fans intelectuais da posguerra francesa. Duc enviouna a clases de interpretaci\u00f3n impartidas por Solange Sicard. Debutou na obra \"Victor ou les Enfants au pouvoir\" en novembro de 1946 e comezou a presentar un programa de radio dedicado \u00e1 poes\u00eda.\nO seu amigo Jean-Paul Sartre instalouna no Hotel La Louisiane e dixo que ela ti\u00f1a \"mill\u00f3ns de poemas na s\u00faa voz\". Co\u00f1ec\u00eda moitos dos escritores e artistas que traballaban en Saint-Germain-des-Pr\u00e9s, como Albert Camus, Jacques Pr\u00e9vert e Boris Vian, polo que ga\u00f1ou o alcume de \"musa do existencialismo\".\nGr\u00e9co pasou os anos seguintes \u00e1 liberaci\u00f3n frecuentando os caf\u00e9s de Saint-Germain-des-Pr\u00e9s, involucr\u00e1ndose na cultura pol\u00edtica e filos\u00f3fica bohemia. Como figura habitual en lugares de m\u00fasica e poes\u00eda como like Le Tabou na Rue Dauphine, foi presentada a Jean Cocteau, que lle deu un papel no seu filme \"Orph\u00e9e\" en 1949. A principios dese mesmo ano, comezou unha relaci\u00f3n con Miles Davis. En 1957, decidiron ser s\u00f3 amantes, xa que as s\u00faas carreiras se desenvolv\u00edan en continentes diferentes e polo medo a manchar a reputaci\u00f3n dela por manter unha relaci\u00f3n interracial. Continuaron a ser amantes e amigos ata a morte de Davis en 1991.\nEn 1949, debutou como cantante de cabar\u00e9 en \"Le Boeuf sur le toit\" de Par\u00eds, interpretaci\u00f3n textos de c\u00e9lebres escritores franceses; \"Si tu t'imagines\", de Raymond Queneau foi unha das s\u00faas primeiras canci\u00f3ns que se fixo popular.\nVida persoal.\nGr\u00e9co casou en tres ocasi\u00f3ns:\nNo ano anterior \u00e1 s\u00faa morte en 1949, Gr\u00e9co foi amante do automobilista Jean-Pierre Wimille, que estaba casado, e sufriu un aborto tralo seu falecemento.\nSegundo o escritor espa\u00f1ol Manuel Vicent, Juliette Gr\u00e9co foi amante de Albert Camus. Tam\u00e9n mantivo relaci\u00f3ns con Sacha Distel e o produtor Darryl F. Zanuck.\nDurante o romance que tivo con Miles Davis, nun momento tam\u00e9n sa\u00edu con Quincy Jones. Davis estivo anoxado con Jones durante anos cando o descubriu, segundo a autobiograf\u00eda de Jones.\nGr\u00e9co someteuse a tres rinoplastias. A primeira realizouna en 1953 en Par\u00eds, igual que a segunda en 1956. A \u00faltima tivo lugar en Londres en 1960.\nEn setembro de 1965, Gr\u00e9co intentou suicidarse mediante unha sobredose de somn\u00edferos. Foi atopada inconsciente no seu ba\u00f1o e levada ao hospital por Fran\u00e7oise Sagan.\nGr\u00e9co viviu entre Par\u00eds e Saint-Tropez.\nLegado.\nGr\u00e9co foi interpretada pola actriz Anna Mouglalis no filme \"Gainsbourg\" (2010).\nJean-Paul Sartre baseou a cantante da s\u00faa trilox\u00eda \"Les chemins de la libert\u00e9\" en Gr\u00e9co.\nNa canci\u00f3n \"Art School Babe\" do \u00e1lbum \"Storyteller\" de Ray Davies al\u00fadese a Gr\u00e9co.\n\"Michelle\", de The Beatles foi inspirada por Gr\u00e9co e a cultura da Rive Gauche parisiense..\nJohn Lennon escribiu en \"Skywriting by Word of Mouth\", \"sempre tiven unha fantas\u00eda sobre unha muller que ser\u00eda fermosa, intelixente, co cabelo escuro, de p\u00f3mulos altos, artista de esp\u00edrito libre ao estilo de Juliette Gr\u00e9co\".\nMarianne Faithfull dixo de Gr\u00e9co, \"cando eu era nova, Juliette Gr\u00e9co era o meu \u00eddolo absoluto... Ela \u00e9 o meu modelo para a vida. Se eu quixer ser algu\u00e9n, querer\u00eda ser Juliette Gr\u00e9co\"..\nEn 1999, Georges Delbard bautizou unha rosa como \"Juliette Gr\u00e9co\"."}
{"id": "497288", "revid": "1131", "url": "https://gl.wikipedia.org/wiki?curid=497288", "title": "Galisteo", "text": "O top\u00f3nimo Galisteo pode referirse a:"}
{"id": "497290", "revid": "85894", "url": "https://gl.wikipedia.org/wiki?curid=497290", "title": "Jos\u00e9 Pierres Castellanos", "text": "Jos\u00e9 Pierres Castellanos, nado en Arcade (Soutomaior) o 7 de abril de 1911, foi un mestre galego.\nTraxectoria.\nFoi mestre suplente da escola graduada de nenos de Redondela. Aprobou o curso de Maxisterio en 1933 e foi mestre interino en Soutomaior, despois foi destinado a Priegue dende 1934. Co golpe de Estado do 18 de xullo de 1936 foi suspendido de emprego e soldo a finais de agosto, Foi mobilizado polo ex\u00e9rcito sublevado. Sufriu expediente de depuraci\u00f3n acusado de \"militancia en organizaci\u00f3ns afectas \u00e1 Rep\u00fablica, actitudes contrarias \u00e1 Causa Nacional, ideolox\u00eda/simpat\u00eda de esquerdas e irrelixiosidade\", e foi condenado a traslado forzoso dentro da provincia e inhabilitaci\u00f3n para cargos directivos e de confianza. Foi mestre en Cabeiras (Arbo) dende 1940, e despois de Seixo (Mar\u00edn).\nVida persoal.\nFoi pai de Jos\u00e9 Manuel Pierres Mart\u00ednez."}
{"id": "497291", "revid": "23204", "url": "https://gl.wikipedia.org/wiki?curid=497291", "title": "Vitiaz", "text": "O nome Vitiaz (en ruso \u0412\u0438\u0442\u044f\u0437\u044c; traducido ao galego \"Cabaleiro\") pode referirse a:"}
{"id": "497292", "revid": "98629", "url": "https://gl.wikipedia.org/wiki?curid=497292", "title": "Vitiaz (batiscafo)", "text": "O Vitiaz (en ruso \u0412\u0438\u0442\u044f\u0437\u044c) \u00e9 un batiscafo ruso que alcanzou, o 8 de maio de 2020, o punto m\u00e1is profundo do planeta Terra na foxa das Marianas, onde colocou unha bandeirola coa ocasi\u00f3n de celebrar o 75\u00ba aniversario da vitoria sobre a Alema\u00f1a nazi na segunda guerra mundial. Nese d\u00eda estableceu un novo r\u00e9cord mundial para un aparato submarino aut\u00f3nomo e non tripulado ao pousar a 10 028 m de profundidade. \nO batiscafo tomou o nome do buque sovi\u00e9tico de investigaci\u00f3n oceanogr\u00e1fca, \"Vitiaz\", que determinara, en 1957, o lugar m\u00e1is profundo desta fosa: 11 022 m.\nA inmersi\u00f3n partiu desde o remolcador ruso \"Fortiy Krylov\" e prolongouse nun espazo de m\u00e1is tres horas \u2014sen contar o mergullo e volta \u00e1 superficie\u2014, tempo durante o que o aparato gravou imaxes do fondo mari\u00f1o e realizou tam\u00e9n unha an\u00e1lise cartogr\u00e1fica desa zona do oc\u00e9ano Pac\u00edfico, segundo informou a Fundaci\u00f3n de Investigaci\u00f3ns Avanzadas rusa. A comunicaci\u00f3n entre o batiscafo e a superficie efectuose en tempo real, a trav\u00e9s de canles hidroac\u00fasticos. Esta Fundaci\u00f3n destacou nun comunicado que, a diferenza duotros aparatos submarinos que alcanzaron o fondo dos mares \u2014o xapon\u00e9s Kaiko e o estadounidense Nereus\u2014, o Vitiaz funciona de maneira totalmente aut\u00f3noma.\nGrazas ao emprego de elementos de intelixencia artificial no sistema de mando do aparato, este pode eludir de maneira aut\u00f3noma obst\u00e1culos no seu cami\u00f1o, e encontrar unha v\u00eda de sa\u00edda en espazos reducidos\", explicou a Fundaci\u00f3n. Pola s\u00faa parte, o viceprimeiro ministro ruso, Iuri Borisov, destacou que a inmersi\u00f3n do Vitiaz \u00e9 un \"gran logro\", tanto da ciencia como da industria da defensa nacional."}
{"id": "497293", "revid": "88215", "url": "https://gl.wikipedia.org/wiki?curid=497293", "title": "10\u00ba Rally de Noia", "text": ""}
{"id": "497294", "revid": "88215", "url": "https://gl.wikipedia.org/wiki?curid=497294", "title": "11\u00ba Rallye de Noia", "text": ""}
{"id": "497295", "revid": "1888", "url": "https://gl.wikipedia.org/wiki?curid=497295", "title": "Mar\u00eda Luisa Pierres L\u00f3pez", "text": ""}
{"id": "497296", "revid": "98629", "url": "https://gl.wikipedia.org/wiki?curid=497296", "title": "Monumento de Guerra Sovi\u00e9tico do Treptower Park", "text": "Monumento Conmemorativo aos Soldados Sovi\u00e9ticos situado en Treptower Park (tam\u00e9n chamado Monumento de Treptower) en Berl\u00edn) \u00e9 o lugar de enterramento de 7.000 soldados do Ex\u00e9rcito Vermello, mortos durante a batalla de Berl\u00edn. A estrutura foi constru\u00edda polo ex\u00e9rcito sovi\u00e9tico trala segunda guerra mundial para honrar aos seus soldados ca\u00eddos na loita para derrotar \u00e1 Alema\u00f1a nazi. As obras de construci\u00f3n do conxunto arquitect\u00f3nico tiveron lugar entre 1946 e 1949, ao finalizar converteuse na estrutura m\u00e1is grande do seu tipo en Alema\u00f1a e o conxunto conmemorativo sovi\u00e9tico m\u00e1is importante de Berl\u00edn, como as\u00ed tam\u00e9n no monumento antifacista m\u00e1is grande de toda Europa occidental, con 100.000 metros cadrados. Para a s\u00faa construci\u00f3n utiliz\u00e1ronse 40.000 metros c\u00fabicos de granito. \nLigaz\u00f3ns externas.\n\u00a0"}
{"id": "497298", "revid": "1505", "url": "https://gl.wikipedia.org/wiki?curid=497298", "title": "Rally do Albari\u00f1o de 1992", "text": "O Rally do Albari\u00f1o de 1992 foi a primeira edici\u00f3n de dito rally e a primeira proba da tempada 1992 do Campionato de Galicia de Rally. Celebrouse o 28 de marzo de 1992 e o vencedor foi Manuel Senra, sobre un Peugeot 309 GTI 16v."}
{"id": "497300", "revid": "1505", "url": "https://gl.wikipedia.org/wiki?curid=497300", "title": "Rally de Noia de 1992", "text": "O Rally de Noia de 1992 foi a 9\u00aa edici\u00f3n de dito rally e a segunda proba da tempada 1992 do Campionato de Galicia de Rally. Celebrouse o 26 de abril de 1992 e o vencedor foi Germ\u00e1n Castrill\u00f3n.\nItinerario.\nO rally constou de cinco treitos, con d\u00faas pasadas a cada un deles: Montemu\u00ed\u00f1o (10,3 km), Cesp\u00f3n (5 km), O Tambre (7,3 km), Lesende (10,9 km) e San Fins (8,2 km)."}
{"id": "497301", "revid": "89787", "url": "https://gl.wikipedia.org/wiki?curid=497301", "title": "Terence T. Henricks", "text": "Terence Thomas \"Tom\" Henricks, nado en Bryan, Ohio, o 5 de xullo de 1952, \u00e9 un astronauta estadounidense retirado que formou parte das misi\u00f3ns STS-44, STS-55, STS-70 e STS-78.\nTraxectoria.\nHenricks graduouse en enxe\u00f1er\u00eda civil pola Academia da Forza A\u00e9rea dos Estados Unidos en 1974 e \u00e9 m\u00e1ster en administraci\u00f3n p\u00fablica pola Universidade Golden Gate en 1982.\nFoi seleccionado pola NASA en xu\u00f1o de 1985. Participou nas misi\u00f3ns STS-44, STS-55, STS-70 e STS-78, pasando un total de 42,78 d\u00edas no espazo."}
{"id": "497302", "revid": "72012", "url": "https://gl.wikipedia.org/wiki?curid=497302", "title": "Terence Henricks", "text": ""}
{"id": "497303", "revid": "85894", "url": "https://gl.wikipedia.org/wiki?curid=497303", "title": "A Goldra, Ma\u00f1ufe, Gondomar", "text": "A Goldra \u00e9 un lugar da parroquia de Ma\u00f1ufe, no concello pontevedr\u00e9s de Gondomar na comarca do Val Mi\u00f1or. Segundo o INE en 2019 ti\u00f1a 32 habitantes (17 homes e 15 mulleres).\nAt\u00f3pase sobre o antigo cami\u00f1o real entre Tui e Baiona, a 1,7 km do centro da vila de Gondomar e a 20 metros sobre o nivel do mar.\nDescrici\u00f3n.\nA Goldra \u00e9 unha entidade de poboaci\u00f3n de Ma\u00f1ufe, constitu\u00edda por un conxunto de 32 vivendas nunha contorna paisax\u00edstica marcado polo r\u00edo Pequeno (afluente do r\u00edo Mi\u00f1or) e O Monte do Castro, do que se encontra \u00e1s s\u00faas abas. Antigamente o seu casar\u00edo situ\u00e1base \u00e1 beira do Cami\u00f1o Real Tui - Baiona, (un dos cami\u00f1os m\u00e1is importantes da antiga provincia de Tui durante o Antigo R\u00e9xime), e moi pr\u00f3ximo \u00e1 v\u00eda de peregrinaci\u00f3n co\u00f1ecida como O Cami\u00f1o da Nosa Se\u00f1ora do Norte a Santiago. Este \u00faltimo en li\u00f1as xerais corresponde na actualidade \u00e1 estrada provincial PO-2035, ao seu paso por Ma\u00f1ufe.\nLimita ao norte coa Moreira e ao nord\u00e9s con Cristill\u00f3n. Ao leste fai estrema con San Brais, ao sur coa Costa e San Sebasti\u00e1n; e a po\u00f1ente con Galisteo.\nPola aldea discorre a ruta patrimonial de San Vicente a San Sebasti\u00e1n do Portelo, dese\u00f1ada polo Concello de Gondomar e o Instituto de Estudos Mi\u00f1oranos. A leira co\u00f1ecida como A Casa do Silva est\u00e1 mencionada como mostra de edificaci\u00f3n tradicional. Aparece descrita polo arquitecto Antonio Soli\u00f1o Troncoso como vivenda de tipolox\u00eda \"a fronte p\u00fablica\"; salienta o seu muro \"pincho\", balc\u00f3n e porta no primeiro andar do edificio \"e porta, \u00e1 que se chega dende o cami\u00f1o a trav\u00e9s duns chanzos de granito, na baixa\". Matiza que esta peza do patrimonio local, foi sometida, d\u00e9cadas atr\u00e1s a reformas que desvirtuaron a s\u00faa estrutura orixinal. Dentro do seu per\u00edmetro at\u00f3pase \"un notable h\u00f3rreo do tipo Ma\u00f1ufe situado sobre o muro que a separa do cami\u00f1o intentando ocupar deste xeito a m\u00ednima superficie posible de terra cultivable.\""}
{"id": "497304", "revid": "25871", "url": "https://gl.wikipedia.org/wiki?curid=497304", "title": "Linguas Ngero \u2013 Vitiaz", "text": "As linguas Ngero \u2013 Vitiaz, ou linguas Vitiaz, forman un conxunto de linguas austronesias do norte de Pap\u00faa-Nova Guinea. F\u00e1lanse, de oeste a leste, na provincia de Madang, na de Morobe e en Nova Breta\u00f1a.\nClasificaci\u00f3n.\nSegundo Lynch, Ross e Crowley (2002), a estrutura da familia \u00e9 a seguinte:"}
{"id": "497305", "revid": "85894", "url": "https://gl.wikipedia.org/wiki?curid=497305", "title": "O Lameiro, Ma\u00f1ufe, Gondomar", "text": "O Lameiro \u00e9 un lugar da parroquia de Ma\u00f1ufe, no concello pontevedr\u00e9s de Gondomar na comarca do Val Mi\u00f1or. Segundo o INE en 2019 ti\u00f1a 33 habitantes (18 homes e 15 mulleres).\nAt\u00f3pase a 1,3 km do centro da vila de Gondomar e a 10 metros sobre o nivel do mar.\nDescrici\u00f3n.\nO Lameiro \u00e9 unha entidade de poboaci\u00f3n de Ma\u00f1ufe, constitu\u00edda por un conxunto de 16 vivendas \u00a0nunha contorna paisax\u00edstica marcada polas ribeiras das canles fluviais do r\u00edo Pequeno (co\u00f1ecido como R\u00edo do Torno, na zona) e o r\u00edo Mi\u00f1or. \nHistoria e xeograf\u00eda.\nComo en boa parte do territorio de Ma\u00f1ufe, os terreos de cultivo cumpriron unha funci\u00f3n aglutinadora dende tempos afastados para familias de labregos. O contorno fluvial favoreceu a irrigaci\u00f3n e as enchentes anuais contribu\u00edron coa achega de sedimentos e un contorno h\u00famido sobre todo nas terras m\u00e1is pr\u00f3ximas \u00e1s ribeiras. Se ben o s\u00e9culo XX cambiou os contextos de habitabilidade na zona, sendo agora m\u00e1is residencial que labrega, estas terras foron ricas en trigo, millo, centeo, patacas, legumes, li\u00f1o, vi\u00f1o, hortaliza, froitas, e pastos polo menos at\u00e9 o s\u00e9culo XIX. \nDesta \u00e9poca eminentemente labrega, quedan restos como o do Acueduto da Ponte na Levada do Bravo que entraba polos barrios veci\u00f1os de Texosa e Ponte. O microtop\u00f3nimo As Poldras \u00e9 outra pegada destes tempos, que segundo interpretaci\u00f3n de Soli\u00f1o Troncos, d\u00e1 unha idea da existencia deste tipo de pasos para o gando equino.\nA paisaxe espallada de vivendas neste lugar, amosa certa unidade grazas ao trazado dos cami\u00f1os que comunican Lameiro cos outros barrios da parroquia. Destaca o que une a entidade coas veci\u00f1as da Cruz e o igrexario de Ma\u00f1ufe na Moreira, co\u00f1ecido como Cami\u00f1o do Verdeal. \u00a0Rueiro que ter\u00eda unha orixe prerromana segundo defende a profesora Elisa Ferreira e recolle na s\u00faa obra Soli\u00f1o Troncoso. Actualmente o tramo que vai paralelo ao Mi\u00f1or e une Lameiro ao leste con Ponte e ao oeste con Cruz, forma parte da estrada provincial PO-2304 . O tramo que sobe dende o barrio de Verdeal at\u00e9 Moreira corresponde \u00e1 r\u00faa Leopoldo P\u00e9rez.\nOutra v\u00eda de interese \u00e9 O Cami\u00f1o dos Defuntos que comunica as terras da ribeira sur do Mi\u00f1or pertencentes aos lugares de Rapadouro e Lameiro co cami\u00f1o do Verdeal. A posible orixe do top\u00f3nimo \"dos defuntos\", estar\u00eda relacionado por ser o paso hist\u00f3rico dos veci\u00f1os das zonas antes mencionadas cara ao cemiterio e igrexario da parroquia, segundo recolle o historiador Anxo Rodr\u00edguez Lemos."}
{"id": "497306", "revid": "98629", "url": "https://gl.wikipedia.org/wiki?curid=497306", "title": "Estreito de Vitiaz", "text": "O estreito de Vitiaz \u00e9 un brazo de mar que separa a illa de Nova Breta\u00f1a da pen\u00ednsula de Huon, en Pap\u00faa-Nova Guinea. \nNome.\nO seu nome d\u00e9bese ao mari\u00f1o ruso Nikolai Nikolai\u00e9vich Mikluho-Maklai, para conmemorar \u00e1 corveta da Mari\u00f1a imperial rusa, Vitiaz, na que, nunha viaxe de circunnavegaci\u00f3n (1870 - 1883), navegou desde outubro de 1870 por Am\u00e9rica do Sur e as illas do Pac\u00edfico chegando \u00e1 ba\u00eda do Astrolabio (Pap\u00faa-Nova Guinea) en setembro de 1871. \nHidrograf\u00eda.\nO estreito de Vitiaz, de 1 200 m de profundidade, foi un foco de atenci\u00f3n dos ocean\u00f3grafos australianos e estadounidenses en sucesivas viaxes en 1985, 1986, 1988, 1991 e 1992, como parte do \"Estudo da Circulaci\u00f3n do Oc\u00e9ano Pac\u00edfico Ecuatorial Occidental\" (WEPOCS).\nA corrente subterr\u00e1nea costeira de Nova Guinea transporta auga de alta salinidade, baixa en tritio, alto contido de ox\u00edxeno e baixo contido de nutrientes desde o mar de Salom\u00f3n cara ao noroeste, ao longo da costa norte de Pap\u00faa-Nova Guinea a trav\u00e9s do estreito de Vitiaz.\nPor\u00e9n, a corrente da capa superficial que atravesa o estreito, a corrente costeira de Nova Guinea, experimenta un cambio estacional. No ver\u00e1n boreal (ver\u00e1n do hemisferio norte), caracterizado polo monz\u00f3n do sueste, domina a corrente cara ao oeste; durante o inverno boreal (inverno do hemisferio norte), baixo a influencia dos ventos monz\u00f3nicos do noroeste, domina o fluxo cara ao leste.\nHistoria.\nVisitas europeas.\nO estreito foi explorado por Abel Tasman en 1643, e divisou a illa Umboi no estreito en 1643 pero non se deu de conta de que o estreito separaba a illa da costa de Nova Guinea.\nWilliam Dampier cartografou a pasaxe hoxe chamada estreito Dampier entrea a illa Umboi e Nova Breta\u00f1a en 1700. Dampier establecera que a terra que chamou Nova Breta\u00f1a era unha illa. Mentres navegaba cars ao noroeste pola pasaxe, Dampier cartografou e nomeou varias illas que se encontraban entre o estreito de Dampier e Vitiaz: a illa de Sir George Rook (m\u00e1is tarde illa de Rooke, hoxe illa Umboi), a illa Arop) e a illa Crown.\nSegunda guerra mundial.\nDurante a segunda guerra mundial, o control do estreito foi un punto estrat\u00e9xico da guerra do Pac\u00edfico. Na campa\u00f1a de Nova Guinea (1942-1945) os xaponeses desembarcaron dous batall\u00f3ns en Lae e Salamaua no golfo de Huon o 8 de marzo de 1942, d\u00e1ndolles o control dos estreitos de Dampier e de Vitiaz. As forzas xaponesas perderon o control dos estreitos de Vitiaz e Dampier despois da captura de Finschhafen polas tropas australianas e o posterior desembarco das forzas estadounidenses en Nova Breta\u00f1a (decembro de 1943). \nO xeneral Douglas MacArthur anunciou que a illa de Rooke (hoxe chamada illa Umboi) fora ocupada o s\u00e1bado 12 de febreiro de 1944 polas forzas estadounidenses, que non encontraron oposici\u00f3n. O control aliado foi asegurado polos desembarcos nas illas do Almirantado o 29 de febreiro de 1944."}
{"id": "497307", "revid": "1131", "url": "https://gl.wikipedia.org/wiki?curid=497307", "title": "A Goldra", "text": ""}
{"id": "497308", "revid": "1131", "url": "https://gl.wikipedia.org/wiki?curid=497308", "title": "Linguas Vitiaz", "text": ""}
{"id": "497309", "revid": "89787", "url": "https://gl.wikipedia.org/wiki?curid=497309", "title": "Pen\u00ednsula de Huon", "text": "A pen\u00ednsula de Huon \u00e9 unha gran pen\u00ednsula localizada no extremo oriental da illa de Nova Guinea. Administrativamente pertence \u00e1 provincia de Morobe de Pap\u00faa Nova Guinea.\nFoi clasificada polo Fondo Mundial para a Natureza como unha ecorrexi\u00f3n (\"Bosque chuvioso da pen\u00ednsula de Huon\", AA0107).\nTen 89 km de longo. Enc\u00f3ntrase rodeada polo mar de Bismarck ao norte, o mar de Salom\u00f3n ao leste, o golfo de Huon ao sur e o r\u00edo Markham ao oeste. Na pen\u00ednsula enc\u00f3ntrase a cordilleira Saruwaged, que se eleva a m\u00e1is de 4 000 m.\nFoi nomeada en honor ao navegante franc\u00e9s Jean-Michel Huon de Kermadec, capit\u00e1n da fragata \"L'Esp\u00e9rance\", que era o segundo ao mando da expedici\u00f3n comandada por Bruni d'Entrecasteaux, \u00e1 fronte da nave \"La Recherche\" que, entre 1791 e 1793 intentou encontrar a expedici\u00f3n perdida de La P\u00e9rouse."}
{"id": "497310", "revid": "1505", "url": "https://gl.wikipedia.org/wiki?curid=497310", "title": "Rally do Lac\u00f3n de 1992", "text": "O Rally do Lac\u00f3n de 1992 foi a 26\u00aa edici\u00f3n de dito rally e a terceira proba da tempada 1992 do Campionato de Galicia de Rally. Celebrouse entre o 13 e o 14 de maio de 1992 e o vencedor foi Manuel Senra, sobre o seu Peugeot 309 GTI 16v.\nResumo.\nGerm\u00e1n Castrill\u00f3n dominou as primeiras d\u00faas secci\u00f3ns das tres que compo\u00f1\u00edan o rally, mentres que Manuel Senra foi o m\u00e1is r\u00e1pido nos treitos nocturnos do domingo, que pechaban a proba. Os veh\u00edculos chegaron \u00e1 meta con Castrill\u00f3n na primeira posici\u00f3n e con Senra segundo, a 11 segundos do caban\u00e9s. Con todo, tras finalizar a carreira Senra puxo unha reclamaci\u00f3n sobre o o primeiro paso por Cabanelas, treito que fora anulado e non contabilizado ao caer unha \u00e1rbore na estrada despois de que xa pasaran seis participantes, inclu\u00eddo o propio Senra, pero non Castrill\u00f3n. Os comisarios d\u00e9ronlle a raz\u00f3n e contabilizaron os tempos dos pilotos que completaron dito treito adxudic\u00e1ndolle ao resto o peor dos seis tempos. Con estes novos tempos a clasificaci\u00f3n mudou e declarouse ga\u00f1ador a Manuel Senra. A decisi\u00f3n enfadou ao equipo dos Castrill\u00f3n, que acusaron \u00e1 organizaci\u00f3n de \"regalarlle o rally a Senra\" e prometeron que non volver\u00edan correr o Rally do Lac\u00f3n, promesa que mantiveron. O carballi\u00f1\u00e9s Jos\u00e9 Mar\u00eda Banga completou o podio."}
{"id": "497311", "revid": "89787", "url": "https://gl.wikipedia.org/wiki?curid=497311", "title": "Marguerite Perey", "text": "Marguerite Catherine Perey, nada en Villemomble, Francia o 19 de outubro de 1909 e finada en Louveciennes, Francia o 13 de maio de 1975, foi unha f\u00edsica francesa co\u00f1ecida polo descubrimento do francio en 1939. Foi a primeira muller elixida membro da Academia das Ciencias en Francia en 1962. \nTraxectoria.\nMarguerite Perey estudou na Escola de Educaci\u00f3n T\u00e9cnica da Muller, na que obtivo un diploma en qu\u00edmica en 1929. Incorporouse ao equipo de Marie Curie no Instituto Curie en Par\u00eds e foi a s\u00faa axudante durante o per\u00edodo 1929-1934. En 1934, \u00e1 morte de Marie Curie, Marguerite Perey obtivo un posto de radioqu\u00edmica co novo director Andr\u00e9 Debierne. En 1939, Marguerite Perey illou por purificaci\u00f3n do lantano que conti\u00f1a actinio o primeiro is\u00f3topo dun elemento qu\u00edmico que se colocaba na caixa 87 a\u00ednda baleira do sistema peri\u00f3dico, debaixo de cesio na t\u00e1boa peri\u00f3dica. Foi m\u00e1is tarde co\u00f1ecido polo nome provisional EKA-cio. Marguerite nomear\u00e1 este elemento francio en homenaxe \u00f3 pa\u00eds no que o descubrira. \u00c9 o \u00faltimo elemento existente descuberto no seu estado natural.\nXa na d\u00e9cada de 1870, a comunidade de qu\u00edmicos cr\u00eda na posible existencia dun metal alcalino con n\u00famero at\u00f3mico 87, debaixo de cesio na t\u00e1boa peri\u00f3dica. Co\u00f1eceuse ent\u00f3n co nome provisional eka-cesium. Os investigadores estaban intentando descubrir e illar este elemento que faltaba. Polo menos catro anuncios prematuros foron feitos antes de que fose descuberto por Marguerite Perey. \nRetomando os seus estudos durante a guerra, Marguerite Perey obtivo un doutoramento en ciencias na Sorbona en 1946, co \"Elemento 87, actinium K\" e converteuse en investigadora no CNRS no Instituto Curie baixo a direcci\u00f3n de Ir\u00e8ne Joliot-Curie ata 1949 . Despois foi nomeada profesora titular da c\u00e1tedra de qu\u00edmica nuclear da Universidade de Estrasburgo no recentemente creado Instituto de Investigaci\u00f3n Nuclear. O 12 de marzo de 1962 foi a primeira muller admitida na Academia das Ciencias. \nA principios dos anos cincuenta, as dores que sentiu perturbaron as s\u00faas actividades. En 1960 diagnostic\u00e1ronlle cancro \u00f3seo, provocado polas s\u00faas investigaci\u00f3ns coa radioactividade. Tivo que parar as s\u00faas actividades cient\u00edficas e despois establecerse en Niza para buscar tratamento nunha cl\u00ednica onde a progresi\u00f3n da enfermidade a debilitou gradualmente. \nMarguerite Perey, ela mesma unha v\u00edtima de radiaci\u00f3n, insistiu introducir medidas de protecci\u00f3n nos seus laboratorios."}
{"id": "497312", "revid": "4817", "url": "https://gl.wikipedia.org/wiki?curid=497312", "title": "Highly Eccentric Orbiting Satellite", "text": "Highly Eccentric Orbiting Satellite 1 e 2, ou abreviadamente HEOS 1 e 2 foron dous sat\u00e9lites artificiais da axencia europea ESRO lanzadas o 5 de decembro de 1968 e o 31 de xaneiro de 1972 mediante un foguete Delta E1 e un foguete Delta L respectivamente.\nCaracter\u00edsticas.\nA misi\u00f3n dos dous sat\u00e9lites era estudar os campos magn\u00e9ticos interplanetarios, os raios c\u00f3smicos, o vento solar e a magnetosfera terrestre. Cada sat\u00e9lite ti\u00f1a alg\u00fans obxectivos propios. Os dous ti\u00f1an forma de cilindro, unha masa de pouco m\u00e1is de 100 kg e estabiliz\u00e1banse mediante xiro.\nHEOS 1 foi inxectado nunha \u00f3rbita de 6804 km de perixeo e 227.099 km de apoxeo. Funcionou sen problemas durante 16 meses ata que un problema no equipamento de a bordo dificultou o seu control de actitude. En 1974 a s\u00faa telemetr\u00eda reduc\u00edrase ao 50% do tempo potencial durante o que poder\u00eda funcionar o sat\u00e9lite e s\u00f3 funcionaba o experimento de medici\u00f3ns de campos magn\u00e9ticos. Reentrou na atmosfera terrestre o 28 de outubro de 1975.\nHEOS 2 ti\u00f1a unha \u00f3rbita inicial de 397 km de perixeo e 245.098 km de apoxeo. Funcionou ben ata a s\u00faa reentrada atmosf\u00e9rica, o 5 de agosto de 1974.\nInstrumentos.\nHEOS 1 e 2 levaban un conxunto lixeiramente distinto de instrumentos a bordo:"}
{"id": "497313", "revid": "72012", "url": "https://gl.wikipedia.org/wiki?curid=497313", "title": "HEOS", "text": ""}
{"id": "497314", "revid": "72012", "url": "https://gl.wikipedia.org/wiki?curid=497314", "title": "HEOS 1", "text": ""}
{"id": "497315", "revid": "72012", "url": "https://gl.wikipedia.org/wiki?curid=497315", "title": "HEOS 2", "text": ""}
{"id": "497316", "revid": "4817", "url": "https://gl.wikipedia.org/wiki?curid=497316", "title": "Miros\u0142aw Hermaszewski", "text": "Miros\u0142aw Hermaszewski, nado en Lipniki (Polonia) o 15 de setembro de 1941 e finado o 12 de decembro de 2022, foi o primeiro astronauta polaco. Formou parte da misi\u00f3n Soiuz 30.\nTraxectoria.\nHermaszewski graduouse en 1965 na Alta Escola de Aviaci\u00f3n en Demblin, despois do cal sirveu na Forza A\u00e9rea de Polonia. En 1971 graduouse na Academia Militar Karol Sverchevski. En 1976 foi seleccionado como cosmonauta para o programa Interkosmos xunto con Zenon Jankowski. Voou ao espazo en 1978, na misi\u00f3n Soiuz 30, xunto co cosmonauta sovi\u00e9tico Piotr Illiich Klimuk, acopl\u00e1ndose \u00e1 estaci\u00f3n Saliut 6 e pasando un total de 7,92 d\u00edas no espazo. Despois de 1978 Hermaszewski continuou servindo na Forza A\u00e9rea. Entre 1981 e 1982 foi membro do Consello Militar para a Salvaci\u00f3n Nacional. Faleceu o 12 de decembro de 2022, con 81 anos de edade."}
{"id": "497317", "revid": "72012", "url": "https://gl.wikipedia.org/wiki?curid=497317", "title": "Miroslaw Hermaszewski", "text": ""}
{"id": "497319", "revid": "98629", "url": "https://gl.wikipedia.org/wiki?curid=497319", "title": "Vitiaz (1939)", "text": "O Vitiaz (en ruso \u0412\u0438\u0442\u044f\u0437\u044c) \u00e9 un buque de investigaci\u00f3n oceanogr\u00e1fica que foi constru\u00eddo como barco de pasaxe en 1939 pola \"Deutsche Schiff-und Maschinenbau AG\", en Bremen, Alema\u00f1a, denominado \"Mars\" (\"Marte\"), para a \"Neptun Line, Brema\". \nDurante a segunda guerra mundial serviu na \"Kriegsmarine\", sendo capturado polo Reino Unido en 1945. Pasou a chamarse \"Empire Forth\" para o Ministerio de Transportes de Guerra (MoWT) brit\u00e1nico.\nEn 1946 foi asignado \u00e1 Uni\u00f3n Sovi\u00e9tica en virtude dos termos dos acordos de Potsdam, e pasou a denominarse \"Ecuador\" (en ruso, \"\u042d\u043a\u0432\u0430\u0442\u043e\u0440\") e despois foi rebautizado como \"Almirante Mak\u00e1rov\" (en ruso, \"\u0410\u0434\u043c\u0438\u0440\u0430\u043b \u041c\u0430\u043a\u0430\u0301\u0440\u043e\u0432\"). \nEn 1949 foi transformado en buque de investigaci\u00f3n, e donominado \"Vitiaz\". Cesou nesta actividade en 1979, e foi conservado como nave do Museo Oceanogr\u00e1fico de Kaliningrado en 1982.\nDescrici\u00f3n.\nCando se rexistrou no Reino Unido en 1945, o barco ti\u00f1a unha eslora de 101,50 m, unha manga de 14,50 m e un puntal de 4,72 m. O seu calado era de 5,84 m. O seu arqueo era 2471 TAB (toneladas de arque bruto) e 1821 TRN (toneladas de rexistro neto).\nO barco era impulsado por dous motores di\u00e9sel de acci\u00f3n \u00fanica de dous tempos, que ti\u00f1an sete cilindros de 62 cm de di\u00e1metro con 115 cm de carreira, con h\u00e9lices de duplo parafuso. Os motores foron constru\u00eddos por \"Friedrich Krupp Germaniawerft\", en Kiel. Estes motores ti\u00f1an unha potencia de 3 000 CV, e pod\u00edan impulsar \u00e1 nave a unha velocidade de 14 n\u00f3s (26 km/h).\nHistoria.\nO barco foi constru\u00eddo co n\u00famero 614 en 1939 no estaleiro \"Deutsche Schiff- und Maschinenbau AG\" en Bremen, Alema\u00f1a, e bautizouse co nome de \"Mars\" (\"Marte\"), para a \"Neptun Line\", de Bremen. Foi botado en agosto de 1939 en Bremen. O seu porto de rexistro foi Bremen.\nO \"Mars\" foi operado pola \"Neptun Line\". Contaba cunha tripulaci\u00f3n de 38 efectivos, e aloxamento para 12 pasaxeiros.\nA nave foi requisada en 1940 pola Kriegsmarine, pero foi devolta \u00e1 \"Neptun Line\" no transcurso dese mesmo ano. Foi requisada novamente en 1942, e reconvertido nun barco hospital para uso militar. O 13 de decembro de 1943, o \"Mars\" foi severamente danado nun ataque a\u00e9reo sobre Bremen pola Oitava Forza A\u00e9rea dos Estados Unidos.\nO barco axudou na evacuaci\u00f3n de cidad\u00e1ns alem\u00e1ns de K\u00f6nigsberg e Pillau (hoxe Baltisk, no \u00f3blast de Kaliningrado). Entre xaneiro e abril de 1945, transportou a 20 000 persoas. O \"Mars\" foi probabelmente o \u00faltimo barco importante en abanonar Pillau con destino a Copenhague.\nEn maio de 1945, o \"Mars\" foi capturado en Copenhague, Dinamarca, e transferido ao Ministerio de Transportes de Guerra do Reino Unido, pasando a chamarse \"Empire Forth\". Asign\u00e1ronlle as letras de c\u00f3digo GLTZ e o n\u00famero oficial do Reino Unido 169468. O seu porto de rexistro foi cambiado a Londres. Operou baixo a direcci\u00f3n da \"Prince Line Ltd\".\nEn 1946 o \"Empire Forth\" foi asignado \u00e1 Uni\u00f3n Sovi\u00e9tica en virtude dos termos dos acordos de Potsdam, e pasou a denominarse \"Ecuador\" (en ruso, \"\u042d\u043a\u0432\u0430\u0442\u043e\u0440\"), e levado a Leningrado. Asign\u00e1ronselle as letras de c\u00f3digo UPJA. \nM\u00e1is tarde pasou a chamarse \"Almirante Mak\u00e1rov\" (en ruso, \"\u0410\u0434\u043c\u0438\u0440\u0430\u043b \u041c\u0430\u043a\u0430\u0301\u0440\u043e\u0432\"). O barco foi reconvertido nun buque de investigaci\u00f3n nos anos 1947-48 para o Instituto Sh\u00edrshov de Oceanolox\u00eda, da Academia de Ciencias da URSS. Estes traballos lev\u00e1ronse a cabo en Leningrado, Odesa, Riga e Vladivostok, na Uni\u00f3n Sovi\u00e9tica, e tam\u00e9n en Wismar, na Alema\u00f1a ocupada polos aliados. Durante a reconversi\u00f3n, o barco foi alongado e equipado con modernos laboratorios e aloxamentos, polo que as s\u00faas novas medidas foron de 109,44 m de eslora, 14,56 m de manga e un puntal de 5,86 m. O seu desprazamiento foi de 5 710 t. En 1949 pasou a chamarse \"Vitiaz\" (en ruso: \"\u0412\u0438\u0442\u044f\u0437\u044c\").\nO \"Vitiaz\" estaba rexistrado no porto de Vladivostok. Fixo 65 viaxes de investigaci\u00f3n oceanogr\u00e1fica cubrindo 800 000 millas n\u00e1uticas (1 500 000 km). En agosto de 1957 mediu a profundidade da fosa das Marianas: 11 022 m. O 29 de maio de 1958, o \"Vitiaz\" encontrab\u00e1se a 2 000 millas n\u00e1uticas (3 700 km) ao oeste das illas Marshall cando detectou radioactividade na chuvia a niveis que eran prexudiciais para a sa\u00fade humana. O 7 de novembro de 1960, informouse que o \"Vitiaz\" fora atacado no mar Ar\u00e1bigo por un \"Grumman S-2F\" do portaavi\u00f3ns \"USS Essex\". A Mari\u00f1a dos Estados Unidos negou que o avi\u00f3n atacara ao barco, que simplemente comprobara a s\u00faa identidade. A principios da d\u00e9cada de 1960, ao \"Vitiaz\" asign\u00f3uselle o n\u00famero IMO 5382609.\nOs cient\u00edficos a bordo do \"Vitiaz\" descubriron 1 176 novas especies de plantas e animais mari\u00f1os. Durante o seu tempo como nave de investigaci\u00f3n, o \"Vitiaz\" visitou 49 pa\u00edses e actuou como embaixador de boa vontade da Uni\u00f3n Sovi\u00e9tica. Entre as persoas not\u00e1beis que o visitaron est\u00e1n Jacques Cousteau e Thor Heyerdahl.\nO \"Vitiaz\" fixo a s\u00faa \u00faltima viaxe por Europa e foi retirado da navegaci\u00f3n o 22 de abril de 1979. \nEn 1982 foi reconvrtido nun barco museo en Leningrado. En 1988 a nave foi trasladada ao asteliero de Yantar, Kaliningrado, onde foi reparada e reconstru\u00edda para o seu uso como barco museo. En 1994 traslad\u00e1rona a Kaliningrado como Museo dos Oc\u00e9anos do Mundo, que se estableceu en 1990. Estimase que o \"Vitiaz\" \u00e9 o buque de investigaci\u00f3n m\u00e1is grande que se conserva."}
{"id": "497322", "revid": "59564", "url": "https://gl.wikipedia.org/wiki?curid=497322", "title": "Nuno J\u00fadice", "text": "Nuno Manuel Gon\u00e7alves J\u00fadice Gl\u00f3ria, co\u00f1ecido como Nuno J\u00fadice, nado en Portim\u00e3o, Mexilhoeira Grande, o 29 de abril de 1949, \u00e9 un ensa\u00edsta, poeta, narrador e profesor universitario portugu\u00e9s.\nBiograf\u00eda.\nLicenciouse en Filolox\u00eda Rom\u00e2nica pola Facultade de Letras da Universidade de Lisboa e obtivo o grao de Doutor pola Facultade de Ciencias Sociais e Humanas da Universidade Nova de Lisboa, cunha disertaci\u00f3n sobre Literatura Medieval. \nProfesor do ensino secundario, desde 1992 at\u00e9 1997, foi profesor da Facultade de Ciencias Sociais e Humanas, at\u00e9 \u00e1 s\u00faa xubilaci\u00f3n, como profesor asociado, en 2015. \nFoi Director da revista literaria \"Tabacaria\" (1996-2009), editada pola Casa Fernando Pessoa e Comisario para a \u00e1rea da Literatura da representaci\u00f3n portuguesa \u00e1 49\u00aa Feira do Libro de Frankfurt. Foi tam\u00e9n Conselleiro Cultural da Embaixada de Portugal (1997-2004) e Director do Instituto Cam\u00f5es en Par\u00eds. Organizou a Semana Europea da Poes\u00eda, no \u00e1mbito da Lisboa '94 - Capital Europea da Cultura. Desde 2009 foi Director da \"Revista Col\u00f3quio-Letras\" da Fundaci\u00f3n Calouste Gulbenkian.\nPoeta e narrador, a s\u00faa estrea literaria deuse con \"A No\u00e7\u00e3o de Poema\" (1972). En 1985 recibir\u00eda o Premio Pen Club, o Premio D. Dinis da Casa de Mateus, en 1990. En 1994 a Asociaci\u00f3n Portuguesa de Escritores, distinguiuno pola publicaci\u00f3n de \"Medita\u00e7\u00e3o sobre Ru\u00ednas\", finalista do Premio Europeo de Literatura Aristeion. Asinou a\u00ednda obras para teatro e traduciu autores como Corneille e Emily Dickinson.\nA s\u00faa obra incl\u00fae antolox\u00edas, edici\u00f3ns de cr\u00edtica literaria, estudos sobre Teor\u00eda da Literatura e Literatura Portuguesa. Mant\u00e9n unha colaboraci\u00f3n regular na prensa. Lanzou, en 1993, a antolox\u00eda sobre literatura portuguesa do s\u00e9culo XX, \"Voyage dans un si\u00e8cle de Litt\u00e9rature Portugaise\". \nTen obras traducidas en Espa\u00f1a, Italia, Venezuela, Inglaterra, Francia, M\u00e9xico, Ir\u00e1n, China, Albania, Suecia, Dinamarca, Grecia, Marrocos, L\u00edbano, Colombia, Canad\u00e1 e Rep\u00fablica Checa.\nEn 2018 o PEN Galicia outorgoulle o Premio Rosal\u00eda de Castro.\nCondecoraci\u00f3ns.\nO 10 de xu\u00f1o de 1992, foi feito Oficial da Orde Militar de Sant'Iago da Espada e, o 10 de xu\u00f1o de 2013, foi elevado a Grande-Oficial da mesma orde."}
{"id": "497323", "revid": "98629", "url": "https://gl.wikipedia.org/wiki?curid=497323", "title": "Amynthas mekongianus", "text": "Amynthas mekongianus, antes chamado \"Megascolex mekongianus\", \u00e9 unha especie de verme oligoqueto de gran tama\u00f1o da familia Megascolecidae. \u00c9 nativo da zona do r\u00edo Mekong no sueste asi\u00e1tico. Pode ter m\u00e1is de 500 segmentos corporais e crecer ata os 2,9\u00a0m.\nDescrici\u00f3n.\nEste verme xigante do Mekong pode medrar ata unha lonxitude de 2,9\u00a0m. En comparaci\u00f3n coa s\u00faa grande lonxitude, estes vermes son relativamente delgados. O esp\u00e9cime tipo ti\u00f1a un metro de longo e 8\u00a0mm de largo no punto de maior anchura, que \u00e9 o segmento 5. Ti\u00f1a 370 segmentos e era dunha cor cincenta, m\u00e1is claro na parte ventral. O prostomio estaba mal conservado. O segundo segmento ti\u00f1a 46 sedas (quetas) nun anel incompleto cun oco na superfice ventral. Os segmentos 3 ao 25 ti\u00f1an unhas 100 sedas cada un, dispostas nun anel completo. Os poros do macho estaban no segmento 17, pero este esp\u00e9cime co que se fixo a descrici\u00f3n da especie tipo era inmaturo e falt\u00e1balle o clitelo.\nDistribuci\u00f3n e h\u00e1bitat.\nO esp\u00e9cime tipo foi rexistrado como recollido en \"Ban Leum no r\u00edo Mekong, Annam\". Creuse por erro que se refer\u00eda a unha vila no centro de Vietnam que est\u00e1 bastante lonxe do r\u00edo Mekong, pero despois descubriuse que \"Ban leum\" significa \"Esquec\u00edn o lugar\" no dialecto local, e a localidade tipo crese que est\u00e1 en Tailandia ou Laos. O r\u00edo forma un delta nese punto e cont\u00e9n amplas chairas lamacentas e areosas e terrapl\u00e9ns onde vive o verme. C\u00f3meno os porcos e os pescadores escavan para apa\u00f1alo para que lles sirva de isco.\nEcolox\u00eda.\nA diferenza da maior\u00eda das outras especies de vermes xigantes, que xeralmente habitan en zonas de pasteiros, os t\u00faneles que fai o verme do Mekong est\u00e1n en ribeiras lamacentas do r\u00edo Mekong en Laos. O verme forma redes complexas de t\u00faneles e leva grandes cantidades de terra que inxeriu \u00e1 superficie en forma de compost de verme. Os vermes poden ser recollidos da lama, pero son m\u00e1is doados de coller baixo a auga a profundidades duns 40\u00a0cm. Pouco se sabe da s\u00faa ecolox\u00eda."}
{"id": "497324", "revid": "27155", "url": "https://gl.wikipedia.org/wiki?curid=497324", "title": "Megascolex mekongianus", "text": ""}
{"id": "497325", "revid": "72314", "url": "https://gl.wikipedia.org/wiki?curid=497325", "title": "Migel Joakin Eleizegi", "text": ""}
{"id": "497327", "revid": "54334", "url": "https://gl.wikipedia.org/wiki?curid=497327", "title": "Marguerite Catherine Perey", "text": ""}
{"id": "497336", "revid": "88215", "url": "https://gl.wikipedia.org/wiki?curid=497336", "title": "Sabor (Croacia)", "text": ""}
{"id": "497337", "revid": "23204", "url": "https://gl.wikipedia.org/wiki?curid=497337", "title": "Protektor", "text": "Protektor \u00e9 un filme checo de 2009 dirixido por Marek Najbrt. Conta a historia de Hana e Emil Vrbata, unha parella que vive na Checoslovaquia ocupada polos alem\u00e1ns durante segunda guerra mundial. \nA recepci\u00f3n xeral pola prensa checa e a audiencia foi moi positiva. Foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado."}
{"id": "497339", "revid": "23204", "url": "https://gl.wikipedia.org/wiki?curid=497339", "title": "Karamazovi", "text": "Karamazovi \u00e9 un filme checo de 2008 dirixido por Petr Zelenka con banda sonora de Jan A. P. Kaczmarek. Conta a historia dun grupo de actores checos que van a siderurxias polacas para actuar unha adaptaci\u00f3n da obra de Fyodor Dostoevsky \"Bratia Karamazovy\" nun festival alternativo.\n\"Karamazovi\" ga\u00f1ou o premio FIPRESCI no Festival Internacional de Cinema de Karlovy Vary e foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "497340", "revid": "89787", "url": "https://gl.wikipedia.org/wiki?curid=497340", "title": "Obsluhoval jsem anglick\u00e9ho kr\u00e1le", "text": "Obsluhoval jsem anglick\u00e9ho kr\u00e1le \u00e9 un filme checo de 2006 escrito e dirixido por Ji\u0159\u00ed Menzel, baseado na obra hom\u00f3nima de Bohumil Hrabal. \u00c9 unha coproduci\u00f3n entre a Rep\u00fablica Checa e Eslovaquia. \u00c9 a sexta adaptaci\u00f3n cinematogr\u00e1fica de Menzel das obras de Hrabal. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "497341", "revid": "23204", "url": "https://gl.wikipedia.org/wiki?curid=497341", "title": "Lu\u00eds II de Flandres", "text": "Lu\u00eds II de Flandres, nado \"Lu\u00eds de Dampierre\", chamado Lu\u00eds de Male ou Maele \"(Lodewijk van Male\" en holand\u00e9s), nado no Castelo de Male en Sint-Kruis (Bruxas), o 25 ou o 29 de outubro de 1330 e finado en Saint-Omer o 30 de xaneiro de 1384, foi conde de Flandres, de Nevers e de Rethel entre 1346 e 1384, duque de Brabante (1356), conde de Artois e Borgo\u00f1a entre 1382 e 1384. Era fillo do conde Lu\u00eds I de Flandres (II de Nevers e Rethel) e da Condesa de Borgo\u00f1a e de Artois Margarida I de Borgo\u00f1a (1310 - 1382). \nResumo do seu goberno.\nFoi conde despois de morrer seu pai na batalla de Cr\u00e9cy (26 de agosto de 1346); rompeu coa s\u00faa pol\u00edtica sistematicamente francesa para adoptar unha actitude m\u00e1is pr\u00f3xima aos seus asuntos, bordeando c\u00ednica pero lucidamente entre os intereses contraditorios dos reis de Francia e Inglaterra, daquela en guerra aberta. Conseguiu en Flandres, a pesar da Peste Negra (1348), trinta anos de relativa paz e de regreso \u00e1 prosperidade econ\u00f3mica (1349 - 1379), un longo per\u00edodo desgraciadamente enmarcado por d\u00faas grandes revoltas organizadas polos tecel\u00e1ns de Gante. Preparou a chegada da casa de Valois de Borgo\u00f1a ao condado de Flandres polas s\u00faas reformas administrativas e polo matrimonio da s\u00faa \u00fanica filla con Filipe o Atrevido, permitindo que a parte valoa de Flandres regresase ao condado. \nXuventude: 1330-1346.\nFillo de Lu\u00eds I e Margarida de Francia, foi bautizado polo bispo de Arras, Pierre Roger, futuro papa Clemente VI. Cando anda era neno, casou con Margarida de Brabante para selar a reconciliaci\u00f3n do duque Xo\u00e1n III de Brabante co seu pai. Ferido, pero vivo ao final da batalla de Cr\u00e9cy, onde presenciara a morte do seu pai, Lu\u00eds de Male foi armado cabaleiro o mesmo d\u00eda por Filipe VI de Francia, refuxiado en Amiens (26 de agosto de 1346). \nInicio do reinado: 1346-1349.\nA partir de novembro, o novo conde estivo no condado de Flandres, permitindo que a antiga dinast\u00eda do conde volvese a atopar aos flamengos. Pero os de Gante, dominados pola poderosa corporaci\u00f3n de tecel\u00e1ns, quixeron impo\u00f1er ao conde un matrimonio ingl\u00e9s, garant\u00eda dunha subministraci\u00f3n de la insular. Retido en custodia xudicial na s\u00faa capital, aproveitou unha falcoar\u00eda para fuxir a Francia e logo a Brabante, e casar con Margarida de Brabante, filla do aliado do rei de Francia (1347). Gante rebelouse inmediatamente (1347-1349). \nPero o descontento das pequenas cidades e a vontade de Bruxas, Lille e Ypres de discutir a s\u00faa hexemon\u00eda en Gante debilitaron a sublevaci\u00f3n, xa que a terr\u00edbel epidemia da Peste Negra castigou Flandres en 1348. Contra todo progn\u00f3stico, o conde asinou un tratado de neutralidade co rei de Inglaterra (25 de agosto de 1348), e co apoio das pequenas cidades (Grammont, Termonde, Oudenaarde) volveu vitorioso a Flandres. Os tecel\u00e1ns de Gante foron finalmente esmagados polos bataneiros e outros gremios (\"Goede Maandag\", martes 13 de xaneiro de 1349). \nUnha longa prosperidade: 1349-1379.\nTal ser\u00e1 a pol\u00edtica do conde: de b\u00e1scula continua entre os franceses e os ingleses, co obxectivo de asegurar a neutralidade do condado. Lu\u00eds de Male conseguiu unha gran popularidade ao rexeitar en 1350 a homenaxe ao novo rei de Francia. \nXo\u00e1n II de Francia, esixiu o regreso das cidades valoas de Flandres do condado (Lille, Douai, Orchies). Isto permitiulle recuperar a soberan\u00eda feudal directa sobre o se\u00f1or\u00edo de Termonde. \n\u00c1 morte do duque Xo\u00e1n III de Brabante, esixiu aos seus sucesores Xoana de Brabante e Venceslau de Luxemburgo os atrasos dos pagamentos pola venda de Mechelen e o pagamento do dote da s\u00faa muller, que se lle denegou. Despois invadiu Brabante, ocupou Bruxelas (batalla de Scheut, 17 de agosto de 1356) e apoderouse do ducado. O Brabante sublevouse (24 - 29 de outubro de 1356), pero a estratexia defensiva do conde era ent\u00f3n efectiva: na paz de Ath (4 de xu\u00f1o de 1357), ademais do t\u00edtulo de duque de Brabante que conservaba a t\u00edtulo vitalicio e honor\u00edfico os seus dereitos de sucesi\u00f3n, retomou Mechelen e engadiu Antuerpen ao condado. \nUn dos grandes asuntos do seu reinado foi o matrimonio da s\u00faa \u00fanica filla e herdeira Margarida. Dedicouse a isto unha intensa actividade diplom\u00e1tica porque a herdanza era cobizada tanto polos ingleses como polos franceses. Margarida casou por primeira vez con Filipe I de Borgo\u00f1a, fillo da ra\u00ed\u00f1a de Francia Xoana de Boulogne e que era duque de Borgo\u00f1a e conde de Borgo\u00f1a e Artois (14 de maio de 1357), matrimonio que anunciaba o regreso do Artois a dominio flamengo. A morte do duque novo (1361) provocou o regreso inesperado do Artois, xa que a nai de Lu\u00eds de Male o herdou ela mesma. Dotada da promesa de d\u00faas novas provincias, Margarida volveu ser o obxectivo dos pretendentes dos dous campos. Moito tempo favor\u00e1bel ao matrimonio ingl\u00e9s, Lu\u00eds de Male casouna por fin co novo duque de Borgo\u00f1a, Filipe II de Borgo\u00f1a, irm\u00e1n m\u00e1is novo do rei Carlos V de Francia, a cambio de que o Flandres val\u00f3n (Lille, Douai, Orqu\u00edas) regresase ao condado (25 de abril de 1369). Unha vella reclamaci\u00f3n flamenga quedou satisfeita. O que non impediu que o conde seguise unha pol\u00edtica independente, recibindo os aliados de Eduardo III de Inglaterra ou tomando partido contra o Papa de Avi\u00f1\u00f3n durante o gran cisma de Occidente, que foi favorecido polo rei de Francia. \nEn 1365, en resposta ao asasinato de Siger II de Enghien, os seus homes de armas marcharon contra Hainaut e derrotaron as tropas de Alberte I de Hainaut entre Hoves e Enghien.\nObra pol\u00edtica.\nA obra administrativa do conde foi consider\u00e1bel e preparou a futura acci\u00f3n dos dinastas borgo\u00f1\u00f3ns: para equilibrar o poder das cidades, asociou aos tres \"membros\" de Flandres unha cuarta entidade representativa emanada do Franconato de Bruxas, o pa\u00eds que rodea o porto. Dividiu o Consello Condal (a Curia) en \u00f3rganos especializados (futura C\u00e1mara do Consello para a supervisi\u00f3n das contas dos bail\u00edos, Audiencia do Consello encargada da alta xurisdici\u00f3n. . . ). O Consello mant\u00edvose como \u00f3rgano en asuntos pol\u00edticos, disociado da persoa do conde. Tam\u00e9n se creou un bail\u00edo soberano, un recadador xeral e un procurador xeral. O conde estaba rodeado de xuristas especializados de recente nobreza. Finalmente, o conde tam\u00e9n intentou unha pol\u00edtica de grandes obras, decidindo a apertura da canle entre Bruxas, da que fixera a s\u00faa residencia principal, e o Lys. \nAspectos privados.\nNo \u00e1mbito privado, Lu\u00eds II de Male actuou como un pr\u00edncipe do seu tempo. Levaba un tren de vida elevado, manti\u00f1a un zool\u00f3xico, estaba rodeado por un grupo de saltimbanquis e buf\u00f3ns, organizaba torneos, en resume arruin\u00e1base en gastos suntuosos. Cont\u00e1ronlle once bastardos. Buscando sempre cartos, endebedaba cada vez m\u00e1is as cidades flamengas, o que provocou descontento, especialmente en Ypres, Bruxas e Gante. \nTriste final do reinado: 1379-1384.\nOs seus \u00faltimos anos estiveron marcados polo sanguento retorno dos trastornos. Que o detonador fose un torneo cuxo pago fora reclamado aos de Gante, ou que estes estivesen irritados polo permiso dado aos de Bruxas para cavar a canle, a Revolta das carapuchas brancas (designados as\u00ed por mor do signo da adhesi\u00f3n adoptada por Gante) estalou en 1379 e non se completou ata despois da morte de Lu\u00eds de Male. Os tecel\u00e1ns recuperaron o poder en Gante (agosto de 1379), e logo no resto do Flandres setentrional. O conde refuxiouse en Lille e tras a revolta dos pequenos oficios da cidade contra os tecel\u00e1ns (29 de maio de 1380 en Bruxas) e a vitoria de Nevele sobre Gante (1381). Debeu a s\u00faa salvaci\u00f3n \u00e1s s\u00faas calidades de nadador no momento dun episodio digno dunha novela cando os de Gante, dirixidos por Philippe van Artevelde, atacaron Bruxas o d\u00eda da procesi\u00f3n do Santo Sangue (Batalla da chaira de Beverhout, 3 de maio de 1382). Volto a Lille, mentres herdaba de s\u00faa nai o Artois (9 de maio de 1382), foi obrigado finalmente a recorrer ao ex\u00e9rcito real para sufocar a sublevaci\u00f3n: Carlos VI de Francia esmagou os rebeldes en Westrozebeke (27 de novembro de 1382). Pero o prestixio da vitoria s\u00f3 beneficiou a Filipe o Intr\u00e9pido, que a partir de ent\u00f3n comezou a asentar definitivamente a s\u00faa autoridade sobre o condado. \nLu\u00eds II morreu (30 de xaneiro de 1384) finalmente antes da submisi\u00f3n completa de Gante (18 de decembro de 1385). Enterr\u00e1rono fastosamente con Margarida de Brabante (falecida en 1380) na igrexa de Saint-Pierre en Lille o 1 de marzo de 1384.\nDescendencia.\nDo seu matrimonio con Margarida de Brabante (6 de xu\u00f1o de 1347), filla de Xo\u00e1n III de Brabante e Mar\u00eda de Evreux, s\u00f3 tivo unha filla: "}
{"id": "497343", "revid": "23204", "url": "https://gl.wikipedia.org/wiki?curid=497343", "title": "\u0160\u00edlen\u00ed", "text": "\u0160\u00edlen\u00ed \u00e9 un filme de 2005 dirixido por Jan \u0160vankmajer. \u00c9 unha coproduci\u00f3n entre a Rep\u00fablica Checa e Eslovaquia. O filme \u00e9 vagamente baseado en d\u00faas historias curtas, \"O Sistema de Doutor Tarr e o Profesor Fether\" (1845) e \"O Enterro Prematuro\" (1844), de Edgar Allan Poe. Tam\u00e9n est\u00e1 parcialmente inspirado nas obras do Marqu\u00e9s de Sade. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado."}
{"id": "497345", "revid": "88215", "url": "https://gl.wikipedia.org/wiki?curid=497345", "title": "Rally de Ferrol de 1992", "text": "O Rally de Ferrol de 1992 foi a 23\u00aa edici\u00f3n de dito rally e a cuarta proba da tempada 1992 do Campionato de Galicia de Rally. Celebrouse o 5 de xullo de 1992 e os vencedores foron Germ\u00e1n Castrill\u00f3n e a s\u00faa copiloto Estrella Castrill\u00f3n. Foi o cuarto dos dez triunfos que lograron na proba ferrol\u00e1 e o terceiro consecutivo.\nDesenvolvemento.\nDos 59 pilotos inscritos, 53 tomaron a sa\u00edda, e destes 41 conseguiron completar o rally. Germ\u00e1n Castrill\u00f3n colocouse primeiro no primeiro treito e ocupou a mesma posici\u00f3n ata o final do rally. Manuel Senra fixo o mesmo coa segunda posici\u00f3n, sufrindo alg\u00fans problemas na parte final da carreira que dificultaron a s\u00faa conduci\u00f3n. Javier Paz completou o podio."}
{"id": "497346", "revid": "23204", "url": "https://gl.wikipedia.org/wiki?curid=497346", "title": "\u0160t\u011bst\u00ed", "text": "\u0160t\u011bst\u00ed \u00e9 un filme checo-alem\u00e1n de 2005 dirixido por Bohdan Sl\u00e1ma. Ga\u00f1ou a Cuncha de Ouro no Festival Internacional de Cinema de Donostia. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "497347", "revid": "865", "url": "https://gl.wikipedia.org/wiki?curid=497347", "title": "Young Marble Giants", "text": "Young Marble Giants foi unha banda galesa de post-punk formada en Cardiff no ano 1978. A s\u00faa m\u00fasica xiraba ao redor das voces de Alison Statton e da instrumentaci\u00f3n minimalista dos irm\u00e1ns Philip e Stuart Moxham. O seu son inicial contrastaba fortemente co punk rock agresivo que dominaba a escena underground da \u00e9poca. Young Marble Giants publicaron s\u00f3 un \u00e1lbum de estudio, \"Colossal Youth\", en 1980. A banda separouse no ano 1981.\nHistoria.\nOs membros de Young Marble Giants estiveran anteriormente nunha banda chamada True Wheel, e cando este grupo separouse en 1978 os tres mozos, Alison Statton e os irm\u00e1ns Philip e Stuart Moxham, montaron en Cardiff un novo conxunto sen bater\u00eda. \nAo principio da s\u00faa existencia o grupo tivo un cuarto membro, Peter Joyce, que era curm\u00e1n dos irm\u00e1ns Moxham. Joyce era un enxe\u00f1eiro de telefon\u00eda e un experto en electr\u00f3nica, e fixera o seu propio sintetizador a partir dun kit. Fac\u00eda sons semellantes ao dos sintes de Brian Eno nos primeiros Roxy Music, e Kraftwerk, que empregaban electr\u00f3nica 'low-tech/high-tech' semellante. Young Marble Giants usaba gravaci\u00f3ns de cintas dunha caixa de ritmos caseira de feita por Joyce, xa que daquela non desexaban ter un bater\u00eda. Tam\u00e9n estaban interesados \u200b\u200ben dispositivos de efectos como os moduladores de anel e as unidades de reverberaci\u00f3n, con \u00e9nfase sempre na sinxeleza.\nO seu primeiro lanzamento en vinilo foi en outubro de 1979 no \u00e1lbum recompilatorio \"Is the War Over?\" do selo DIY de Cardiff Z Block Records. A banda asinou ent\u00f3n co selo independente brit\u00e1nico Rough Trade Records e lanzou dous EPs, \"Final Day\" e \"Testcard\", e un \u00e1lbum, \"Colossal Youth\" (unha referencia \u00e1s estatuas de m\u00e1rmore do grego antigo \"Kouroi\", das que os YMG se inspiraron para o seu nome). A portada do \u00e1lbum inspirouse no disco dos Beatles \"With the Beatles\".\nTras o lanzamento do \u00e1lbum a banda xirou internacionalmente por Europa e Am\u00e9rica do Norte para promocionalo, realizando algunhas actuaci\u00f3ns con Cabaret Voltaire. En xu\u00f1o de 1980 publicaron o EP de catro temas \"Final Day\", e en setembro a banda tocou no festival g\u00f3tico Futurama Festival en Leeds. O EP Testcard apareceu en marzo de 1981 e a banda separouse pouco despois."}
{"id": "497348", "revid": "23204", "url": "https://gl.wikipedia.org/wiki?curid=497348", "title": "Horem p\u00e1dem", "text": "Horem p\u00e1dem \u00e9 un filme checo de 2004 dirixido por Jan H\u0159ebejk. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "497349", "revid": "98629", "url": "https://gl.wikipedia.org/wiki?curid=497349", "title": "Dodecil sulfato de sodio", "text": "O dodecil sulfato de sodio (ou SDS, do ingl\u00e9s \"sodium dodecyl sulfate\") \u00e9 un composto org\u00e1nico sint\u00e9tico coa f\u00f3rmula CH3(CH2)11SO4Na. Tam\u00e9n se pode denominar dodecilsulfato s\u00f3dico, sodio dodecil sulfato, lauril sulfato de sodio e outras variantes. \u00c9 un surfactante ani\u00f3nico usado en moitos produtos de limpeza e hixiene. Esta mol\u00e9cula \u00e9 un organosulfato e un sal. Consta dunha cola de 12 carbonos unida a un grupo sulfato, \u00e9 dicir, \u00e9 o sal s\u00f3dico do \"dodecil hidr\u00f3xeno sulfato\", ou o \u00e9ster do dodecil alcohol e o \u00e1cido sulf\u00farico. A s\u00faa cola hidrocarbonada combinada co seu grupo de cabeza polar danlle a este composto propiedades anfif\u00edlicas, o que fai que sexa un \u00fatil deterxente. Pode ser un compo\u00f1ente de mesturas producidas a partir de aceites baratos de coco e de palma. O SDS \u00e9 un compo\u00f1ente com\u00fan de moitos limpadores dom\u00e9sticos, de hixiene persoal e cosm\u00e9ticos, as\u00ed como de produtos alimenticios, e de formulaci\u00f3ns de limpeza industriais e produtos industriais.\nEstrutura e propiedades.\nEstrutura.\nO SDS pertence \u00e1 familia dos compostos organosulfatos, e ten a f\u00f3rmula CH3(CH2)11SO4Na. Consta dunha cola hidrocarbonada de 12 carbonos unida a un grupo sulfato, polo que \u00e9 o sal s\u00f3dico dun alcohol de 12 carbonos esterificado ao \u00e1cido sulf\u00farico. Unha descrici\u00f3n alternativa \u00e9 que \u00e9 un grupo alquilo cun grupo sulfato terminal unido. Como resultado de ter unha cola hidrocarbonada e unha \"cabeza\" ani\u00f3nica \u00e9 un composto anfip\u00e1tico que pode formar micelas, e as\u00ed act\u00faa como deterxente.\nPropiedades fisicoqu\u00edmicas.\nA s\u00faa concentraci\u00f3n micelar cr\u00edtica (CMC) en auga pura a 25\u00a0\u00b0C \u00e9 de 8,2 mM, e o n\u00famero de agregaci\u00f3n a esta concentraci\u00f3n \u00e9 xeralmente considerado de aproximadamente 62. A fracci\u00f3n de ionizaci\u00f3n de micelas (\u03b1) \u00e9 de 0,3 (ou 30%).\nProduci\u00f3n.\nO SDS \u00e9 sintetizado tratando o lauril alcohol con gas tri\u00f3xido de xofre, \u00e1cido sulf\u00farico fumante, ou \u00e1cido clorosulf\u00farico para producir hidr\u00f3xeno lauril sulfato. O produto resultante \u00e9 despois neutralizado coa adici\u00f3n de hidr\u00f3xido de sodio ou carbonato de sodio. O lauril alcohol pode utilizarse en forma pura ou pode derivarse a partir de aceites de coco ou aceite de palma por hidr\u00f3lise (o cal libera os seus \u00e1cidos graxos), seguido de hidroxenaci\u00f3n. Cando se produce a partir destas fontes, as mostras comerciais deste produto \"SDS\" non son realmente SDS puro, sen\u00f3n unha mestura de varios alquil sulfatos de sodio no que o SDS \u00e9 o principal compo\u00f1ente. Por exemplo, o SDS \u00e9 un compo\u00f1ente, xunto con outros anf\u00edfilos de cadea longa, cando se produce a partir de aceite de coco e co\u00f1\u00e9cese como sodio coco sulfato (SCS). O SDS est\u00e1 dispo\u00f1ible comercialmente en pos, pellets e outras formas (cada unha das cales difire nas s\u00faas taxas de disoluci\u00f3n), e tam\u00e9n en soluci\u00f3ns acuosas de varias concentraci\u00f3ns.\nAplicaci\u00f3ns.\nLimpeza e hixiene.\nO SDS util\u00edzase principalmente en deterxentes para lavar a roupa e ten moitas aplicaci\u00f3ns na limpeza. \u00c9 un surfactante moi efectivo e pode util\u00edzarse en calquera tarefa que consista en quitar manchas e residuos de aceite; por exemplo, enc\u00f3ntrase en altas concentraci\u00f3ns en produtos industriais como desengraxantes de motores, limpadores de chans, e limpadores da carrocer\u00eda de coches.\nEn baixas concentraci\u00f3ns at\u00f3pase en xab\u00f3ns, pasta de dentes, xamp\u00fas, cremas de barbear e formulaci\u00f3ns de ba\u00f1os de burbullas, pola s\u00faa capacidade de crear escuma, polas s\u00faas propiedades surfactantes e en parte polo seu efecto espesante.\nAditivo alimentario.\nO SDS aparece co seu nome sin\u00f3nimo \"sodio lauril sulfato\" (SLS) como compo\u00f1ente engadido a alimentos como aditivo, que se considera seguro en pa\u00edses como os Estados Unidos, pero o SLS non se permite na Uni\u00f3n Europea. Util\u00edzase como axente emulsificante e de axuda para facer batidos. Informouse que o SLS fai diminu\u00edr temporalmente a percepci\u00f3n da dozura. Como aditivo alimentario d\u00e1selle o c\u00f3digo E487.\nAplicaci\u00f3ns nos laboratorios.\nAplicaci\u00f3ns principais.\nO lauril sulfato de sodio en ciencia adoita denominarse dodecil sulfato de sodio (SDS), e uil\u00edzase en procedementos de limpeza, e como compo\u00f1ente para a lise de c\u00e9lulas durante a extracci\u00f3n de ARN ou de ADN, as\u00ed como para desnaturalizar prote\u00ednas para preparalas para unha electroforese na t\u00e9cnica SDS-PAGE.\nNo caso da aplicaci\u00f3n na SDS-PAGE, este composto apl\u00edcase a temperatura elevada a unha concentraci\u00f3n de 1,4 gramos de SDS por cada gramo de prote\u00edna, e o procedemento funciona alterando os enaces non covalentes das prote\u00ednas, o que causa a s\u00faa desnaturalizaci\u00f3n, \u00e9 dicir, as prote\u00ednas perden a s\u00faa forma ou conformaci\u00f3n nativa. Ao unirse \u00e1s prote\u00ednas con alta afinidade e en altas concentraci\u00f3ns, o deterxente cargado negativamente fai que todas as prote\u00ednas adquiran a mesma carga neta e que, por tanto, te\u00f1an unha proporci\u00f3n corga/masa similar. Deste modo, a diferenza de mobilidade das cadeas polipept\u00eddicas no xel de poliacrilamida vai depender s\u00f3 do seu tama\u00f1o en vez de da s\u00faa forma ou carga. Facer a separaci\u00f3n das prote\u00ednas da mestura base\u00e1ndose no tama\u00f1o da cadea polipept\u00eddica simplifica a an\u00e1lise das mol\u00e9culas proteicas e isto cons\u00e9guese grazas \u00e1 desnaturalizaci\u00f3n causada polo deterxente SDS. Unha mol\u00e9cula de SDS ten d\u00faas cargas negativas ao pH utilizado na electroforese, isto fai que a carga neta dos polip\u00e9ptidos recubertos polo deterxente sexa moito m\u00e1is negativa que na prote\u00edna nativa. A proporci\u00f3n carga/masa \u00e9 esencialmente id\u00e9ntica para diferentes prote\u00ednas, porque o recubrimento de SDS \u00e9 o que predomina na creaci\u00f3n da carga.\nOutras aplicaci\u00f3ns de laboratorio.\nO SDS util\u00edzase como unha t\u00e9cnica de mellora para preparar tecidos cerebrais para o seu estudo con microscopio \u00f3ptico. A t\u00e9cnica, que se denomina comercialmente CLARITY, \u00e9 resultado do traballo de Karl Deisseroth e colegas na Universidade Stanford, e implica a infusi\u00f3n do \u00f3rgano con soluci\u00f3n de acrilamida para que se una \u00e1s macromol\u00e9culas do \u00f3rgano (prote\u00ednas, \u00e1cidos nucleicos etc.), seguido da polimerizaci\u00f3n t\u00e9rmica para formar un \"hidroxel cerebral\" (unha rede dispersa entre o tecido para fixar espacialmente as macromol\u00e9culas e outras estruturas), e despois ret\u00edranse os l\u00edpidos usando SDS para eliminar a dispersi\u00f3n da luz cunha m\u00ednimaperda de prote\u00ednas, facendo o tecido case transparente.\nXunto co sodio dodecilbenceno sulfonato e o Triton X-100, as soluci\u00f3ns acuosas do SDS son moi usados para dispersar ou suspender nanotubos, como os nanotubos de carbono.\nOutros usos.\nProp\u00faxose o uso do SDS como microbicida t\u00f3pico efectivo para uso intravaxinal, para inhibir e posiblemente impedir as infecci\u00f3ns por varios virus con envoltura e sen envoltura, como o virus herpes simplex, o VIH e o virus Semliki Forest.\nNos experimentos de formaci\u00f3n de hidratos de gas, o SDS util\u00edzase como un promotor do crecemento dos hidratos de gas. Os investigadores pretenden que isto facilita a aplicaci\u00f3n industrial dos hidratos de gas para procesos de desalinizaci\u00f3n, almacenamento de gas e tecnoloxias de separaci\u00f3n de gases.\nAs membranas l\u00edquidas formadas con SDS en auga demostraron funcionar como separadores de part\u00edculas pouco com\u00fans. Estes dispositivos act\u00faan como un filtro inverso, permitindo que pasen as part\u00edculas grandes, mentres que capturan as part\u00edculas m\u00e1is pequenas.\nTam\u00e9n se aproveitaron as propiedades do SDS para o seu uso como herbicida e praguicida de tipo \"xab\u00f3n\".\nO SLS \u00e9 un excipiente en produtos medicinais con diversos usos funcionais como axente emulsificante, axente modificador da liberaci\u00f3n, potenciador da penetraci\u00f3n, axente solubilizante e lubricante de tabletas e c\u00e1psulas. Os produtos medicinais autorizados conte\u00f1en SLS en concentraci\u00f3ns que van desde o 0,2% w/w (por exemplo en cremas) ao 25% w/v (en xamp\u00fas medicinais). O SLS non se usa en produtos parenterais. O SLS ou os seus derivados \u00fasanse como compo\u00f1entes dalg\u00fans enemas laxantes.\nToxicolox\u00eda.\nCarcinoxenicidade.\nO SDS non \u00e9 carcin\u00f3xeno cando se consome ou aplica directamente, incluso en cantidades e concentraci\u00f3ns que exceden as cantidades usadas en produtos comerciais est\u00e1ndar. Os exames iniciais do Panel de Expertos do programa Cosmetic Ingredient Review (CIR) en 1983 informaron que o SDS (aqu\u00ed abreviado SLS, sodio lauril sulfato) en concentraci\u00f3ns de ata o 2%, en estudos dietarios orais dun ano de duraci\u00f3n en cans, non produciron evidencias de tumorixenicidade ou carcinoxenicidade, e que non se observaron aberraci\u00f3ns cromos\u00f3micas ou efectos clastox\u00e9nicos en ratas alimentadas con 1,13% de sodio lauril sulfato nas s\u00faas dietas durante 90 d\u00edas, respecto aos que estaban baixo unha dieta control. O exame de 2005 feito polo mesmo grupo indicou que ulteriores datos dispo\u00f1ibles non suxer\u00edan tampouco que o SDS ou o seu sal de amonio relacionado fosen carcinox\u00e9nicos, afirmando que \"Malia as afirmaci\u00f3ns sobre o contrario en Internet, a carcinoxenicidade destes ingredientes \u00e9 s\u00f3 un rumor;\" ambos os estudos concl\u00faen que o SDS parece \"ser seguro nas formulaci\u00f3ns dese\u00f1adas para uso breve e descontinuo seguido do completo lavado da superficie da pel. En produtos pensados para un contacto prolongado coa pel, as concentraci\u00f3ns non deber\u00edan exceder o 1%.\"\nSensibilidade.\nComo todos os deterxentes, o SDS quita os aceites da pel e pode causar irritaci\u00f3n na pel e ollos. Pode irritar a pel da face cunha exposici\u00f3n prolongada e constante (m\u00e1is dunha hora) en adultos xoves. O SDS pode empeorar os problemas da pel en individuos con hipersensibilidade cut\u00e1nea cr\u00f3nica, e algunhas persoas son m\u00e1is afectadas que outras.\nUso oral.\nO baixo custo do SDS, o feito de que non afecta ao sabor, o seu impacto potencial sobre os compostos do xofre vol\u00e1tiles, que contrib\u00faen ao mal alento, e a s\u00faa desexable acci\u00f3n como axente escumante levaron a que o SDS se usase nas formulaci\u00f3ns de pastas de dentes. Unha serie de pequenos estudos (de 25 a 34 pacientes) apoiaron a eficacia do SLS na reduci\u00f3n dos compostos de xofre vol\u00e1tiles e o seu impacto positivo sobre o mal alento, a\u00ednda que estes estudos foron xeralmente criticados por teren defectos t\u00e9cnicos no control das variables dese\u00f1adas do estudo. A\u00ednda que as fontes primarias do grupo de Irma Rantanen na Universidade de Turku, Finlandia conclu\u00edron que hab\u00eda unha mellora sobre a sequidade de boca (xerostomia) das pastas que conti\u00f1an SLS, unha revisi\u00f3n Cochrane de 2011 destes estudos, e da \u00e1rea m\u00e1is xeral, conclu\u00edron que \"non hai fortes evidencias\u2026 de que ningunha terapia t\u00f3pica sexa efectiva para aliviar os s\u00edntomas da boca seca.\" Indic\u00e1ronse algunhas preocupaci\u00f3ns sobre a seguridade base\u00e1ndose nalg\u00fans estudos sobre o efecto do SDS das pastas de dentes sobre a estomatite aftosa, as co\u00f1ecidas como aftas ou carouquexas. En 2016 non se chegara a ning\u00fan consenso sobre esta pr\u00e1ctica (ou a necesidade do seu cambio) como resultado destes estudos. Como sinala Lippert, en 2013, \"moi poucas\u2026 pastas dent\u00edficas comercializadas conte\u00f1en un surfactante distinto do SLS [SDS],\" e os principais fabricantes contin\u00faan formulando os seus produtos con SDS.\nInteracci\u00f3n cos fluoruros.\nAlg\u00fans estudos indicaron que o SLS en pastas det\u00edficas pode facer diminu\u00edr a efectividade do fluoruro engadido para previr a carie dental. Isto pode deberse a que o SLS interacciona coa deposici\u00f3n de fluoruro no esmalte dental."}
{"id": "497350", "revid": "27155", "url": "https://gl.wikipedia.org/wiki?curid=497350", "title": "Dodecilsulfato de sodio", "text": ""}
{"id": "497351", "revid": "27155", "url": "https://gl.wikipedia.org/wiki?curid=497351", "title": "Dodecilsulfato s\u00f3dico", "text": ""}
{"id": "497352", "revid": "27155", "url": "https://gl.wikipedia.org/wiki?curid=497352", "title": "Sodio dodecil sulfato", "text": ""}
{"id": "497353", "revid": "27155", "url": "https://gl.wikipedia.org/wiki?curid=497353", "title": "Lauril sulfato de sodio", "text": ""}
{"id": "497354", "revid": "27155", "url": "https://gl.wikipedia.org/wiki?curid=497354", "title": "Laurilsulfato de sodio", "text": ""}
{"id": "497355", "revid": "27155", "url": "https://gl.wikipedia.org/wiki?curid=497355", "title": "Lauril sulfato s\u00f3dico", "text": ""}
{"id": "497356", "revid": "27155", "url": "https://gl.wikipedia.org/wiki?curid=497356", "title": "Laurilsulfato s\u00f3dico", "text": ""}
{"id": "497357", "revid": "5863", "url": "https://gl.wikipedia.org/wiki?curid=497357", "title": "Gregorio Sanz Garc\u00eda", "text": ""}
{"id": "497358", "revid": "27155", "url": "https://gl.wikipedia.org/wiki?curid=497358", "title": "SDS", "text": ""}
{"id": "497359", "revid": "23204", "url": "https://gl.wikipedia.org/wiki?curid=497359", "title": "\u017delary", "text": "\u017delary \u00e9 un filme de 2003 dirixido por Ond\u0159ej Trojan e protagonizado por Anna Geislerov\u00e1. \u00c9 unha coproduci\u00f3n entre a Rep\u00fablica Checa e Eslovaquia. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa, sendo nomeado na 76\u00aa edici\u00f3n dos premios."}
{"id": "497360", "revid": "23204", "url": "https://gl.wikipedia.org/wiki?curid=497360", "title": "Divok\u00e9 v\u010dely", "text": "Divok\u00e9 v\u010dely \u00e9 un filme checo de 2001 dirixido por Bohdan Sl\u00e1ma. Foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "497362", "revid": "23204", "url": "https://gl.wikipedia.org/wiki?curid=497362", "title": "Tmavomodr\u00fd sv\u011bt", "text": "Tmavomodr\u00fd sv\u011bt \u00e9 un filme de 2001 dirixido por Jan Sv\u011br\u00e1k. \u00c9 unha coproduci\u00f3n entre a Rep\u00fablica Checa e o Reino Unido. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado."}
{"id": "497363", "revid": "109820", "url": "https://gl.wikipedia.org/wiki?curid=497363", "title": "Rally R\u00edas Baixas de 1992", "text": "O Rally R\u00edas Baixas de 1992 foi a 28\u00aa edici\u00f3n de dito rally. Foi puntuable para a tempada 1992 do Campionato de Galicia de Rally, as\u00ed como para a Copa de Espa\u00f1a de Rallys. Celebrouse o 9 de agosto de 1992 e o vencedor foi Germ\u00e1n Castrill\u00f3n, a bordo dun Ford Sierra RS Cosworth.\nResumo.\nGerm\u00e1n Castrill\u00f3n correu esta edici\u00f3n do rally con Jos\u00e9 Manuel L\u00f3pez Castrill\u00f3n como copiloto, en vez da habitual Estrella Castrill\u00f3n, que decidiu ver o rally como espectadora, despois das queimaduras sufridas no grave accidente da edici\u00f3n anterior. O Ford Sierra RS Cosworth de Castrill\u00f3n colocouse primeiro xa nos primeiros treitos, pero con pouca diferenza sobre o Peugeot 309 GTI de Manolo Senra. Con todo, o que parec\u00eda un novo duelo entre os dous pilotos rematou antes de tempo, pois no primeiro treito da segunda secci\u00f3n, en Camos, Senra sufriu unha sa\u00edda de pista e non puido continuar a carreira. Deste xeito Castrill\u00f3n levantou o p\u00e9 do acelerador nos treitos finais e logrou unha c\u00f3moda vitoria con m\u00e1is de dous minutos de vantaxe sobre Javier Pi\u00f1eiro, segundo, e Javier Paz, terceiro."}
{"id": "497364", "revid": "88215", "url": "https://gl.wikipedia.org/wiki?curid=497364", "title": "9\u00ba Rally de Noia", "text": ""}
{"id": "497365", "revid": "23204", "url": "https://gl.wikipedia.org/wiki?curid=497365", "title": "Ongewenste vreemdeling", "text": "Ongewenste Vreemdeling \u00e9 un filme surafricano en afrikaans de 1974 dirixido por Jans Rautenbach e producido por Emil Nofal, baseado nunha obra radiof\u00f3nica de CF Beyers-Boshoff \u00e9 un drama rom\u00e1ntico que se rodou en Knysna e Wilderness na provincia do Cabo Occidental. \nCaracter\u00edsticas.\nA colaboraci\u00f3n entre Rautenbach e Nofal marcou unha \u00e9poca e foi o m\u00e1is pr\u00f3ximo a un movemento cinematogr\u00e1fico no cinema surafricano. Non obstante, o filme principiou un cami\u00f1o que levou a un menor idealismo e unha retirada do debate p\u00fablico por parte do director.\nArgumento.\nGerhard Steenberg \u00e9 un asasino en liberdade condicional que viaxa ata o Duiwelsvallei( val do dia\u00f1o), un lugar onde ata o dia\u00f1o ha cami\u00f1ar e inm\u00edscise nas peculiares vidas dos seus habitantes. Inicialmente todo vai ben, mais logo chega a morte, os celos, a vinganza de sangue e a traiz\u00f3n. Gerhard queda enredado nun tri\u00e1ngulo amoroso e nin sequera o suicidio da s\u00faa moza expulsa ao desco\u00f1ecido f\u00f3ra do val. S\u00f3 o sangue, o propio, o da s\u00faa exmuller e do seu mellor amigo Bergsma, arredarano do lugar. "}
{"id": "497367", "revid": "23204", "url": "https://gl.wikipedia.org/wiki?curid=497367", "title": "Mus\u00edme si pom\u00e1hat", "text": "Mus\u00edme si pom\u00e1hat \u00e9 un filme checo de 2000 dirixido por Jan H\u0159ebejk. Foi nomeado para o \u00d3scar \u00f3 mellor filme en lingua non inglesa na 73\u00aa edici\u00f3n dos premios. Anna \u0160i\u0161kov\u00e1 ga\u00f1ou un premio Le\u00f3n \u00e1 mellor actriz."}
{"id": "497368", "revid": "23204", "url": "https://gl.wikipedia.org/wiki?curid=497368", "title": "N\u00e1vrat idiota", "text": "N\u00e1vrat idiota \u00e9 un filme checo de 1999 dirixido por Sa\u0161a Gedeon. Foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado."}
{"id": "497369", "revid": "23204", "url": "https://gl.wikipedia.org/wiki?curid=497369", "title": "Je t\u0159eba zab\u00edt Sekala", "text": "Je t\u0159eba zab\u00edt Sekala \u00e9 un filme checo de 1998 dirixido por Vladim\u00edr Mich\u00e1lek. Foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 71\u00aa edici\u00f3n dos premios, mais finalmente non foi nomeado."}
{"id": "497371", "revid": "88215", "url": "https://gl.wikipedia.org/wiki?curid=497371", "title": "Rally da Coru\u00f1a de 1992", "text": "O Rally da Coru\u00f1a de 1992 foi a 10\u00aa edici\u00f3n de dito rally. Foi a sexta proba da tempada 1992 do Campionato de Galicia de Rally e foi puntuable tam\u00e9n para a Copa de Espa\u00f1a. Celebrouse o 5 de setembro de 1992 e o vencedor foi o caban\u00e9s Germ\u00e1n Castrill\u00f3n.\nResumo.\nDos 74 pilotos que tomaron a sa\u00edda na praza de Mar\u00eda Pita, 42 conseguiron completar o rally. O peruano Ram\u00f3n Ferreyros colocouse l\u00edder no primeiro treito e foi o m\u00e1is r\u00e1pido en catro dos seis primeiros tramos, ata que rompeu o motor na segunda pasada por Aranga. O noi\u00e9s Arturo Rial p\u00faxose ent\u00f3n en cabeza e mant\u00edvose as\u00ed ata o primeiro paso por Soandres, na secci\u00f3n nocturna, onde tivo que abandonar ao romper un palier do seu Citro\u00ebn AX Sport. A s\u00faa praza foi ocupada temporalmente polo ponferradino Antonio Garrido, cunha escaso marxe sobre Germ\u00e1n Castrill\u00f3n. Os dous pilotos repart\u00edronse os restantes treitos (Meirama, Xalo e Soandres) e chegaron ao decisivo treito final con Castrill\u00f3n liderando por s\u00f3 catro segundos. Os 10,2 km da terceira pasada por Soandres decidiron a carreira a favor de Castrill\u00f3n, que marcou o mellor tempo e rematou o rally con 13 segundos sobre Aguirre. O coru\u00f1\u00e9s Roberto Blach, cun Peugeot 309 GTI, subiu ao terceiro caix\u00f3n do podio. \nIgual que Rial, Manolo Senra viuse obrigado a abandonar pola rotura dun palier, no segundo paso polo treito de Doro\u00f1a, a\u00ednda que xa na primeira pasada tivera unha sa\u00edda de pista que o apartara dos primeiros postos. Tam\u00e9n en Doro\u00f1a tiveron que abandonar Ricardo Vidal e Miguel Dopico."}
{"id": "497372", "revid": "27155", "url": "https://gl.wikipedia.org/wiki?curid=497372", "title": "SLS", "text": ""}
{"id": "497373", "revid": "1131", "url": "https://gl.wikipedia.org/wiki?curid=497373", "title": "Valverde, Valverde, Monforte de Lemos", "text": "Valverde \u00e9 un lugar da parroquia de Valverde, no concello de Monforte de Lemos. En 2019 ti\u00f1a once habitantes (cinco homes e seis mulleres).\nO lugar sit\u00faase a 362 m de altitude."}
{"id": "497374", "revid": "1131", "url": "https://gl.wikipedia.org/wiki?curid=497374", "title": "A Cova, Valverde, Monforte de Lemos", "text": "A Cova \u00e9 un lugar da parroquia de Valverde, no concello de Monforte de Lemos. O lugar sit\u00faase a 375 m de altitude na estrada que leva \u00e1 Parte."}
{"id": "497375", "revid": "1131", "url": "https://gl.wikipedia.org/wiki?curid=497375", "title": "O Barreiro, Valverde, Monforte de Lemos", "text": "O Barreiro \u00e9 un lugar da parroquia de Valverde, no concello de Monforte de Lemos."}
{"id": "497376", "revid": "10599", "url": "https://gl.wikipedia.org/wiki?curid=497376", "title": "Casas Novas, Valverde, Monforte de Lemos", "text": "Casas Novas \u00e9 un lugar da parroquia de Valverde, no concello de Monforte de Lemos."}
{"id": "497377", "revid": "1131", "url": "https://gl.wikipedia.org/wiki?curid=497377", "title": "A Covela, Valverde, Monforte de Lemos", "text": "A Covela \u00e9 un lugar da parroquia de Valverde, no concello de Monforte de Lemos."}
{"id": "497378", "revid": "1131", "url": "https://gl.wikipedia.org/wiki?curid=497378", "title": "O Agri\u00f1o, Baamorto, Monforte de Lemos", "text": "O Agri\u00f1o \u00e9 un lugar da parroquia de Baamorto, no concello de Monforte de Lemos. At\u00f3pase a 392 m de altitude."}
{"id": "497379", "revid": "85894", "url": "https://gl.wikipedia.org/wiki?curid=497379", "title": "Casares, Baamorto, Monforte de Lemos", "text": "Casares \u00e9 un lugar da parroquia de Baamorto, no concello de Monforte de Lemos. At\u00f3pase a 326 m de altitude. En 2019 ti\u00f1a unha poboaci\u00f3n de 8 habitantes, 3 homes e 5 mulleres."}
{"id": "497380", "revid": "85894", "url": "https://gl.wikipedia.org/wiki?curid=497380", "title": "Cinsa, Baamorto, Monforte de Lemos", "text": "Cinsa \u00e9 un lugar da parroquia de Baamorto, no concello de Monforte de Lemos. At\u00f3pase a 319 m de altitude, xunto ao r\u00edo Barrantes. En 2019 ti\u00f1a unha poboaci\u00f3n de 19 habitantes, 11 homes e 8 mulleres."}
{"id": "497381", "revid": "85894", "url": "https://gl.wikipedia.org/wiki?curid=497381", "title": "As Devesas, Baamorto, Monforte de Lemos", "text": "As Devesas \u00e9 un lugar da parroquia de Baamorto, no concello de Monforte de Lemos. At\u00f3pase a 396 m de altitude. En 2019 ti\u00f1a unha poboaci\u00f3n de 5 habitantes, 2 homes e 3 mulleres."}
{"id": "497382", "revid": "85894", "url": "https://gl.wikipedia.org/wiki?curid=497382", "title": "Pallares, Baamorto, Monforte de Lemos", "text": "Pallares \u00e9 un lugar da parroquia de Baamorto, no concello de Monforte de Lemos. At\u00f3pase a 397 m de altitude. En 2019 ti\u00f1a unha poboaci\u00f3n de 26 habitantes, 13 homes e 13 mulleres. Nel at\u00f3pase o Pazo de Feixoo."}
{"id": "497383", "revid": "85894", "url": "https://gl.wikipedia.org/wiki?curid=497383", "title": "Pol, Baamorto, Monforte de Lemos", "text": "Pol \u00e9 un lugar da parroquia de Baamorto, no concello de Monforte de Lemos. At\u00f3pase a 380 m de altitude. En 2019 ti\u00f1a unha poboaci\u00f3n de 18 habitantes, 7 homes e 11 mulleres."}
{"id": "497384", "revid": "85894", "url": "https://gl.wikipedia.org/wiki?curid=497384", "title": "Reboredo, Baamorto, Monforte de Lemos", "text": "Reboredo \u00e9 un lugar da parroquia de Baamorto, no concello de Monforte de Lemos. At\u00f3pase a 365 m de altitude. En 2019 ti\u00f1a unha poboaci\u00f3n de 7 habitantes, 2 homes e 5 mulleres."}
{"id": "497385", "revid": "1131", "url": "https://gl.wikipedia.org/wiki?curid=497385", "title": "A Chavarega, Baamorto, Monforte de Lemos", "text": "A Chavarega \u00e9 un lugar da parroquia de Baamorto, no concello de Monforte de Lemos. At\u00f3pase a 347 m de altitude."}
{"id": "497386", "revid": "85894", "url": "https://gl.wikipedia.org/wiki?curid=497386", "title": "Pereiras, Baamorto, Monforte de Lemos", "text": "Pereiras \u00e9 un lugar da parroquia de Baamorto, no concello de Monforte de Lemos. At\u00f3pase a 316 m de altitude, xunto ao r\u00edo Barrantes."}
{"id": "497387", "revid": "85894", "url": "https://gl.wikipedia.org/wiki?curid=497387", "title": "A Lama, Baamorto, Monforte de Lemos", "text": "A Lama \u00e9 un lugar da parroquia de Baamorto, no concello de Monforte de Lemos. At\u00f3pase a 322 m de altitude.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "497388", "revid": "85894", "url": "https://gl.wikipedia.org/wiki?curid=497388", "title": "Portobrea, Baamorto, Monforte de Lemos", "text": "Portobrea \u00e9 un lugar da parroquia de Baamorto, no concello de Monforte de Lemos."}
{"id": "497389", "revid": "1131", "url": "https://gl.wikipedia.org/wiki?curid=497389", "title": "A Ribela, Baamorto, Monforte de Lemos", "text": "A Ribela \u00e9 un lugar da parroquia de Baamorto, no concello de Monforte de Lemos."}
{"id": "497390", "revid": "1505", "url": "https://gl.wikipedia.org/wiki?curid=497390", "title": "Rally de Ourense de 1992", "text": "O Rally de Ourense de 1992 foi a 25\u00ba edici\u00f3n de dito rally. Foi puntuable para a tempada 1992 do Campionato de Galicia de Rally, as\u00ed como para o Campionato de Espa\u00f1a de Rallys. Celebrouse entre o 16 e o 18 de outubro e o vencedor foi o c\u00e1ntabro Chus Puras.\nItinerario.\nO rally constou de 634 quil\u00f3metros, dos cales 212 corresponderon aos 20 treitos cronometrados. A sa\u00edda e a chegada, as\u00ed como o parque pechado situ\u00e1ronse no parque de San L\u00e1zaro. Nas primeira d\u00faas secci\u00f3ns fix\u00e9ronse d\u00faas pasadas polos treitos de Tr\u00edos-Esgos, Chandrexa, Cas\u00adtro Caldelas, Can\u00f3n do Sil e Pradomao. Na segunda metade do rally os treitos a percorrer foron A Peroxa, Os Peares, Lu\u00edntra, Puga e Ramir\u00e1s-To\u00e9n, tam\u00e9n con d\u00faas pasadas a cada un deles.\nInscritos.\nInscrib\u00edronse 60 pilotos, inclu\u00eddos os primeiros clasificados no Campionato de Espa\u00f1a, do que o Rally de Ourense era unha das \u00faltimas probas. O canario Ricardo Avero, cuarto no campionato, foi o \u00fanico dos primeiros clasificados que non se inscribiu. Tanto Chus Puras como Luis Monz\u00f3n e Jos\u00e9 Mar\u00eda Ponce chegaron \u00e1 proba ourens\u00e1 con opci\u00f3ns para se proclamaren campi\u00f3ns de Espa\u00f1a. Respecto ao campionato galego participaron tam\u00e9n os principais pilotos (Castrill\u00f3n, Pi\u00f1eiro, Paz, Magdaleno, Blach), destacando a ausencia de Manolo Senra, m\u00e1is centrado nos rallys de terra.\nResumo.\nOs Lancia Delta HF Integrale de Chus Puras e Luis Monz\u00f3n foron os m\u00e1is r\u00e1pidos con moita diferenza, ata que este \u00faltimo tivo que abandonar no segundo paso por Castro Caldelas por un problema mec\u00e1nico, polo que Puras chegou \u00e1 meta de xeito despreocupado con m\u00e1is de 5 minutos de vantaxe sobre o BMW M3 de Chema Ponce, que rematou segundo, e m\u00e1is de 11 sobre o terceiro, Luis Climent. O l\u00edder do campionato galego, Germ\u00e1n Castrill\u00f3n abandonou antes de comezar a secci\u00f3n nocturna, cando \u00eda en quinta posici\u00f3n. Con todo, incluso co abandono rematou o rally como campi\u00f3n galego. Tam\u00e9n abandonaron Daniel Alonso, Oriol G\u00f3mez e Javier Pi\u00f1eiro. Sergio Vallejo e Jos\u00e9 Mar\u00eda Banga aproveitaron estes abandonos para met\u00e9rense entre os cinco primeiros."}
{"id": "497392", "revid": "83328", "url": "https://gl.wikipedia.org/wiki?curid=497392", "title": "Efecto apotropaico", "text": "Efecto apotropaico \u00e9 un termo antropol\u00f3xico para describir un fen\u00f3meno cultural que se expresa como mecanismo de defensa m\u00e1xico ou sobrenatural evidenciado en determinados actos, rituais, obxectos ou frases formularias, consistente en afastar o mal ou protexerse del, dos malos esp\u00edritos ou unha acci\u00f3n m\u00e1xica maligna en particular, purific\u00e1ndose (catarse) con este rito ou obxecto ritual.\nO termo deriva do verbo grego \"\u03b1\u03c0\u03bf\u03c4\u03c1\u03ad\u03c0\u03b5\u03b9\u03bd\" (\"apotr\u00e9pein\" \u2018afastarse\u2019), e relaci\u00f3nase fundamentalmente coa necesidade psicol\u00f3xica de achar certa seguridade ante o incerto e desco\u00f1ecido, o que comunmente se relaciona co perigoso e posiblemente dani\u00f1o. \u00c9 com\u00fan que na orde ling\u00fc\u00edstica e idiom\u00e1tica isto se reflicta facendo xogos de palabras, circunloquios, per\u00edfrases ou eufemismos a fin de evitar certas palabras, especialmente as consideradas tab\u00fa.\nOrixe.\nO instinto de conservaci\u00f3n orixina alg\u00fans actos instintivos que non te\u00f1en explicaci\u00f3n racional aparente, por exemplo matar un insecto ou unha ara\u00f1a ou evitar determinadas situaci\u00f3ns. Na orixe dos actos apotropaicos at\u00f3panse rastros deses impulsos instintivos.\nAntigo Exipto.\nOs rituais m\u00e1xicos apotropaicos practic\u00e1banse en todo o antigo Oriente Pr\u00f3ximo e o Antigo Exipto. As deidades tem\u00edbeis foron invocadas mediante rituais para protexer as persoas dos esp\u00edritos malignos. No Antigo Exipto, estes rituais realizados no fogar (non en templos estatais) estaban encarnados pola deidade que personificaba a maxia, Heka. As d\u00faas deidades invocadas con m\u00e1is frecuencia nestes rituais eran a deusa hipop\u00f3tamo da fertilidade, Taueret, e o demo le\u00f3n, Bes, que se desenvolveu a partir do deus demo anano apotropaico, Aha, que literalmente significa \"loitador\".\nA mi\u00fado us\u00e1banse obxectos nestes rituais para facilitar a comunicaci\u00f3n cos deuses. Un dos obxectos m\u00e1xicos m\u00e1is comunmente atopados, a banda apotropaica de marfil, ga\u00f1ou ampla popularidade no Reino Medio (ao redor de 1550-1069 a. C.). Estas bandas foron utilizadas para protexer as mulleres embarazadas e os nenos das forzas mal\u00e9volas, e foron adornadas con debuxos de deidades solares apotropaicas. Do mesmo xeito, us\u00e1banse comunmente amuletos protectores coa imaxe de deuses e deusas como Taueret. Tam\u00e9n se usaba con frecuencia a auga nos rituais, onde se usaban os vasos de libaci\u00f3n (unha forma antiga do moderno brinde) en forma de Taueret para verter auga curativa sobre un individuo. En per\u00edodos moito m\u00e1is tard\u00edos (cando Exipto caeu baixo os Ptolomeos gregos), a estela co deus Horus usouse en rituais similares; verter\u00edase auga sobre a estela e, despois de ritualmente adquirir poderes curativos, recoll\u00edase nun recipiente para que a persoa aflixida puidese bebela.\nXestos, f\u00f3rmulas, fetiches e rituais.\nDeterminados xestos son considerados apotropaicos pola antropolox\u00eda cultural: facer a figa (o xesto do dedo polgar ou medio entre os demais da palma) para rexeitar o mal de ollo, tocar madeira, cruzar os dedos, dicir \"Xes\u00fas!\" para rexeitar o mal presaxio dun espirro (a\u00ednda cando esta exclamaci\u00f3n se utiliza comunmente como f\u00f3rmula de cortes\u00eda cando algu\u00e9n espirra), evitar determinados animais ou n\u00fameros, etc\u00e9tera. Os romanos cortaban as mans aos suicidas como acto apotropaico para se defenderen do mal esp\u00edrito. Igualmente, os denominados conxuros e ensalmos, ou f\u00f3rmulas como as que se pronuncian nos brindes ou nas queimadas. As\u00ed mesmo, certos obxectos e fetiches adoitan ser considerados protectores, amuletos ou talism\u00e1ns, como a cruz de Caravaca, as medallas de San Bieito, de San Cristovo (para as viaxes) e do arcanxo San Miguel, o ollo apotropaico, o nazar, o trevo de catro follas, a pata de coello, a man de F\u00e1tima, etc\u00e9tera.\nNas tumbas gregas do s\u00e9culo VI a. C. abundan esculturas de criaturas defensoras como as sereas e as esfinxes. Expresi\u00f3ns eufem\u00edsticas como a que daban os gregos \u00e1s terribles deidades vingadoras denominadas Erinias (\"Eum\u00e9nides\", isto \u00e9, \"Benfeitoras\") te\u00f1en esta orixe, as\u00ed como outras cristianizadoras como na \"Santa Compa\u00f1a\".\nS\u00edmbolos e arquitectura.\nA cabeza de Medusa inscrita no peito das coirazas da antig\u00fcidade grega e, por imitaci\u00f3n, nas da romana; alg\u00fans s\u00edmbolos da arquitectura, como a cruz mesma (que tam\u00e9n se adoitaba inscribir ao principio de todo escrito na antig\u00fcidade polo mesmo motivo propiciatorio), a flor de lis, a cabeza sen corpo e os anxos cumpren unha funci\u00f3n protectora. As\u00ed mesmo, as g\u00e1rgolas ter\u00edan o efecto apotropaico de defenderen a pureza da auga e das fontes, e os le\u00f3ns dos monumentos e as tumbas son defensores do personaxe al\u00ed conmemorado ou enterrado. Determinadas plantas como o loureiro, e algunhas \u00e1rbores \u00e1 entrada dos templos e as casas, posu\u00edan, \u00e1 parte da funci\u00f3n de dar sombra, a protectora, as\u00ed como as ferraduras cravadas nos limiares dunha vivenda. Os falos desenterrados pola arqueolox\u00eda pos\u00faen igualmente dita funci\u00f3n.\nHistoria.\nDesde antigo moitos autores reprobaron con criterios racionais estes actos, consider\u00e1ndoos un prexu\u00edzo cognitivo ou superstici\u00f3n, como o doutor Gaspar Navarro no seu \"Tribunal de superstici\u00f3n ladina, explorador del saber, astucia y poder del demonio: en que se condena lo que suele correr por bueno en hechizos, agueros, ensalmos, vanos saludadores, maleficios, conjuros, arte notoria, caualista, y paulina y semejantes acciones vulgares\" (Huesca: Pedro Blus\u00f3n, 1631) e durante a Ilustraci\u00f3n foi un lugar com\u00fan rexeitar e criticar estas pr\u00e1cticas irracionais, contra as cales, por exemplo, escribiu o pai Benito Xer\u00f3nimo Feijoo varios ensaios."}
{"id": "497393", "revid": "23204", "url": "https://gl.wikipedia.org/wiki?curid=497393", "title": "Henrique I de Champa\u00f1a", "text": "Henrique I de Champa\u00f1a, finado o 17 de marzo de 1181, co\u00f1ecido como \"o liberal\", foi conde de Champa\u00f1a (1152 - 1181). \nTraxectoria.\nOrixes familiares.\nEra o fillo m\u00e1is vello do conde Teobaldo II de Champa\u00f1a (tam\u00e9n chamado Teobaldo IV de Blois) e Matilda de Carintia. \nMatrimonio e descendencia.\nEn 1164 casou con Mar\u00eda de Francia e de Aquitania, filla de Lu\u00eds VII de Francia e de Leonor de Aquitania. Tiveron catro fillos: \nSegunda Cruzada.\nHenrique participou na Segunda Cruzada baixo a direcci\u00f3n de Lu\u00eds VII de Francia. Levaba unha carta de recomendaci\u00f3n de Bernaldo de Claraval dirixida a Manuel I Comneno, emperador bizantino, que figura entre os notables presentes na asemblea celebrada por Baldu\u00edno III de Xerusal\u00e9n en Acre o 24 de xu\u00f1o de 1148. \nChampa\u00f1a.\n\u00c1 morte do seu pai, Henrique optou por tomar s\u00f3 a Champa\u00f1a, deixando aos seus irm\u00e1ns m\u00e1is novos as outras posesi\u00f3ns da familia (inclu\u00eddas Blois, Chartres, Sancerre e Ch\u00e2teaudun). No momento parec\u00eda sorprendente, xa que os demais territorios eran m\u00e1is ricos e desenvolvidos, pero Henrique debeu prever as posibilidades de Champa\u00f1a e durante o seu goberno o condado converteuse nun dos m\u00e1is ricos e poderosos dos principados franceses. Henrique estableceu a orde no goberno sobre os bar\u00f3ns de Champa\u00f1a, e puido contar coa lealdade de 2.000 vasalos, feito que o converteu nun dos se\u00f1ores feudais m\u00e1is poderosos de Francia. Logrou esta orde e poder convertendo a Champa\u00f1a nun lugar seguro para reunir os comerciantes e baixo a s\u00faa protecci\u00f3n cre\u00e1ronse as feiras de Champa\u00f1a, convertendo este territorio nunha das prazas para o comercio de longa distancia e das finanzas m\u00e1is importantes da Idade Media en Europa. A capital de Champa\u00f1a en Troyes converteuse tam\u00e9n nun reco\u00f1ecido centro literario.\nEn Xerusal\u00e9n, captura e morte.\nEn 1179 Henrique volveu a Xerusal\u00e9n cun grupo de cabaleiros franceses, inclu\u00edndo os seus parentes Pedro de Courtenay -irm\u00e1n de Lu\u00eds VII- e Filipe de Dreux, bispo de Beauvais. Henrique volveu a Europa por v\u00eda terrestre a trav\u00e9s de Asia Menor, pero foi capturado e mantido como ref\u00e9n por Kilidj Arslan II, o sult\u00e1n dos selx\u00facidas de R\u00fcm. O emperador bizantino pagou o rescate e Henrique foi liberado, pero morreu ao pouco tempo. Foi sucedido polo seu fillo m\u00e1is vello Henrique II de Champa\u00f1a."}
{"id": "497395", "revid": "27155", "url": "https://gl.wikipedia.org/wiki?curid=497395", "title": "Dodecil sulfato s\u00f3dico", "text": ""}
{"id": "497398", "revid": "23204", "url": "https://gl.wikipedia.org/wiki?curid=497398", "title": "Carmen Ruiz Repullo", "text": "Carmen Ruiz Repullo, nada en C\u00f3rdoba o 25 de xaneiro de 1976, \u00e9 unha soci\u00f3loga espa\u00f1ola especializada en violencia de x\u00e9nero na adolescencia e na mocidade, que foi galardoada co Premio Meridiana en 2017.\nTraxectoria.\nEstudou ciencias pol\u00edticas e sociolox\u00eda na Universidade de Granada. En 2016, conseguiu o seu doutoramento en sociolox\u00eda na Universidade Pablo de Olavide en Sevilla, co traballo titulado \"Los pelda\u00f1os perversos del amor. El proceso de la violencia de g\u00e9nero en la adolescencia\". Posteriormente, cursou o Master Erasmus Mundus sobre Estudios de las Mujeres y G\u00e9nero pola Universidade de Granada e a Universidade de Utrecht en Holanda.\nDesde os seus inicios, en 2005, colaborou na posta en pr\u00e1ctica e avaliaci\u00f3n do I Plan de Igualdade entre Mulleres e Homes na Educaci\u00f3n, en Andaluc\u00eda. Nese sentido, Ru\u00edz imparte formaci\u00f3n en materia de x\u00e9nero e prevenci\u00f3n da violencia de x\u00e9nero para profesorado, alumnado, familias e persoal t\u00e9cnico de administraci\u00f3ns p\u00fablicas. Realizou labores de consultor\u00eda para distintos organismos p\u00fablicos como a Universidade Internacional de Andaluc\u00eda (UNIA), o Instituto Andaluz de la Mujer (IAM) e a Conseller\u00eda de Educaci\u00f3n da Xunta de Andaluc\u00eda, ou o Ministerio de Educaci\u00f3n, Cultura e Deporte do Goberno de Espa\u00f1a.\nFormou parte do equipo de profesionais que dese\u00f1aron o programa \"Skolae\", un proxecto de referencia en Espa\u00f1a que destaca por tratarse dun itinerario integral (colexio, familias, profesorado e alumnado) que dota de ferramentas para educar en Igualdade.\nNo seu libro \"La historia de Pepe y Pepa\", Ru\u00edz representa a violencia de x\u00e9nero nunha escaleira na que os dous protagonistas, adolescentes que acaban de comezar unha relaci\u00f3n, van subindo chanzos. En cada chanzo, Pepe controla un pouco m\u00e1is a Pepa, e os exemplos que utiliza est\u00e1n baseados en feitos reais que foi extraendo das s\u00faas charlas e obradoiros.\nRu\u00edz advertiu de que \u201co porno mainstream converteuse hoxe na formaci\u00f3n sexual da adolescencia e mocidade, a falta de educaci\u00f3n sexual nas aulas\u201d e alertou de que en 40 anos o porno evolucionou dos espidos femininos a imaxes que deshumanizan, erotizan e normalizan a violencia extrema contra as mulleres e que os mozos toman como modelo a imitar\u201d.\nReco\u00f1ecementos.\nEn 2017, Ru\u00edz foi galardoada co premio Meridiana na modalidade \"niciativas que promueven la educaci\u00f3n\", pola s\u00faa traxectoria no campo da escola coeducativa e libre de violencia machista.\nObra.\nEntre as s\u00faas publicaci\u00f3ns at\u00f3panse manuais, tales como a gu\u00eda do xoguete non sexista \"Nuevas formas de jugar, campa\u00f1a del juego y el juguete no sexista, no violento\", 2007 da Xunta de Andaluc\u00eda, e numerosos libros entre os que cabe destacar:"}
{"id": "497400", "revid": "65337", "url": "https://gl.wikipedia.org/wiki?curid=497400", "title": "Rublo belaruso", "text": "O rublo belaruso (en belaruso: \"\u0431\u0435\u043b\u0430\u0440\u0443\u0441\u043a\u0456 \u0440\u0443\u0431\u0435\u043b\u044c rubie\u013a\") \u00e9 a moeda de curso legal na Rep\u00fablica de Belar\u00fas. O seu c\u00f3digo ISO 4217 \u00e9 BYN e adoita utilizarse como abreviatura Br. \nO rublo belaruso div\u00eddese en 100 k\u00f3pecks (\u043a\u0430\u043f\u0435\u0439\u043a\u0430 \"kapiejka\").\nHistoria.\nPrimeiro rublo (1992-2000).\nLogo da independencia de Belar\u00fas e como resultado da ruptura da cadea de subministraci\u00f3n nas antigas empresas sovi\u00e9ticas, o novo Estado precisaba liquidez para acceder aos bens e servizos no mercado. A divisi\u00f3n belarusa do Banco Estatal da URSS non ti\u00f1a a capacidade nin a licenza para imprimir billetes sovi\u00e9ticos, polo que o Goberno decidiu a introduci\u00f3n da s\u00faa propia moeda nacional para aliviar a carencia de efectivo circulante. \nInicialmente suxeriuse como unidade a denominaci\u00f3n da antiga moeda alem\u00e1 \"Thaler\" (en belaruso: \"\u0442\u0430\u043b\u0435\u0440\"), dividida en 100 \"groschen\" (\"\u0433\u0440\u043e\u0448\"), mais a maior\u00eda comunista no Soviet Supremo de Belar\u00fas rexeitou a proposta e aferrouse \u00e1 denominaci\u00f3n de rublo, que era habitual na rep\u00fablica desde os tempos da Uni\u00f3n Sovi\u00e9tica e do Imperio ruso. No medieval Gran Ducado de Lituania, do que Belar\u00fas era unha parte importante, a palabra rublo tam\u00e9n se utilizara para designar unha moeda en circulaci\u00f3n. \nDesde o colapso da URSS e ata maio de 1992, o rublo sovi\u00e9tico circulou en Belar\u00fas xunto cos billetes do rublo belaruso. Tam\u00e9n circularon os novos billetes da recente Federaci\u00f3n Rusa, pero foron substitu\u00eddos polos billetes en rublos rusos emitidos polo Banco Nacional da Rep\u00fablica de Belar\u00fas en maio de 1992. A este primeiro rublo belaruso asign\u00f3uselle o c\u00f3digo ISO BYB e substitu\u00edu o rublo sovi\u00e9tico a raz\u00f3n de 1 BYB = 10 rublos sovi\u00e9ticos. O tempo de adaptaci\u00f3n durou arredor dous anos ata que se conseguiu establecer exclusivamente o rublo belaruso.\nSegundo rublo (2000-2016).\nEn 2000 introduciuse un novo rublo, con c\u00f3digo ISO BYR, en substituci\u00f3n do antigo rublo, cunha relaci\u00f3n de 1 BYR = 1.000 BYB. Soamente se emitiu papel moeda para a s\u00faa circulaci\u00f3n, xa que as \u00fanicas moedas cu\u00f1adas foron conmemorativas, producidas exclusivamente para o coleccionismo.\nDesde o comezo da s\u00faa presidencia, Alexander Lukashenka suxeriu a idea de crear unha integraci\u00f3n coa Federaci\u00f3n Rusa e seguir os seus pasos. Desde o principio tam\u00e9n xurdiu a idea de crear unha moeda \u00fanica para a Uni\u00f3n de Rusia e Belar\u00fas; de feito, o artigo 13 do Tratado para a creaci\u00f3n da Uni\u00f3n Estatal de Rusia e Belar\u00fas, de 1999, prev\u00e9 unha unidade monetaria com\u00fan. As discusi\u00f3ns sobre a uni\u00f3n monetaria contin\u00faan logo de terse chegado \u00e1s metas fixadas por ambos os pa\u00edses en 2005. \nNo entanto, a comezos de 2008, o Banco Central de Belar\u00fas anunciou que o rublo belaruso se fixar\u00eda ao d\u00f3lar, no canto de ao rublo ruso. Stanislav Bogdankevich, expresidente do banco, cualificou a decisi\u00f3n de pol\u00edtica, aducindo que estaba vinculada ao desgusto de Belar\u00fas pola decisi\u00f3n rusa de aumentar os prezos de exportaci\u00f3n do petr\u00f3leo e do gas a Belar\u00fas a principios dese mesmo ano. C\u00f3mpre ter en conta que a econom\u00eda belarusa \u00e9, en gran parte, de estilo sovi\u00e9tico, controlada centralmente, e \u00e9 moi dependente das subministraci\u00f3ns de enerx\u00eda barata desde Rusia.\nTerceiro rublo (desde 2016).\nO 1 de xullo de 2016 introduciuse un novo rublo, con c\u00f3digo ISO BYN, en substituci\u00f3n do segundo rublo, dividido en 100 k\u00f3peks, a raz\u00f3n de 1 BYN = 10.000 BYR. Os rublos vellos e os novos circularon en paralelo desde o 1 de xullo ata o 31 de decembro de 2016. Con esta redenominaci\u00f3n, por primeira vez na historia do pa\u00eds, cu\u00f1\u00e1ronse tanto moedas como billetes para a s\u00faa circulaci\u00f3n.\nMoedas.\nNin durante o primeiro rublo nin durante o segundo se emitiron moedas destinadas \u00e1 circulaci\u00f3n. Ata esa data, Belar\u00fas era un dos poucos pa\u00edses do mundo carente de moeda met\u00e1lica en circulaci\u00f3n. Foi a partir de 2016, coa entrada do terceiro rublo, cando o pa\u00eds emitiu a s\u00faa primeira serie de moedas circulantes. As moedas estaban xa fabricadas en 2009 (e amosaban esa data), mais a crise financeira impediu que se puxesen en circulaci\u00f3n naquel momento, o que provocou unha demora de sete anos vinculada \u00e1 necesidade de reducir a inflaci\u00f3n.\nAs moedas de 1, 2 e 5 k\u00f3peks cu\u00f1\u00e1ronse en aceiro ba\u00f1ado en cobre, en tanto que as de 10, 20 e 50 k\u00f3peks ti\u00f1an un n\u00facleo de aceiro cun ba\u00f1o de lat\u00f3n. Pola s\u00faa banda, a moeda dun rublo ti\u00f1a unha composici\u00f3n de aceiro niquelado e a moeda de 2 rublos era bimet\u00e1lica, cun aro de aceiro e lat\u00f3n, e un centro de aceiro niquelado). \nTodas as moedas amosan o emblema nacional de Belar\u00fas, a inscrici\u00f3n (Belar\u00fas) e o ano de cu\u00f1axe nos seus anversos. Os reversos amosan o valor facial da moeda adobiado con diferente adornos. \nEsta serie de moedas foi cu\u00f1ada na Casa da Moeda de Lituania e na Casa da Moeda de Kremnica, en Eslovaquia. \nEmisi\u00f3ns conmemorativas.\nBelar\u00fas \u00e9 un importante produtor de moedas para o comercio numism\u00e1tico, especialmente de pezas de ouro e prata non circulantes destinadas ao investimento. A primeira emisi\u00f3n belarusa deste tipo de moedas produciuse o 27 de decembro de 1996, baixo o sistema do primeiro rublo.\nBilletes.\nPrimeiro rublo.\nEn 1992 introduc\u00edronse billetes con valores nominais de 50 k\u00f3peks e de 1, 3, 5, 10, 25, 50, 100, 200, 500, 1.000 e 5.000 rublos (BYB). En 1994 engad\u00eduselles o novo valor de 20.000 rublos. A eses segu\u00edronos os 50.000 rublos en 1995 e os 100.000 rublos en 1996. A serie completouse co billete de 500.000 rublos en 1998 e cos de 1 e 5 mill\u00f3ns de rublos en 1999. Esta progresi\u00f3n nos valores faciais do papel moeda d\u00e1 boa conta da intensa inflaci\u00f3n que caracterizou a primeira d\u00e9cada de independencia do pa\u00eds.\nSegundo rublo.\nEn 2000 introduc\u00edronse billetes con denominaci\u00f3ns de 1, 5, 10, 20, 50, 100, 500, 1.000 e 5.000 rublos. En 2001 entraron en circulaci\u00f3n novos valores de 10.000, 20.000 e 50.000 rublos, seguidos dos de 100.000 rublos en 2005 e de 200.000 rublos en 2012.\nO 1 de setembro de 2010 entrou en vigor unha reforma da ortograf\u00eda da lingua belarusa. Consonte as vellas regras, a ortograf\u00eda correcta da palabra cincuenta era \"\u043f\u044f\u0446\u044c\u0434\u0437\u0435\u0441\u044f\u0442\" (\"pia\u0107dziesiat\"), mais segundo as novas regras deber\u00eda escribirse \"\u043f\u044f\u0446\u044c\u0434\u0437\u044f\u0441\u044f\u0442\" (\"pia\u0107dziasiat\"); a diferenza radica no s\u00e9timo car\u00e1cter. Como resultado destes cambios, os billetes existentes de 50 e de 50.000 rublos pasaron a conter un erro nas s\u00faas denominaci\u00f3ns. O 29 de decembro de 2010, o Banco Nacional de Belar\u00fas introduciu novos billetes de 50 e de 50.000 rublos coa ortograf\u00eda actualizada, mantendo a mesma cor e o mesmo tama\u00f1o que nos preexistentes datados en 2000. Con este cambio aproveitouse para actualizar tam\u00e9n as medidas de seguridade dos billetes.\nTerceiro rublo.\nEn 2016 introduc\u00edronse novos billetes por valor de 5, 10, 20, 50, 100, 200 e 500 rublos, correspondentes ao sistema do terceiro rublo (BYN) ou \"novo rublo\".\nO 4 de novembro de 2015, o Banco Nacional da Rep\u00fablica de Belar\u00fas anunciou que os billetes que estiveran en uso ata aquel momento ser\u00edan substitu\u00eddos polos novos, que xa estaban fabricados desde 2009, esperando a soluci\u00f3n dos problemas inflacionarios para a s\u00faa posta en circulaci\u00f3n. \nEstes billetes est\u00e1n impresos pola compa\u00f1\u00eda \"De La Rue\", un fabricante de billetes e artigos de papel de seguridade con sede no Reino Unido, e os seus motivos e tama\u00f1os lembran os billetes do sistema do euro.\nTipos de cambio.\nO 2 de xaneiro de 2009, o Banco Nacional da Rep\u00fablica de Belar\u00fas reduciu o tipo de cambio do rublo belaruso un 50 %, e o 24 de maio de 2011 un 56%. \nO 20 de outubro de 2011 o tipo de cambio do rublo belaruso caeu un 42 % (de 5,712 a 8,680 unidades por d\u00f3lar), cando se mantivo totalmente flotante logo das demandas de Rusia e do Fondo Monetario Internacional.\nEn xaneiro de 2015, o Banco Nacional da Rep\u00fablica de Belar\u00fas desvalorizou a s\u00faa moeda un 23 % fronte ao d\u00f3lar dos EEUU, malia os esforzos para evitar que a crise do rublo ruso se estendera a trav\u00e9s das fronteiras entre ambos os pa\u00edses. Ata o 1 de febreiro, un d\u00f3lar val\u00eda 15,40 rublos belarusos; o d\u00eda seguinte caeu a 15,45 rublos, consonte os datos da web do banco central belaruso."}
{"id": "497401", "revid": "65337", "url": "https://gl.wikipedia.org/wiki?curid=497401", "title": "Billetes do rublo belaruso", "text": "Os billetes do rublo belaruso (en belaruso: \"\u0431\u0435\u043b\u0430\u0440\u0443\u0441\u043a\u0456 \u0440\u0443\u0431\u0435\u043b\u044c rubie\u013a\") son os emitidos polo Banco Nacinal da Rep\u00fablica de Belar\u00fas, co seu valor expresado en rublos belarusos e na s\u00faa moeda divisionaria, os k\u00f3peks (\u043a\u0430\u043f\u0435\u0439\u043a\u0430 \"kapiejka\").\nPrimeiro rublo (1992-2000).\nDesde o colapso da URSS e ata maio de 1992, o rublo sovi\u00e9tico circulou en Belar\u00fas xunto cos billetes do rublo belaruso. Tam\u00e9n circularon os novos billetes da recente Federaci\u00f3n Rusa, pero foron substitu\u00eddos polos billetes en rublos rusos emitidos polo Banco Nacional da Rep\u00fablica de Belar\u00fas en maio de 1992. A este primeiro rublo belaruso asign\u00f3uselle o c\u00f3digo ISO BYB e substitu\u00edu o rublo sovi\u00e9tico a raz\u00f3n de 1 BYB = 10 rublos sovi\u00e9ticos.\nEn 1992 introduc\u00edronse billetes con valores nominais de 50 k\u00f3peks e de 1, 3, 5, 10, 25, 50, 100, 200, 500, 1.000 e 5.000 rublos (BYB). En 1994 engad\u00eduselles o novo valor de 20.000 rublos. A eses segu\u00edronos os 50.000 rublos en 1995 e os 100.000 rublos en 1996. A serie completouse co billete de 500.000 rublos en 1998 e cos de 1 e 5 mill\u00f3ns de rublos en 1999. Esta progresi\u00f3n nos valores faciais do papel moeda d\u00e1 boa conta da intensa inflaci\u00f3n que caracterizou a primeira d\u00e9cada de independencia do pa\u00eds.\nSegundo rublo (2000-2016).\nEn 2000 introduciuse un novo rublo, con c\u00f3digo ISO BYR, en substituci\u00f3n do antigo rublo, cunha relaci\u00f3n de 1 BYR = 1.000 BYB. Soamente se emitiu papel moeda para a s\u00faa circulaci\u00f3n, xa que as \u00fanicas moedas cu\u00f1adas foron conmemorativas, producidas exclusivamente para o coleccionismo.\nEn 2000 introduc\u00edronse billetes con denominaci\u00f3ns de 1, 5, 10, 20, 50, 100, 500, 1.000 e 5.000 rublos. En 2001 entraron en circulaci\u00f3n novos valores de 10.000, 20.000 e 50.000 rublos, seguidos dos de 100.000 rublos en 2005 e de 200.000 rublos en 2012.\nO 1 de setembro de 2010 entrou en vigor unha reforma da ortograf\u00eda da lingua belarusa. Consonte as vellas regras, a ortograf\u00eda correcta da palabra cincuenta era \"\u043f\u044f\u0446\u044c\u0434\u0437\u0435\u0441\u044f\u0442\" (\"pia\u0107dziesiat\"), mais segundo as novas regras deber\u00eda escribirse \"\u043f\u044f\u0446\u044c\u0434\u0437\u044f\u0441\u044f\u0442\" (\"pia\u0107dziasiat\"); a diferenza radica no s\u00e9timo car\u00e1cter. Como resultado destes cambios, os billetes existentes de 50 e de 50.000 rublos pasaron a conter un erro nas s\u00faas denominaci\u00f3ns. O 29 de decembro de 2010, o Banco Nacional de Belar\u00fas introduciu novos billetes de 50 e de 50.000 rublos coa ortograf\u00eda actualizada, mantendo a mesma cor e o mesmo tama\u00f1o que nos preexistentes datados en 2000. Con este cambio aproveitouse para actualizar tam\u00e9n as medidas de seguridade dos billetes.\nTerceiro rublo (desde 2016).\nO 1 de xullo de 2016 introduciuse un novo rublo, con c\u00f3digo ISO BYN, en substituci\u00f3n do segundo rublo, dividido en 100 k\u00f3peks, a raz\u00f3n de 1 BYN = 10.000 BYR. Os rublos vellos e os novos circularon en paralelo desde o 1 de xullo ata o 31 de decembro de 2016. .\nO 4 de novembro de 2015, o Banco Nacional da Rep\u00fablica de Belar\u00fas anunciou que os billetes que estiveran en uso ata aquel momento ser\u00edan substitu\u00eddos polos novos, que xa estaban fabricados desde 2009, esperando a soluci\u00f3n dos problemas inflacionarios para a s\u00faa posta en circulaci\u00f3n.\nIntroduc\u00edronse novos billetes por valor de 5, 10, 20, 50, 100, 200 e 500 rublos, correspondentes ao sistema do terceiro rublo (BYN) ou \"novo rublo\". Estes billetes est\u00e1n impresos pola compa\u00f1\u00eda \"De La Rue\", un fabricante de billetes e artigos de papel de seguridade con sede no Reino Unido, e os seus motivos e tama\u00f1os lembran os billetes do sistema do euro."}
{"id": "497402", "revid": "65337", "url": "https://gl.wikipedia.org/wiki?curid=497402", "title": "Rublo bielorruso", "text": ""}
{"id": "497403", "revid": "65337", "url": "https://gl.wikipedia.org/wiki?curid=497403", "title": "Rublo de Belar\u00fas", "text": ""}
{"id": "497404", "revid": "65337", "url": "https://gl.wikipedia.org/wiki?curid=497404", "title": "Rublo de Bielorrusia", "text": ""}
{"id": "497406", "revid": "65337", "url": "https://gl.wikipedia.org/wiki?curid=497406", "title": "BYN", "text": ""}
{"id": "497410", "revid": "65337", "url": "https://gl.wikipedia.org/wiki?curid=497410", "title": "Billetes do rublo bielorruso", "text": ""}
{"id": "497411", "revid": "98629", "url": "https://gl.wikipedia.org/wiki?curid=497411", "title": "Zapomenut\u00e9 sv\u011btlo", "text": "Zapomenut\u00e9 sv\u011btlo \u00e9 un filme checo de 1996 dirixido por Vladim\u00edr Mich\u00e1lek. O gui\u00f3n \u00e9 obra de Milena Jelinek e bas\u00e9ase no libro de 1934 de Jakub Deml, que est\u00e1 considerado unha obra mestra da literatura checa do s\u00e9culo XX. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado."}
{"id": "497412", "revid": "23204", "url": "https://gl.wikipedia.org/wiki?curid=497412", "title": "D\u00edky za ka\u017ed\u00e9 nov\u00e9 r\u00e1no", "text": "D\u00edky za ka\u017ed\u00e9 nov\u00e9 r\u00e1no \u00e9 un filme checo de 1994 dirixido por Milan \u0160teindler. Foi escollido como candidato da Rep\u00fablica Checa para o \u00d3scar \u00f3 mellor filme internacional na 68\u00aa edici\u00f3n dos premios, mais finalmente non foi nomeado."}
{"id": "497413", "revid": "23204", "url": "https://gl.wikipedia.org/wiki?curid=497413", "title": "Lekce Faust", "text": "Lekce Faust \u00e9 un filme de 1994 dirixido por Jan \u0160vankmajer. \u00c9 unha coproduci\u00f3n entre a Rep\u00fablica Checa, Alema\u00f1a, Estados Unidos de Am\u00e9rica, Reino Unido e Francia. O filme foi escollido como candidato da Rep\u00fablica Checa para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "497414", "revid": "15490", "url": "https://gl.wikipedia.org/wiki?curid=497414", "title": "Vlado Goreski", "text": "Vlado Goreski Rafik (en macedonio, \u0412\u043b\u0430\u0434\u043e \u0403\u043e\u0440\u0435\u0441\u043a\u0438 - \u0420\u0430\u0444\u0438\u043a) nado en Bitola (Macedonia do Norte) o 21 de abril de 1958 \u00e9 un pintor,escen\u00f3grafo, artista gr\u00e1fico e dese\u00f1ador de carteis teatrais macedonio.\nTraxectoria.\nNaceu en 1958 en Bitola, daquela Iugoslavia e hoxe Macedonia do Norte. Estudou na Facultade de Filosof\u00eda e Historia da Arte en Skopje, capital da Macedonia do Norte entre 1977e 1981; e despois, entre 1982 e 1987, na Academia de Belas Artes e Dese\u00f1o en Liubliana, Eslovenia.\nEn 1980, comezou coma voluntario e en 1981 xa traballaba como pintor-artista no Teatro Nacional de Bitola. En 1982, traballou como curador de arte contempor\u00e1nea no Instituto, Museo e Galer\u00eda de Bitola.\nA s\u00faa primeira exposici\u00f3n individual foi en 1981 e, dende ent\u00f3n, participou en diversas exposici\u00f3ns individuais e colectiva no seu pa\u00eds e en centros mundiais de arte.\nTam\u00e9n est\u00e1 presente nos eidos da cr\u00edtica de arte, fundamentalemente da arte gr\u00e1fica, sen descoidar outros aspectos art\u00edsticos. Tam\u00e9n adoita participar como membro de xurados ou consultor experto.\nTen recibidos numerosos premios internacionais de arte como na Exposici\u00f3n Bienal de Ia\u0219i (Roman\u00eda) en 2017.\nTraballo.\nDende 1994, Goreski \u00e9 o director da Trienal Internacional de Arte Gr\u00e1ficas de Bitola, que \u00e9 o evento art\u00edstico m\u00e1is significativo dos Balc\u00e1ns occidentais.\nExposici\u00f3ns internacionais.\nEntre 2015 e 2020, ten participado en m\u00e1is de cen exposici\u00f3ns de arte en moitos pa\u00edses do mundo, como por exemplo: "}
{"id": "497422", "revid": "65337", "url": "https://gl.wikipedia.org/wiki?curid=497422", "title": "Litas lituana", "text": ""}
{"id": "497423", "revid": "65337", "url": "https://gl.wikipedia.org/wiki?curid=497423", "title": "Litas", "text": ""}
{"id": "497424", "revid": "98629", "url": "https://gl.wikipedia.org/wiki?curid=497424", "title": "Casa da Moeda de Lituania", "text": "A Casa da Moeda de Lituania (Lithuanian: \"Lietuvos monet\u0173 kalykla\") \u00e9 unha compa\u00f1\u00eda lituana de titularidade p\u00fablica, responsable da cu\u00f1axe de moedas e medallas, e da fabricaci\u00f3n de condecoraci\u00f3ns oficiais e outros produtos. A casa de moeda est\u00e1 baixo o control do Banco de Lituania. \nEsta ceca foi escollida para a produci\u00f3n das moedas lituanas do sistema do euro, logo do ingreso deste pa\u00eds na Eurozona en 2015.\nHistoria.\nAntecedentes.\nA tradici\u00f3n da cu\u00f1axe de moeda en Lituania rem\u00f3ntase aos tempos de Algirdas (1345-1377), grande duque de Lituania, cando se institu\u00edu a capitalidade do pa\u00eds en Vilnius. A este per\u00edodo corresponden as primeiras emisi\u00f3ns de moeda de prata. No entanto, as primeiras mostras das moedas de prata paneuropeas cu\u00f1adas en Vilnius (di\u00f1eiros, groats, etc.) non se deron ata un s\u00e9culo despois, baixo o reinado do grande duque Alexandre (1492-1506).\nEn 1508, baixo o gran duque Sexismundo o Vello (1506-1544), cu\u00f1\u00e1ronse as primeiras moedas datadas. A emisi\u00f3n de moeda lituana estendeuse no per\u00edodo de Sexismundo Augusto (1544-1572), cando se xeneralizou a cu\u00f1axe dunha gran variedade de valores xa co\u00f1ecidos en Europa, fundamentalmente di\u00f1eiros, groats, t\u00e1leros e ducados.\nA cantidade de moedas cu\u00f1adas entre os s\u00e9culos XVI e XVII nos obradoiros monetarios de Vilnius e de Kaunas foi grande. Por\u00e9n, ambas as cecas pecharon en 1666, na \u00e9poca da chamada Rep\u00fablica das D\u00faas Naci\u00f3ns (Polonia e o Gran Ducado de Lituania).\nA partir da proclamaci\u00f3n da independencia de Lituania o 2 de novembro de 1918 e da introduci\u00f3n da unidade monetaria nacional, o litas, o 1 de outubro de 1922, retomouse a cu\u00f1axe de moeda no pa\u00eds. As moedas de 1925, 1936 e 1938 produc\u00edronse algunhas noutros pa\u00edses e outras na factor\u00eda de Spindulys en Kaunas.\nA Casa da Moeda de Lituania.\nLogo da independencia da Uni\u00f3n Sovi\u00e9tica, declarada o 11 de marzo de 1990, estableceuse en Vilnius a Casa da Moeda de Lituania (\"Lietuvos monet\u0173 kalykla\") o 10 de decembro do mesmo ano. \nA s\u00faa misi\u00f3n era comezar a cu\u00f1axe das primeiras moedas do novo circulante, que en 1992 se limitaron aos valores de 1, 2 e 5 c\u00e9ntimos (\"centai\"). En 1997 continuouse a serie coa introduci\u00f3n das moedas de 10, 20 e 50 c\u00e9ntimos, e en 1998 completouse coa posta en circulaci\u00f3n das de 1, 2 et 5 litas (\"litai\"). M\u00e1is tarde, as moedas de 2 e de 5 \"litai\" substitu\u00edronse por outras moedas bimet\u00e1licas.\nA partir de 2015, a Casa da Moeda de Lituania comezou a produci\u00f3n das moedas en euros correspondentes a Lituania, logo da s\u00faa entrada na Eurozona o 1 de xaneiro dese mesmo ano.\nA partir de 1993, a Casa da Moeda de Lituania comezou a cu\u00f1ar moedas conmemorativas. A primeira moeda deste tipo foi a de 10 litas (\"lit\u0173\") de cupron\u00edquel, emitida para celebrar o 60 aniversario do voo sobre o Atl\u00e1ntico de Steponas Darius e Stasys Gir\u0117nas. En 1995 cu\u00f1ouse a primeira moeda de 50 litas (\"lit\u0173\") en prata, con motivo do quinto aniversario da independencia de Lituania.\nEn 2005 a empresa constitu\u00eduse como sociedade de responsabilidade limitada da que o Estado pos\u00fae o 100 % das acci\u00f3ns, e o Banco de Lituania oc\u00fapase da s\u00faa xesti\u00f3n."}
{"id": "497425", "revid": "23204", "url": "https://gl.wikipedia.org/wiki?curid=497425", "title": "Obecn\u00e1 \u0161kola", "text": "Obecn\u00e1 \u0161kola \u00e9 un filme checoslovaco de 1991 dirixido por Jan Sv\u011br\u00e1k. O filme foi nomeado \u00f3 \u00d3scar \u00f3 mellor filme en lingua non inglesa na 64\u00aa edici\u00f3n dos premios e est\u00e1 considerado un dos mellores filmes checoslovacos da historia. Unha precuela, \"Po strni\u0161ti bos\", foi estreada no ano 2017."}
{"id": "497427", "revid": "65337", "url": "https://gl.wikipedia.org/wiki?curid=497427", "title": "Casa de Moeda de Lituania", "text": ""}
{"id": "497429", "revid": "65337", "url": "https://gl.wikipedia.org/wiki?curid=497429", "title": "Lietuvos monet\u0173 kalykla", "text": ""}
{"id": "497434", "revid": "55340", "url": "https://gl.wikipedia.org/wiki?curid=497434", "title": "Clase gramatical", "text": ""}
{"id": "497435", "revid": "23204", "url": "https://gl.wikipedia.org/wiki?curid=497435", "title": "Vojt\u011bch, \u0159e\u010den\u00fd sirotek", "text": "Vojt\u011bch, \u0159e\u010den\u00fd sirotek \u00e9 un filme checoslovaco de 1990 dirixido por Zden\u011bk Tyc. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado."}
{"id": "497437", "revid": "23204", "url": "https://gl.wikipedia.org/wiki?curid=497437", "title": "Kopytem sem, kopytem tam", "text": "Kopytem sem, kopytem tam \u00e9 un filme checoslovaco de 1989 dirixido por V\u011bra Chytilov\u00e1. Estreouse na 16\u00aa edici\u00f3n do Festival Internacional de Cinema de Moscova. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, mais finalmente non foi nomeado."}
{"id": "497439", "revid": "5312", "url": "https://gl.wikipedia.org/wiki?curid=497439", "title": "Mary Celeste", "text": "O Mary Celeste foi un bergant\u00edn mercante norteamericano que se encontrou ao garete e sen tripulaci\u00f3n no oc\u00e9ano Atl\u00e1ntico a 400 millas n\u00e1uticas dos Azores o 4 de decembro de 1872. Atopouno o bergant\u00edn canadense \"Dei Gratia\" en condici\u00f3ns de navegar, a\u00ednda que desantendido, coas velas parcialmente izadas e sen o seu bote salvavidas. A derradeira anotaci\u00f3n do seu caderno de bit\u00e1cora era de dez d\u00edas antes. O nav\u00edo deixara Nova York en rumbo a X\u00e9nova o 7 de novembro e ao atopalo a\u00ednda ti\u00f1a provisi\u00f3ns de abondo. A s\u00faa carga de alcol desnaturalizado estaba intacta e as pertenzas do capit\u00e1n e tripulaci\u00f3n inalteradas. Endexamais se volveu saber nada dos que \u00edan no nav\u00edo. O caso constit\u00fae un dos casos m\u00e1is co\u00f1ecidos de nav\u00edo pantasma.\nHistoria.\n\"Amazon\".\nA embarcaci\u00f3n que se hab\u00eda co\u00f1ecer nun futuro como \"Mary Celeste\" constru\u00eduse en 1860 no estaleiro de Joshua Dewis na localidade de Spencer's Island, situada na costa da ba\u00eda de Fundy en Nova Escocia. O nav\u00edo realizouse con madeira tallada nas proximidades, con dous mastros, e so a forma dun bergant\u00edn. O casco era de costados lisos, co entaboado beira con beira m\u00e1is que sobreposto. A s\u00faa botadura foi o 18 de maio de 1861 co nome \"Amazon\", e quedou rexistrado na veci\u00f1a Parrsboro o 10 de xu\u00f1o de 1861. Segundo os documentos de rexistro ti\u00f1a 30,3 metros de longo e 7,8 de largo, o seu calado era de 3.8 m e ti\u00f1a 198,42 toneladas de arqueo bruto. O propietario do bergant\u00edn era un consorcio local de nove persoas, dirixido por Dewis, e entre os propietarios estaba Robert McLellan, o seu primeiro capit\u00e1n.\nA s\u00faa primeira traves\u00eda realizouna en xu\u00f1o de 1861 con derrota ao porto de Windsor para recoller un cargamento de xeso con destino a Nova York. Logo foi a Five Island para recoller un cargamento de madeira con destino a Londres e tras inspeccionar os labores de carga e pouco despois de iniciar viaxe ao destino, o capit\u00e1n McLellan enfermou e ao se agravar o seu estado o nav\u00edo deu volta a Spencer's Island e al\u00ed McLellan morreu o 19 de xu\u00f1o. Substitu\u00eduno John Nutting Parker para cruzar o Atl\u00e1ntico ata Londres pero colidiu cun caneiro en Eastport, o que atrasou a viaxe alg\u00fans d\u00edas, e despois de deixar Londres chocou e afundiu un nav\u00edo no canal da Mancha.\nParker comandou a nave por dous anos, durante os que o \"Amazon\" traballou principalmente no comercio coas Indias Occidentais. Cruzou o Atl\u00e1ntico cara a Francia en novembro de 1861 e en Marsella realizouse a \u00fanica pintura contempor\u00e1nea do bergant\u00edn, quizais obra de Honor\u00e9 de Pellegrin, un reco\u00f1ecido pintor de temas mar\u00edtimos da escola de Marsella. En 1863 un novo capit\u00e1n f\u00edxose co mando, William Thompson, que manter\u00eda esa posici\u00f3n ata 1867. Eses foron anos tranquilos, dedicados ao comercio internacional coas Indias Occidentais, Inglaterra e o Mediterr\u00e1neo. En outubro de 1867 unha tormenta arrastrou ao \"Amazon\" ata a costa da illa de Cabo Bret\u00f3n e quedou tan danado que os propietarios o abandonaron e o 15 de outubro Alexander McBena, de Glace Bay, mercouno como un dep\u00f3sito de naufraxio.\n\"Mary Celeste\".\nNese mesmo mes, McBean vendeu os restos a un empresario local, que \u00e1 s\u00faa vez vendeuno en novembro de 1868 a Richard W. Haines, un mari\u00f1eiro norteamericano de Nova York. Haines pagou 1 750 d\u00f3lares e gastou na s\u00faa restauraci\u00f3n outros 8 825. O propio Haines converteuse no seu capit\u00e1n e rexistrouno en decembro en Nova York como nav\u00edo estadounidense, cun novo nome, \"Mary Celeste\". Os acredores de Heines incaut\u00e1ronlle o barco en outubro de 1869, e vend\u00e9rono a un consorcio neoiorquino dirixido por James H. Winchester. Nos seguintes tres anos a composici\u00f3n dese consorcio cambiou varias veces, a\u00ednda que Winchester logrou manter cando menos a metade da propiedade. Non hai rexistros sobre a actividade do \"Mary Celeste\" neste per\u00edodo. Ao principiar 1872 someteuse a reparaci\u00f3ns, por valor de 10 000 d\u00f3lares, o que agrandou considerablemente o nav\u00edo, pasando a 31 metros de longo, e 4,9 de calado. Entre os cambios estruturais salientou o engadido dunha segunda cuberta, a\u00ednda que tam\u00e9n se ampliou a cuberta de popa, p\u00faxose un novo espello de popa e substitu\u00edronse moitas t\u00e1boas. Os traballos levaron a aumentar a tonelaxe a 282,28. A 29 de outubro de 1872 Winchester posu\u00eda a metade do valor do consorcio, dous pequenos investidores ti\u00f1an un 8% cada un e o novo capit\u00e1n, Benjamin Spooner Briggs, o resto.. Briggs nacera en Wareham en 1835, no seo dunha familia mari\u00f1eira, seu pai era o tam\u00e9n capit\u00e1n Nathan Briggs, e tres dos seus catro irm\u00e1ns eran tam\u00e9n mari\u00f1os; Benjamin era cristi\u00e1n practicante que l\u00eda a Biblia e asist\u00eda a xuntanzas para orar. Casara en 1862 coa s\u00faa prima Sarah Elizabeth Cobb e ti\u00f1a dous fillos: Arthur, nado en setembro de 1865 e Sophia Matilda, nada en outubro de 1870 Malia pensar en se retirar do mundo do mar e dedicarse aos negocios co seu irm\u00e1n Oliver ao final decidiron investir os seus aforros en senllos barcos, Oliver no \"Julia A. Hallock\" e Benjamin no \"Mary Celeste\". En outubro de 1872 comandou por primeira volta ao \"Mary Celeste\", na primeira viaxe do nav\u00edo despois da s\u00faa reforma e que ti\u00f1a como destino X\u00e9nova en Italia. Acompa\u00f1\u00e1bano na traves\u00eda a s\u00faa dona e s\u00faa filla, mentres seu fillo quedaba na casa coa avoa.\nBriggs elixiu a tripulaci\u00f3n para a traves\u00eda coidadosamente. O primeiro oficial de cuberta, Albert G. Richardson estaba casado cunha sobri\u00f1a de Winchester e xa navegara con Briggs con anterioridade. O segundo oficial, Andrew Gilling, ti\u00f1a arredor de 25 anos, nacera en Nova York e era de orixe danesa O sobrecargo, o acabado de casar Edward William Head, fora contratado por recomendaci\u00f3n persoal do propio Winchester. Os catro mari\u00f1eiros eran todos alem\u00e1ns das illas Frisias: os irm\u00e1ns Volkert e mais Boz Lorenzen, Arian Martens e Gottlieb Goudschaal. Nunha carta a s\u00faa nai pouco antes de levantar \u00e1ncoras, Briggs decl\u00e1rase satisfeito co barco e a tripulaci\u00f3n.\nSa\u00edda de Nova York.\nO 20 de outubro de 1872, Briggs chegou ao peirao 50 do East River da cidade de Nova York para supervisar o frete do nav\u00edo que consist\u00eda en 1701 barr\u00eds de alcol desnaturalizado; s\u00faa dona e filla chegaron unha semana despois.\nO 5 de novembro pola ma\u00f1anci\u00f1a, o \"Mary Celeste\" deixou o seu peirao e moveuse ao longo do porto de Nova York con Briggs, s\u00faa esposa e filla e mais sete membros da tripulaci\u00f3n. O tempo era inestable e o capit\u00e1n decidiu agardar por unha mellor\u00eda e deu \u00e1ncora en Staten Island. Dous d\u00edas despois as condici\u00f3ns meteorol\u00f3xicas acalmaron, e o \"Mary Celeste\" deixou o porto e entrou no Atl\u00e1ntico.\nNamentres o \"Mary Celeste\" preparaba a s\u00faa sa\u00edda, o bergant\u00edn canadense \"Dei Gratia\" permanec\u00eda na localidade pr\u00f3xima de Hoboken esperando un cargamento de petr\u00f3leo para X\u00e9nova v\u00eda Xibraltar. O capit\u00e1n David Morehouse e o primeiro oficial de cuberta Oliver Deveau eran naturais de Nova Escocia e contaban cunha grande experiencia no mar, e sa\u00edu o 15 de novembro, coa mesma ruta que oito d\u00edas antes tomara o \"Mary Celeste\".\nDescuberta.\nArredor das 13 horas do m\u00e9rcores 4 de decembro o \"Dei Gratia\" estaba a medio cami\u00f1o entre os Azores e a costa continental portuguesa co capit\u00e1n Morehouse na ponte e o temoneiro informou dun nav\u00edo a unhas 6 millas que se aproximaba erraticamente cara ao \"Dei Gratia\". Os movementos irregulares do barco e a disposici\u00f3n an\u00f3mala das s\u00faas velas levaron a que Morehouse sopeitase que algo \u00eda mal. Coa embarcaci\u00f3n acheg\u00e1ndose decatouse que non hab\u00eda ningu\u00e9n na cuberta, e ao non recibir resposta aos seus sinais enviou a Deveau e mais ao segundo oficial John Wright nun bote para investigar. Ao situarse en popa puideron comprobar o nome da nave e procederon a subir a bordo atopando o barco abandonado. As velas estaban despregadas parcialmente, en mal estado e mesmo algunha faltaba na s\u00faa totalidade; gran parte do aparello estaba danado cos cabos dependurados polos costados. O cuartel do zap\u00f3n principal permanec\u00eda no seu sitio pero as trapelas de proa e do lazareto estaban abertas, cos seus cuarteis cabo delas na cuberta. O \u00fanico bote salvavidas era unha pequena iola que seica se gardaba enriba do zap\u00f3n principal mais faltaba mentres que a bit\u00e1cora que aloxaba o comp\u00e1s da nave mud\u00e1rase de sitio e a cobertura de cristal rompera. A bodega cubr\u00edaa arredor dun metro de auga, unha cantidade importante pero non perigosa para un barco do seu tama\u00f1o. Unha vara de sondaxe improvisada, probablemente para medir a auga na bodega, estaba abandonada na cuberta.\nAtoparon o caderno de bit\u00e1cora na cabina do primeiro oficial, e a s\u00faa derradeira anotaci\u00f3n databa das 8 horas do 25 de novembro e indicaba que a posici\u00f3n ent\u00f3n do \"Mary Celeste\" era a 400 millas n\u00e1uticas de onde a atopara o \"Dei Gratia\". Deveau comprobou que os obxectos do interior da cabina estaban h\u00famidos e luxados pola acci\u00f3n da auga que pasara polas entradas e bufardas pero manti\u00f1a unha orde razoable; deu con pertenzas persoais estradas pola cabina de Briggs, como unha espada envai\u00f1ada baixo da cama mais a maior parte dos documentos da nave e os instrumentos de navegaci\u00f3n do capit\u00e1n desapareceran. Os utensilios de coci\u00f1a estaban coidadosamente recollidos nun lado; non hab\u00eda comida preparada ou en preparaci\u00f3n, pero si hab\u00eda provisi\u00f3ns de abondo nos dep\u00f3sitos. Non exist\u00edan indicios patentes de lume ou violencia; a evidencia indicaba unha marcha ordenada do nav\u00edo no bote que faltaba.\nDeveau volveu para informarlle a Morehouse, quen decidiu levar o barco abandonado a Xibraltar, localizado a 600 millas. Segundo o dereito mar\u00edtimo quen rescatase un nav\u00edo ti\u00f1a dereito a unha parte substancial do valor combinado da nave rescatada e do seu cargamento, o valor exacto depend\u00eda do grao de risco que levara o salvamento. Morehouse dividiu a s\u00faa tripulaci\u00f3n de oito entre os dous barcos, con Deveau e dous mari\u00f1eiros experimentados no \"Mary Celeste\" mentres el con outros catro mant\u00ed\u00f1anse no \"Dei Gratia\". O tempo permaneceu relativamente quedo durante a maior parte da traves\u00eda pero os nav\u00edos \u00edan tardos ao dispor de pouca mari\u00f1eir\u00eda. O \"Dei Gratia\" aportou a Xibraltar o 12 de decembro e o \"Mary Celeste\", que atopara un banco de n\u00e9boa, f\u00edxoo \u00e1 ma\u00f1\u00e1 seguinte e, inmediatamente, o tribunal do vicealmirantado procedeu \u00e1 s\u00faa retenci\u00f3n para preparar a audiencia de salvamento.\nAudiencia de salvamento.\nA audiencia de salvamento comezou o 17 de decembro de 1872 presidida polo xu\u00edz en xefe de Xibraltar, James Cochrane e con Frederick Solly-Flood como fiscal. Os testemu\u00f1os de Deveau e Wright convenceron rotundamente a Flood que se cometera un crime. O 23 de decembro Flood ordenou un exame do \"Mary Celeste\", que dirixiu John Austin, inspector naval, coa axuda dun mergullador, Ricardo Portunato. Austin notou tallos en cada beira da proa causados, segundo pensaba, por un instrumento cortante, e encontrou posibles trazas de sangue na espada do capit\u00e1n. O seu informe d\u00e1balle \u00e9nfase a que o barco non semellaba afectado por tempo bravo e citaba como proba que atopara un frasco de aceite para unha m\u00e1quina de coser ben colocado verticalmente. As\u00ed e todo, Austin non reco\u00f1eceu que se puidera substitu\u00edr o frasco despois do abandono, nin o tribunal considerou esa opci\u00f3n. O informe de Portunato sobre o casco colix\u00eda que o barco non se vira afectado por unha colisi\u00f3n nin nun encallamento. Unha inspecci\u00f3n adicional realizada por un grupo de capit\u00e1ns da Royal Navy ratificou a opini\u00f3n de Austin de que os tallos da proa d\u00e9ranse \u00e1 mantenta. Tam\u00e9n descubriron m\u00e1culas nunha das bordas do nav\u00edo que poder\u00edan ser de sangue xunto cunha fonda marca posiblemente causada por unha machada. Eses achados fortificaron as sospeitas de Flood sobre un acto humano m\u00e1is que un desastre natural era a causa do misterio. O 22 de xaneiro de 1873 enviou os informes ao \"Board of Trade\" de Londres, engad\u00edndolle a s\u00faa propia conclusi\u00f3n que a tripulaci\u00f3n embebedara co alcol (ignoraba que non era potable) e asasinara \u00e1 familia de Briggs e mais os oficiais nun desvar\u00edo alc\u00f3lico. Eles fixeran tallos na proa para simular unha colisi\u00f3n, e ent\u00f3n fuxiron no bote para sufrir unha sorte desco\u00f1ecida. Flood pensaba que Morehouse e os seus homes agachaban algo, sospeitando que atoparan ao \"Mary Celeste\" m\u00e1is ao leste, e que se manipulara o rexistro. Non pod\u00eda aceptar que o \"Mary Celeste\" puidera viaxar tan lonxe sen tripulaci\u00f3n.\nJames Winchester arribou a Xibraltar o 15 de xaneiro para inquirir cando poder\u00edan liberar o \"Mary Celeste\" para entregar a s\u00faa carga. Flood demandou unha fianza de 15 000 d\u00f3lares, cartos que Winchester non ti\u00f1a. Winchester era consciente que Flood pensaba que el deliberadamente contratara unha tripulaci\u00f3n capaz de matar a Briggs e os seus oficiais como parte dalg\u00fan tipo de conspiraci\u00f3n. O 27 de xaneiro durante unha serie de duros intercambios de pareceres con Flood, Wischester testemu\u00f1ou a forte personalidade de Briggs, e insistiu que endexamais abandonar\u00eda o barco bardante no caso dunha situaci\u00f3n l\u00edmite. As teor\u00edas de Flood sobre un mot\u00edn e asasinato recibiron un forte rev\u00e9s cando unha an\u00e1lise cient\u00edfica das m\u00e1culas que se atoparan na espada e noutros lugares do nav\u00edo revelaron que non se trataba de sangue. Un segundo golpe para Flood foi un informe encargado polo c\u00f3nsul norteamericano en Xibraltar, Horatio Sprague, ao capit\u00e1n Shufeldt da US Navy no que se afirmaba que as marcas da proa non se deb\u00edan \u00e1 acci\u00f3n humana, sen\u00f3n \u00e1 acci\u00f3n natural do mar sobre as t\u00e1boas do nav\u00edo.\nSen nada concreto no que apoiar as s\u00faas sopeitas, Flood liberou o 25 de febreiro con reticencias o \"Mary Celeste\" da xurisdici\u00f3n do tribunal. D\u00faas semanas despois, cunha tripulaci\u00f3n recrutada localmente baixo o mando do capit\u00e1n George Blatchford de Massachusetts o nav\u00edo deixou Xibraltar rumbo a X\u00e9nova. O 8 de abril decidiuse o pagamento do salvamento, Cochrane anunciou unha retribuci\u00f3n de 1700 libras, equivalente a un quinto do valor total do barco e do cargamento, moi por baixo do que se esperaba.\nAnos finais.\nO \"Mary Celeste\" deixou X\u00e9nova o 26 de xu\u00f1o de 1873 e arribou a Nova York o 19 de setembro. As informaci\u00f3ns xornal\u00edsticas falaban de derramamento de sangue e asasinato e o nav\u00edo permaneceu un tempo no peirao deterior\u00e1ndose. En febreiro de 1874 o consorcio vendeuno, con cuantiosas perdas, a un grupo de homes de negocios neoiorquinos.\nCos novos propietarios, o \"Mary Celeste\" navegou principalmente por rutas das Indias Occidentais e o oc\u00e9ano \u00cdndico, habitualmente con perdas econ\u00f3micas. Novas dos seus movementos aparec\u00edan ocasionalmente na informaci\u00f3n mar\u00edtima dos xornais; en febreiro de 1879 estivo na illa de Santa Helena, tras recalar na procura de asistencia m\u00e9dica para o seu capit\u00e1n, Edgar Tuthill, que enfermara. Tuthill morreu na illa, o que alimentou a idea de que o barco estaba maldito: era o terceiro capit\u00e1n en morrer prematuramente. En febreiro de 1880 o nav\u00edo vendeuse a un grupo de homes de negocios de Boston encabezados por Wesley Gove. Un novo capit\u00e1n, Thomas L. Fleming, permaneceu no posto ata agosto de 1884 ao substitu\u00edlo Gilman C. Parker. Durante eses anos, o porto de rexistro do buque cambiou varias veces, antes de volver a Boston. Non existen rexistros das s\u00faas viaxes pero os seus novos propietarios lograron beneficios.\nEn novembro de 1884, Parker conspirou cun grupo de fretadores bostonianos para encher o nav\u00edo cun cargamento sen case valor e falsear o manifesto do barco indicando que levaban bens de valor, asegur\u00e1ndoo por 30 000 d\u00f3lares. O 16 de decembro, Parker sa\u00edu rumbo a Port-au-Prince, a capital e principal porto de Hait\u00ed e o 3 de xaneiro de 1885 o \"Mary Celeste\" aproxim\u00e1base ao porto a trav\u00e9s da canle entre a illa de Gon\u00e2ve e terra firme, onde se atopa un gran e ben co\u00f1ecido arrecife coralino, o Rochelois para onde Parker dirixiu adrede o barco, resgando o fondo e estrag\u00e1ndoo sen remedio. O capit\u00e1n mais a tripulaci\u00f3n ent\u00f3n vogaron ata a costa, e al\u00ed venderon o que puideron salvar do cargamento por 500 d\u00f3lares ao c\u00f3nsul norteamericano e incoaron a reclamaci\u00f3n ao seguro polo valor declarado.\nAo informar o c\u00f3nsul que o que mercara non ti\u00f1a valor ning\u00fan, os aseguradores do nav\u00edo comezaron unha investigaci\u00f3n minuciosa que axi\u00f1a revelou a verdade sobre a fraude no seguro do cargamento. En xu\u00f1o de 1885 un tribunal de Boston acusou a Parker mais os fretadores de conspiraci\u00f3n para cometer fraude de seguros. Ademais, a Parker acusouno de \"afundir intencionalmente o barco\", un crime co\u00f1ecido como barater\u00eda e que se castigaba coa pena de morte nesa \u00e9poca. O caso por conspiraci\u00f3n foi o primeiro, pero o 15 de agosto o xurado anunciou que non pod\u00edan po\u00f1erse de acordo no veredicto. Alg\u00fans xurados eran reticentes a arriscarse a prexudicar a Parker, consider\u00e1ndoo culpable no primeiro xu\u00edzo, para logo xulgalo por un crime que ti\u00f1a aparellada a pena capital. En troque de ordenar unha custosa repetici\u00f3n do xu\u00edzo, o xu\u00edz negociou un acordo polo que os acusados retiraban as reclamaci\u00f3ns de seguro e devolv\u00edan o que recibiran. Aprazouse o cargo por barater\u00eda e Parker puido sa\u00edr libre. As\u00ed e todo, a s\u00faa reputaci\u00f3n persoal quedou arruinada, e morreu na pobreza tres meses despois. Outro dos acusados toleou e un terceiro suicidouse.\nTeor\u00edas sobre o que lle sucedeu en 1872.\nActo criminal.\nMalia a falta de probas en favor dun acto criminal esta teor\u00eda contou cos seus partidarios. O 24 de marzo de 1873 unha circular da divisi\u00f3n de navegaci\u00f3n do Departamento do Tesouro norteamericano na que se soliciaba informaci\u00f3n sobre o caso formulaba a sospeita dun asasinato cometido por unha tripulaci\u00f3n ebria de alcol contra do primeiro oficial, do capit\u00e1n e da s\u00faa familia. Flood e algunhas informaci\u00f3ns de xornais sostiveron durante alg\u00fan tempo que houbera fraude \u00e1 aseguradora por parte de Winchester e que o cargamento estaba asegurado cun valor maior do real. Winchester rebateu con \u00e9xito esas alegaci\u00f3ns e as compa\u00f1\u00edas de seguros non realizaron investigaci\u00f3n ningunha. En 1931 un artigo do \"Quarterly Review\" insinuaba que Morehouse poder\u00eda estar a agardar ao \"Mary Celeste\", e logo atraeu a Briggs e \u00e1 s\u00faa tripulaci\u00f3n a bordo do \"Dei Gratia\" e mat\u00e1ronos al\u00ed. Paul Begg sinala que esta teor\u00eda ignora o feito que o \"Dei Gratia\" era un nav\u00edo m\u00e1is lento; deixou Nova York oito d\u00edas despois do \"Mary Celeste\" e non poder\u00eda alcanzar o \"Mary Celeste\" antes de chegar a Xibraltar.\nOutra teor\u00eda sost\u00e9n que Briggs e Morehouse eran socios nunha conspiraci\u00f3n para compartir a remuneraci\u00f3n do rescate. Unha suposta amizade, que nunca se probou, entre os dous capit\u00e1ns estar\u00eda na base desa teor\u00eda. Pero non ter\u00eda sentido deixar un dos seus fillos se pretend\u00eda desaparecer permanentemente co resto da familia. Tam\u00e9n se suxeriu un ataque de piratas rife\u00f1os activos nas costas de Marrocos na d\u00e9cada de 1870. Non obstante, Charles Edey Fay advirte que os piratas hab\u00edan saquear o barco, inclu\u00edndo as posesi\u00f3ns persoais do capit\u00e1n e tripulaci\u00f3n que permanec\u00edan no seu lugar, e algunha de considerable valor . En 1925 o historiador John Gilbert Lockhart especulou que Briggs masacrou a todos os que estaban a bordo e logo suicidouse nun ataque de furor relixioso. Lockhart tras falar cos descendentes de Briggs desculpouse e retirou esa teor\u00eda nunha edici\u00f3n posterior do seu libro.\nFen\u00f3menos naturais.\nOs analistas concordan polo xeral que algunha circunstacia extraordinaria e grave tivo que se presentar para que toda a tripulaci\u00f3n abandonara un barco s\u00f3lido, en condici\u00f3ns de navegar e con provisi\u00f3ns abondas. Deveau propuxo unha explicaci\u00f3n baseada na vara de sondaxe abandonada na cuberta, e as\u00ed suxeriu que Briggs deixou o buque despois dunha sondaxe, que por un mal funcionalmente das bombas ou outra circunstancia, darlle a falsa impresi\u00f3n de que o nav\u00edo se estaba enchendo de auga rapidamente. \nPropux\u00e9ronse outras explicaci\u00f3ns, como a presenza dun iceberg desprazado, o temor a quedar varado por mar calmo, ou un repentino maremoto. A evidencia hidrogr\u00e1fica indica que un iceberg \u00e1 deriva tan ao sur \u00e9 improbable, e outros nav\u00edos reparar\u00edan nel. Begg d\u00e1lle m\u00e1is consideraci\u00f3n \u00e1 teor\u00eda de que o \"Mary Celeste\" cando estaba parado comezou a ir \u00e1 deriva cara ao arrecife de Dollabarat, ao longo da illa de Santa Maria. Esta teor\u00eda sup\u00f3n que Briggs tem\u00eda que o seu barco varase e botou o bote na posibilidade de chegar a terra. O vento puido logo mellorar e levar o \"Mary Celeste\" lonxe do arrecife, e o bote afundiuse ou perdeuse no mar. Non obstante, se o nav\u00edo estaba quedo, todas as velas hab\u00edan estar pregadas para aproveitar a m\u00e1is m\u00ednima airexa, e o certo \u00e9 que se atopou con moitas das s\u00faas velas enrodeladas.\nUn maremoto poder\u00eda causar a suficiente turbulencia na superficie para danar parte do cargamento do \"Mary Celeste\" e, xa que logo, liberar gases inflamables. O medo a unha explosi\u00f3n inminente puido conducir \u00e1 orde de Briggs de abandonar o barco; as trapelas abertas suxiren que houbo unha comprobaci\u00f3n ou un intento de airear o lugar. O \"New York World\" do 24 de xaneiro de 1886 chamou a atenci\u00f3n do caso dun nav\u00edo que explotou ao transportar alcol. O mesmo xornal nunha informaci\u00f3n do 9 de xaneiro de 1913 citou o filtrado de alcol duns poucos barr\u00eds porosos como a fonte dos gases que puideron levar a ameazar cunha explosi\u00f3n na bodega do \"Mary Celeste\". O primo do capit\u00e1n Briggs, Oliver Cobb, foi un firme defensor desta teor\u00eda que proporciona un escenario o suficientemente alarmante como para ordenar a evacuaci\u00f3n do barco. Briggs deixou \u00e1s pr\u00e9sas o barco ante o temor dunha explosi\u00f3n e puido fallar en asegurar axeitadamente o bote ao cabo de remolque. Un refacho repentino puido arredar o barco do bote e dos seus ocupantes, deix\u00e1ndoos sucumbir aos elementos. A falla de danos por unha explosi\u00f3n e a, polo xeral, boa condici\u00f3n do cargamento \u00e1 descuberta tenderon a debilitar esta posibilidade.\nFicci\u00f3n, falsidades e fantas\u00edas.\nOs feitos e a ficci\u00f3n entretec\u00e9ronse durante d\u00e9cadas. \"Los Angeles Times\" divulgou a historia do \"Mary Celeste\" en xu\u00f1o de 1883 cunha chea de detalles inventados: \"Cada vela estaba despregada, a cana do leme estaba ben trincada, non hab\u00eda cabo ning\u00fan f\u00f3ra de lugar...O lume ard\u00eda na coci\u00f1a. A cea permanec\u00eda sen tocar e apenas fr\u00eda ... A \u00faltima entrada do caderno de bit\u00e1cora escrib\u00edrase unha hora antes do descubrimento\".\nA historia que m\u00e1is influencia tivo na mentalidade colectiva foi un relato que se publicou no n\u00famero de xaneiro de 1884 do \"Cornhill Magazine\" e que garantiu que os feitos non desen no esquecemento. Foi un dos primeiros traballos de Arthur Conan Doyle, ent\u00f3n un m\u00e9dico da mari\u00f1a de 25 anos, e leva por t\u00edtulo \"J. Habakuk Jephson's Statement\" e constit\u00fae unha narraci\u00f3n libremente adaptada dos feitos. Denominou o barco \"Marie Celeste\" so o mando do capit\u00e1n J. W. Tibbs, e a viaxe acontec\u00eda en 1873 nunha traves\u00eda de Boston cara a Lisboa. O mercante transportaba viaxeiros, entre os que estaba Jephson.. No conto Septimus Goring, un fan\u00e1tico que odiaba a raza branca, suborna a tripulaci\u00f3n para asasinar a Tibbs e levar o nav\u00edo \u00e1s costas de \u00c1frica occidental. Matan tam\u00e9n a todos os pasaxeiros, ag\u00e1s Jephson ao que perdoan por posu\u00edr un encanto m\u00e1xico que veneran Goring e os seus c\u00f3mplices. Por suposto, Conan Doyle non esperaba que a s\u00faa historia se tivese como certa, pero Sprague a\u00ednda nesa \u00e9poca c\u00f3nsul norteamericano en Xibraltar quedou o suficientemente ingrigado para indagar se algunha parte da historia poder\u00eda ser ver\u00eddica.\nEn 1913 \"The Strand Magazine\" publicou o relato dun suposto sobrevivente denominado Abel Fosdyk e que se presentaba como o socrecargo do \"Mary Celeste\". Segundo esta versi\u00f3n, a tripulaci\u00f3n axunt\u00e1rase arredor dunha plataforma temporal de nataci\u00f3n para observar unha competici\u00f3n pero de s\u00fapeto a plataforma esborrallouse. Todos afogaron ou serviron de alimento os tibur\u00f3ns, ag\u00e1s Fosdyk. A diferenza da historia de Conan Doyle, a revista prop\u00faxoa como unha soluci\u00f3n seria ao enigma malia estar chea de erros, dende po\u00f1er \"Griggs\" por Briggs ou \"Boyce\" por Morehouse ata mudar a idade da filla de Briggs e pasar de dous a sete anos pasando por variar a tripulaci\u00f3n a 13 ou amosar unha ignorancia supida da linguaxe n\u00e1utica.\nFoi famosa tam\u00e9n unha fraude literaria que na d\u00e9cada de 1920 realizou o escritor irland\u00e9s Laurence J. Keating, que presentou un novo sobrevivente da historia, John Pemberton que presentaba un complexo relato de asasinato, tolemia e conxura \"Dei Gratia\". Inclu\u00eda erros b\u00e1sicos, como empregar como nome do barco o que usara Conan Doyle (\"Marie Celeste\") e erros en nomes de personaxes centrais da historia. A pesar diso, estaba tan convincentemente contado que o \"New York Herald Tribune\" do 26 de xullo de 1926 consider\u00e1bao verdadeiro sen d\u00fabida ningunha.\nEn 1924 o \"Daily Express\" publicou unha historia dun heroe de guerra naval retirado, o capit\u00e1n R. Lucy que presentaba como informante un presunto antigo contramestre do \"Mary Celeste\" mesmo non habendo ningu\u00e9n rexistrado con esta funci\u00f3n na listaxe da tripulaci\u00f3n. Segundo o relato, Briggs mais a s\u00faa tripulaci\u00f3n aparecen como depredadores: ao veren un vapor abandonado ao garete ab\u00f3rdano e levan as 3500 libras en ouro e prata que hab\u00eda no seu cofre, dividen os cartos, abandonan o \"Mary Celeste\" e comezan novas vidas en Espa\u00f1a. Era unha historia ins\u00f3lita pero tivo ampla aceptaci\u00f3n durante alg\u00fan tempo.\n\"Chambers's Journal\" no n\u00famero do 17 de setembro de 1904 suxeriu que un polbo ou lura xigante apa\u00f1ou un a un a todos os ocupantes do barco. E a\u00ednda que unha lura xigante pode chegar os quince metros de lonxitude e hai casos documentados de ataques a buques e en teor\u00eda poder\u00eda apa\u00f1ar unha persoa \u00e9 dif\u00edcil pensar que se fixera co bote e os instrumentos de navegaci\u00f3n \nHai outras explicaci\u00f3ns m\u00e1is fantasiosas de car\u00e1cter paranormal, con evocaci\u00f3ns ao tri\u00e1ngulo das Bermudas, a\u00ednda que o abandono do barco foi nunha parte ben diferente do Atl\u00e1ntico, e tam\u00e9n se formularon teor\u00edas nas que participaban extraterrestres e ovnis.\nMemoria popular.\nO \"Mary Celeste\" non foi o primeiro caso co\u00f1ecido de barco abandonado en estra\u00f1as circunstancias mar a f\u00f3ra pero foi o de \"Mary Celeste\", ou baixo a forma de \"Marie Celeste\", o que se transformou na mentalidade popular en sin\u00f3nimo de nav\u00edo pantasma. E, xa que logo, ao aparecer un caso semellante a comparaci\u00f3n \u00e9 adoito co que lle sucedeu ao \"Mary Celeste\" como foi a desaparici\u00f3n do \"Joyita\" que desapareceu en outubro de 1955 con 25 persoas a bordo mentres vogaba entre Samoa e Tokelau e que apareceu un mes despois sen traza dos seus ocupantes a 600 millas da s\u00faa ruta.\nNa d\u00e9cada de 1930 o misterio do \"Mary Celeste\" inspirou dous dramas radiof\u00f3nicos da BBC, un de L. Du Garde Peach e outro de Tim Healey e f\u00edxose unha versi\u00f3n teatral da obra de Peach en 1949.. Public\u00e1ronse varias novelas, que polo xeral ofrecen explicaci\u00f3ns naturais m\u00e1is que fant\u00e1sticas, de autores como Richard Rees: , Brian Freemantle: ou Valerie Martin .\nEn 1935 a brit\u00e1nica Hammer Film Productions realizou \"The Mystery of the Mary Celeste\" con Bela Lugosi como o mari\u00f1eiro trastornado. En 1938 unha curta, \"The Ship That Died\", presenta dramatizaci\u00f3ns con teor\u00edas para explicar o abandono: mot\u00edn, medo a unha explosi\u00f3n e o sobrenatural. Unha referencia ao barco sa\u00edu en 1965 nun episodio da segunda tempada da serie de ciencia ficci\u00f3n da BBC \"Doctor Who\" e en 1980 un episodio da serie de televisi\u00f3n norteamericana \"In Search of...\" sobre fen\u00f3menos paranormais tivo como protagonista o misterio do \"Mary Celeste\".\nEn novembro de 2007 realizouse a estrea no Smithsonian Channel do documental \"The True Story of the Mary Celeste\", que investigou numerosos aspectos do caso sen ofrecer ningunha soluci\u00f3n definitiva.\nEn Spencer's Island hai un monumento dedicado ao \"Mary Celeste\" e a s\u00faa tripulaci\u00f3n perdida no lugar da construci\u00f3n do bergant\u00edn e Xibraltar mais as Maldivas emitiron selos postais conmemorando o incidente."}
{"id": "497440", "revid": "23204", "url": "https://gl.wikipedia.org/wiki?curid=497440", "title": "Black Panther (filme)", "text": "Black Panther \u00e9 un filme estadounidense de 2018 de superheroes baseado no personaxe hom\u00f3nimo de Marvel Comics. Foi producido por Marvel Studios e distribu\u00eddo por Walt Disney Studios Motion Pictures. \u00c9 o filme n\u00famero 18 do Universo cinematogr\u00e1fico de Marvel. O filme foi dirixido por Ryan Coogler, quen coescribiu o gui\u00f3n xunto con Joe Robert Cole. Est\u00e1 protagonizado por protagoniza Chadwick Boseman no papel de T'Challa/Pantera Negra, xunto con Michael B. Jordan, Lupita Nyong'o, Danai Gurira, Martin Freeman, Daniel Kaluuya, Letitia Wright, Winston Duke, Angela Bassett, Forest Whitaker e Andy Serkis."}
{"id": "497441", "revid": "88215", "url": "https://gl.wikipedia.org/wiki?curid=497441", "title": "Minho-Lima", "text": ""}
{"id": "497442", "revid": "98629", "url": "https://gl.wikipedia.org/wiki?curid=497442", "title": "Buque hospital", "text": "Un buque hospital, ou barco hospital, \u00e9 un barco dese\u00f1ado para servir principalmente como instalaci\u00f3n de tratamento m\u00e9dico ou hospital, sendo operado na maior\u00eda dos casos por persoal militar. \nUn barco hospital \u00e9 un barco constru\u00eddo, ou adaptado, que est\u00e1 equipado para rescatar a n\u00e1ufragos, tratar aos enfermos e curar aos feridos. \nA s\u00faa funci\u00f3n \u00e9 servir como centro de atenci\u00f3n m\u00e9dica e ofrecer ao doente os mesmos coidados que un hospital en terra firme. A maior\u00eda dos buques hospital son barcos operados poas mari\u00f1as militares dos diferentes estados do mundo.\nDurante a primeira e a segunda guerra mundial, alg\u00fans transatl\u00e1nticos foron adaptados para usarse como barcos hospitais. O RMS Aquitania e o HMHS Britannic foron alg\u00fans deles. Os barcos hospitais modernos locen grandes cruces vermellas para gozar da protecci\u00f3n das Convenci\u00f3ns de Xenebra baixo a lexislaci\u00f3n b\u00e9lica.\nR\u00e9xime xur\u00eddico.\nOs barcos hospitais est\u00e1n amparados baixo a X Conferencia da Haia de 1907. O artigo cuarto desta Convenci\u00f3n esbozou as restrici\u00f3ns existentes para os buques hospital en tempos de guerra:\nDe violarse calquera das restrici\u00f3ns, o buque ser\u00e1 catalogado como unidade combatente inimiga e afundida. Por\u00e9n, abrir fogo contra un buque hospital que cumpra coas regulaci\u00f3ns poder\u00e1 ser xulgado como un crime de guerra."}
{"id": "497447", "revid": "72012", "url": "https://gl.wikipedia.org/wiki?curid=497447", "title": "Barco hospital", "text": ""}
{"id": "497449", "revid": "23204", "url": "https://gl.wikipedia.org/wiki?curid=497449", "title": "Cheese (\u00e1lbum)", "text": "Cheese \u00e9 o primeiro \u00e1lbum do m\u00fasico belga Stromae, estreado o 14 de xu\u00f1o de 2010. As canci\u00f3ns \"Bienvenue chez moi\", \"House'llelujah\", \"Rail de Musique\", \"Peace or Violence\", \"Te Quiero\" e \"Silence\" foron lanzados como sinxelos promocionais do \u00e1lbum. Conta con tres sinxelos oficiais, inclu\u00edndo o \u00e9xito \"Alors en danse\", \"Te Quiero\" e \"House'llelujah\"."}
{"id": "497451", "revid": "23204", "url": "https://gl.wikipedia.org/wiki?curid=497451", "title": "Racine carr\u00e9e", "text": "Racine carr\u00e9e (do franc\u00e9s: ra\u00edz cadrada, estilizado como \u221a) \u00e9 o segundo \u00e1lbum de estudio do m\u00fasico belga Stromae. Lanzouse dixitalmente o 16 de agosto de 2013 e tres d\u00edas m\u00e1is tarde en formato f\u00edsico en Francia e B\u00e9lxica. Stromae expresou o seu desexo de incorporar influencias musicais caribe\u00f1as e africanas xunto cos seus ritmos inspirados nos anos 90. O \u00e1lbum, gravado nun \u00e1tico, explora temas tan diversos como a alienaci\u00f3n das redes sociais, asuntos de parella, a discriminaci\u00f3n, os cigarros e o cancro de pulm\u00f3n, a SIDA e figura do pai ausente. \"Racine carr\u00e9e\" recibiu a aclamaci\u00f3n da cr\u00edtica e Stromae conseguiu comparaci\u00f3ns co artista Jacques Brel."}
{"id": "497452", "revid": "89787", "url": "https://gl.wikipedia.org/wiki?curid=497452", "title": "Graeme Allwright", "text": "Graeme Allwright, nado o 7 de novembro de 1926 en Lyall Bay (Nova Zelandia) e finado o 16 de febreiro de 2020 en Couilly-Pont-aux-Dames (Sena e Marne), \u00e9 un cantante, autor, compositor e int\u00e9rprete franco-neozeland\u00e9s. \nDe orixe neozelandesa, Graeme Allwright compuxo canci\u00f3ns como \"Il faut que je m'en aille (T\u00e9\u00f1ome que ir)\" ou cunha mensaxe de amor universal como \"Le jour de clart\u00e9\" (\"O d\u00eda de claridade\"). Adaptou, traduciu ao franc\u00e9s ou retomou canci\u00f3ns de Leonard Cohen (\"Suzanne\", \"L'\u00c9tranger\", \"Demain sera bien\"), Bob Dylan (\"Qui a tu\u00e9 Davy Moore?,\" \"Blowin 'in the Wind\") e canci\u00f3ns tradicionais americanas, entre outras de Woody Guthrie, Pete Seeger ou Tom Paxton (\"Emm\u00e8ne-moi\", \"Jusqu'\u00e0 la ceinture, Sacr\u00e9e bouteille, Comme un vrai gamin\", \"J'm'envolerai\"). Tam\u00e9n \u00e9 o autor da traduci\u00f3n en franc\u00e9s da canci\u00f3n de Nadal \"Petit Gar\u00e7on\" \"(Old Toy\" \"Trains\" en versi\u00f3n inglesa) e \u00e9 o autor de baladas \"(Ballade de la desescalade,\" \"La Berceuse du clochard, La Chanson de l'adieu\"). \nTraxectoria.\nInfancia e adolescencia en Nova Zelandia, partida, teatro, pequenos traballos.\nGraeme Allwright naceu o 7 de novembro de 1926 en Lyall Bay, Wellington (Nova Zelandia) onde transcorreu a s\u00faa infancia coa s\u00faa familia. Cando era adolescente, era un apaixonado do teatro. Conseguiu unha bolsa para integrar a compa\u00f1\u00eda do teatro Old Vic en Londres e decidiu deixar a s\u00faa familia para instalarse en Londres e aprender teatro al\u00ed. Fixo a traves\u00eda traballando de grumete nun barco, xa que non ti\u00f1a cartos para pagar a viaxe. En Londres, co\u00f1ece \u00e1 actriz Catherine Dast\u00e9, dunha familia do teatro, xa que \u00e9 neta de Jacques Copeau (fundador do teatro de Vieux-Colombier) e filla de Jean Dast\u00e9 (director da Com\u00e9die de Saint-\u00c9tienne) e de Marie-H\u00e9l\u00e8ne Dast\u00e9.\nEn 1948, seguiu a Catherine Dast\u00e9, estableceuse en Francia e casou con ela en 1951 en Pernand-Vergelesses (C\u00f4te-d'Or), a vila de Jacques Copeau. Te\u00f1en tres fillos, Nicolas (nado en 1952), Christophe (nado en 1955) e Jacques (nado en 1958). Graeme Allwright traballou ent\u00f3n en moitos oficios, dende a escena ata a direcci\u00f3n. En 1952, xunto ao criado an\u00f3nimo Jean-Louis Trintignant, Graeme Allwright interpretou o papel de \"Seyton\" na traxedia de Macbeth. Despois converteuse en apicultor, animador de nenos no hospital, monitor nun hospital psiqui\u00e1trico, profesor de ingl\u00e9s e profesor de teatro nun colexio.\nO debut con \u00e9xito do cantante.\nAnimado polos amigos de Saint-\u00c9tienne amantes do blues, subiu a Par\u00eds a principios dos anos 60 e cantou en cabarets (en particular en La Contrescarpe onde cantou \u00absete noites de sete sen cobrar un can\u00bb). As condici\u00f3ns eran duras. A mi\u00fado perfeccionaba as s\u00faas canci\u00f3ns con amigos de pintores ou escultores en La Ruche en Montparnasse. Daquela acompa\u00f1\u00e1bao o guitarrista de Saint-\u00c9tienne Genny Detto. No Centro americano do Boulevard Raspail encontra a dous m\u00fasicos de folk tradicional. O seu talento seduce a Colette Magny, que o presenta a Mouloudji. Este \u00faltimo empuxouno a gravar o seu primeiro disco, \"Le Trimardeur\", producido por Marcel Mouloudji en 1965 cando Graeme ti\u00f1a 39\u00a0anos. Despois tivo un primeiro contrato con Philips, e os seus dous \u00e1lbums de 1966 e 1968, en tons de canci\u00f3n-protesta, lev\u00e1rono \u00e1 cabeza entre a xente nova. \nEn 1970, tras os dous discos que o levaron \u00e1 fama, produciu dous \u00e1lbums en ingl\u00e9s, \"A Long Distant Present From Thee...\" \"Becoming\" e \"Recollections\", pouco co\u00f1ecidos (en particular porque, f\u00f3ra dalg\u00fans t\u00edtulos en recompilaci\u00f3ns, estes \u00e1lbums nunca se volveron publicar en formato dixital). O primeiro destes discos, que pon m\u00fasica a textos de William Shakespeare, desenvolve un x\u00e9nero folk psicod\u00e9lico, en nidio contraste co per\u00edodo anterior de Graeme Allwright, mentres que o outro \u00e1lbum cont\u00e9n algunhas das s\u00faas propias canci\u00f3ns interpretadas en ingl\u00e9s.\nAs viaxes.\nPronto, asustado polo \u00e9xito prefire afastarse da industria do espect\u00e1culo. Rexeitando a relaci\u00f3n cl\u00e1sica artista / fan a pesar do seu \u00e9xito na d\u00e9cada de 1970, dirixiu unha carreira \u00e1 marxe dos medios de comunicaci\u00f3n (censurado desde a s\u00faa participaci\u00f3n na loita de Larzac e a direcci\u00f3n directa na s\u00faa canci\u00f3n \"Pacific blues\" en particular contra Val\u00e9ry Giscard d'Estaing e as probas nucleares francesas. \u00abSuperado\u00bb polo seu \u00e9xito, temendo baixo a presi\u00f3n do \u00abshow-bizz\u00bb perder a s\u00faa liberdade, preferiu multiplicar estad\u00edas no estranxeiro (en particular en Etiop\u00eda), gravando \u00e1lbums ao seu regreso. Fixo numerosas estad\u00edas na India, participou na d\u00e9cada dos 70 na aventura da cidade ut\u00f3pica de Auroville, iniciada por La M\u00e8re, compa\u00f1eira de Sri Aurobindo, traballando na reforestaci\u00f3n desta zona deserta. \nEn 1975, descubre a illa de Reuni\u00f3n, onde vive durante ano e medio (o \u00e1lbum \"Questions\" \u00e9lle dedicado en gran parte). Al\u00ed co\u00f1eceu a excelentes artistas malgaxes, entre eles Erick Manana e Dina Rakotomanga, que dende ent\u00f3n a mi\u00fado o acompa\u00f1ar\u00edan durante as s\u00faas xiras por Francia. Div\u00f3rciase de Catherine Dast\u00e9 de quen xa estaba separado e volve casar con Claire Bataille, a s\u00faa axente art\u00edstica. Te\u00f1en unha filla, Jeanne (nada en 1975). Durante o mes de abril de 1978, participa na 2\u00aa edici\u00f3n do Festival de primavera de Bourges. \nDurante a d\u00e9cada de 1980, produce varios \u00e1lbums nos que atopamos unha combinaci\u00f3n de t\u00edtulos con consonancia folk e interpretaci\u00f3ns de textos de amigos poetas ou pensadores, entre eles Maurice Cocagnac e Luis Porquet. En 1980 sobe ao escenario na 5\u00aa edici\u00f3n do festival Printemps de Bourges e canta con Maxime Le Forestier no Palais des sports. Os beneficios dos concertos e do dobre \u00e1lbum son doados \u00e1 asociaci\u00f3n Partage para os nenos do terceiro mundo, fundada por Pierre Marchand, que Graeme Allwright apoiou nos seus primeiros tempos. Na s\u00faa 7\u00aa edici\u00f3n en 1983, canta no festival Printemps de Bourges. En 1985, Graeme Allwright interpreta adaptaci\u00f3ns en ingl\u00e9s de canci\u00f3ns de Georges Brassens adaptadas por Andrew Kelly. \nVarias das s\u00faas canci\u00f3ns conv\u00e9rtense en cl\u00e1sicos da canci\u00f3n francesa: \"Les Retrouvailles (Il faut que je m'en aille)\", \"Petit Gar\u00e7on\" (adaptaci\u00f3n en franc\u00e9s da canci\u00f3n \"Old Toy Trains\" de Roger Miller), \"Jolie Bouteille\", \"Jusqu'\u00e0 la ceinture etc.\" Os seus cl\u00e1sicos son co\u00f1ecidos por varias xeraci\u00f3ns en Francia, a\u00ednda que a mi\u00fado se ignora o nome do seu autor. \nNa d\u00e9cada dos 2000, engadiu jazz, unha paix\u00f3n de adolescencia, ao seu repertorio (\u00e1lbum \"Tant de joies\" co cuarteto Glenn Ferris). Repite incansablemente en escena, xeralmente acompa\u00f1ado polos seus amigos m\u00fasicos malagaxes Erik Manana e Dina Rakatomanga, continuando a ofrecer nas aldeas calorosos concertos nos que, con simplicidade e empat\u00eda intensa, comunica a s\u00faa procura \u00abdunha estrela que nunca chegou a nomear realmente\u00bb. \nEn 2005 regresa \u00e1 terra da s\u00faa infancia cunha xira por Nova Zelandia, o seu pa\u00eds de orixe onde era totalmente desco\u00f1ecido (a pel\u00edcula \"Pacific Blues\" realizada en 2009 por Chantal Perrin e Arnaud Delplagne mostra esta viaxe e por primeira vez, o artista desvela \u00e1 s\u00faa vida e \u00e1 s\u00faa obra).\nFin da carreira e morte.\nEn xaneiro de 2010, a Academia Charles-Cros concedeulle un \u00abgran premio in honorem\u00bb por toda a s\u00faa carreira, e un \u00abcoup de c\u0153ur\u00bb polo seu \u00e1lbum \"Des in\u00e9dits...\" \"Pour le plaisir\". \u00c9 membro do comit\u00e9 de patrocinio da Coordinaci\u00f3n francesa para a D\u00e9cada da Cultura de Paz e Non Violencia. En 2014, a s\u00faa adaptaci\u00f3n francesa da canci\u00f3n \"Petit gar\u00e7on\" (\"Old Toy Trains\", de Roger Miller) converteuse no himno do Telethon. Mentres dixo que quer\u00eda seguir cantando para traer felicidade sempre que a s\u00faa sa\u00fade o permitise, anunciou nos seus concertos de 2015, aos 89 anos, parar a escena. En 2017 co-asinou, coa artista Yanne Matis, a canci\u00f3n \"Leonard\", en homenaxe ao seu \u00abdobre\u00bb, Leonard Cohen, falecido o ano anterior. \nMorre Graeme Allwright aos 93\u00a0anos, o 16 de febreiro de 2020 na residencia dos artistas retirados en Pont-aux-Dames onde ingresara un ano antes. Est\u00e1 enterrado en Pernand-Vergelesses.\nA obra musical.\nAs fontes.\nGraeme Allwright est\u00e1 entre os primeiros introductores en Francia do folk americano, na rama \"canci\u00f3n de protesta\". Reinvind\u00edcase cantante, escribe mais ben pouco, preferindo \u00abdeslizarse entre as palabras de outro\u00bb cando sente que a mensaxe \u00e9 com\u00fan. Est\u00e1 en li\u00f1a con Woody Guthrie e Pete Seeger. Adaptou moitos textos de Guthrie, inclu\u00edndo a s\u00faa primeira canci\u00f3n \"Le Trimardeur\" (\"Hard Travelin\"'), \"Le clochard am\u00e9ricain\", \"La Femme du mineur\", \"La Mouche bleue\" etc. Adaptou canci\u00f3ns de Tom Paxton (\"Sacr\u00e9e bouteille\"), Pete Seeger (Jusqu'\u00e0 la ceinture), Malvina Reynolds (Petites Bo\u00eetes). Tam\u00e9n adaptou varias canci\u00f3ns de Bob Dylan: \"Qui a tu\u00e9 Davy Moore?\" (1966), \"Blowin 'in the wind\" (1973) e \"Souffl\u00e9 par le vent\" (2008), \"L'homme donna des noms aux animaux\" (1992), \"Ring them bells\" ou \"Sonne les cloches\". As s\u00faas palabras sinxelas e o seu acento encantador danlle aos seus textos unha proximidade inmediata e unha forza emp\u00e1tica singular. \nTam\u00e9n contribu\u00edu, polas s\u00faas adaptaci\u00f3ns moi fieis, a descubrir Leonard Cohen para o p\u00fablico franc\u00e9s. Desde o primeiro \u00e1lbum de Leonard Cohen, Graeme Allwright sentiuse inmediatamente moi preto do universo deste. Leonard Cohen explicar\u00e1 que as adaptaci\u00f3ns de Graeme Allwright axud\u00e1ronlle a aceptar as s\u00faas propias canci\u00f3ns. Os dous cantantes eran amigos, e no momento do seu lanzamento, Leonard Cohen ced\u00eda as s\u00faas novas canci\u00f3ns a Graeme Allwright para que puidese adaptalas en franc\u00e9s (en xeral, Graeme Allwright adaptaba d\u00faas canci\u00f3ns de Leonard Cohen por \u00e1lbum). Estas son as canci\u00f3ns de Leonard Cohen que Graeme Allwright adaptou en franc\u00e9s: \"Suzanne\" (1968), \"L'\u00c9tranger\" (1968), \"Jeanne d'Arc\" (1972), \"Les s\u0153urs de la mis\u00e9ricorde\" (1972), \"Demain sera bien\" (1973), \"L'homme de l'an pass\u00e9\" (1973), \"Diamants dans la mine\" (1973), \"Vagabonde\" (1973), \"Avalanche\" (1973), \"De passage\" (1975), \"Lover, Lover, Lover\" (1975), \"Je voulais te quitter\" (1975), \"So Long, Marianne\" (1979), \"Danse-moi vers la fin de l'amour\" (1985), \"Si c'est ta volont\u00e9\" (1985), \"Tout le monde le sait\" (2008), \"Halleluiah\" . \nNon obstante, os propios textos de Graeme Allwright tam\u00e9n te\u00f1en moita potencia (\"Les Retrouvailles (Il faut que je m'en aille)\", \"Johnny\", \"Joue joue joue\" etc.). Comprometido politicamente coa non violencia, contra as probas nucleares, contra a sociedade de consumo, escribe ou adapta moitos textos de \"canci\u00f3n\" de \"protesta\" (\"Le jour de clart\u00e9\", \"la Ligne Holworth Line\", \"Jusqu'\u00e0 la ceinture etc.\"). \nFilosof\u00eda.\nGraeme Allwright fai da s\u00faa canci\u00f3n unha arte de vivir, unha filosof\u00eda e un intercambio. As s\u00faas letras, onde a emoci\u00f3n, a denuncia con burla do conformismo ou das inxustizas e a chamada \u00e1 liberdade comb\u00ednanse con melod\u00edas \u00abcountry\u00bb ou \u00abblues\u00bb, ga\u00f1ando o apoio dunha audiencia de todas as idades. \nGraeme Allwright milita contra a inxustiza social, a supremac\u00eda dos \u00abgrandes\u00bb sobre os d\u00e9biles e a favor da non violencia. A s\u00faa obra e o seu pensamento est\u00e1n fortemente impregnados da filosof\u00eda do pensador indio Sri Aurobindo (a canci\u00f3n \"Lumi\u00e8re\" \u00e9 un exemplo desta influencia). Graeme Allwright avoga por un cambio do mundo por un traballo de conciencia de cada un, m\u00e1is que por un movemento revolucionario. Pensa que este mundo materialista debe chegar ao seu fin en paralelo con mutaci\u00f3ns evolutivas na conciencia humana antes de que se produza un gran cambio. \n\"La Marseillaise\" - Para unha modificaci\u00f3n da letra do himno nacional franc\u00e9s.\nEn 2005, a lei Fillon impuxo a aprendizaxe das palabras de \"La Marseillaise\" en todas as escolas de Francia. Ao decatarse disto, xulgando as palabras do himno \"belixerantes\" e \"racistas\", Graeme Allwright est\u00e1 \"impresionado\" de que se pida ensinar estas \u00abpalabras espantosas\u00bb aos nenos da escola. \nReescribe unha nova letra para o himno nacional franc\u00e9s, e grava unha versi\u00f3n xunto con Sylvie Dien. \nFixo campa\u00f1a para que se mudasen as palabras de \"La Marseillaise\". As\u00ed, ao comezo de cada un dos seus concertos, onde varias xeraci\u00f3ns se reun\u00edan con entusiasmo, propu\u00f1a ao p\u00fablico cantar este himno co\u00f1ecido por todos, pero con nova letra que levara unha mensaxe de amor e paz, engadindo: "}
{"id": "497453", "revid": "23204", "url": "https://gl.wikipedia.org/wiki?curid=497453", "title": "M\u00fasica house", "text": ""}
{"id": "497454", "revid": "25871", "url": "https://gl.wikipedia.org/wiki?curid=497454", "title": "Rally Mil Vistas de 1992", "text": "O Rally Mil Vistas de 1992 foi a terceira edici\u00f3n de dito rally e a \u00faltima proba da tempada 1992 do Campionato de Galicia de Rally. Celebrouse o 14 de novembro de 1992 e o vencedor foi Manuel Senra, sobre un Peugeot 309 GTI 16v.\nItinerario.\nTanto a sa\u00edda como a chegada situouse en Muros. Constou de 63,6 km cronometrados divididos en 11 treitos: d\u00faas pasadas polos trazados de Carnota (4,95 km), O \u00c9zaro (11 km), Dumbr\u00eda (3,5 km) e Vimianzo (3,5 km) e tres polo de Muros (5,9 km).\nResumo.\nGerm\u00e1n Castrill\u00f3n non participou na proba ao ser xa matematicamente campi\u00f3n de Galicia, polo que a atenci\u00f3n centrouse no subcampionato ao que optaban Manuel Senra (486 puntos), Sergio Vallejo (455 puntos), Javier Pi\u00f1eiro (446 puntos), Javier Paz (437 puntos) e Jos\u00e9 Mar\u00eda Banga (420 puntos). Finalmente o triunfo e o subcampionato foron para Senra, tras unha c\u00f3moda vitoria nunha carreira marcada polas malas condici\u00f3ns meteorol\u00f3xicas, que provocaron numerosos abandonos e problemas aos participantes."}
{"id": "497456", "revid": "98629", "url": "https://gl.wikipedia.org/wiki?curid=497456", "title": "Torres Hejduk", "text": "As Torres Hejduk son unha obra arquitect\u00f3nica do estadounidense John Hejduk que forman parte do complexo arquitect\u00f3nico de Cidade da Cultura en Santiago de Compostela.\nHistoria.\nOrixinalmente as torres foron dese\u00f1adas no ano 1992 para outra localizaci\u00f3n dentro da mesma cidade, o parque de Belv\u00eds. Neses primeiros anos noventa Santiago de Compostela estaba comezando a inclu\u00edr a arquitectura contempor\u00e1nea na s\u00faa paisaxe urbana chea de rom\u00e1nico, barroco e neoclasicismo. Nun breve per\u00edodo de tempo levantan obra na capital galega, \u00c1lvaro Siza, Giorgio Grassi, C\u00e9sar Portela ou Albert Viaplana e Helio Pi\u00f1\u00f3n.\nAs d\u00faas torres pensadas orixinalmente para usos bot\u00e1nicos inclu\u00edan un invernadoiro na torre acristalada e unha sala para diferentes usos na torre de pedra. Pero pouco antes de que comence a construci\u00f3n vaise cancelar o proxecto.\nPeter Eisenman e John Hejduk formaban parte do grupo de arquitectos de Nova York co\u00f1ecidos como The New York Five Architects e no ano 2000 vai coincidir o pasamento de John Hejduk coa elecci\u00f3n do proxecto de Eisenman para Cidade da Cultura. Coma homenaxe \u00f3 seu compa\u00f1eiro recentemente falecido, Eisenman vai rescatar o dese\u00f1o de Hejduk para a cidade de Santiago e vai levantalo na aba oeste do monte Gai\u00e1s.\nEn Cidade da Cultura as torres perden a funci\u00f3n orixinal e conv\u00e9rtense nun espazo expositivo. Xeralmente son intervidas por artistas novos e as s\u00faas instalaci\u00f3ns duran varios meses. Moitos dos proxectos que se realizan son de artistas que participaron no Encontro de Artistas Novos que comisar\u00eda Rafael Doctor e que organiza a propia Cidade da Cultura.\nNo ano 2013 a compa\u00f1\u00eda Iberdrola financiou a instalaci\u00f3n dun sistema de iluminaci\u00f3n led na torre de cristal que lle permite iluminarse de diferentes cores durante a noite. A posici\u00f3n na aba da monta\u00f1a fai que sexa visible dende boa parte da cidade."}
{"id": "497462", "revid": "89787", "url": "https://gl.wikipedia.org/wiki?curid=497462", "title": "Jos\u00e9 M. Hern\u00e1ndez", "text": "Jos\u00e9 Moreno Hern\u00e1ndez, nado en French Camp (California), o 7 de agosto de 1962, \u00e9 un astronauta estadounidense que formou parte da misi\u00f3n STS-128.\nTraxectoria.\nHern\u00e1ndez graduouse en enxe\u00f1er\u00eda el\u00e9ctrica pola Universidade do Pac\u00edfico en 1984 e \u00e9 m\u00e1ster en enxe\u00f1er\u00eda el\u00e9ctrica e de ordenadores pola Universidade de California-Santa Barbara en 1986.\nFoi seleccionado pola NASA en maio de 2004. Participou na misi\u00f3n STS-128, pasando un total de 13,87 d\u00edas no espazo."}
{"id": "497464", "revid": "27155", "url": "https://gl.wikipedia.org/wiki?curid=497464", "title": "Krakatau", "text": ""}
{"id": "497465", "revid": "4817", "url": "https://gl.wikipedia.org/wiki?curid=497465", "title": "John Herrington", "text": "John Bennett Herrington, nado en Wetumka (Oklahoma), o 14 de setembro de 1958, \u00e9 un astronauta estadounidense retirado que formou parte da misi\u00f3n STS-113.\nTraxectoria.\nHerrington graduouse en matem\u00e1ticas pola Universidade de Colorado en Colorado Springs en 1983 e \u00e9 m\u00e1ster en enxe\u00f1er\u00eda aeron\u00e1utica pola Escola Naval de Posgraduados en 1995.\nFoi seleccionado pola NASA en abril de 1996, participando na misi\u00f3n STS-113 e pasando un total de 13,78 d\u00edas no espazo."}
{"id": "497467", "revid": "23204", "url": "https://gl.wikipedia.org/wiki?curid=497467", "title": "Universo Cinematogr\u00e1fico Marvel", "text": ""}
{"id": "497484", "revid": "23204", "url": "https://gl.wikipedia.org/wiki?curid=497484", "title": "Pandemia do COVID19", "text": ""}
{"id": "497485", "revid": "12452", "url": "https://gl.wikipedia.org/wiki?curid=497485", "title": "Pandemia da COVID19", "text": ""}
{"id": "497489", "revid": "1131", "url": "https://gl.wikipedia.org/wiki?curid=497489", "title": "Centro Oceanogr\u00e1fico de Vigo", "text": "O Centro Oceanogr\u00e1fico de Vigo, fundado en 1917, \u00e9 un dos nove Centros Oceanogr\u00e1ficos do Instituto Espa\u00f1ol de Oceanograf\u00eda. Situado na zona de Cabo Estai-Canido, San Miguel de Oia, Vigo. Consta de dous edificios: un edificio principal e un m\u00f3dulo de experiencias biol\u00f3xicas, dedicado fundamentalmente \u00e1 investigaci\u00f3n sobre o cultivo de peixes.\nFunci\u00f3ns.\nTr\u00e1tase dun Organismo P\u00fablico de Investigaci\u00f3n (OPI) dependente da Secretar\u00eda de Estado de Investigaci\u00f3n, Desenvolvemento e Innovaci\u00f3n do Ministerio de Econom\u00eda, Industria e Competitividade de Espa\u00f1a. O IEO ded\u00edcase \u00e1 investigaci\u00f3n en ciencias do mar, especialmente no relacionado co co\u00f1ecemento cient\u00edfico dos oc\u00e9anos, a substentabilidade dos recursos pesqueiros, o desenvolvemento dos cultivos mari\u00f1os e o respecto e protecci\u00f3n do medio ambiente mari\u00f1o. O IEO representa a Espa\u00f1a na maior\u00eda dos foros cient\u00edficos e tecnol\u00f3xicos internacionais relacionados con mar e os seus recursos.\nHistoria.\nO Centro Oceanogr\u00e1fico de Vigo inaugurouse o 2 de setembro de 1917 co nome de Laboratorio Oceanogr\u00e1fico de Vigo. O seu establecemento xa estaba previsto cando se creou o Instituto Espa\u00f1ol de Oceanograf\u00eda (IEO) en 1914, pero a s\u00faa posta en marcha real puido realizarse grazas ao impulso do Concello de Vigo e \u00e1 Xunta de Obras do Porto da cidade.\nO apoio ao establecemento dun laboratorio biol\u00f3xico debeuse fundamentalmente \u00e1 inquietude social ante un problema que preocupaba, nos primeiros anos do s\u00e9culo XX, aos sectores produtivos e \u00e1 poboaci\u00f3n en xeral, como foi a crise da sardi\u00f1a, polas s\u00faas consecuencias sobre a econom\u00eda e o emprego. 100 anos despois, a s\u00faa escaseza volven a preocupar a pescadores e cient\u00edficos, e o Centro segue dedicando, como nos inicios, un grande esforzo para conseguir un futuro sustent\u00e1bel da explotaci\u00f3n desta e outras moitas especies dos mares. \nO Laboratorio Oceanogr\u00e1fico de Vigo instalouse no Pavill\u00f3n da Sociedade de Salvamento de N\u00e1ufragos na r\u00faa Montero R\u00edos (co\u00f1ecido localmente como \"As Avenidas\"), sendo o seu primeiro director Fernando de Buen y Lozano.\nDurante os seus primeiros anos desenvolveu investigaci\u00f3ns tanto sobre pescar\u00edas, especialmente da sardi\u00f1a, como sobre oceanograf\u00eda f\u00edsica e qu\u00edmica, e lev\u00e1ronse a cabo varias campa\u00f1as de investigaci\u00f3n a bordo de buques da Armada Espa\u00f1ola, xa que a\u00ednda non se contaba con barcos de investigaci\u00f3n propios.\nDespois de varios altibaixos na s\u00faa actividade, en 1935 o Laboratorio instalouse na r\u00faa Nicol\u00e1s Salmer\u00f3n, co\u00f1ecida actualmente como Areal, fac\u00e9ndose cargo da s\u00faa direcci\u00f3n Jos\u00e9 Mar\u00eda Navaz. Desde ese momento o Laboratorio consol\u00eddouse e comezou a s\u00faa actividade de maneira m\u00e1is firme.\nEn 1974 por necesidades de espazo, o Laboratorio trasladouse \u00e1 avenida de Beiramar, onde continuou cos seus traballos de investigaci\u00f3n, que son potenciados por novas incorporaci\u00f3ns de persoal e medios, as\u00ed como polo acceso ao buque de investigaci\u00f3n \"B/O Cornide de Saavedra\", con base en Vigo, o que lle permitiu levar a cabo campa\u00f1as de investigaci\u00f3n en mar a f\u00f3ra ao longo de todo o ano. Ademais, desde principios dos anos 1980, o Centro Oceanogr\u00e1fico contou co \"B/O Jos\u00e9 Mar\u00eda Navaz\" para realizar traballos nas r\u00edas e na plataforma costeira pr\u00f3xima. \u00c9, a partir desta etapa, cando o Centro orientou os seus equipos de investigaci\u00f3n nas \u00e1reas de co\u00f1ecemento da investigaci\u00f3n pesqueira, o medio mari\u00f1o e a protecci\u00f3n ambiental, con especial \u00e9nfase nos aspectos da contaminaci\u00f3n e das mareas vermellas, de grande incidencia nas r\u00edas galegas e na acuicultura.\nEn Beiramar continuou at\u00e9 1987, ano no que se trasladou \u00e1 actual sede en Cabo Estai \u2013 Canido, onde conta con dous edificios dese\u00f1ados expresamente para o Instituto Espa\u00f1ol de Oceanograf\u00eda, un dedicado \u00e1 investigaci\u00f3n mari\u00f1a en xeral e outro \u00e1 investigaci\u00f3n e experimentaci\u00f3n sobre cultivos mari\u00f1os. Nestas novas instalaci\u00f3ns \u00e9 onde, xa co nome de Centro Oceanogr\u00e1fico de Vigo, consegue o seu gran despregue levando a cabo investigaci\u00f3ns mari\u00f1as destacadas tanto a nivel nacional como internacional.\nEstrutura administrativa.\nDa direcci\u00f3n dependen:\nA direcci\u00f3n do Centro Oceanogr\u00e1fico de Vigo as\u00famea a doutora Mar\u00eda Victoria Besada Montenegro, cient\u00edfica titular de OPIs."}
{"id": "497491", "revid": "25871", "url": "https://gl.wikipedia.org/wiki?curid=497491", "title": "Manuel Iturra", "text": "Manuel Rolando Iturra Urrutia, nado en Temuco o 23 de xu\u00f1o de 1984, \u00e9 un exfutbolista chileno. Xogaba de centrocampista defensivo e foi internacional coa selecci\u00f3n chilena.\nTraxectoria.\nNa tempada 2011\u201312, Iturra chegou cedido \u00f3 Real Murcia da Segunda Divisi\u00f3n.\nO 28 de agosto de 2012, asinou gratis co M\u00e1laga CF da Primeira Divisi\u00f3n. Debutou co equipo blanquiazul o 18 de setembro de 2012, nun partido da Liga de Campi\u00f3ns ante o Zenit San Petersburgo.\nEn 2013, Iturra asinou un contrato por tres anos co Granada CF.\nO 11 de maio de 2020, Iturra anunciou a s\u00faa retirada coma futbolista profesional.\nPalmar\u00e9s.\nXogador.\nUniversidad de Chile"}
{"id": "497493", "revid": "23204", "url": "https://gl.wikipedia.org/wiki?curid=497493", "title": "Mar\u00eda Victoria Besada Montenegro", "text": "Mar\u00eda Victoria Besada Montenegro, nada en Vigo o 23 de marzo de 1961, \u00e9 unha cient\u00edfica galega.\nTraxectoria.\nLicenciada en Ciencias Qu\u00edmicas pola Universidade de Santiago de Compostela, doutorouse en 2003 pola Universidade de Vigo coa tese \"Estudio y seguimiento del contenido en Cd, Cu, Hg, Pb y Zn en mejill\u00f3n (\"Mytilus galloprovincialis\") silvestre de las costas del norte y noroeste de Espa\u00f1a\", dirixida por Jos\u00e9 Antonio Rodr\u00edguez V\u00e1zquez.\nDurante 25 anos desenvolveu o seu labor investigador na \u00e1rea de contaminaci\u00f3n mari\u00f1a e protecci\u00f3n ambiental, centrada na avaliaci\u00f3n e caracterizaci\u00f3n de contaminantes qu\u00edmicos en mostras ambientais, fundamentalmente nas costas de Galicia, Cant\u00e1brico e golfo de C\u00e1diz. As\u00ed mesmo, participou no seguimento do impacto xerado por verteduras mari\u00f1as tales como as do \"Cas\u00f3n\", a do desastre de Aznalc\u00f3llar, o \"Mar Exeo\" ou o \"Prestige\".\nRepresentou a Espa\u00f1a en diversos comit\u00e9s internacionais e grupos de traballo de contaminaci\u00f3n mari\u00f1a en foros como o Consello Internacional para a Exploraci\u00f3n do Mar (ICES), OSPAR, ou a Uni\u00f3n Europea, e contribu\u00edu na posta en marcha da Directiva Marco de la Estrategia Marina Espa\u00f1ola.\nDesde 2015 a 2020 foi a directora do Centro Oceanogr\u00e1fico de Vigo, sendo unha das catro mulleres directoras dos nove Centros Oceanogr\u00e1ficos do Instituto Espa\u00f1ol de Oceanograf\u00eda.\nFoi a organizadora, directora e relatora do Simposio Internacional de Ciencias Marinas celebrado en Vigo en 2018.\nEn 2017 recolleu a Medalla de Oro da Cidade outorgada ao Centro Oceanogr\u00e1fico pola Corporaci\u00f3n Municipal de Vigo e a Medalla Castelao, o m\u00e1ximo reco\u00f1ecemento que outorga a Xunta de Galicia ao traballo da sociedade civil.\nPublicaci\u00f3ns.\nAlgunhas das s\u00faas publicaci\u00f3ns son:"}
{"id": "497514", "revid": "26585", "url": "https://gl.wikipedia.org/wiki?curid=497514", "title": "Tempada 1992 do Campionato de Galicia de Rally", "text": "A tempada 1992 foi a 14\u00aa edici\u00f3n do Campionato de Galicia de Rally. O vencedor foi o caban\u00e9s Germ\u00e1n Castrill\u00f3n, sobre un Ford Sierra Cosworth. Foi o segundo dos seis t\u00edtulos que ga\u00f1ou, todos con Estrella Castrill\u00f3n como copiloto. \nCalendario.\nA Escuder\u00eda Compostela viuse obrigada a cancelar o Rally Botafumeiro, previsto para maio, por falta de financiamento. Tam\u00e9n se suspendeu o Rally de Vigo, previsto para setembro.\nResumo.\nO campionato foi un man a man entre o Ford Sierra Cosworth de Germ\u00e1n Castrill\u00f3n e o Peugeot 309 GTI 16v de Manuel Senra, pero un par de abandonos de Senra en Noia e na Coru\u00f1a e a s\u00faa ausencia na pen\u00faltima proba, Ourense, d\u00e9ronlle o campionato a Castrill\u00f3n na proba ourens\u00e1, a pesar de que non conseguiu rematar a carreira. Con todo, \u00e1 \u00faltima proba do ano, o Rally Mil Vistas de Muros, chegaron con opci\u00f3ns de arrebatarlle o subcampionato a Senra outros catro pilotos: Sergio Vallejo, Javier Pi\u00f1eiro, Javier Paz e Jos\u00e9 Mar\u00eda Banga. Pero ning\u00fan deles puido con Senra, que logrou comodamente a s\u00faa terceira vitoria da tempada e o segundo posto final na xeral."}
{"id": "497520", "revid": "89787", "url": "https://gl.wikipedia.org/wiki?curid=497520", "title": "Baron Davis", "text": "Baron Walter Louis Davis, nado o 13 de abril de 1979 nos \u00c1nxeles, California, \u00e9 un ex xogador estadounidense de baloncesto profesional. Actualmente \u00e9 analista da National Basketball Association (NBA) na canle estadounidense TNT.\nTraxectoria profesional.\nDavis foi seleccionado na 3\u00aa posici\u00f3n do Draft da NBA de 1999 polos Charlotte Hornets, onde xogou durante tres tempadas ata que no ver\u00e1n de 2002 os Hornets traslad\u00e1ronse de Charlotte, Carolina do Norte a Nova Orle\u00e1ns. Nesta nova etapa Davis xogou para os Hornets durante tres tempadas m\u00e1is, nas cales foi elixido para xogar o All-Star Game da NBA en d\u00faas ocasi\u00f3ns, nos anos 2002 e 2004.\nO 24 de febreiro de 2005, Davis foi traspasado \u00f3s Golden State Warriors a cambio de Speedy Claxton e Dale Davis.\nO 1 de xullo de 2008, Davis acordou cos Los Angeles Clippers un contrato por 5 anos e 65 mill\u00f3ns de d\u00f3lares, que asinou oficialmente o 10 de xullo de 2008.\nO 24 de febreiro de 2011, Davis foi traspasado xunto a unha elecci\u00f3n da primeira rolda do Draft \u00f3s Cleveland Cavaliers, a cambio de Mo Williams e Jamario Moon.\nO 19 de decembro de 2011, Davis asinou un contrato dun ano cos New York Knicks."}
{"id": "497521", "revid": "1131", "url": "https://gl.wikipedia.org/wiki?curid=497521", "title": "Centro Oceanogr\u00e1fico da Coru\u00f1a", "text": "O Centro Oceanogr\u00e1fico da Coru\u00f1a, fundado en 1968, \u00e9 un dos nove Centros Oceanogr\u00e1ficos do Instituto Espa\u00f1ol de Oceanograf\u00eda (IEO). Est\u00e1 dotado con moderno material oceanogr\u00e1fico, e situado no paseo do Alcalde Francisco V\u00e1zquez, n\u00famero 10. Nel ten a s\u00faa base o buque \"B/O Lura\", dedicado a traballos costeiros.\nHistoria.\nA\u00ednda que as actuais instalaci\u00f3ns datan de 1974, a dedicaci\u00f3n do Instituto Espa\u00f1ol de Oceanograf\u00eda aos problemas oceanogr\u00e1ficos e biol\u00f3xicos da rexi\u00f3n do Noroeste espa\u00f1ol, ou aos que a dita rexi\u00f3n interesan, a\u00ednda que afecten a mares m\u00e1is ou menos distantes da mesma, \u00e9 incluso anterior a creaci\u00f3n do Laboratorio Oceanogr\u00e1fico de Vigo (hoxe Centro Oceanogr\u00e1fico de Vigo) e se manifestou na realizaci\u00f3n de diversas campa\u00f1as oceanogr\u00e1ficas, entre as que merecen ser citadas as dos buques da Armada Espa\u00f1ola \"Hern\u00e1n Cort\u00e9s\" (1916 e 1918), \"R\u00edo de la Plata\" (1919), \"Marques de la Victoria\" (1925), \"Proserpina\" (1926), \"Dato\" (1927 e 1928), \"Laya\" (1929), \"Xauen\" (entre 1929 ye1955), \"V-12\" (1941) e \"Thalassa\" (1967).\nEntre os primeiros traballos realizados con base en terra c\u00f3mpre citar o estudo da pos\u00edbel industrializaci\u00f3n das marismas de Baldaio (Carballo), e os estudos sobre posibilidades de repoboaci\u00f3n oster\u00edcola da r\u00eda de Ares na zona de Pontedeume, e sobre os bancos de moluscos comest\u00edbeis da r\u00eda de Muros e Noia. Cando, nos \u00faltimos anos da Ditadura de Primo de Rivera, a Direcci\u00f3n General de Pesca creou a s\u00faa Asesor\u00eda Biol\u00f3gica, \u00e1 fronte da cal foi nomeado o profesor Luis Lozano Rey, este, de acordo coas ideas do Instituto Espa\u00f1ol de Oceanograf\u00eda, propuxo a creaci\u00f3n dunha delegaci\u00f3n biol\u00f3xica na Coru\u00f1a e dun parque de experiencias de moluscocultura na r\u00eda do Burgo, todo iso baixo a direcci\u00f3n do bi\u00f3logo Manuel S\u00e1nchez y S\u00e1nchez. Base\u00e1ndose nestes antecedentes, e vencendo non poucas dificultades derivadas dunha evidente carencia de suficientes medios econ\u00f3micos, de material e de persoal, o Instituto decidiu a instalaci\u00f3n dun Laboratorio na Coru\u00f1a. Estando en marcha a preparaci\u00f3n do segundo Plan de Desenvolvemento Econ\u00f3mico-Social, o Instituto formulou ante o ministro Laureano L\u00f3pez Rod\u00f3 en 1968, un anteproxecto de instalaci\u00f3n na Coru\u00f1a dun Laboratorio Oceanogr\u00e1fico e diversas instalaci\u00f3ns anexas. Na primeira xesti\u00f3n o Concello da Coru\u00f1a ofreceu o Castelo de Santo Ant\u00f3n, ofrecemento que foi rexeitado por non reunir aqueles locais as condici\u00f3ns necesarias. Xurdiu ent\u00f3n outra proposta concreta, \u00e1 que o concello deu inmediatamente o seu benepl\u00e1cito, consistente nunha oferta de cesi\u00f3n de terreos por parte da Xunta de Obras do Porto da Coru\u00f1a nas proximidades do antigo peirao das \u00c1nimas e do dique de abrigo Barri\u00e9 de la Maza. En ditos terreos, e a suxesti\u00f3n da Xunta de Obras do Porto, realizar\u00edase a edificaci\u00f3n conxunta do Laboratorio, do acuario e de determinadas dependencias da propia Xunta de Obras do Porto. Posteriormente, e para non ter que esperar \u00e1 culminaci\u00f3n destes proxectos e xesti\u00f3ns, o Instituto instalou na Coru\u00f1a un Laboratorio provisional nun reducido local do peirao de Linares Rivas.\nConstruci\u00f3n.\nO edificio constru\u00eduse entre os anos 1970 e 1978 preto do antigo peirao das \u00c1nimas, cun proxecto do aquitecto Vicente Roig Forn\u00e9.\nSegundo as palabras do seu dese\u00f1ador:\nActividades.\nNa actualidade (2020), o Laboratorio Oceanogr\u00e1fico ds Coru\u00f1a interv\u00e9n na execuci\u00f3n dos proxectos seguintes: \nA\u00ednda que non tiveron car\u00e1cter de proxectos regulares, c\u00f3mpre non deixar de citar os estudos sobre os accidentes e verteduras de produtos t\u00f3xicos do buque \"Erkowit\" en 1970, do petroleiro \"Urquiola\" en 1976, do \"Cason\" en 1987, e do \"Prestige\" en 2002, as\u00ed como os traballos acerca da contaminaci\u00f3n da r\u00eda de Pontevedra, e dalgunhas zonas da costa de Lugo."}
{"id": "497528", "revid": "98629", "url": "https://gl.wikipedia.org/wiki?curid=497528", "title": "Casa da Moeda de Kremnica", "text": "A Casa da Moeda de Kremnica (en eslovaco: \"Mincov\u0148a Kremnica\"; en h\u00fangaro: \"K\u00f6rm\u00f6cb\u00e1nyai p\u00e9nzverde\") \u00e9 unha casa de moeda de titularidade estatal situada en Kremnica, Eslovaquia. O precursor da actual compa\u00f1\u00eda actual estableceuse en 1328 e a ceca mant\u00edvose case sete s\u00e9culos dedicada \u00e1 cu\u00f1axe de moeda.\nAdemais de elaborar moedas para diversos pa\u00edses do mundo, a Casa da Moeda de Kremnica \u00e9 a produtora das moedas do euro de Eslovaquia.\nHistoria.\nA Casa da Moeda de Kremnica estableceuse o 17 de novembro de 1328 cando o rei h\u00fangaro Carlos de Anjou converteu a Kremnica nunha cidade real libre. \nDa gran variedade de moedas que a ceca cu\u00f1ou desde aquel momento, a m\u00e1is salientable foi o ducado de ouro. Os ducados de Kremnica eran co\u00f1ecidos pola s\u00faa boa calidade e eran considerados como a moeda m\u00e1is forte e a moeda refuxio de Europa Central. Nos arquivos hist\u00f3ricos dispo\u00f1ibles consta que nesta casa de moeda se cu\u00f1aron 21 mill\u00f3ns e medio de ducados ao longo da s\u00faa historia. O valor da cantidade de ouro utilizada para estas cu\u00f1axes ser\u00eda hoxe de arredor de mil mill\u00f3ns de Euros, \u00e1 parte do seu valor numism\u00e1tico.\nAdemais, a ceca de Kremnica foi unha das primeiras en cu\u00f1ar t\u00e1leros de prata, a partir de 1499. E desde finais do s\u00e9culo XV e durante todo o s\u00e9culo XVI tam\u00e9n destacou por labrar algunhas das medallas de m\u00e1is calidade de Europa.\nA mediados do s\u00e9culo XV, a ceca foi trasladada desde o seu lugar primitivo ata outra localizaci\u00f3n dentro das murallas da cidade, onde se instalou nun complexo de edificios, preto das murallas na s\u00faa secci\u00f3n noroeste, cuxa construci\u00f3n non se conclu\u00edu ata 1880.\nEn 1892, cando se instaurou a coroa como unidade monetaria do Imperio Austroh\u00fangaro, a Casa da Moeda de Kremnica puido facer fronte ao considerable aumento da cu\u00f1axe provocado pola introduci\u00f3n das novas moedas. Hungr\u00eda tivo varias cecas operativas nese per\u00edodo (como as de Bratislava ou a de Alba Iulia, na actual Roman\u00eda), a\u00ednda que Kremnica era a \u00fanica en Eslovaquia e estaba moi por diante en materia tecnol\u00f3xica. Gradualmente, o Imperio foise desfacendo das cecas pouco rendibles e a de Kremnica foi a \u00fanica que se mantivo a finais do s\u00e9culo XIX.\nO per\u00edodo de m\u00e1xima operatividade da ceca coincidiu co reinado da emperatriz Mar\u00eda Tareixa. As cantidades de moeda cu\u00f1adas en Kremnica nesa \u00e9poca foron maiores que as de todas as demais cecas do Imperio xuntas.\nLogo da I guerra mundial, a Casa da Moeda de Kremnica foi a \u00fanica existente no territorio da Rep\u00fablica de Checoslovaquia. Mais a ceca viuse moi afectada polas d\u00faas contendas mundiais do s\u00e9culo XX. Tras a primeira guerra, o Goberno de Mih\u00e1ly K\u00e1rolyi ordenou trasladar a Budapest os equipamentos e os dep\u00f3sitos de metais nobres e comezaron a producirse as primeiras moedas coas m\u00e1quinas defectuosas e os cu\u00f1os gastados no distrito de Csepel. Mesmo as pezas al\u00ed cu\u00f1adas en 1922 conservaban a\u00ednda a marca de ceca KB, utilizada daquela pola Casa da Moeda de Kremnica.\nO Goberno checoslovaco tivo, por tanto, que restablecer novamente a casa de moeda, xa que en Kremnica non ficaban m\u00e1is que os edificios. Os labores de instalaci\u00f3n de nova maquinaria deron comezo en 1921. Desde ent\u00f3n, a ceca non deixou de producir todas as moedas en circulaci\u00f3n dos estados checoslovaco e eslovaco, e cu\u00f1ou moedas para outros 25 pa\u00edses. Tendo en conta que Kremnica era a \u00fanica casa de moeda establecida en todo o territorio checoslovaco, as moedas utilizadas no Protectorado de Bohemia e Moravia (1939-1945) foron subministradas por Alema\u00f1a. Pola s\u00faa banda, ao se producir a separaci\u00f3n das d\u00faas rep\u00fablicas, a Rep\u00fablica Checa estableceu en 1993 a s\u00faa propia casa de moeda.\nA finais de 1986, constru\u00eduse e dotouse unha nova planta nas aforas da cidade e al\u00ed se transferiu toda a produci\u00f3n, bardante a cu\u00f1axe de medallas, que se mantivo no edificio orixinal. Ese edificio hist\u00f3rico converteuse, o 24 de febreiro de 2011, nun dos monumentos declarados patrimonio cultural europeo. \nNo per\u00edodo actual, a ceca de Kremnica fabrica tanto moedas de circulaci\u00f3n (en euros) como moedas conmemorativas e para o coleccionismo, por orde do Banco Nacional de Eslovaquia, as\u00ed como para outros estados. O seu abano de produtos abrangue non s\u00f3 moedas e medallas, sen\u00f3n tam\u00e9n condecoraci\u00f3ns e insignias, xoias, placas, tarxetas e outros obxectos. \nEn marzo de 2013, a empresa f\u00edxose cun contrato para a produci\u00f3n de 175 mill\u00f3ns de pezas de 10 rupias para Sri Lanka, cun valor total de 6.032 mill\u00f3ns de d\u00f3lares. Este contrato foi especialmente valioso para a ceca de Kremnica, xa que lle permitiu introducirse nun mercado ata a data dominado pola \"Royal Mint\" do Reino Unido.\nExposici\u00f3n.\nEn 2006 levouse a cabo un reacondicionamento xeral dos edificios hist\u00f3ricos da Casa da Moeda de Kremnica, cuxa construci\u00f3n data de 1450. Neles instalouse unha tenda na que se comercializan todos os produtos elaborados na ceca, as\u00ed como unha exposici\u00f3n permanente sobre os procesos de cu\u00f1axe, con maquinaria e equipamentos de alto valor hist\u00f3rico (sobre todo as prensas da marca Vulkan). Ademais desta maquinaria hist\u00f3rica, os visitantes tam\u00e9n te\u00f1en a oportunidade de observar como \u00e9 o proceso moderno de cu\u00f1axe de moeda.\nMarcas de ceca.\nA primeira marca de ceca nas moedas cu\u00f1adas en Kremnica foi un \u00abC\u00bb, da denominaci\u00f3n latina \"Cremnicium\", mais cambiou a \u00abK\u00bb, correspondente ao h\u00fangaro \"K\u00f6rm\u00f6cz\" e ao alem\u00e1n \"Kremnitz\", baixo o reinado de Sexismundo de Luxemburgo, e m\u00e1is tarde a \u00abKB\u00bb, forma abreviada do h\u00fangaro \"K\u00f6rm\u00f6cz-B\u00e1nya\" e do alem\u00e1n \"Kremnitz-Bergstadt\". Mediante un decreto do 16 de xu\u00f1o de 1766, Mar\u00eda Tareixa uniformou as marcas de ceca de todas as casas de moeda do Imperio Austr\u00edaco e adxudic\u00f3uselle a letra \u00abB\u00bb nunha orde alfab\u00e9tica e pola importancia da ceca (o A foi para a ceca de Viena). Entre 1848 e 1849 cambiouse temporalmente a marca de ceca a \u00abK.B.\u00bb (\"K\u00f6rm\u00f6czb\u00e1nya\"\"), e de xeito permanente en 1868; esa marca mant\u00edvose durante o traslado das instalaci\u00f3ns a Budapest ata 1922. Finalmente, a partir do establecemento da actual \"Mincov\u0148a Kremnica\" util\u00edzanse as s\u00faas iniciais \u00abMK\u00bb como marca de ceca."}
{"id": "497529", "revid": "65337", "url": "https://gl.wikipedia.org/wiki?curid=497529", "title": "Casa da Moeda de Eslovaquia", "text": ""}
{"id": "497531", "revid": "65337", "url": "https://gl.wikipedia.org/wiki?curid=497531", "title": "Mincov\u0148a Kremnica", "text": ""}
{"id": "497532", "revid": "65337", "url": "https://gl.wikipedia.org/wiki?curid=497532", "title": "Ceca de Kremnica", "text": ""}
{"id": "497533", "revid": "65337", "url": "https://gl.wikipedia.org/wiki?curid=497533", "title": "Casa de Moeda de Kremnica", "text": ""}
{"id": "497534", "revid": "5312", "url": "https://gl.wikipedia.org/wiki?curid=497534", "title": "B/O Lura", "text": "O B/O Lura \u00e9 un buque oceanogr\u00e1fico, un dos cinco que compo\u00f1en a frota do Instituto Espa\u00f1ol de Oceanograf\u00eda. Ten a s\u00faa base no porto da Coru\u00f1a, e adoita utilizarse en campa\u00f1as de oceanograf\u00eda e ecolox\u00eda costeira, principalmente en augas de Galicia.\nCaracter\u00edsticas.\nDe casco \u00e9 de madeira, ten unha eslora de 14,30 m, unha manga de 4,04 m e un calado m\u00e1ximo de 1,83 m. \u00c9 propulsado por un motor di\u00e9sel de 160,00 CV. Disp\u00f3n dunha tripulaci\u00f3n de 5 mari\u00f1eiros, e pode levar 5 individuos de persoal cient\u00edfico. Leva 5 camas (s\u00f3 para os tripulantes). A s\u00faa matr\u00edcula \u00e9 8\u00aa CO 2/3-91. \nLaboratorio.\nDisp\u00f3n dun pequeno local que se pode utilizar como laboratorio."}
{"id": "497535", "revid": "27155", "url": "https://gl.wikipedia.org/wiki?curid=497535", "title": "Agarosa", "text": "A agarosa \u00e9 un polisac\u00e1rido xeralmente extra\u00eddo de certas algas vermellas. \u00c9 un pol\u00edmero li\u00f1al feito de unidades repetidas de agarobiosa, que \u00e9 un disac\u00e1rido constitu\u00eddo por -galactosa e 3,6-anhidro--galactopiranosa. A agarosa \u00e9 un dos principais compo\u00f1entes do \u00e1gar-\u00e1gar, e purif\u00edcase a partir do mesmo retirando o seu outro compo\u00f1ente, a agaropectina.\nA agarosa \u00fasase frecuentemene en biolox\u00eda molecular para a separaci\u00f3n de grandes mol\u00e9culas, especialmente ADN, por electroforese en xel de agarosa. As l\u00e1minas de xeles de agarosa (xeralmente ao 0,7 - 2%) para electroforese prep\u00e1ranse doadamente vertendo unha soluci\u00f3n l\u00edquida quente nun molde. COmercial\u00edzanse unha gran variedade de agarosas de diversos pesos moleculares e propiedades para este prop\u00f3sito. A agarosa pode tam\u00e9n producirse como pequenas boli\u00f1as e utilizada en varios m\u00e9todos cromatogr\u00e1ficos para a purificaci\u00f3n de prote\u00ednas.\nEstrutura.\nA agarosa \u00e9 un pol\u00edmero li\u00f1al cun peso de molecular duns 120\u00a0000 Da, que consta de unidades alternadas de -galactosa e 3,6-anhidro--galactopiranosa unidas por enlaces glicos\u00eddicos \u03b1-(1\u21923) e \u03b2-(1\u21924). A 3,6-anhidro--galactopiranosa \u00e9 unha -galactosa cunha ponte anhidro entre as posici\u00f3ns 3 e 6, a\u00ednda que algunhas das unidades de -galactosa do pol\u00edmero poden non conter a ponte. Algunhas unidades de -galactosa e -galactosa poden estar metiladas e o piruvato e o sulfato tam\u00e9n se encontran en pequenas cantidades.\nCada cadea de agarosa cont\u00e9n ~800 mol\u00e9culas de galactosa, e as cadeas do pol\u00edmero de agarosa forman fibras helicoidais que se agregan en estruturas superenroladas cun raio de 20-30\u00a0nm. As fibras son case r\u00edxidas e te\u00f1en un amplo rango de lonxitudes dependendo da concentraci\u00f3n de agarosa. Cando se solidifican, as fibras forman unha rede tridimensional de canles de di\u00e1metros que van desde os 50\u00a0nm a &gt;200\u00a0nm dependendo da concentraci\u00f3n de agarosa usada ; as concentraci\u00f3ns maiores renden poros de menores di\u00e1metros medios. A estrutura tridimensional mantense unida por enlaces de hidr\u00f3xeno e pode, por tanto, ser alterada pola calor, volv\u00e9ndoa ao estado l\u00edquido.\nPropiedades.\nA agarosa est\u00e1 dispo\u00f1ible en forma de pos brancos que se disolven en auga case fervendo e forman un xel ao arrefriar. A agarosa mostra o fen\u00f3meno da hist\u00e9rese t\u00e9rmica na s\u00faa transici\u00f3n de l\u00edquido a xel, \u00e9 dicir, xelif\u00edcase e funde a diferentes temperaturas. As temperaturas de xelificaci\u00f3nn e fusi\u00f3n var\u00edan dependendo do tipo de agarosa. As agarosas est\u00e1ndar derivadas da alga \"Gelidium\" te\u00f1en unha temperatura de xelificaci\u00f3n de 34-38\u00a0\u00b0C e unha temperatura de fusi\u00f3n de 90-95\u00a0\u00b0C, mentres que as derivadas de \"Gracilaria\", debido aos seus maiores substitu\u00edntes metoxi, te\u00f1en unha temperatura de xelificaci\u00f3n de 40-52\u00a0\u00b0C e unha temperatura de fusi\u00f3n de 85-90\u00a0\u00b0C. As temperaturas de xelificaci\u00f3n e fusi\u00f3n poden depender da concentraci\u00f3n do xel, especialmente a concentraci\u00f3ns de xel baixas de menos do 1%. Ambas as temperaturas deben, por tanto, darse a unha concentraci\u00f3n especificada de agarosa.\nA agarosa natural cont\u00e9n grupos metilo non cargados e o grao de metilaci\u00f3n \u00e9 directamente proporcional \u00e1 temperatura de xelificaci\u00f3n. Por\u00e9n, a metilaci\u00f3n sint\u00e9tica ten o efecto inverso, mentres que un incremento na metilaci\u00f3n fai baixar a temperatura de xelificaci\u00f3n. Disponse de diversas agrosas modificadas quimicamente con diferentes temperaturas de fusi\u00f3n e xelificaci\u00f3n.\nA agarosa no xel forma un enguedello que cont\u00e9n poros e o tama\u00f1o dos poros depende da s\u00faa concentraci\u00f3n de agarosa. En vertical os xeles de agarosa son tendentes \u00e1 sin\u00e9rese (extrusi\u00f3n de auga pola superficie do xel), mais o proceso \u00e9 o suficientemente lento para non interferir co uso do xel.\nO xel de agarosa pode ter unha alta forza de xel a baixas concentraci\u00f3ns, o que o fai moi axeitado como medio anticonvecci\u00f3n para a electroforese en xel. Os xeles de agarosa dilu\u00eddos ao 0,15% poden formar l\u00e1minas para a electroforese en xel. O pol\u00edmero de agarosa cont\u00e9n grupos cargados, especialmente de piruvato e sulfato. Estes grupos cargados negativamente poden retardar o movemento de mol\u00e9culas de ADN nun proceso chamado electroendosmose (EEO), e pref\u00edrese unha agarosa de EEO baixa para usala en electroforese en xel de \u00e1cidos nucleicos en agarosa. As agarosas de EEO cero tam\u00e9n existen, pero estas poden ser pouco desexables para algunhas aplicaci\u00f3ns, xa que poden fabricarse engadindo grupos cargados positivamente que poden afectar a posteriores reacci\u00f3ns encim\u00e1ticas. A electroendosmose \u00e9 unha raz\u00f3n pola que se usa preferentemente a agarosa ao \u00e1gar, xa que a agaropectina do \u00e1gar cont\u00e9n unha cantidade significativa de grupos sulfato e carboxilo con carga negativa. A eliminaci\u00f3n da agaropectina na agarosa reduce substancialmente a EEO, as\u00ed como reduce a adsorci\u00f3n non espec\u00edfica de biomol\u00e9culas \u00e1 matriz do xel. Por\u00e9n, para algunhas aplicaci\u00f3ns como a elecroforese de prote\u00ednas s\u00e9ricas, pode ser desexable unha alta EEO, e a pode engadirse agaropectina no xel usado.\nAgarosas de temperaturas de fusi\u00f3n e xelificaci\u00f3n baixas.\nAs temperaturas de xelificaci\u00f3n e fusi\u00f3n da agarosa poden variarse por modificaci\u00f3ns qu\u00edmicas, as m\u00e1is com\u00fans son as hidroxietilaci\u00f3ns, que reducen o n\u00famero de enlaces de hidr\u00f3xeno entre fibras, o que ten como resultado unhas menores temperaturas de fusi\u00f3n e callado do xel que as das agarosas est\u00e1ndar. A temperatura exacta determ\u00ednase polo grao de substituci\u00f3n e moitas agarosas de baixo punto de fusi\u00f3n dispo\u00f1ibles poden permanecer flu\u00eddas no intervalo 30-35\u00a0\u00b0C. Esta propiedade permite que se leven a cabo manipulaci\u00f3ns encim\u00e1ticas directamente despois da electroforese en xel do ADN engadindo l\u00e1minas de xel fundido que conte\u00f1en o fragmento de ADN de interese \u00e1 mestura de reacci\u00f3n. A agarosa de baixo punto de fusi\u00f3n cont\u00e9n menos sulfatos, o cal pode afectar a algunhas reacci\u00f3ns encim\u00e1ticas e, por tanto, \u00fasase preferiblemente para algunhas aplicaci\u00f3ns. A hidroxietilaci\u00f3n pode reducir o tama\u00f1o do poro ao reducir a densidade de empaquetamento dos feixes de agarosa, polo que o xel de baixa temperatura de fusi\u00f3n pode tam\u00e9n ter un efecto sobre o tempo e a separaci\u00f3n durante a electroforese. Agarosas de temperatura de fusi\u00f3n ou xerilificaci\u00f3n ultrabaixas poden xelificar a tan s\u00f3 8-15\u00a0\u00b0C.\nAplicaci\u00f3ns.\nA agarosa \u00e9 unha matriz preferente para traballar con prote\u00ednas e \u00e1cidos nuclecios, xa que ten un amplo rango de estabilidade f\u00edsica, qu\u00edmica e t\u00e9rmica e o seu grao m\u00e1is baixo de complexidade qu\u00edmica tam\u00e9n fai menos probable que interaccione con biomol\u00e9culas. A agarosa util\u00edzase principalmente como medio para a separaci\u00f3n electrofor\u00e9tica a escala anal\u00edtica na electroforese en xel de agarosa. Os xeles feitos de agarosa purificada te\u00f1en un tama\u00f1o de poro relativamente grande, polo que son \u00fatiles para a separaci\u00f3n de grandes mol\u00e9culas, como as prote\u00ednas e complexos proteicos de &gt;200 kDa, as\u00ed como fragmentos de ADN de &gt;100 pares de bases. A agarosa util\u00edzase tam\u00e9n moito para outras aplicaci\u00f3ns, por exemplo a inmunodifusi\u00f3n e a inmunoelectroforese, xa que as fibras de agarosa funcionan como unha \u00e1ncora para os inmunocomplexos.\nElectroforese en xel de agarosa.\nA electroforese en xel de agarosa \u00e9 o m\u00e9todo de rutina para resolver o ADN no laboratorio. Os xeles de agarosa te\u00f1en un poder de resolcui\u00f3n menor para o ADN que os xeles de poliacrilamida, pero te\u00f1en un maior rango de separaci\u00f3n e son utilizados para fragmentos de ADN con lonxitudes de 50\u201320000 pares de bases, a\u00ednda que \u00e9 posible que unha resoluci\u00f3n dun 6 Mb con electroforese en xel de campo pulsado (PFGE). Pode tam\u00e9n usarse para separar grandes mol\u00e9culas de prote\u00ednas e \u00e9 a matriz preferida para a electroforese en xel de part\u00edculas con raios efectivos maiores de 5-10\u00a0nm.\nO tama\u00f1o de poro do xel afecta o tama\u00f1o do ADN que pode ser cribado. Canto menor \u00e9 a concentraci\u00f3n do xel, maior \u00e9 o tama\u00f1o de poro e maior \u00e9 o ADN que se pode cribar. Por\u00e9n, os xeles de baixa concentraci\u00f3n (0,1 - 0,2%) son fr\u00e1xiles e, por tanto, dif\u00edciles de manipular, e a electroforese de mol\u00e9culas de ADN grandes pode tardar varios d\u00edas. O l\u00edmite de resoluci\u00f3n para a electroforese en xel de agarosa est\u00e1ndar \u00e9 duns 750 kb. Este l\u00edmite pode superarse pola electroforese en xel de campo pulsado, producido por campos el\u00e9ctricos ortogonais aplicados ao xel. Os fragmentos de ADN reori\u00e9ntanse cando o campo aplicado cambia de direcci\u00f3n, pero as mol\u00e9culas m\u00e1is grandes do ADN tardan m\u00e1is en reali\u00f1arse cando se altera o campo el\u00e9ctrico, mentres que para os menores \u00e9 m\u00e1is r\u00e1pido e o ADN pode ser fraccionado segundo o seu tama\u00f1o.\nOs xeles de agarosa v\u00e9rtense nun molde, e cando callan, xeralmente se po\u00f1en a funcionar horizontalmente mergullados nunha solucion tamp\u00f3n. Os tamp\u00f3ns Tris-acetato-EDTA e o Tris-Borato-EDTA son os que se utilizan comunmente, pero outros tamp\u00f3ns como o Tris-fosfato \u00e1cido barbir\u00fatico-barbiturato de sodio ou Tris-barbiturato poden utilizarse noutras aplicaci\u00f3ns. O ADN \u00e9 normalmente visualizado por tinguidura con bromuro de etidio e despois visto baixo luz UV, pero disponse doutros m\u00e9todos de tingidura, como o verde SYBR, GelRed, azul de metileno e cristal violeta. Se os fragmentos de ADN separados son necesarios para un posterior experimento, poden ser sacados do xel cort\u00e1ndoo en l\u00e1minas para unha manipulaci\u00f3n posterior.\nPurificaci\u00f3n de prote\u00ednas.\nAs matrices de xel de agarosa que se adoitan utilizar para a purificaci\u00f3n de prote\u00ednas, por exemplo, na separaci\u00f3n a escala preparativa baseada en columnas, como a cromatograf\u00eda de filtraci\u00f3n en xel (xelfiltraci\u00f3n), cromoatograf\u00eda de afinidade e cromatograf\u00eda de intercambio i\u00f3nico. Por\u00e9n, non se usa como un xel continuo, sen\u00f3n que se forma con boli\u00f1as porosas ou resinas de diversas finuras. As boli\u00f1as son moi porosas para que as prote\u00ednas poidan flu\u00edr libremente das b\u00f3las. Estas boli\u00f1as baseadas na agarosa son xeralmene brandas e quedan esmagadas doadamente, polo que deber\u00edan utilizarse baixo un fluxo gravitacional, con centrifugaci\u00f3n de baixa velocidade ou procedementos a baixa presi\u00f3n. A forza das resinas pode mellorarse incrementando os enlaces cruzados e o endurecemento qu\u00edmico das resinas de agarosa, por\u00e9n, cada cambio pode tam\u00e9n ter como resultado unha menor capacidade de uni\u00f3n \u00e1s prote\u00ednas nalg\u00fans procedementos de separaci\u00f3n como a cromatograf\u00eda de afinidade.\nA agarosa \u00e9 un material \u00fatil para a cromatograf\u00eda porque non absorbe biomol\u00e9culas de forma significativa, ten unhas boas propiedades de fluxo e pode tolerar pHs e forzas i\u00f3nicas extremas as\u00ed como altas concentraci\u00f3ns de desnaturlizantes como urea 8M ou cloruro de guanidinio 6M. Exemplos de matrices baseadas en agarosa para cromatograf\u00eda de filtraci\u00f3n en xel son a Sepharose e as WorkBeads 40 SEC (boli\u00f1as de agarosa con enlaces cruzados), \"Praesto\" e Superose (boli\u00f1as de agarosa con moitos enlaces cruzados) e Superdex (dextrano ligado covalentemente \u00e1 agarosa).\nPara a cromotograf\u00eda de afinidade, a agarosa en boli\u00f1as \u00e9 a resina matriz m\u00e1is utilizada para a uni\u00f3n de ligandos que se unen a prote\u00ednas. Os ligandos est\u00e1n ligados covalentemente por medio dun espazador a grupos hidroxilo activados de pol\u00edmeros de boli\u00f1as de agarosa. As prote\u00ednas de interese poden despois unirse selectivamente aos ligandos para separalas doutras prote\u00ednas, despois do cal poden ser elu\u00eddas. As boli\u00f1as de agarosa usadas son normalmente de densidades do 4% e 6% con alta capacidade de uni\u00f3n a prote\u00ednas.\nMedios de cultivo s\u00f3lidos.\nAs placas de agarosa poden \u00e1s veces utilizarse en vez do \u00e1gar para o cultivo de organismos, xa que o \u00e1gar pode conter impurezas que poden afectar ao crecemento do organismo ou alg\u00fans procedementos que se fan posteriormente como a reacci\u00f3n en cadea da polimerase (PCR). A agarosa \u00e9 tam\u00e9n m\u00e1is dura que o \u00e1gar e pode, por tanto, ser preferible onde c\u00f3mpre unha maior forza de xel, e a s\u00faa menor temperatura de xelificaci\u00f3n pode impedir que se cause un shock t\u00e9rmico ao organismo cando as c\u00e9llas son suspendidas nun l\u00edquido antes da xelificaci\u00f3n. Pode usarse para o cultivo de bacterias aut\u00f3trofas estritas, protoplastos de plantas, \"Caenorhabditis elegans\", outros organismos e varias li\u00f1as celulares.\nCultivos celulares tridimensionais.\nA agarosa util\u00edzase comunmente como soporte para o cultivo tridimensional de c\u00e9lulas humanas e animais. Como a agarosa forma hidroxeles non citot\u00f3xicos, pode utilizarse para reproducir o ambiente natural das c\u00e9lulas no corpo humano, a matriz extracelular. Por\u00e9n, a agarosa forma un hidroxel inerte r\u00edxido que non porta ningunha informaci\u00f3n biol\u00f3xica, e as\u00ed as c\u00e9lulas humanas e animais non poden adherirse ao polisac\u00e1rido. Debido a estas propiedades espec\u00edficas, o hidroxel de agarosa imita o ambiente natural das c\u00e9lulas cartilaxinosas e son o soporte para a diferenciaci\u00f3n de condrocitos en cartilaxe. Para modificar as propiedades mec\u00e1nicas da agarosa para reproducir o ambiente natural doutras c\u00e9lulas humanas, a agarosa pode modificarse quimicamente por medio da oxidaci\u00f3n precisa do alcohol primario da D-galactosa en \u00e1cido carbox\u00edlico. Esta modificaci\u00f3n qu\u00edmica proporciona unha nova clase de material denominado agarosa carboxilada. Controlando o n\u00famero de D-galactosas carboxiladas no esqueleto de polisac\u00e1rido, as propiedades mec\u00e1nicas do hidroxel resultante poden ser controladas con precisi\u00f3n. Estes hidroxeles de agarosa carboxilados poden despois ser unidos covalentemente a p\u00e9ptidos para formar hidroxel ao cal se poden adherir as c\u00e9lulas. Estes hidroxeles de agarosa carboxilados dirixen a organizaci\u00f3n das c\u00e9lulas endoteliais humanas en lumes polarizados. A mestura de agarosa completamente carboxilada con agarosa natural pode utilizarse para facer hidroxeles que abrangan un conxunto completo de propiedades mec\u00e1nicas.\nEnsaios de motilidade.\nA agarosa util\u00edzase \u00e1s veces en lugar do \u00e1gar-\u00e1gar para medir a motilidade de microorganismos. As especies m\u00f3biles poden migrar, a\u00ednda que de vagari\u00f1o, a trav\u00e9s do xel poroso e as taxas de infiltraci\u00f3n poden visualizarse despois. A porosidade do xel est\u00e1 directamente relacionada coa concentraci\u00f3n de \u00e1gar ou agarosa no medio, polo que poden utilizarse xeles de diferentes concentraci\u00f3ns para avaliar a capacidade natatoria, de enxameamento, de deslizamento e de retorcemento. Con agarosa os ensaios de migraci\u00f3n celular poden usarse para medir a quimiotaxe e quimiocinese. Unha capa de xel de agarosa sit\u00faase entre unha poboaci\u00f3n celular e un quimioatractor. Como o gradiente de concentraci\u00f3n se desenvolve por difusi\u00f3n de quimioatractores no xel, varias poboaci\u00f3ns celulares que requiren niveis de estimulaci\u00f3n diferentes para migrar poden despois ser visualizadas co tempo usando microfotograf\u00eda a medida que ascenden polo xel contra a gravidade ao longo do gradiente."}
{"id": "497536", "revid": "89787", "url": "https://gl.wikipedia.org/wiki?curid=497536", "title": "SDD-AGE", "text": "SDD-AGE son as siglas en ingl\u00e9s de \"Semi-Denaturating Detergent Agarose Gel Electrophoresis\" ou electroforese en xel de agarosa con deterxente semidesnaturalizante. \u00c9 un m\u00e9todo para detectar e caracterizar grandes pol\u00edmeros de prote\u00ednas que son estables en SDS ao 2% a temperatura dunha habitaci\u00f3n, a diferenza da maior\u00eda dos grandes complexos proteicos. Este m\u00e9todo \u00e9 moi \u00fatil para estudar pri\u00f3ns e amiloides, que se caracterizan pola formaci\u00f3n de pol\u00edmeros protein\u00e1ceos. A agarosa \u00e9 utilizada para facer o xel, xa que os pol\u00edmeros resistentes ao SDS son grandes (da orde de 200-4000+ kDa) e non poden entrar no xel de poliacrilamida convencional, que ten poros pequenos. A agarosa, por outra parte, ten grandes poros, o que permite a separaci\u00f3n dos pol\u00edmeros.\nO uso deste m\u00e9todo permitiu aos investigadores comprender que exist\u00edan polo menos alg\u00fans tipos de agregados de pri\u00f3ns nunha estrutura en dous niveis, as prote\u00ednas agrupadas en pol\u00edmeros, que son moi estables e resisten o tratamento cun SDS ao 2% a temperatura dunha habitaci\u00f3n, e agregados, que son feixes de pol\u00edmeros, que se disocian baixo estas condici\u00f3ns.\nAs diferenzas no tama\u00f1o dos pol\u00edmeros poden indicar a eficiencia da fragmentaci\u00f3n de pol\u00edmeros in vivo.\nHistoria.\nO m\u00e9todo creouse no laboratorio de xen\u00e9tica molecular do Instituto de Investigaci\u00f3n Cardiol\u00f3xica Ruso e foi publicado en 2003 por Kryndushkin et al. O m\u00e9todo orixinal usaba o sistema de tamponamento TAE e incorporaba un sistema de blotting ao baleiro modificado para a transferencia de prote\u00ednas nunha membrana (orixinalmente PVDF). O sistema de blotting ao baleiro modificado \u00e9 en realidade unha transferencia de capilaridade axudada polo baleiro, xa que o baleiro s\u00f3 axuda a que o flu\u00eddo que xa pasou polo xel e a membrana saia do sistema.\nVariaci\u00f3ns.\nUtiliz\u00e1ronse tam\u00e9n outras modificaci\u00f3ns, como a descrita por Bagriantsev et al., que usa a tradicional transferencia h\u00famida e o sistema de tamponamento TGB, e outras que usan a transferencia semiseca ou transferencia de capilaridade."}
{"id": "497539", "revid": "27155", "url": "https://gl.wikipedia.org/wiki?curid=497539", "title": "Electroforese en xel de agarosa con deterxente semidesnaturalizante", "text": ""}
{"id": "497540", "revid": "27155", "url": "https://gl.wikipedia.org/wiki?curid=497540", "title": "Xel de poliacrilamida", "text": ""}
{"id": "497543", "revid": "23204", "url": "https://gl.wikipedia.org/wiki?curid=497543", "title": "Telescopio espacial Herschel", "text": "Herschel foi un observatorio espacial da Axencia Espacial Europea lanzado o 14 de maio de 2009 mediante un foguete Ariane 5 desde o Centro Espacial de Kourou.\nCaracter\u00edsticas.\nHerschel, previamente co\u00f1ecido como FIRST (\"Far Infra Red and Submillimeter Telescope\") foi un telescopio espacial lanzado para observar en lonxitudes de onda do infravermello distante e submilim\u00e9tricas, unha vent\u00e1 do espectro electromagn\u00e9tico imposible de observar desde a superficie terrestre. Ti\u00f1a unhas dimensi\u00f3ns de 7 m de largo e 4,3 de ancho. O espello primario do telescopio, de 3,5 m de di\u00e1metro, estaba feito de carburo de silicio, o que reduc\u00edu a s\u00faa masa dos 1500 kg que ter\u00eda se estivera feito con materiais convencionais a so 300 kg. Foi o primeiro telescopio en observar no seu rango espectral e foi colocado nunha \u00f3rbita a 1,5 mill\u00f3ns de km da Terra, nun punto estable (o punto de Lagrange L2) onde as forzas gravitatorias do Sol e da Terra se compensan.\nEntre os obxectivos de Herschel estaban a formaci\u00f3n e evoluci\u00f3n das primeiras galaxias, o seu desenvolvemento qu\u00edmico e o estudo das rexi\u00f3ns de formaci\u00f3n estelar e de sistemas planetarios en formaci\u00f3n. \nO telescopio tecnicamente \u00e9 de tipo Ritchey-Chr\u00e9tien, e levaba tres instrumentos a bordo:\nOs instrumentos ti\u00f1an que arrefriarse mediante un criostato con helio superflu\u00eddo a -271\u00a0\u00b0C para poder observar no infravermello. A subministraci\u00f3n deste helio foi o que decidiu a duraci\u00f3n da misi\u00f3n, xa que acabou esgot\u00e1ndose, co que se deu por terminada a misi\u00f3n o 29 de abril de 2013."}
{"id": "497544", "revid": "72012", "url": "https://gl.wikipedia.org/wiki?curid=497544", "title": "Telescopio Espacial Herschel", "text": ""}
{"id": "497545", "revid": "72012", "url": "https://gl.wikipedia.org/wiki?curid=497545", "title": "Observatorio Espacial Herschel", "text": ""}
{"id": "497546", "revid": "72012", "url": "https://gl.wikipedia.org/wiki?curid=497546", "title": "Observatorio espacial Herschel", "text": ""}
{"id": "497547", "revid": "4817", "url": "https://gl.wikipedia.org/wiki?curid=497547", "title": "Richard Hieb", "text": "Richard James Hieb, nado en Jamestown, Dakota do Norte, o 21 de setembro de 1955, \u00e9 un astronauta estadounidense retirado que formou parte das misi\u00f3ns STS-65, STS-39 e STS-49.\nTraxectoria.\nHieb graduouse en matem\u00e1ticas e f\u00edsica polo Colexio Nazareno do Noroeste en 1977 e \u00e9 m\u00e1ster en enxe\u00f1er\u00eda aeroespacial pola Universidade de Colorado en 1979.\nFoi seleccionado pola NASA en xu\u00f1o de 1985, participando nas misi\u00f3ns STS-65, STS-39 e STS-49 e pasando un total de 31,94 d\u00edas no espazo."}
{"id": "497548", "revid": "72012", "url": "https://gl.wikipedia.org/wiki?curid=497548", "title": "Richard J. Hieb", "text": ""}
{"id": "497549", "revid": "4817", "url": "https://gl.wikipedia.org/wiki?curid=497549", "title": "Joan Higginbotham", "text": "Joan Elizabeth Higginbotham, nada en Chicago (Illinois), o 3 de agosto de 1964, \u00e9 unha astronauta estadounidense retirada que formou parte da misi\u00f3n STS-116.\nTraxectoria.\nHigginbotham graduouse en enxe\u00f1er\u00eda el\u00e9ctrica pola Universidade do Sur de Illinois en Carbondale en 1987 e \u00e9 m\u00e1ster en xesti\u00f3n pola Instituto de Tecnolox\u00eda de Florida en 1996.\nFoi seleccionado como astronauta pola NASA en abril de 1996, participando na misi\u00f3n STS-116 e pasando un total de 12,86 d\u00edas no espazo."}
{"id": "497550", "revid": "1131", "url": "https://gl.wikipedia.org/wiki?curid=497550", "title": "Sime\u00f3n Blanco Cicer\u00f3n", "text": ""}
{"id": "497551", "revid": "105543", "url": "https://gl.wikipedia.org/wiki?curid=497551", "title": "Skoda Xanthi F.C.", "text": ""}
{"id": "497553", "revid": "5863", "url": "https://gl.wikipedia.org/wiki?curid=497553", "title": "Asasinatos dos avogados de Atocha", "text": ""}
{"id": "497561", "revid": "1093", "url": "https://gl.wikipedia.org/wiki?curid=497561", "title": "Malcolm Delaney", "text": "Malcolm Hakeem Delaney, nado o 11 de marzo de 1989 en Baltimore (Maryland) \u00e9 un xogador profesional de baloncesto estadounidense.\nTraxectoria profesional.\nO 15 de xullo de 2016, Delaney asinou cos Atlanta Hawks un contrato de dous anos e 5 mill\u00f3ns de d\u00f3lares. Fixo o seu debut na National Basketball Association (NBA) o 27 de outubro de 2016, facendo 4 puntos e 5 asistencias na vitoria dos Hawks por 114\u201399 contra os Washington Wizards.\nO 12 de setembro de 2019, Delaney asinou un contrato dun ano co FC Barcelona da Liga ACB. O 14 de maio de 2020, Delaney e o Barcelona acordaron a rescisi\u00f3n do contrato do xogador.\nO 2 de xu\u00f1o de 2020, Delaney asinou un contrato de dous anos co Olimpia Milano da Lega Basket Serie A."}
{"id": "497568", "revid": "88215", "url": "https://gl.wikipedia.org/wiki?curid=497568", "title": "Presidente croata", "text": ""}
{"id": "497571", "revid": "89787", "url": "https://gl.wikipedia.org/wiki?curid=497571", "title": "Casa da Moeda da Rep\u00fablica Checa", "text": "A Casa da Moeda da Rep\u00fablica Checa (en checo: \"\u010cesk\u00e1 mincovna\") \u00e9 a compa\u00f1\u00eda privada checa que se encarga en exclusiva da produci\u00f3n de moedas do sistema da coroa checa, en circulaci\u00f3n nese pa\u00eds. \nA ceca estableceuse en 1993, logo da disoluci\u00f3n da antiga Rep\u00fablica de Checoslovaquia, xa que a Casa da Moeda de Kremnica, que se ocupaba da cu\u00f1axe da coroa checoslovaca, estaba situada en Eslovaquia.\nA compa\u00f1\u00eda.\nA Casa da Moeda da Rep\u00fablica Checa contin\u00faa unha longa tradici\u00f3n de cu\u00f1axes en territorio checo. Desde a s\u00faa fundaci\u00f3n foi o provedor exclusivo de moedas circulantes para ese pa\u00eds, consonte as necesidades do Banco Central da Rep\u00fablica Checa, as\u00ed como de moedas conmemorativas para o coleccionismo e o investimento.\nEn paralelo, a compa\u00f1\u00eda desenvolveu a s\u00faa li\u00f1a propia doutros produtos, como medallas, fichas privadas para diversas instituci\u00f3ns etc., ademais dos cu\u00f1os, as matrices e diversas ferramentas necesarias para o proceso de cu\u00f1axe, coa excepci\u00f3n dos discos sobre os que se cu\u00f1an as moedas de circulaci\u00f3n, que se importan de f\u00e1bricas estranxeiras.\nO Goberno checo privatizou a compa\u00f1\u00eda en 2009, e pasou a estar controlada pola empresa checa \"Jablonex Group\". Un ano m\u00e1is tarde, en 2010, a ceca foi adquirida polo consorcio checo-su\u00edzo \"Monetica\", propiedade do empresario checo Karel Zubek, e da compa\u00f1\u00eda de moedas su\u00edza \"AV Amera Vermoegensbeteiligungs AG\".\nMarcas de ceca.\nDesde a s\u00faa creaci\u00f3n en 1993, a Casa da Moeda da Rep\u00fablica Checa v\u00e9n utilizando tres marcas de ceca como indicaci\u00f3n da orixe das moedas e medallas que elabora."}
{"id": "497572", "revid": "65337", "url": "https://gl.wikipedia.org/wiki?curid=497572", "title": "Ceca checa", "text": ""}
{"id": "497573", "revid": "65337", "url": "https://gl.wikipedia.org/wiki?curid=497573", "title": "Ceca da Rep\u00fablica Checa", "text": ""}
{"id": "497578", "revid": "65337", "url": "https://gl.wikipedia.org/wiki?curid=497578", "title": "\u010cesk\u00e1 mincovna", "text": ""}
{"id": "497579", "revid": "65337", "url": "https://gl.wikipedia.org/wiki?curid=497579", "title": "Casa da Moeda Checa", "text": ""}
{"id": "497583", "revid": "65337", "url": "https://gl.wikipedia.org/wiki?curid=497583", "title": "Casa de Moeda da Rep\u00fablica Checa", "text": ""}
{"id": "497586", "revid": "55340", "url": "https://gl.wikipedia.org/wiki?curid=497586", "title": "Asa di var", "text": "Asa di var \u00e9 un var escrito por Nanak Dev Ji, o fundador do sikhismo en punjabi. Na s\u00faa forma can\u00f3nica, recollida na obra \"Guru Granth Sahib\" compilada polo gur\u00fa Arjan, consta de 24 \"pauris\" (estrofas) e cada unha precedida por dous ou m\u00e1is \"shaloks\" (parellas de versos), totalizando 59; son na s\u00faa maior\u00eda (44) escritos polo propio Nanak pero outros 15 son obra do seu inmediato sucesor, Angad. A composici\u00f3n, que \u00e9 unha gabanza a Deus, forma parte do ritual do sikhismo interpretada polos \"kirtania\" nos templos e congregaci\u00f3ns sikhs no servizo da primeira hora da ma\u00f1\u00e1. Ha de se interpretar nun estilo melodioso establecido por Arjan seguindo o modelo do var \"Tunda Asraje\" que conta a historia do rei Asraja, que quedou maneto (\"tunda\") ao lle amputar unha man, e ti\u00f1a fama de bravo e piadoso."}
{"id": "497589", "revid": "89787", "url": "https://gl.wikipedia.org/wiki?curid=497589", "title": "Pat Garrity", "text": "Patrick Joseph Garrity, nado o 23 de agosto de 1976 en Las Vegas, Nevada, \u00e9 un ex xogador estadounidense de baloncesto profesional.\nTraxectoria profesional.\nGarrity foi seleccionado na 19\u00aa posici\u00f3n do Draft da NBA de 1998 polos Milwaukee Bucks. Os Bucks traspasaron os seus dereitos xunto os de Dirk Nowitzki \u00f3s Dallas Mavericks, a cambio dos dereitos de Robert Traylor. Despois foi traspasado de novo xunto a Martin M\u00fc\u00fcrsepp, Bubba Wells e unha elecci\u00f3n da primeira rolda do Draft \u00f3s Phoenix Suns, a cambio de Steve Nash. Na s\u00faa tempada de rookie en Phoenix, acadou 5.6 puntos en 39 partidos xogados.\nTras a s\u00faa primeira tempada na liga, foi traspasado xunto a Danny Manning e d\u00faas futuras elecci\u00f3ns do Draft \u00f3s Orlando Magic, a cambio de Penny Hardaway. Xogou durante nove tempadas en Orlando antes de anunciar a s\u00faa retirada o 11 de setembro de 2008."}
{"id": "497591", "revid": "98629", "url": "https://gl.wikipedia.org/wiki?curid=497591", "title": "Luis Lozano Rey", "text": "Luis Lozano Rey, nado en Madrid o 11 de xullo de 1879, e finado o 12 de setembro de 1958 na mesma cidade, foi un naturalista e icti\u00f3logo espa\u00f1ol.\nTraxectoria.\nEstudou Ciencias Naturais na Facultade de Ciencias da Universidade Central de Madrid, alcanzando o grao de licenciado en 1903 e o de doutor en 1905. En 1904 desprazouse a Barcelona, onde se incorporou \u00e1 Facultade de Ciencias da s\u00faa Universidade como profesor auxiliar interino gratu\u00edto (1904) e, desde 1905 con soldo. Durante a s\u00faa estancia al\u00ed publicou un traballo sobre os cefal\u00f3podos de Catalu\u00f1a e Baleares (1905).\nNese mesmo ano de 1905 regresou a Madrid, como conservador da Secci\u00f3n de Osteozoolox\u00eda do Museo Nacional de Ciencias Naturales (en 1905 como interino e a partir de 1909 por oposici\u00f3n). \nEn 1908 obtivo unha bolsa de estudos, a proposta da Xun\u00adta para a ampliaci\u00f3n de estudos e investagaci\u00f3ns cient\u00edficas, estudando durante un ano ictiolox\u00eda en Par\u00eds, Londres e Viena, nos Laboratorios de Georges Florentin Pruvot, Vaillant, Franz_Steindachner e George Albert Boulenger.\nDesde 1911 foi Catedr\u00e1tico de Zoograf\u00eda de Vertebrados da Facultade de Ciencias da Universidade Central. Os seus intereses non se limitaron \u00e1 fauna peninsular, sen\u00f3n que prestou tam\u00e9n unha especial atenci\u00f3n \u00e1 dos territorios africanos (Protectorado espa\u00f1ol de Marrocos, S\u00e1hara Occidental). \nEn 1912 foi nomeado xefe das Secci\u00f3n de Ostozoolox\u00eda do Museo Nacional de Ciencias Natiurais de Madrid.\nNo seus comezos no Museo de Cienias Naturais sentiuse atra\u00eddo polo estudo das aves, polo que non debe sorprender que o seu primeiro traballo sobre a fauna marroqu\u00ed se interesara polas aves de Mogador (1911). Uns anos despois, en 1918, nunha intervenci\u00f3n verbal, comunicar\u00eda \u00e1 Real Sociedade Espa\u00f1ola de Historia Natural da presenza no monte Arruit (Melilla) dun \"Ibis eremita\". Pero foi o estudo dos peixes o que m\u00e1is interesou a Lozano. Levou a cabo, a partir de 1906, numeros\u00edsimas campa\u00f1as en augas peninsulares e da reci\u00f3n melillense e de Alhucemas, froito das cales foron moitos traballos, entre eles os seus \"Datos para la ictiolog\u00eda marina de Melilla\" (1921) e o volume de \"Fauna Ib\u00e9rica. Peces\" (1928). M\u00e1is tarde, en 1936 deu a descrici\u00f3n superficial e iconograf\u00eda dun cento de especies e noticia doutras tantas dos principais peixs mari\u00f1os e fluviais de Espa\u00f1a, obra que ser\u00eda reeditada en varias ocasi\u00f3ns despois da guerra civil espa\u00f1ola. O 4 de abril de 1933 foi nomeado asesor t\u00e9cnico da Direcci\u00f3n Xeral de Pesca,\nAdemais dos traballos estritamente ornitol\u00f3xicos e ictiol\u00f3xicos, por encargo da Real Sociedade Xeogr\u00e1fica redactou un traballo con obxecto de ofrecer unha idea xeral do co\u00f1ecemento que, neses momentos, se ti\u00f1a da fauna en conxunto da zona do Protectorado, as\u00ed como do aproveitamento das especies de maior valor econ\u00f3mico propias do pa\u00eds ou que poder\u00edan seren nel aclimatadas (1930).\nAcabada a guerra, e despois de instruirse expediente contra el, por Real Orde de 22 de decembro de 1939 reincorporouse \u00e1 funci\u00f3n activa, a\u00ednda que se inhabilitou para cargos directivos e de confianza, sanci\u00f3n que ser\u00eda anulada en 1946. As\u00ed, foi colaborador do Consello Superior de Investigaci\u00f3ns Cient\u00edficas sobre ictiolox\u00eda, fomentando campa\u00f1as para o estudo da fauna aut\u00f3ctona. \nO 6 de febreiro de 1952 foi elixido membro da Real Academia de Ciencias Exactas, F\u00edsicas e Naturais, ingresando o 10 de xu\u00f1o de 1953 co discurso \"Importancia de la fauna ib\u00e9rica y necesidad de intensificar su estudio y protecci\u00f3n\". Antes desta data ga\u00f1ara, en varias convocatorias, concursos patrocinados pola Academia, con traballos como \"Los peces fluviales en Espa\u00f1a\" (en 1931), os \"Peces ganoideos y fis\u00f3stomos\" (en 1937) e \"Peces fisoclistos\", subserie tor\u00e1cicos\"\" (en 1945). Traballos, todos eles, que apareceron publicados con posterioridade nas \"Memorias de la Academia\".\nOutros cargos que ocupou foron os de profesor agregado do Instituto Espa\u00f1ol de Oceanograf\u00eda, e colaborador do Consello Superior de Investigaci\u00f3ns Cient\u00edficas sobre ictiolox\u00eda. \nEntre 1928 e 1960 publicou en catro volumes un estudo xeral e descritivo dos grupos taxon\u00f3micos e das especies dos peixes de mar e de r\u00edo de Espa\u00f1a, que constit\u00fae a m\u00e1is completa edici\u00f3n publicada at\u00e9 ent\u00f3n en canto a sistem\u00e1tica se refire."}
{"id": "497595", "revid": "1131", "url": "https://gl.wikipedia.org/wiki?curid=497595", "title": "Mar\u00eda Galindo", "text": "Mar\u00eda Galindo Neder, nada en La Paz, Bolivia en 1964, \u00e9 unha activista boliviana, militante do feminismo radical, psic\u00f3loga e comunicadora, cofundadora do colectivo Mujeres Creando en 1992, que segue liderando. Actualmente codirixe: Radio Deseo, emisora radial con alcance nas cidades da Paz e o Alto. Polas s\u00faas controvertidas acci\u00f3ns, a mi\u00fado catalogadas como \"arte performativo\" ou \"happenings\", foi detida en varias ocasi\u00f3ns pola polic\u00eda boliviana. Entre os temas que traballou est\u00e1n a despatriarcalizaci\u00f3n no contexto do proceso constitu\u00ednte boliviano e o feminicidio como crime de Estado.\nTraxectoria.\nMar\u00eda Galindo naceu o ano 1964 na cidade da Paz. Comezou os seus estudos escolares en 1970, rematando o bacharelato en 1981. En 1992 foi cofundadora xunto a Julieta Paredes e M\u00f3nica Mendoza do colectivo Mujeres Creando.\nAutodeclarouse lesbiana. Nos seus temper\u00e1ns anos de militancia social, vinculouse a esquerdistas ultrarradicais como \u00c1lvaro Garc\u00eda Linera, a quen Mar\u00eda Galindo defendeu cando foi procesado por subversi\u00f3n e terrorismo.\nO 2006 lanza a s\u00faa candidata \u00e1 Asamblea Constituyente polo Movimiento Bolivia Libre (MBL) como un acto simb\u00f3lico e de cr\u00edtica ao proceso mesmo. Neste contexto, redacta e publica, xunto co Movemento Mujeres Creando, \"La Constituci\u00f3n Pol\u00edtica Feminista del Estado\".\nTras a visita do presidente iraniano a Bolivia, Mahmud Ahmadineyad, recibido polo presidente Evo Morales o 27 de setembro de 2007, protestou na cadea televisiva de Unitel, onde se referiu tanto ao tema da violaci\u00f3n dos dereitos humanos como \u00e1 persecuci\u00f3n e execuci\u00f3n \u00e1s mulleres e homosexuais. \nEn 2007 xunto coa escritora arxentina Sonia S\u00e1nchez publicou \"Ninguna mujer nace para puta\", presentado na Plaza Once de Buenos Aires rebautizada como Plaza de los Prostituyentes para denunciar o tr\u00e1fico e a explotaci\u00f3n sexual, nunha acci\u00f3n p\u00fablica que serviu como lanzamento do libro. Ese mesmo ano empezou a codirixir a emisora Radio Deseo e a presentar o programa \"La loca ma\u00f1ana\".\nEn 2013 publicou \"No se puede descolonizar sin despatriarcalizar\" no que critica o patriarcado como base de toda dominaci\u00f3n, inclu\u00edndo o racismo.\nEn marzo de 2017 participou nunha acci\u00f3n a favor da despenalizaci\u00f3n do aborto fronte \u00e1 catedral da Paz convocada por Mujeres Creando. En xu\u00f1o do mesmo ano presentou o libro \"No hay libertad pol\u00edtica sin libertad sexual\", produto da investigaci\u00f3n realizada entre 2015 e 2016 na Asemblea Lexislativa Plurinacional sobre a homofobia na Asamblea Legislativa Plurinacional promovida pola Vicepresidencia do Estado de Bolivia. A publicaci\u00f3n do estudo foi publicado co apoio do financiamento colectivo a partir da plataforma Verkami.\nA finais de 2019, Mar\u00eda Galindo estivo involucrada nunha controversia por un artigo, no cal Galindo criticou duramente a presidenta boliviana Jeanine A\u00f1ez.\nGalindo recibiu \u00e1 s\u00faa vez cr\u00edticas. Por exemplo, as feministas do grupo Pan y Rosas e o grupo feminino cruce\u00f1o, Ku\u00f1a Mbarete, acus\u00e1rona de ser \u00e1s veces moi autoritaria e considerarse a \u00fanica voz verdadeira dentro do feminismo boliviano."}
{"id": "497601", "revid": "89787", "url": "https://gl.wikipedia.org/wiki?curid=497601", "title": "Mundial de F\u00fatbol de 1998 - Grupo E", "text": "O Grupo E da Copa do Mundo de F\u00fatbol de 1998, realizada en Francia, estivo composto por catro equipos que se enfrontaron entre si nun total de seis encontros: , , e . Ao termo dos mesmos os dous con maior cantidade de puntos clasific\u00e1ronse para a seguinte fase, e as outras d\u00faas selecci\u00f3ns quedaron eliminadas.\nParticipantes.\nO Grupo E estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "497603", "revid": "72012", "url": "https://gl.wikipedia.org/wiki?curid=497603", "title": "Luis Lozano y Rey", "text": ""}
{"id": "497605", "revid": "123798", "url": "https://gl.wikipedia.org/wiki?curid=497605", "title": "Igor Matovi\u010d", "text": "Igor Matovi\u010d, nado en Trnava o 11 de maio de 1973, \u00e9 un pol\u00edtico eslovaco que exerce como o antigo primeiro ministro de Eslovaquia. \nMatovi\u010d fundou o movemento Xente Com\u00fan (\"Oby\u010dajn\u00ed \u013eudia\"), de centro-dereita, que se presentou \u00e1s elecci\u00f3ns coa anticorrupci\u00f3n por bandeira. Foi elixido para o Consello Nacional en 2010 nas listas do partido Liberdade e Solidariedade. A s\u00faa campa\u00f1a anticorrupci\u00f3n centrouse especialmente nos privilexios parlamentarios e os subornos. \nFoi reelixido en 2020 e o seu partido obtivo un n\u00famero suficiente de escanos para formar un goberno de coalici\u00f3n con outros tres partidos de centro e dereita. O goberno que Matovi\u010d formou foi aceptado pola presidenta Zuzana \u010caputov\u00e1 e foi nomeado primeiro ministro o 21 de marzo de 2020. \nTraxectoria.\nInicios e mundo empresarial.\nIgor Matovi\u010d naceu en Trnava o 11 de maio de 1973. En 1993 comezou a estudar na Facultade de Xesti\u00f3n da Universidade Comenius, gradu\u00e1ndose en 1997. Fundou un negocio en 1997 e traballou como conselleiro delegado da editorial regionPRESS dende 2002 ata 2010. M\u00e1is tarde Matovi\u010d trasladou o negocio \u00e1 s\u00faa muller, Pavl\u00edna. \nCarreira pol\u00edtica.\nEn 2010 fundou o movemento c\u00edvico Xente Com\u00fan (\"Oby\u010dajn\u00ed \u013eudia\", O\u013daNO), de centro dereita e que po\u00f1\u00eda \u00e9nfase na anticorrupci\u00f3n. Matovi\u010d anunciou o movemento c\u00edvico mediante folletos gratu\u00edtos distribu\u00eddos pola compa\u00f1\u00eda de prensa da s\u00faa familia. Xunto con outros tres deputados de Xente Com\u00fan, sa\u00edu elixido para o parlamento nas elecci\u00f3ns de 2010 na lista Liberdade e Solidariedade (SAS). Permaneceu no grupo do SaS ata febreiro do ano seguinte, cando a proposta do partido opositor Smer sobre a cidadan\u00eda m\u00faltiple. A oposici\u00f3n de Matovi\u010d \u00e1 posici\u00f3n do goberno levou ao abandono da coalici\u00f3n por parte do SaS. En 2011, o goberno de Iveta Radi\u010dov\u00e1 caeu, o que provocou novas elecci\u00f3ns en 2012. Liderado por Matovi\u010d, Xente Com\u00fan foi reconstitu\u00eddo en O\u013daNO (Xente Com\u00fan e Personalidades Independentes), un partido pol\u00edtico independente. O\u013daNO obtivo o 8,55% dos votos e 16 escanos. Permaneceu na oposici\u00f3n porque non estaba disposto a traballar con Smer-SD. \nComo l\u00edder de O\u013daNO, Matovi\u010d chamou a atenci\u00f3n facendo campa\u00f1as contra a corrupci\u00f3n. Para denunciar a inmunidade parlamentaria, aparcou deliberadamente o seu coche nunha beirarr\u00faa e mostrou o seu pase parlamentario \u00e1 polic\u00eda cando esta pretend\u00eda remolcalo, mentres que para opo\u00f1erse \u00e1 corrupci\u00f3n, someteuse a unha proba de pol\u00edgrafo para probar que nunca aceptara subornos. Con todo, Robert Fico acusou a Matovi\u010d de falta de \u00e9tica ao facer unha venda ficticia do negocio de regionPRESS por 122 mill\u00f3ns de coroas eslovacas ao empregado Pavel Vand\u00e1k, que presuntamente obtivo o di\u00f1eiro dunha conta interna. Matovi\u010d negouno. \nPrimeiro ministro de Eslovaquia.\nO partido de Matovi\u010d, O\u013daNO, obtivo nas elecci\u00f3ns parlamentarias eslovacas de 2020 53 escanos de 150 no Consello Nacional, co 25,02% dos votos. A corrupci\u00f3n foi o gran tema das elecci\u00f3ns, o que axudou a Matovi\u010d, que se situaba dende hab\u00eda tempo como un activista anticorrupci\u00f3n. O 13 de marzo Matovi\u010d anunciou que chegara a un acordo para unha coalici\u00f3n de goberno cos partidos de centro e dereita Somos Familia, Liberdade e Solidariedade e Para a Xente, a\u00ednda que non acordaran un programa de goberno com\u00fan. Matovi\u010d presentou o seu goberno \u00e1 presidenta Zuzana \u010caputov\u00e1 o 16 de marzo e esta aceptou todos os nomeamentos. A composici\u00f3n do novo gabinete foi revelada o 18 de marzo e xuraron os cargos o 21 de marzo de 2020."}
{"id": "497610", "revid": "23204", "url": "https://gl.wikipedia.org/wiki?curid=497610", "title": "Que ve\u00f1en os rusos", "text": "Que ve\u00f1en os rusos (en ) \u00e9 unha comedia estadounidense de 1966 dirixida por Norman Jewison en Panavision. Est\u00e1 baseada na novela de Nathaniel Benchley \"The Off-Islanders\", e foi adaptada ao cinema por William Rose.\nO filme mostra o caos que segue \u00e1 chegada do submarino sovi\u00e9tico \"\u0421\u043f\u0440\u0443\u0442\" (\"polbo\") a unha pequena illa de Nova Inglaterra durante a guerra fr\u00eda. O filme est\u00e1 protagonizado por Carl Reiner, Eva Marie Saint, Alan Arkin no seu primeiro papel importante, Brian Keith, Theodore Bikel, Jonathan Winters e Paul Ford.\nFoi estreado en galego pola Televisi\u00f3n de Galicia o 23 de novembro de 2001.\nArgumento.\nUn submarino da mari\u00f1a sovi\u00e9tica chamado \"\u0421\u043f\u0440\u0443\u0442\" ach\u00e9gase demasiado \u00e1 costa de Nova Inglaterra unha ma\u00f1\u00e1 de setembro cando o seu capit\u00e1n (Theodore Bikel) quere botar un ollo aos Estados Unidos e embarranca nun banco de area preto da ficticia illa de Gloucester, en Massachusetts, cunha importante poboaci\u00f3n de turistas no ver\u00e1n, pero agora reducida a douscentos habitantes. En vez de pedir axuda por radio e arriscarse a un vergo\u00f1ento incidente internacional, o capit\u00e1n env\u00eda unha partida de sete homes liderada polo seu \"zampolit\" o tenente Yuri Rozanov (Alan Arkin), para que atope un motor que axude a liberar o submarino. Os homes chegan \u00e1 casa de Walt Whittaker (Carl Reiner), dramaturgo neoiorquino de vacaci\u00f3ns.\nProduci\u00f3n.\nA\u00ednda que o filme est\u00e1 ambientado na ficticia illa de Gloucester na costa de Massachusetts, foi rodado na costa norte de California, principalmente en Mendocino. As escenas do porto foron filmadas en Noyo Harbor en Fort Bragg, California, unhas sete millas ao norte de Mendocino. A causa da rodaxe na costa oeste, as escenas do amencer do comezo do filme foron rodadas realmente ao solpor empregando un filtro rosa.\nO submarino empregado era falso. A mari\u00f1a estadounidense rexeitou emprestar un para a produci\u00f3n e prohibiu que o estudio trouxese un submarino ruso real. A Mirisch Company alugou unha maqueta dun submarino que xa fora usada no filme de 1965 \"Morituri\".\nOs avi\u00f3ns eran F-101 Voodoo reais do 84th Fighter-Interceptor Squadron, da pr\u00f3xima Hamilton Air Force Base.\nRecepci\u00f3n.\nO filme foi un \u00e9xito de cr\u00edtica e p\u00fablico. Segundo Norman Jewison, o filme (estreado en plena guerra fr\u00eda) tivo un impacto considerable tanto en Washington como en Moscova. Foi un dos poucos filmes estadounidenses da \u00e9poca en que aparec\u00eda unha visi\u00f3n positiva dos rusos. O senador Ernest Gruening menciounou o filme nun discurso no Congreso, e proxectouse unha copia do filme no Kremlin. Segundo Jewison, cando se presentou na uni\u00f3n de escritores cinematogr\u00e1ficos sovi\u00e9ticos, Sergei Bondarchuk rompeu a chorar."}
{"id": "497611", "revid": "47401", "url": "https://gl.wikipedia.org/wiki?curid=497611", "title": "The Russians Are Coming, the Russians Are Coming", "text": ""}
{"id": "497626", "revid": "6390156", "url": "https://gl.wikipedia.org/wiki?curid=497626", "title": "Rally do Albari\u00f1o", "text": "O Rally do Albari\u00f1o foi unha proba de rally, que se celebraba anualmente en Cambados e outros concellos da comarca do Saln\u00e9s. \nA primeira edici\u00f3n celebrouse en 1992 e a \u00faltima en 2009. Organiz\u00e1bao a escudar\u00eda Caldas Motor nos seus inicios e Saln\u00e9s Motor m\u00e1is tarde, e era puntuable para o Campionato de Galicia de Rally. O piloto m\u00e1is laureado da proba \u00e9 Manuel Senra, que ga\u00f1ou o rally en oito ocasi\u00f3ns.\nHistoria.\nNaceu en 1992 organizado pola escudar\u00eda Caldas Motor. A primeira edici\u00f3n abriu a tempada 1992 do Campionato de Galicia de Rally, substitu\u00edndo como proba inaugural ao Rally do Sil. Manuel Senra e o seu copiloto Jos\u00e9 Maceiras a bordo dun Peugeot 309 GTI 16v dominaron con facilidade aquela primeira edici\u00f3n, por diante do Ford Sierra RS Cosworth de Germ\u00e1n Castrill\u00f3n e Estrella Castrill\u00f3n e do Lancia Delta Integrale de Jos\u00e9 Mar\u00eda Magdaleno e Mario Labra\u00f1a. Tras ese triunfo inicial de Senra, outros catro pilotos diferentes ga\u00f1aron o rally os catro seguintes anos e todos sobre veh\u00edculos da marca Ford: Germ\u00e1n Castrill\u00f3n, Miguel Dopico, Germ\u00e1n G\u00f3mez e Javier Paz, os tres primeiros con Ford Escort e o \u00faltimo cun Ford Sierra.\nA edici\u00f3n de 1997 significou a segunda vitoria de Senra, esta vez xa con Fasutino Su\u00e1rez como copiloto e co seu famoso Peugeot 306 Maxi, veh\u00edculo este que ser\u00eda o gran dominador durante a seguinte d\u00e9cada. S\u00f3 as vitorias de Javier Pi\u00f1eiro cun Renault Clio Maxi en 1998 e de e Germ\u00e1n Castrill\u00f3n cun Mitsubishi Lancer Evo VI no ano 2000, se interpuxeron no cami\u00f1o do Peugeot, que logrou a vitoria con Manuel Senra en 1999 e nas seis edici\u00f3ns consecutivas entre 2001 e 2005, e con Bamarti, que cun coche do mesmo modelo ga\u00f1ou en 2006 e 2007. Na edici\u00f3n de 2005 deuse como ga\u00f1ador inicialmente a Bamarti, que subiu a recoller o trofeo de vencedor ao primeiro caix\u00f3n do podio, pero unha revisi\u00f3n de tempos posterior confirmou a oitava vitoria de Senra.\nO piloto de Vincios Alberto Meira, a bordo dun Mitsubishi Lancer Evo IX venceu na edici\u00f3n de 2008, mentres que os irm\u00e1ns Burgo, Pedro e Marcos, foron os \u00faltimos en lograr a vitoria na proba cambadesa en 2009, a bordo dun Mitsubishi Lancer Evo IX e tras unha dura loita con Meira. Dende 2008 cel\u00e9brase na mesma zona o Rally do Albari\u00f1o de Cl\u00e1sicos, organizado polo Club Cl\u00e1sicos Saln\u00e9s."}
{"id": "497634", "revid": "55821", "url": "https://gl.wikipedia.org/wiki?curid=497634", "title": "Sucesos de Salcedo (1894)", "text": "Os sucesos de Salcedo, tam\u00e9n co\u00f1ecidos como Os heroes do Campo da Porta ou Mot\u00edn de Salcedo, foron un mot\u00edn por cuesti\u00f3n de c\u00e9dulas persoais acontecido na parroquia pontevedresa de Salcedo o 19 de xu\u00f1o de 1894.\nHistoria.\nNa ma\u00f1\u00e1 do 19 de xu\u00f1o de 1894 present\u00e1ronse na parroquia de Salcedo os axentes recadadores de c\u00e9dulas Jos\u00e9 Benito Coch\u00f3n, Jos\u00e9 Caram\u00e9s e Andr\u00e9s Rodr\u00edguez acompa\u00f1ados dunha parella da Garda Civil dirix\u00edndose ao lugar do Casal para cobrar o imposto. Present\u00e1ronse un bo n\u00famero de veci\u00f1os da parroquia protestando por considerar abusivos e inxustos os procedementos de cobro, e atemorizaron aos axentes recadadores e a Garda Civil dando lugar a un mot\u00edn. Os axentes e a parella fuxiron, refux\u00edandose o recadador Jos\u00e9 Benito Coch\u00f3n na casa do concelleiro Jos\u00e9 Salgueiro. Pola tarde present\u00e1ronse en Salcedo 11 n\u00fameros da Garda Civil cun tenente para rescatar ao recadador. No lugar do Campo da Porta os gardas civ\u00eds golpearon e detiveron a Benito Garc\u00eda. Ao chegar a casa de Jos\u00e9 Salgueiro inform\u00e1ronos que o recadador xa estaba a salvo e continuaron ao monte, provocando aos veci\u00f1os. No Carramal detiveron ao alcalde de barrio. Vendo como os veci\u00f1os se \u00edan concentrando, fixeron varios disparos, resultando mortos Jos\u00e9 Rodr\u00edguez Rial, Manuela Couso e Francisco Pi\u00f1eiro. A Garda Civil continuou cara a San Xi\u00e1n de Mar\u00edn.\nO imposto de c\u00e9dulas.\nO imposto de c\u00e9dulas persoais co nome de \"c\u00e9dulas de veci\u00f1anza\" creouse en 1854. O obxectivo era que toda a poboaci\u00f3n tivese un documento de identidade. Por\u00e9n, o seu car\u00e1cter foi recadador, polo que ademais de non ser aceptado, levou a motins.\nCun breve per\u00edodo de supresi\u00f3n cara a 1872, o imposto foi variando ao longo da s\u00faa existencia, chegando a afectar non s\u00f3 \u00e1s cabezas de familia, sen\u00f3n a todas as persoas residentes no Estado maiores de 14 anos. A partir dunha reforma levada a cabo en 1881, e que supuxo un aumento na recadaci\u00f3n, o cobro deste imposto bianual efectu\u00e1base a domicilio."}
{"id": "497635", "revid": "1131", "url": "https://gl.wikipedia.org/wiki?curid=497635", "title": "Sucesos de Salcedo", "text": "Sucesos de Salcedo pode referirse a varios eventos que tiveron lugar na parroquia de Salcedo (Pontevedra):"}
{"id": "497636", "revid": "1131", "url": "https://gl.wikipedia.org/wiki?curid=497636", "title": "Pazo da Escola", "text": "O pazo da Escola, orixinariamente Pazo de Mendoza \u00e9 unha casa grande galega da segunda metade do s\u00e9culo XVIII fundada polo Policarpo de Mendoza. Est\u00e1 situada no lugar da Moreira, parroquia de Ma\u00f1ufe, concello de Gondomar. Existe outro pazo de Mendoza e tam\u00e9n fundado por Policarpo de Mendoza en Baiona.\nHistoria.\nFoi fundado por Policarpo de Mendoza, de\u00e1n da catedral de Santiago, e a s\u00faa construci\u00f3n rematada no ano 1769. Existen indicios de que obra tivo lugar sobre os terreos dunha leira anterior co\u00f1ecida como A Casa de Moreira, propiedade da nai do de\u00e1n, Mar\u00eda del Esp\u00edritu Santo Rodrigo. Sobre esta muller o arquitecto Antonio Soli\u00f1o Troncoso, sinala a existencia dun erro na s\u00faa partida de bautismo, sendo o seu verdadeiro nome Mar\u00eda Rodr\u00edguez Mendoza.\nNa d\u00e9cada de 1970 parte do edificio acolleu a Academia San Vicente, dirixida polos profesores Jos\u00e9 Cas\u00e1s e a s\u00faa dona \u00c9lida Gonz\u00e1lez, motivo polo cal se co\u00f1ece como Pazo da Escola. A finais do XX foi sometido a obras de rehabilitaci\u00f3n baixo supervisi\u00f3n do Servizo Provincial de Patrimonio, co obxecto de adecuar a construci\u00f3n como centro de hospedaxe e hostaler\u00eda.\nArquitectura.\nO edificio ten forma de U, pos\u00fae unha ampla solaina porticada \"sobre soportal p\u00e9treo e gran lareira con forno e cambota rematada nunha das chemineas m\u00e1is monumentais do Val de Mi\u00f1or\" segundo descrici\u00f3n do arquitecto Antonio Soli\u00f1o Troncoso. Na fachada leste conserva un bras\u00f3n coas armas do fundador. \nPos\u00fae bodegas e cortes, as\u00ed como patio interior e soportais p\u00e9treos. Na primeira planta atop\u00e1banse as dependencias de vivenda. Toda o terreo est\u00e1 valado cun muro de 2 metros de alto aproximadamente; polo lateral sur, a car\u00f3n do cami\u00f1o, existen d\u00faas portadas de acceso: unha de pequenas dimensi\u00f3ns e a segunda, que \u00e9 a principal, situada \u00e1 dereita da anterior.\nNo exterior do edificio atopamos unha eira de pedra cercada e pavimentada para mallar o trigo e outros cereais. As\u00ed mesmo, pos\u00fae un h\u00f3rreo de grandes dimensi\u00f3ns, cun reloxo de sol na parte superior nun bo estado de conservaci\u00f3n.\nTe\u00f1en interese as edificaci\u00f3ns adxectivas e o xard\u00edn tradicional de froiteiras."}
{"id": "497637", "revid": "5863", "url": "https://gl.wikipedia.org/wiki?curid=497637", "title": "Banjo", "text": ""}
{"id": "497639", "revid": "85894", "url": "https://gl.wikipedia.org/wiki?curid=497639", "title": "A Moreira, Ma\u00f1ufe, Gondomar", "text": "A Moreira \u00e9 un lugar da parroquia de Ma\u00f1ufe, no concello pontevedr\u00e9s de Gondomar na comarca do Val Mi\u00f1or. Segundo o INE en 2019 ti\u00f1a 70 habitantes (31 homes e 39 mulleres).\nAt\u00f3pase a 1,2 km do centro da vila de Gondomar e a 17 metros sobre o nivel do mar.\nDescrici\u00f3n.\nO barrio da Moreira pos\u00fae un conxunto de edificaci\u00f3ns de valor etnogr\u00e1fico. Situada no coraz\u00f3n da parroquia, fai estrema ao norte co barrio da Ponte, ao leste e noroeste con Verdeal, ao nord\u00e9s e oeste co Campo das Bestas e ao sur e sueste co lugar de Cristill\u00f3n. Ten un total de 46 vivendas constru\u00eddas.\nPatrimonio.\nA igrexa de San Vicente de Ma\u00f1ufe \u00e9 un templo cristi\u00e1n situado no lugar da Moreira. Data do s\u00e9culo XII, pero a maior parte da obra actual \u00e9 barroca, consecuencia dunha gran reforma no s\u00e9culo XVIII. Ten como celebraci\u00f3n principal a do santo patr\u00f3n da parroquia, san Vicente, o d\u00eda 22 de xaneiro. Forma parte da diocese cat\u00f3lica latina de Tui-Vigo.\nO Pazo da Escola (orixinariamente Pazo de Mendoza) \u00e9 unha casa grande galega da segunda metade do s\u00e9culo XVIII fundada polo Pilcarpo de Mendoza. Existe outro pazo de Mendoza tam\u00e9n fundado por Policarpo de Mendoza en Baiona"}
{"id": "497645", "revid": "35560", "url": "https://gl.wikipedia.org/wiki?curid=497645", "title": "H-IIB", "text": "O H-IIB (ou H-2B) \u00e9 un foguete espacial xapon\u00e9s produto da mellora do H-IIA para principalmente lanzar os veh\u00edculos HTV (\"Kounotori\") \u00e1 Estaci\u00f3n Espacial Internacional. A primeira etapa ten un di\u00e1metro 1,2 m maior que a do H-IIA, leva un 70% m\u00e1is de propelente e usa dous motores LE-7A en lugar de un, as\u00ed como unha cofia m\u00e1is grande. Tanto a segunda etapa como os aceleradores de propelente s\u00f3lido son os mesmos que no H-IIA."}
{"id": "497653", "revid": "1131", "url": "https://gl.wikipedia.org/wiki?curid=497653", "title": "Nabal", "text": "O top\u00f3nimo galego Nabal \u00e9 un fit\u00f3nimo que indica unha leira adicada \u00e1 plantaci\u00f3n de nabos. Pode referirse a:"}
{"id": "497654", "revid": "1131", "url": "https://gl.wikipedia.org/wiki?curid=497654", "title": "O Nabal", "text": ""}
{"id": "497657", "revid": "23204", "url": "https://gl.wikipedia.org/wiki?curid=497657", "title": "Casa da Moeda de Turqu\u00eda", "text": "A Casa da Moeda de Turqu\u00eda (en turco: \"Darphane ve Damga Matbaas\u0131 Genel M\u00fcd\u00fcrl\u00fc\u011f\u00fc\": \"Direcci\u00f3n Xeral da Casa de Moeda e Timbre\"; ou simplemente \"Darphane\": \"Casa da Moeda) \u00e9 unha compa\u00f1\u00eda estatal turca, con sede en Istambul, que se encarga da cu\u00f1axe das moedas de curso legal do pa\u00eds, correspondentes ao sistema monetario da lira turca.\nA s\u00faa orixe rem\u00f3ntase a 1467, cando se estableceu en Istambul unha casa de moeda que chegou a ser a meirande do Imperio Otom\u00e1n en substituci\u00f3n da antiga ceca bizantina de Constantinopla.\nHistoria.\nA Casa da Moeda de Istambul.\nPara satisfacer as necesidades de di\u00f1eiro do Imperio Otom\u00e1n, que se expandiu rapidamente logo da conquista de Istambul, Mehmed II Fatih, o Conquistador, sumou \u00e1s cecas xa existentes unha nova casa de moeda na contorna da mesquita Beyazit, feito que se considera como o comezo da existencia dunha casa de moeda turca centralizada. Ao non existir documentaci\u00f3n que determine a data exacta do seu establecemento, ad\u00f3itase considerar a s\u00faa fundaci\u00f3n en 1467, a data das primeiras moedas de ouro cu\u00f1adas nela, a nome de Mehmed II. Esta primeira ceca cobrou importancia e acabou traslad\u00e1ndose a Simke\u015fhane, no distrito de Beyazit, en Istambul, en 1596.\nXa no s\u00e9culo XVIII, en tempos do sult\u00e1n Ahmed III (1703-1730), a casa de moeda trasladouse en 1723 a un dos edificios do complexo do Palacio de Topkapi e ampliouse en 1832 coa construci\u00f3n de novos talleres. Axi\u00f1a se converteu na principal ceca turca, ata o punto de quedar, en 1843, como a \u00fanica casa de moeda en funcionamento, logo do pechamento de todas as demais.\nA ceca actual.\nO 8 de xullo de 1967, a casa de moeda trasladouse \u00e1 s\u00faa situaci\u00f3n actual, no distrito de Be\u015fikta\u015f, nun edificio cuxa construci\u00f3n comezara xa en 1961, cunha superficie de 7.000 metros cadrados (mais un patio interior doutros 1.000 m2), nuns terreos de 11.000 metros cadrados. Por\u00e9n, a divisi\u00f3n de impresi\u00f3n, que se fusionara coa de cu\u00f1axe en 1933, permaneceu no Palacio de Topkapi ata 2012, cando se trasladou ao novo edificio.\nMediante un Decreto lei do 18 de xu\u00f1o de 1984, a entidade tomou a forma de Direcci\u00f3n Xeral da Casa de Moeda e Timbre (\"Darphane ve Damga Matbaas\u0131 Genel M\u00fcd\u00fcrl\u00fc\u011f\u00fc\"), como unha unidade dentro da estrutura do Ministerio de Finanzas do Estado turco, coa misi\u00f3n de se encargar da produci\u00f3n de moeda de curso legal, moedas conmemorativas en metais nobres, medallas, condecoraci\u00f3ns, selos oficiais e diversos documentos oficiais e de seguridade, como visas e pasaportes.\nDirectores da ceca.\nEsta \u00e9 unha listaxe dos directores xerentes da Casa da Moeda de Turqu\u00eda desde 1979:"}
{"id": "497659", "revid": "65337", "url": "https://gl.wikipedia.org/wiki?curid=497659", "title": "Darphane", "text": ""}
{"id": "497660", "revid": "65337", "url": "https://gl.wikipedia.org/wiki?curid=497660", "title": "Casa de Moeda de Turqu\u00eda", "text": ""}
{"id": "497661", "revid": "65337", "url": "https://gl.wikipedia.org/wiki?curid=497661", "title": "Ceca de Turqu\u00eda", "text": ""}
{"id": "497662", "revid": "65337", "url": "https://gl.wikipedia.org/wiki?curid=497662", "title": "Casa da Moeda de Istambul", "text": ""}
{"id": "497663", "revid": "65337", "url": "https://gl.wikipedia.org/wiki?curid=497663", "title": "Casa de Moeda de Istambul", "text": ""}
{"id": "497664", "revid": "65337", "url": "https://gl.wikipedia.org/wiki?curid=497664", "title": "Ceca de Istambul", "text": ""}
{"id": "497666", "revid": "5863", "url": "https://gl.wikipedia.org/wiki?curid=497666", "title": "Joel G\u00f3mez", "text": ""}
{"id": "497667", "revid": "1131", "url": "https://gl.wikipedia.org/wiki?curid=497667", "title": "As Nabeiras", "text": ""}
{"id": "497668", "revid": "1131", "url": "https://gl.wikipedia.org/wiki?curid=497668", "title": "Nabeda", "text": ""}
{"id": "497670", "revid": "98629", "url": "https://gl.wikipedia.org/wiki?curid=497670", "title": "Yeelen", "text": "Yeelen (do bambara \"brillo\"/\"luz\") \u00e9 un filme maliano de 1987 dirixido por Souleymane Ciss\u00e9. \u00c9 unha coproduci\u00f3n entre Mal\u00ed, Burkina Faso, Francia e Alema\u00f1a Occidental. Foi rodado en lingua bambara e fula, e bas\u00e9ase nunha lenda tradicional do pobo bambara. A\u00ednda que est\u00e1 ambientado nunha \u00e9poca indefinida, est\u00e1 posiblemente ambientado no Imperio de Mal\u00ed do s\u00e9culo XIII.\nEst\u00e1 protagonizado por Issiaka Kane no papel de Nianankoro, un home que pos\u00fae poderes m\u00e1xicos. Niamanto Sanogo interpreta o papel do pai de Niankoro que segue \u00f3 seu fillo a trav\u00e9s das terras dos bambara, dos fula e dos dogon usando un madeiro m\u00e1xico para guiarse.\n\"Yeelen\" foi un \u00e9xito da cr\u00edtica, e foi galardoado co Premio do Xurado no Festival Internacional de Cinema de Cannes de 1987. Foi nomeado \u00e1 Palma de Ouro ese mesmo ano."}
{"id": "497674", "revid": "98629", "url": "https://gl.wikipedia.org/wiki?curid=497674", "title": "Carrie Pilby (filme)", "text": "Carrie Pilby \u00e9 un filme estadounidense de 2016 dirixido por Susan Johnson e escrito por Kara Holden e Dean Craig. Bas\u00e9ase na novela best-seller escrita por Caren Lissner. Est\u00e1 protagonizado por Bel Powley, Nathan Lane, Gabriel Byrne, Jason Ritter, William Moseley, Vanessa Bayer e Colin O'Donoghue. A fotograf\u00eda principal empezou o 14 de decembro de 2015 na cidade de Nova York."}
{"id": "497675", "revid": "23204", "url": "https://gl.wikipedia.org/wiki?curid=497675", "title": "Toy Story 4", "text": "Toy Story 4 \u00e9 un filme estadounidense de 2019 producido por Pixar Animation Studios para Walt Disney Pictures. \u00c9 o cuarto t\u00edtulo da serie \"Toy Story\", sendo a secuela de \"Toy Story 3\" (2010). Foi dirixido por Josh Cooley (no seu debut como director) a partir dun gui\u00f3n de Andrew Stanton e Stephany Folsom; os tres concibiron a historia xunto con John Lasseter, Rashida Jones, Will McCormack, Valerie LaPointe e Martin Hynes. Tom Hanks, Tim Allen, Annie Potts, Joan Cusack, Don Rickles, Wallace Shawn, John Ratzenberger, Estelle Harris, Blake Clark, Bonnie Hunt, Jeff Garlin, Kristen Schaal e Timothy Dalton retoman os papeis que interpretaron nos filmes anteriores. Tony Hale, Keegan-Michael Key, Jordan Peele, Christina Hendricks, Keanu Reeves e Ally Maki po\u00f1en as voces dos novos personaxes.\nO filme segue os eventos de \"Toy Story 3\", co Sheriff Woody, Buzz Lightyear e o seu grupo de xoguetes amigos vivindo con Bonnie. \u00d3 grupo \u00fanese Forky, un garfo que Bonnie converteu nun xoguete. O filme est\u00e1 adicado a Rickles e \u00f3 animador Adam Burke, que morreron o 6 de abril de 2017 e o 8 de outubro de 2018 respectivamente.\n\"Toy Story 4\" estreouse o 11 de xu\u00f1o de 2019 nos \u00c1nxeles, California, e estreouse nos cinemas dos Estados Unidos de Am\u00e9rica o 21 de xu\u00f1o de 2019, en RealD 3D, Dolby Cinema e IMAX. Recadou 1\u00a0073 mill\u00f3ns de d\u00f3lares en todo o mundo, convert\u00e9ndose no t\u00edtulo con maior recadaci\u00f3n da franqu\u00eda, no oitavo filme con maior recadaci\u00f3n de 2019, e no n\u00famero 30 de t\u00f3dolos tempos. Recibiu cr\u00edticas positivas pola s\u00faa historia, humor, emoci\u00f3n, banda sonora, animaci\u00f3n e interpretaci\u00f3ns. Na 92\u00aa edici\u00f3n dos \u00d3scar, foi nomeado \u00e1 mellor canci\u00f3n orixinal e ga\u00f1ou o \u00d3scar \u00f3 mellor filme de animaci\u00f3n."}
{"id": "497679", "revid": "895", "url": "https://gl.wikipedia.org/wiki?curid=497679", "title": "Nadal (hom\u00f3nimos)", "text": "O Nadal \u00e9 unha festa do cristianismo, que conmemora o nacemento de Xes\u00fas de Nazaret. Ademais, o termo Nadal pode referirse a:\nComo top\u00f3nimo pode referirse a:\nComo apelido pode referise a:"}
{"id": "497680", "revid": "1131", "url": "https://gl.wikipedia.org/wiki?curid=497680", "title": "O Nadal", "text": ""}
{"id": "497681", "revid": "23204", "url": "https://gl.wikipedia.org/wiki?curid=497681", "title": "Smrt kr\u00e1sn\u00fdch srnc\u016f", "text": "Smrt kr\u00e1sn\u00fdch srnc\u016f \u00e9 un filme checoslovaco de 1986 dirixido por Karel Kachy\u0148un. Estreouse na 15\u00aa edici\u00f3n do Festival Internacional de Cinema de Moscova. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 60\u00aa edici\u00f3n dos premios, mais finalmente non foi nomeado."}
