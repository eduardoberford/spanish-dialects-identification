{"id": "466918", "revid": "98629", "url": "https://gl.wikipedia.org/wiki?curid=466918", "title": "Frank Wedekind", "text": "Benjamin Franklin Wedekind, nado en Hannover o 24 de xullo de 1864 e finado en M\u00fanic o 9 de marzo de 1918, foi un dramaturgo alem\u00e1n.\nTraxectoria.\nFamilia.\nWedekind pertenc\u00eda a unha antiga familia condal, os Wedekind zur Horst; seu pai Friedrich Wilhelm Wedekind, (1816\u20131888), era xinec\u00f3logo e tras a fracasada revoluci\u00f3n alem\u00e1 de 1848/49 marchou a San Francisco, logrando unha fortuna considerable coa especulaci\u00f3n do solo durante a Febre do ouro de California. En San Francisco casou con Emilie Kammerer (1840\u20131916), filla de Friedrich Kammerer, un dos primeiros fabricantes de mistos. En 1863 tiveron o primeiro fillo e un ano despois volveron a Alema\u00f1a, instal\u00e1ndose en Hannover, onde naceu Frank e al\u00ed viviu ata 1872. Os seus irm\u00e1ns eran Armin Francis, William Lincoln, Frida Marianne Erika, famosa cantante de \u00f3pera, Donald Lenzelin, tam\u00e9n escritor, e Emilie Richenza.\nFormaci\u00f3n.\nOpostos \u00e1 formaci\u00f3n do Imperio Alem\u00e1n a familia decidiu marchar a Su\u00edza, instal\u00e1ndose no castelo de Lenzbourg no cant\u00f3n de Argovia e Frank foi \u00e1 escola local e a partir de 1879 estudou secundaria na escola cantonal de Aarau e al\u00ed formou a liga de poes\u00eda \"Senatus Poeticus\" con Walter Lau\u00e9, Adolf V\u00f6gtlin e Oskar Schibler e para a s\u00faa irm\u00e1 Emilie escribiu a epopea infantil \"Der H\u00e4nseken\" con debuxos do seu irm\u00e1n Armin. A partir de 1881 recibiu sobre todo lecci\u00f3ns individuais, por dificultades escolares. En 1884 comezou a estudar literatura alem\u00e1 e francesa na Universidade de Lausana para pasar ao pouco, a petici\u00f3n do seu pai, a estudar dereito na Universidade de M\u00fanic que acabou deixando. Traballou como xornalista, foi xefe do departamento de publicidade de Maggi en Su\u00edza en 1886 e secretario nun circo. O seu c\u00edrculo de amigos da \u00e9poca eran basicamente artistas e traballadores circenses, e o mundo do circo inspirou a s\u00faa poes\u00eda. e a s\u00faa poesi seu c\u00edrculo de amigos nese momento consist\u00eda en artistas e persoas de circo. As actuaci\u00f3ns do circo fascinaron a Wedekind por toda a vida e inspiraron a s\u00faa poes\u00eda. Desa \u00e9poca datan as s\u00faas primeiras publicaci\u00f3ns, poes\u00eda, prosa e a s\u00faa primeira comedia. Por mor da falta de logros acad\u00e9micos o seu pai retiroulle o seu apoio financeiro en 1886 e no ver\u00e1n de 1888 comezou a estudar dereito na Universidade de Z\u00fcrich pero xa tras a morte do seu pai, en outubro dese ano, deixou os seus estudos. O legado do seu pai concedeulle independencia financeira e liberdade art\u00edstica.\nPrimeiras obras.\nEn 1889 estableceuse en M\u00fanic e entrou en contacto co escritor Otto Julius Bierbaum e en 1891 viaxou a Par\u00eds, onde co\u00f1eceu a Albert Langen e nese ano rematou o drama \"Fr\u00fchlings Erwachen\" que deu ao prelo nese ano. En 1895 publicou na editorial de Albert Langen \"Der Erdgeist. Trag\u00f6die in vier Aufz\u00fcgen\". E continuou viaxando, a Su\u00edza, Londres e Berl\u00edn. En 1896 volveu a M\u00fanic e foi un dos fundadores da revista sat\u00edrica \"Simplicissimus\", escribindo so varios pseud\u00f3nimos, entre outros \u201eHieronymos\u201c. Nese ano publicou \"Der H\u00e4nseken\", escrito anos antes para a s\u00faa irm\u00e1.\nA difusi\u00f3n do poema sat\u00edrico \"Im heiligen Land\" sobre a visita do k\u00e1iser Guillerme II a Palestina en 1898 obrigouno a fuxir a Par\u00eds. \u00c1 s\u00faa volta a Alema\u00f1a en 1899 sentenci\u00e1rono por delito de lesa maxestade a \"custodia honorable\" (\"Festungshaft\"), que cumpriu na fortaleza de K\u00f6nigstein dende o 21 de setembro de 1899 ata a s\u00faa perdoanza en febreiro de 1900.\nEn 1901 e 1902 traballou no cabar\u00e9 muniqu\u00e9s Die Elf Scharfrichter, cantando as s\u00faas propias composici\u00f3ns acompa\u00f1\u00e1ndose dunha guitarra, seguindo o modelo do parisiense Chat Noir e primaba a cr\u00edtica ao mundo burgu\u00e9s das aparencias. Wedekind tam\u00e9n actuaba nas s\u00faas propias pezas sat\u00edricas, contra da burgues\u00eda e da s\u00faa moralidade, especialmente co\u00f1ecida \u00e9 unha especie de romance de cego (\"Moritat\") de 1902 titulado \"Ich habe meine Tante geschlachtet\u2026\" A s\u00faa influencia no cabar\u00e9 sat\u00edrico alem\u00e1n foi moi importante e inaugurou unha li\u00f1a que logo seguiron autores como Christian Morgenstern, Otto Julius Bierbaum, Joachim Ringelnatz ou Kurt Tucholsky.\nO 20 de novembro de 1906 representouse por primeira volta \"Fr\u00fchlings Erwachen. Einer Kindertr\u00f6gedie\" , unha cr\u00edtica \u00e1 opresiva cultura sexual da \u00e9poca e ofrece unha vigorosa dramatizaci\u00f3n das fantas\u00edas er\u00f3ticas entre os estudantes alem\u00e1ns, e que causou un esc\u00e1ndalo por conter escenas de homoerotismo, masturbaci\u00f3n, sadomasoquismo, violaci\u00f3n, suicio e mais tam\u00e9n referencias ao aborto. Foi a s\u00faa primeira grande obra teatral e unha referencia seminal na historia do teatro moderno \n\"Lulu\".\nDurante 21 anos, entre 1892 e 1913, Frank Wedekind traballou na traxedia \"Lulu\", que axunta d\u00faas obras, \"Erdgeist\" e \"Die B\u00fcchse der Pandora\" e que est\u00e1 considerada a s\u00faa obra m\u00e1is ambiciosa, os primeiros manuscritos datan de 1892 e en 1894 ti\u00f1a rematada \"Die B\u00fcchse der Pandora. Eine Monstretrag\u00f6die. Buchdrama\" en cinco actos que divida en d\u00faas partes. Os tres primeiros actos da peza public\u00e1ronse en 1895, e mais un acto engadido, co t\u00edtulo de \"Der Erdgeist\". A segunda parte editouse tam\u00e9n de xeito independente como \"Die B\u00fcchse der Pandora\" en 1904. A s\u00faa estrea foi en Nuremberg nese ano, pero mesmo antes da s\u00faa distribuci\u00f3n en libro as autoridades retiveron a edici\u00f3n por indecencia. No xu\u00edzo que se celebrou en 1906 contra do autor e do editor quedaron absoltos da acusaci\u00f3n de difusi\u00f3n de escritos impudentes. Logo de numerosos arranxos, os dous dramas public\u00e1ronse xuntos en 1913 como \"Lulu\"; no proceso desapareceron o terceiro acto de \"Der Erdgeist\" e o primeiro de \"Die B\u00fcchse der Pandora\". As\u00ed e todo, a estrea da versi\u00f3n enteira de Lulu s\u00f3 se representou en 1988 no Deutsches Schauspielhaus de Hamburg so a direcci\u00f3n de Peter Zadek.\nAs d\u00faas pezas contan unha historia continua de Lulu, unha bailarina sexualmente atractiva, que ascende no seo da sociedade alem\u00e1 por medio da s\u00faa relaci\u00f3n con homes ricos pero que \u00e1 fin cae na pobreza e na prostituci\u00f3n. A descrici\u00f3n franca da sexualidade e da violencia, inclu\u00edndo lesbianismo e un encontro con Jack o Destripador, papel que se reservou o propio Wedekind na representaci\u00f3n orixinal, estendeu as fronteiras do que se consideraba aceptable no escenario na \u00e9poca.\nConsagraci\u00f3n.\nEn 1912 no Deutschen Theater de Berl\u00edn programou baixo a direcci\u00f3n de Max Reinhardt o primeiro \"Wedekind-Zyklus\" e en 1914 o segundo \"Wedekind-Zyklus\" con enorme \u00e9xito de p\u00fablico, eses dous acontecementos supuxeron o cume do seu \u00e9xito dramat\u00farxico e literario. Mais o inicio da primeira guerra mundial supuxo un momento de dificultades financeiras para o autor e no marco da reacci\u00f3n patri\u00f3tica pronunciou o 18 de setembro de 1914 no \"Patriotischen Abend\" no teatro de c\u00e1mara de M\u00fanic o discurso \"Deutschland bringt die Freiheit\" (Alema\u00f1a trae a liberdade), o texto apareceu na edici\u00f3n do 27 de decembro do \"Berliner Tageblatt\" e provocou pol\u00e9mica polo seu ton nacionalista, a\u00ednda que a opini\u00f3n de Wedekind sobre a guerra a\u00ednda \u00e9 obxecto de debate. Wedekind morreu o 9 de marzo de 1918 por mor de complicaci\u00f3ns por unha operaci\u00f3n de eliminaci\u00f3n do ap\u00e9ndice.\nLegado.\nConsid\u00e9rase a s\u00faa obra como de transici\u00f3n entre o realismo e o expresionismo e un antecedente directo do teatro do absurdo.\nA s\u00faa obra adaptouse a numerosos formatos, G. W. Pabst realizou en 1929 o filme mudo \"Die B\u00fcchse der Pandora\" protagonizado por Louise Brooks como Lulu e Alban Berg a \u00f3pera \"Lulu\" en 1937, considerada unha das mellores \u00f3peras do s\u00e9culo XX.Walerian Borowczyk dirixiu en 1980 o filme \"Lulu\" e John Linton Roberson adaptou as pezas de Lulu \u00e1 banda dese\u00f1ada, que tam\u00e9n forman a base do \u00e1lbum \"Lulu\", colaboraci\u00f3n de 2011 entre Lou Reed e a banda Metallica.\nEn 2006, \"Fr\u00fchlings Erwachen\" adaptouse nun musical de Broadway: \"Spring Awakening\"."}
{"id": "466920", "revid": "88215", "url": "https://gl.wikipedia.org/wiki?curid=466920", "title": "Circu\u00edto de Losail", "text": ""}
{"id": "466921", "revid": "51040", "url": "https://gl.wikipedia.org/wiki?curid=466921", "title": "Xabier Castro Tour\u00eds", "text": "Francisco Xabier Castro Tour\u00eds, nado en Lestrobe (Dodro) en 1964, \u00e9 un pol\u00edtico galego do PSdeG.\nTraxectoria.\nEmpregado no aeroporto de Santiago de Compostela e, como afecci\u00f3n, ded\u00edcase a cr\u00eda e adestramento de c\u00e1ns de raza rottweiler. Foi elixido concelleiro de Dodro polo PSdeG-PSOE tralas elecci\u00f3ns municipais de 1987, mant\u00e9ndose na corporaci\u00f3n ata 2007 e sendo membro da oposici\u00f3n. Encabezou a candidatura nas municipais de 1995. No 2007 e no 2011 foi de novo nas listas do PSdeG pero non resultou elixido. \nRegresou \u00e1 corporaci\u00f3n como candidato socialista tralas municipais de 2015, nas que conseguiu un concelleiro e se situou na oposici\u00f3n. Nas municipais de 2019 encabezou de novo a candidatura do PSdeG \u00e1 alcald\u00eda e conseguiu 3 concelleiros, polo que foi elixido alcalde grazas \u00f3 apoio de Unidadede Veci\u00f1al de Dodro e BNG, establecendo un tripartito con ambas formaci\u00f3ns. Nas municipais de 2023 foi a candidatura m\u00e1is votada con 3 concelleiros trala escisi\u00f3n sufrida polo PP, polo que foi reelixido alcalde co apoio de Unidade Veci\u00f1al."}
{"id": "466922", "revid": "98629", "url": "https://gl.wikipedia.org/wiki?curid=466922", "title": "Thomas Kj\u00e6r Olsen", "text": "Thomas Kjer Olsen, nado en S\u00f8nderborg o 24 de abril de 1997, \u00e9 un piloto de motocr\u00f3s dan\u00e9s.\nTraxectoria.\nEn 2014, Kjer Olsen quedou en sexto lugar no Campionato Europeo de MX250, correndo cunha Honda. En 2015 volveu ser sexto, esta vez con KTM. Ga\u00f1ou o t\u00edtulo en 2016 con Husqvarna.\nNo 2017 participou no Campionato do Mundo de Motocross na categor\u00eda MX2 cunha Husqvarna do equipo de Jacky Martens. Conseguiu a vitoria no Gran Premio de Letonia. No resto de Grandes Premios non alcanzou o podio, pero rematou a tempada en terceiro lugar. Tam\u00e9n ga\u00f1ou un GP en 2018, como en 2017 o GP de Letonia en Kegums, e terminou terceiro na clasificaci\u00f3n final.\nKj\u00e6r Olsen tam\u00e9n formou parte do equipo dan\u00e9s no Motocr\u00f3s de Naci\u00f3ns varias veces, \u00e1s veces xunto ao seu irm\u00e1n m\u00e1is vello Stefan.\nNo Mundial de 2019, ga\u00f1ou o Gran Premio do Reino Unido, quedou segundo tras Jorge Prado na Arxentina, Pa\u00edses Baixos, Portugal e Rusia e terceiro en Letonia."}
{"id": "466923", "revid": "51040", "url": "https://gl.wikipedia.org/wiki?curid=466923", "title": "Francisco Xabier Castro Tour\u00eds", "text": ""}
{"id": "466927", "revid": "89787", "url": "https://gl.wikipedia.org/wiki?curid=466927", "title": "Santa Marinella", "text": "Santa Marinella \u00e9 un comune italiano de 18 935 habitantes da Cidade metropolitana de Roma Capital no Lacio."}
{"id": "466928", "revid": "1410", "url": "https://gl.wikipedia.org/wiki?curid=466928", "title": "Lista de xefes de Estado do Chad", "text": "Esta \u00e9 unha lista de xefes de Estado do Chad dende que o pa\u00eds se independizou de Francia en 1960 ao presente.\nUn total de seis persoas exerceron como xefe de estado do Chad (sen contar un xefe de estado interino). Ademais, unha persoa, Goukouni Oueddei, exerceu o cargo en d\u00faas ocasi\u00f3ns non consecutivas.\nO actual xefe estado do Chad \u00e9 Mahamat D\u00e9by, dende o falecemento do seu pai, Idriss D\u00e9by, o 20 de abril de 2021."}
{"id": "466929", "revid": "88215", "url": "https://gl.wikipedia.org/wiki?curid=466929", "title": "Presidente do Chad", "text": ""}
{"id": "466931", "revid": "88215", "url": "https://gl.wikipedia.org/wiki?curid=466931", "title": "Presidente de Chad", "text": ""}
{"id": "466932", "revid": "15490", "url": "https://gl.wikipedia.org/wiki?curid=466932", "title": "Elba Veleiro", "text": "Mar\u00eda Elba Veleiro Fern\u00e1ndez, nada en Vilagarc\u00eda de Arousa en 1955, \u00e9 unha doutora e pol\u00edtica galega do PSdeG-PSOE. Foi a alcadesa de Vilalba entre 2019 e 2023.\nTraxectoria.\nNas elecci\u00f3ns municipais de 2019 a s\u00faa candidatura polo PSdeG-PSOE foi a m\u00e1is votada, con oito concelleiros. Foi a primeira vez, dende as primeiras elecci\u00f3ns municipais en 1979 que o PPdeG non conseguiu a alcad\u00eda deste concello. Foi elixida alcaldesa o 15 de xu\u00f1o co apoio do partido Vilalba Aberta. Renovou no cargo en 2023 co apoio de VA e do BNG (que se mantivo f\u00f3ra do goberno municipal), mais dimitiu en outubro dese mesmo ano para regresar \u00e1 medicina."}
{"id": "466933", "revid": "1576", "url": "https://gl.wikipedia.org/wiki?curid=466933", "title": "Cubewanos", "text": ""}
{"id": "466934", "revid": "23204", "url": "https://gl.wikipedia.org/wiki?curid=466934", "title": "Mar\u00eda Elba Veleiro Fern\u00e1ndez", "text": ""}
{"id": "466935", "revid": "23204", "url": "https://gl.wikipedia.org/wiki?curid=466935", "title": "Elba Veleiro Fern\u00e1ndez", "text": ""}
{"id": "466936", "revid": "23204", "url": "https://gl.wikipedia.org/wiki?curid=466936", "title": "Pachamama (filme)", "text": "Pachamama \u00e9 un filme de animaci\u00f3n franc\u00e9s de 2018 dirixido por Juan Antin e escrito por Christophe Poujol e Juan Antin. Usando unha mestura de debuxos en d\u00faas dimensi\u00f3ns e elementos xerados por computadora cunha representaci\u00f3n de animaci\u00f3n tradicional, o filme conta a historia de dous nenos ind\u00edxenas nunha vila nas monta\u00f1as dos Andes no s\u00e9culo XVI, no momento da invasi\u00f3n do Imperio Inca polos conquistadores. O filme foi ben acollido pola cr\u00edtica."}
{"id": "466940", "revid": "5863", "url": "https://gl.wikipedia.org/wiki?curid=466940", "title": "Margaret Booth", "text": "Margaret Booth, nada nos \u00c1nxeles o 16 de xaneiro de 1898 e finada na mesma cidade o 28 de outubro de 2002, foi unha montadora de cinema estadounidenses.\nTraxectoria.\nNada nos \u00c1nxeles, comezou a s\u00faa carreira en Hollywood como \"patcher\" (\"facedora de parches\"), montando filmes de D. W. Griffith, arredor de 1915. O seu irm\u00e1n era o actor Elmer Booth. M\u00e1is adiante, traballou para Louis B. Mayer cando era un produtor de cinema independente. Cando Mayer se xuntou con outros para formar a Metro-Goldwyn-Mayer en 1924, traballou como axudante de direcci\u00f3n nesa compa\u00f1\u00eda. Montou varios filmes protagonizados por Greta Garbo, inclu\u00eddo \"Camille\" (1936).\nBooth montou filmes tan diferentes como \"Wise Girls\" (1929), \"Mutiny on the Bounty\" (1935, polo que foi candidata ao Oscar \u00e1 mellor montaxe), \"A Yank at Oxford\" (1938), \"The Way We Were\" (1973), \"The Sunshine Boys\" (1975), \"The Goodbye Girl\" (1977), \"The Cheap Detective\" (1978) e \"Seems Like Old Times\" (1980). Foi supervisora de montaxe e produtora asociada en varios filmes do produtor Ray Stark, culminando cun cr\u00e9dito como produtora executiva en \"The Slugger's Wife\" (1985) cando ti\u00f1a oitenta e sete anos.\nPor\u00e9n, a s\u00faa listaxe oficial de cr\u00e9ditos representa s\u00f3 unha parte do traballo cinematogr\u00e1fico de Booth. No seu papel como montadora supervisora na MGM entre 1939 e 1968, o xornal \"The Village Voice\" describiuna como \"a autoridade final en cada filme que fixo o estudio durante trinta anos\". Trala s\u00faa morte, \"The Guardian\" escribiu: \"todos os cineastas ti\u00f1an que pasar por ela para ter unha montaxe final de son e visi\u00f3n aproba\", ademais de describir o seu enfoque:\nRecibiu un Oscar Honor\u00edfico da Academia das Artes e das Ciencias Cinematogr\u00e1ficas en 1978 polo seu traballo na montaxe. En 1983, recibiu o Women in Film Crystal Award outorgado \u00e1s mulleres destacadas que, mediante a s\u00faa resistencia e excelencia no seu traballo, axudaron a expandir o papel das mulleres na industria do entretemento.\nEn 1990, Booth recibiu o American Cinema Editors Career Achievement Award. Faleceu en 2002, aos 104 anos, por complicaci\u00f3ns dun infarteo. Est\u00e1 enterrada no Inglewood Park Cemetery, de Inglewood, California."}
{"id": "466942", "revid": "23204", "url": "https://gl.wikipedia.org/wiki?curid=466942", "title": "Tiqqun", "text": "A revista Tiqqun foi o traballo dun colectivo franc\u00e9s de autores de filosof\u00eda e activistas hom\u00f3nimo. Publicaron dous volumes, o primeiro no ano do seu nacemento en 1999 e o \u00faltimo durante a s\u00faa disoluci\u00f3n en Venecia no ano 2001. A revista enm\u00e1rcase dentro do contexto da filosos\u00eda radical de \nOrixe e uso do nome.\nO nome da revista prov\u00e9n da grande importancia que os redactores outorgaron ao concepto filos\u00f3fico de \"Tiqqun\". Tr\u00e1tase da transcrici\u00f3n afrancesada do termo de orixe hebraica \"Tikun olam\", un concepto derivado do xuda\u00edsmo adoito empregado na tradici\u00f3n cabal\u00edstica e mesi\u00e1nica, que significa asemade 'reparaci\u00f3n, restituci\u00f3n e redenci\u00f3n', e que cubre na meirande parte, entre outras cousas, a concepci\u00f3n xud\u00eda da xustiza social.\nAl\u00e9n destes dous elementos, tam\u00e9n se usa o termo, especialmente na expresi\u00f3n \u00abos \"Tiqqun\"\u00bb, para designar o comit\u00e9 de redacci\u00f3n ou un grupo m\u00e1is vasto.\nAutor\u00eda.\nA autor\u00eda de cada artigo de Tiqqun non \u00e9 atribu\u00edda a xeito individual. Mais na contraportada do primeiro n\u00famero inclu\u00edase unha menci\u00f3n grupal ao consello de redacci\u00f3n, formando parte del aparec\u00edan os nomes dos activistas: Julien Boudart, Jo\u00ebl Gayraud, Fulvia Carnevale, Julien Coupat, Junius Frey, Stephan Hottner e R\u00e9my Ricordeau. O grupo tam\u00e9n usa en diversos ensaios o alcume grupal do \"Comit\u00e9 Invis\u00edbel\".\nFilosof\u00eda.\nO proxecto de Tiqqun asenta esencialmente sobre catro fontes: o pensamento Heideggerdiano, recollendo o seu conxunto de pensamentos en metaf\u00edsica; reflexi\u00f3ns sobre a C\u00e1bala xud\u00eda; a filosof\u00eda e movemento pol\u00edtico do nihilismo; as\u00ed como a an\u00e1lise do traballo do antrop\u00f3logo Ernesto de Martino dentro dunha arenga cara a necesidade de despolitizarse para politizarse. Neste desplazamento, argumentan: os sentidos preexistentes, sedimentados, retorceranse para imporse ao intentar, non tanto, responder \u00e1s novas preguntas como iluminalas baixo a luz doutras referencias.\nTiqqun chama \u201cBloom\u201d a ese punto de partida doutra politizaci\u00f3n pos\u00edbel. O Bloom \u00e9 unha certa debilidade existencial, caracter\u00edstica da nosa condici\u00f3n contempor\u00e1nea. \u00c9 a figura que designa a nosa situaci\u00f3n de impotencia e indiferenza ante o mundo.\nDe Martino reproduce unha cita do psic\u00f3logo Pierre Janet (1859-1947) sobre os s\u00edntomas da psicastenia que Tiqqun enumera para o Bloom: \"nesta enfermidade obs\u00e9rvase unha ca\u00edda da 'tensi\u00f3n mental', \u00e9 dicir da capacidade de s\u00edntese e de concentraci\u00f3n, coa conseguinte perda da 'funci\u00f3n do real'. Xorde ent\u00f3n un estado de angustia, unha sensaci\u00f3n de incompletitude, de extra\u00f1eza da persoa e do mundo circundante.\u201d\nControversia e atenci\u00f3n dos medios.\nA notoriedade do grupo de activistas Tiqqun estourou coa publicaci\u00f3n do ensaio filos\u00f3fico \"L'Insurrection qui vient\" (\"A insurrecci\u00f3n que v\u00e9n\"), precedente ao arresto de Julien Coupat e outros oito activistas trala sabotaxe \u00e1 li\u00f1a f\u00e9rrea de alta velocidade francesa TGV en novembro de 2008, con alegaci\u00f3ns que enmarcaron o ataque dentro do movemento antinuclear. A polic\u00eda e os medios franceses falaron de emerxencia e da necesidade de eliminar o movemento por completo por constitu\u00edr unha ameaza seria. Nos Estados Unidos a controversia acadou o debate acad\u00e9mico, onde anarquistas e pensadores de esquerda debatiron se a filosof\u00eda recollida nese ensaio, que part\u00eda de conceptos publicados por Foucault, fora ou non malinterpretada ou esaxerada polos autores."}
{"id": "466943", "revid": "89787", "url": "https://gl.wikipedia.org/wiki?curid=466943", "title": "Roy J. Plunkett", "text": "Roy J. Plunkett, nado en New Carlisle (Ohio) o 26 de xu\u00f1o de 1910 e finado en Corpus Christi (Texas) o 12 de maio de 1994, foi un qu\u00edmico estadounidense. Descubriu o politetrafluoroetileno (PTFE), \u00e9 dicir, o tefl\u00f3n en 1938.\nTraxectoria.\nPrimeiro anos e educaci\u00f3n.\nPlunkett naceu en New Carlisle, Ohio, e asistiu ao Newton High School en Pleasant Hill, Ohio.\nGraduouse pola Universidade de Manchester cun B.A. en qu\u00edmica en 1932. Recibiu o seu doutoramento en qu\u00edmica en 1936 pola Universidade Estatal de Ohio co seu traballo \"The Mechanism of Carbohydrate Oxidation\". ).\nCarreira.\nEn 1936, foi contratado como qu\u00edmico investigador do E.I. du Pont de Nemours and Company no seu laboratorio Jackson Laboratory de Deepwater, New Jersey.\nO descubrimento do tefl\u00f3n est\u00e1 ben descrito polas propias palabras de Plunkett:\nPlunkett contou m\u00e1is adiante que os cilindros de TFE que estaban a ser empregados conti\u00f1an arredor de 1\u00a0kg cada un, co que ser\u00edan cilintros de tama\u00f1o relativamente pequenos, non grandes. O tetrafluoroetileno no colector polimerizara en politetrafluoroetileno, un s\u00f3lido ceroso con propiedades sorprendentes como a resistencia \u00e1 corrosi\u00f3n, fricci\u00f3n superficial baixa e alta resistencia \u00e1 calor. Plunket contou a historia do seu descubrimento accidental na reuni\u00f3n de primavera da American Chemical Society na secci\u00f3n de historia da qu\u00edmica en abril de 1986 en Nova York, e foi publicada nas actas do simposio.\nFoi o qu\u00edmico xefe involucrado na produci\u00f3n do tetraetilo de chumbo, aditivo da gasolina no DuPont's Chambers Works entre 1939 e 1952. Tras iso, dirixiu a produci\u00f3n de Freon en DuPont antes de xubilarse en 1975.\nPlunkett faleceu de cancro o 12 de maio de 1994 na s\u00faa casa de Texas aos 83 anos.\nPremios.\nPlunkett recibiu a medalla John Scott da cidade de Philadelphia en 1951, pola invenci\u00f3n que promove a \"comodidad, benestar e felicidade do ser humano\". Os asistentes recibiron unha lata de muffin recuberta de tefl\u00f3n para levar \u00e1 casa. A este segu\u00edrono outros premios e honras. Plunkett foi inclu\u00eddo no Plastics Hall of Fame en 1973 e no National Inventors Hall of Fame en 1985."}
{"id": "466944", "revid": "88215", "url": "https://gl.wikipedia.org/wiki?curid=466944", "title": "Copa do Mundo de F\u00fatbol Masculino", "text": ""}
{"id": "466953", "revid": "89787", "url": "https://gl.wikipedia.org/wiki?curid=466953", "title": "Fernanda Montenegro", "text": "Arlette Pinheiro Esteves da Silva, nada no R\u00edo de Xaneiro o 16 de outubro de 1929 \u00e9 unha actriz brasileira de cinema, teatro e televisi\u00f3n, co\u00f1ecida como Fernanda Montenegro. Chamada \"a Primeira Dama do Teatro do Brasil\", foi a primeira actriz latinoamericana que recibiu unha candidatura ao \u00d3scar como mellor actriz protagonista, polo filme \"Central do Brasil\" de Walter Salles.\nEn 2013, converteuse tam\u00e9n na primeira brasileira en ga\u00f1ar un premio Emmy internacional.\nEn 2013, foi votada como a 15.\u00aa celebridade m\u00e1is influente do Brasil pola revista \"Forbes\". Durante a cerimonia inaugural dos Xogos Ol\u00edmpicos de 2016, leu o poema \"A Flor e a N\u00e1usea\", de Carlos Drummond de Andrade, dobrado en ingl\u00e9s por Judi Dench.\nTraxectoria.\nOrixe.\nNaceu como Arlette Pinheiro Esteves da Silva, filla de Vit\u00f3rio Esteves da Silva, mec\u00e1nico, de orixe portuguesa e de Carmen Nieddu Pinheiro Esteves da Silva, ama de casa, filla de italianos da illa de Sarde\u00f1a. Sobre a adopci\u00f3n do seu nome art\u00edstico, a actriz afirmou que escolleu \"Fernanda\" simplemente pola s\u00faa sonoridade, mentres que \"Montenegro\" era o apelido do m\u00e9dico da familia.\nCarreira.\nIniciouse na radio aos na radio aos 16 anos e a finais dos 40 traduciu e adaptou obras de teatro c\u00e9lebres para ese medio. A s\u00faa vida art\u00edstica no teatro comezou coa obra \"Alegres Can\u00e7\u00f5es nas Montanhas\" en 1950. Entre os seus compa\u00f1eiros estaban Fernando Torres, quen se converteu no seu esposo. Nos seguintes anos traballou con outros actores, como S\u00e9rgio Britto, Cacilda Becker, Nath\u00e1lia Timberg, Cl\u00e1udio Corr\u00eaa e Castro e \u00cdtalo Rossi.\nEn 1959 deixou o Teatro Brasileiro de Comedia ao que ingresara en 1956 e fundou xunto co seu marido e outros destacados actores a compa\u00f1\u00eda \"Teatro dos Sete\" no R\u00edo de Xaneiro.\nA principios da d\u00e9cada de 1960 mudouse a S\u00e3o Paulo, onde traballou en moitas obras de teatro e televisi\u00f3n. A s\u00faa primeira telenovela foi \"Pouco Amor N\u00e3o \u00e9 Amor\".\nDebutou no cinema en 1964 con \"A Falecida\", de Nelson Rodrigues. Conquistou os cr\u00edticos con \"Eles N\u00e3o Usam Black-Tie\" (1981). A pesar de que seguiu o \u00e9xito no teatro e na televisi\u00f3n, a s\u00faa carreira no cinema pasou bastante inadvertida ata 1997, cando \"O Que \u00c9 Isso, Companheiro?\", foi candidato ao \u00d3scar ao mellor filme en lingua non inglesa.\nA consagraci\u00f3n internacional chegou en 1998 con \"Central do Brasil\", que a levou a ser candidata ao Oscar \u00e1 mellor actriz. Non ga\u00f1ou, mais recibiu o premio do Festival Internacional de Cinema de Berl\u00edn entre outras distinci\u00f3ns.\nEn 1999 \"O Auto da Compadecida\", un dos seus grandes \u00e9xitos televisivos foi convertido en filme e estreado nos cines.\nEn 2007 participou en \"Love in the Time of Cholera de Mike Newell como \"Tr\u00e1nsito Ariza\".\nEn 2010 ga\u00f1ou o premio \u00e1 mellor actriz de teatro por \"Viver Sem Tempos Mortos\".\nVida persoal.\nMontenegro estivo casada con Fernando Torres dende 1954 ata a morte del en 2008. Con el tivo unha filla, a actriz Fernanda Torres, nada en 1965 (coa que protagonizou o filme \"Casa de Areia\" en 2005) e un fillo, o director Cl\u00e1udio Torres, nado en 1962 (con quen rodou \"Redentor\" en 2004).\nHomenaxes.\nO cantante e compositor Milton Nascimento compuxo e dedicoulle a canci\u00f3n \"Mulher da vida\"."}
{"id": "466954", "revid": "89787", "url": "https://gl.wikipedia.org/wiki?curid=466954", "title": "Club de Rugby Santander", "text": "O Club de Rugby Santander, denominado Bathco Rugby por raz\u00f3ns de patrocinio, \u00e9 un equipo espa\u00f1ol de rugby da cidade de Santander, fundado no ano 2007. O primeiro equipo debutar\u00e1 na m\u00e1xima categor\u00eda do rugby espa\u00f1ol na tempada 2019-2020.\nAs \"focas\" disputan os seus encontros no estadio de atletismo de La Albericia, de propiedade municipal."}
{"id": "466960", "revid": "98629", "url": "https://gl.wikipedia.org/wiki?curid=466960", "title": "Un Certain Regard", "text": "Un Certain Regard \u00e9 unha secci\u00f3n da selecci\u00f3n oficial do Festival Internacional de Cinema de Cannes. Real\u00edzase na sala Debussy, paralela \u00e1 competici\u00f3n para a Palma de Ouro. Esta secci\u00f3n foi presentada en 1978 por Gilles Jacob.\nO nome literalmente significa \"unha ollada segura\" mais \u00e9 entendido polos falantes franceses como \"dende outro punto de vista\". Esta secci\u00f3n \u00e9 para filmes con varios tipos de visi\u00f3ns e estilos, os cales contan as s\u00faas historias en xeitos non tradicionais.\nGa\u00f1adores do.\nEn 1998, o \"Prix Un Certain Regard\" foi introducido na secci\u00f3n para reco\u00f1ecer o novo talento e alentar a innovaci\u00f3n e as obras atrevidas, presentando o filme ga\u00f1ador cunha axuda para a s\u00faa distribuci\u00f3n en Francia.\nDende o ano 2005, o premio consta de 30\u00a0000\u20ac financiados pola Fudanci\u00f3n Groupama GAN."}
{"id": "466961", "revid": "23204", "url": "https://gl.wikipedia.org/wiki?curid=466961", "title": "Un certain regard", "text": ""}
{"id": "466963", "revid": "55340", "url": "https://gl.wikipedia.org/wiki?curid=466963", "title": "Romance de cego", "text": ""}
{"id": "466966", "revid": "89787", "url": "https://gl.wikipedia.org/wiki?curid=466966", "title": "Le Mont-Saint-Michel", "text": "Le Mont-Saint-Michel (; Normando: \"Mont Saint Mich\u00e9\", ) \u00e9 unha illa e unha comuna continental en Normand\u00eda, Francia.\nA illa est\u00e1 situada a aproximadamente un quil\u00f3metro da costa noroeste do pa\u00eds, na boca do R\u00edo Couesnon preto de Avranches e con 7 hect\u00e1reas de superficie. A parte continental da comuna ten unha superficie de 393 hect\u00e1reas para que a superficie total da comuna sexa de 400 hect\u00e1reas.\nEn 2015, a illa ti\u00f1a unha poboaci\u00f3n de 50 habitantes.\nA illa mantivo unha fortificaci\u00f3n estrat\u00e9xica desde os tempos antigos e desde o s\u00e9culo VIII d.C. foi a s\u00e9 do mosteiro do cal toma o seu nome. A composici\u00f3n estrutural da cidade exemplifica a sociedade feudal que o constru\u00edu: enriba, Deus, \u200b\u200babad\u00eda e mosteiro; a continuaci\u00f3n, o gran vest\u00edbulo, despois tendas e vivendas; e no fondo, f\u00f3ra das murallas, casas para pescadores e labregos.\nA posici\u00f3n da comuna, unha illa a uns poucos centos de metros da terra, f\u00edxoa accesible durante a marea baixa aos moitos peregrinos ata a abad\u00eda, pero defend\u00edbel durante a marea alta. A illa permaneceu invicta durante a Guerra dos Cen Anos, unha pequena gornici\u00f3n defendeu un grande ataque dos ingleses en 1433. A abad\u00eda foi usada regularmente como prisi\u00f3n durante o Antigo R\u00e9xime.\nUn dos puntos de referencia m\u00e1is reco\u00f1ecidos de Francia, visitado por m\u00e1is de 3 mill\u00f3ns de persoas cada ano, o Mont Saint-Michel e a s\u00faa bh\u00eda est\u00e1n na lista da UNESCO do Patrimonio da Humanidade. M\u00e1is de 60 edificios dentro da comuna est\u00e1n protexidos en Francia como monumentos hist\u00f3ricos.\nXeograf\u00eda.\nFormaci\u00f3n.\nAgora unha illa de marea rochosa, o monte ocupaba terra seca en tempos prehist\u00f3ricos. A medida que o nivel do mar aumentaba, a erosi\u00f3n remodelou a paisaxe costeira e varios afloramentos de granito xurdiron na ba\u00eda, resistindo o desgaste do oc\u00e9ano mellor que as rochas circundantes. Estes incl\u00faen Lillemer, o Mont Dol, Tombelaine (a illa xusto ao norte) e Mont Tombe, m\u00e1is tarde chamado Mont Saint-Michel.\nO Mont Saint-Michel est\u00e1 formado por leucogranito que se solidificou desde unha intrusi\u00f3n subterr\u00e1nea de magma fundida hai uns 525 mill\u00f3ns de anos, durante o per\u00edodo C\u00e1mbrico, como unha das partes m\u00e1is novas do bat\u00f3lito gran\u00edtico marceliano. (Os primeiros estudos do Mont Saint-Michel por xe\u00f3logos franceses \u00e1s veces describen o leucogranito do Mont como \"granulita\", pero este significado gran\u00edtico de granulita est\u00e1 agora obsoleto.)\nO Mont ten unha circunferencia de aproximadamente de 960 m. e o seu punto m\u00e1is alto ten 92 m. sobre o nivel do mar.\nMareas.\nAs mareas poden variar moito, aproximadamente 14 m. entre as marcas da pleamar e as da baixamar. Popularmente alcumado \"San Miguel en risco de mar\" polos peregrinos medievais que pasaban a trav\u00e9s do esteiro, o monte a\u00ednda \u00e9 perigoso para os visitantes que evitan a calzada e intentan facer o perigoso cami\u00f1o polas areas da veci\u00f1a costa.\nA polderaci\u00f3n e as inundaci\u00f3ns ocasionais crearon marismas salgadas que se atoparon axeitadas para pastar as ovellas. A carne ben aromatizada que resulta da dieta das ovellas nas pr\u00e9 sal\u00e9 (pradeira de sal) fai \"agneau de pr\u00e9-sal\u00e9\" (a\u00f1os de prados de sal), unha especialidade local que pode at\u00f3pase nos men\u00fas de restaurantes que dependen dos ingresos dos moitos visitantes ao monte.\nIlla de Marea.\nA conexi\u00f3n entre o Mont Saint-Michel e o continente cambiou ao longo dos s\u00e9culos. Anteriormente conectado por unha calzada de marea descuberta s\u00f3 con marea baixa, converteuse nunha calzada elevada en 1879, impedindo que a marea percorrera o lodo ao redor do monte. as chairas costeiras tam\u00e9n foron polderizadas para crear pastos, diminu\u00edndo a distancia entre a costa e a illa, e o r\u00edo Couesnon canalizouse reducindo a dispersi\u00f3n do fluxo de auga. Estes factores estimularon a colmataci\u00f3n da ba\u00eda.\nO 16 de xu\u00f1o de 2006, o primeiro ministro franc\u00e9s e as autoridades rexionais anunciaron un proxecto de 200 mill\u00f3ns de euros () para constru\u00cdr unha presa hidr\u00e1ulica usando as augas do Couesnon e as mareas para axudar a eliminar o sedimento acumulado, e facer de novo o Mont Saint-Michel unha illa. A construci\u00f3n do encoro comezou en 2009. O proxecto tam\u00e9n incl\u00fae a retirada da calzada e do seu aparcadoiro para visitantes. Desde o 28 de abril de 2012, o novo aparcadoiro no continente est\u00e1 situado a 2,5 quil\u00f3metros da illa. Os visitantes poden cami\u00f1ar ou usar transbordadores para cruzar a calzada.\nO 22 de xullo de 2014, a nova ponte do arquitecto Dietmar Feichtinger abriuse ao p\u00fablico. A ponte lixeira permite que as augas fl\u00faan libremente pola illa e mellore a eficiencia da presa agora operativa. O proxecto, que custou 209 mill\u00f3ns de euros, inaugurouse oficialmente polo presidente Fran\u00e7ois Hollande.\nEn raras ocasi\u00f3ns, as circunstancias das mareas producen un \"supermarea\" extremadamente alta. A nova ponte quedou completamente mergullada o 21 de marzo de 2015 polo nivel m\u00e1is alto do mar durante polo menos 18 anos, o que congregou multitudes para sacar fotos.\nHistoria.\nO sitio orixinal fundouno por un ermit\u00e1n irland\u00e9s, que reuniu seguidores da comunidade local. Mont-Saint-Michel usouse nos s\u00e9culos VI e VII como unha fortaleza Arm\u00f3rica de poder e cultura galo-romana ata que foi saqueada polos francos, acabando as\u00ed coa cultura trans-canle que se mantivera desde a partida dos romanos no 460. Dende aproximadamente o s\u00e9culo V ao VIII, o Mont Saint-Michel pertenceu ao territorio de Neustria e, a comezos do s\u00e9culo IX, foi un lugar importante nas marcas de Neustria.\nAntes da construci\u00f3n do primeiro establecemento mon\u00e1stico no s\u00e9culo VIII, a illa foi chamada \"Mont Tombe\" (). Segundo unha lenda, o arcanxo Miguel apareceuse en 708 a Aubert de Avranches, o bispo de Avranches, e encargoulle a constru\u00edr unha igrexa no illote rochoso. San Aubert, constru\u00edu e consagrou unha primeira igrexa o 16 de outubro de 709. En 966, a petici\u00f3n do duque de Normand\u00eda, unha comunidade de beneditinos instalouse na rocha. Durante oito s\u00e9culos non deixan de constru\u00edr e ampliar.\nIncapaz de defender o seu reino contra os asaltos dos viquingos, o rei dos francos acordou conceder a pen\u00ednsula de Cotentin e o Avranchin, inclu\u00edndo o Mont Saint-Michel tradicionalmente ligado \u00e1 cidade de Avranches, aos bret\u00f3ns no Tratado de Compi\u00e8gne (867). Isto marcou o comezo dun breve per\u00edodo de posesi\u00f3n bretoa do Mont. De feito, estas terras e Mont Saint-Michel nunca foron realmente inclu\u00eddas no ducado da Breta\u00f1a e permaneceron como obispados independentes do recentemente creado arcebispado bret\u00f3n de Dol. Cando Rollo que devastou a rexi\u00f3n en 875 logrou lexitimidade mediante o Tratado de Saint-Clair-sur-Epte (912), nomeandoo como conde de Ru\u00e1n, coa condici\u00f3n de converterse ao cristianismo. Reparou o mal que causou no momento do seu saqueo e compensou ricamente aos monxes que expulsara.\nO monte volveu a ter importancia estrat\u00e9xica en 933 cando Guillerme I de Normand\u00eda anexionou a pen\u00ednsula de Cotentin do debilitado Ducado da Breta\u00f1a. Isto fixo que o monte fose definitivamente parte de Normand\u00eda, e aparece no Tapiz de Bayeux, que conmemora a conquista normanda de Inglaterra en 1066. Harold Godwinson aparece na tapicer\u00eda rescatando a dous cabaleiros normandos das areas movedizas que aparece nas chairas de marea durante unha batalla con Conan II da Breta\u00f1a. O patrocinio ducal normando financiou a espectacular arquitectura normanda da abad\u00eda nos s\u00e9culos seguintes.\nEn 1067 o mosteiro de Mont Saint-Michel deu o seu apoio a Guillerme I de Inglaterra na s\u00faa reclamaci\u00f3n ao trono de Inglaterra. Este recompensouno con propiedades e terras do lado ingl\u00e9s da canle, inclu\u00edndo unha pequena illa fronte a costa suroeste de Cornualla, que se inspirou no monte e despois do converteuse nun priorado normando chamado Monte de San Miguel de Penzance.\nDurante a Guerra dos Cen Anos, o Reino de Inglaterra asaltou repetidamente a illa, pero non foi capaz de apoderarse dela debido \u00e1s melloradas fortificaci\u00f3ns da abad\u00eda. Os ingleses asediaron inicialmente o Mont en 1423-24, e de novo en 1433\u201334 con forzas inglesas baixo o mando de Thomas de Scales, 7\u00ba Bar\u00f3n de Scales. D\u00faas bombardas de ferro forxado que Scales abandonou cando abandonaron o cerco a\u00ednda at\u00f3panse no sitio. Son co\u00f1ecidas como \"Les Michelettes\". A decidida resistencia de Mont Saint-Michel inspirou aos franceses, especialmente a Xoana de Arco.\nCando Lu\u00eds XI de Francia fundou a Orde de San Miguel en 1469, pretendeu que a igrexa abacial do Mont Saint-Michel se converta na capela da Orde, pero pola s\u00faa gran distancia de Par\u00eds, a intenci\u00f3n nunca puido ser realizada.\nA riqueza e a influencia da abad\u00eda estend\u00e9ronse a moitas fundaci\u00f3ns fillas, inclu\u00edndo Monte San Miguel en Cornualla. Non obstante, a s\u00faa popularidade e prestixio como centro de peregrinaci\u00f3n diminu\u00edu coa Reforma Protestante, e na \u00e9poca da Revoluci\u00f3n francesa apenas houbo monxes en residencia. A abad\u00eda pechouse e converteuse en prisi\u00f3n, inicialmente para recluir opositores clericais ao r\u00e9xime republicano. Seguiron presos pol\u00edticos de alto nivel, pero en 1836, influentes figuras, inclu\u00eddo Victor Hugo, lanzaron unha campa\u00f1a para restaurar o que se v\u00eda como un tesouro arquitect\u00f3nico nacional. A prisi\u00f3n pechouse finalmente en 1863, e o monte foi declarado monumento hist\u00f3rico en 1874. O Mont Saint-Michel e a s\u00faa ba\u00eda Mont-Saint-Michel foron engadidos \u00e1 lista do Patrimonio da Humanidade da UNESCO en 1979, e foi listada con criterios como a importancia cultural, hist\u00f3rica e arquitect\u00f3nica, as\u00ed como a beleza natural e humana creada.\nDese\u00f1o da abad\u00eda.\nNo s\u00e9culo XI, Guillerme de Volpiano, o arquitecto italiano que constru\u00edra a Abad\u00eda de F\u00e9camp en Normand\u00eda, foi elixido por Ricardo II de Normand\u00eda, para ser o contratista de construci\u00f3n. Dese\u00f1ou a igrexa rom\u00e1nica da abad\u00eda, colocando atrevidamente o cruceiro na parte superior do monte. Houbo que constru\u00edr moitas criptas subterr\u00e1neas e capelas para compensar este peso, estas formaron a base para a estrutura ascendente de apoio que se pode ver hoxe. Hoxe en d\u00eda o Mont Saint-Michel \u00e9 visto como un edificio de arquitectura rom\u00e1nica.\nRobert de Thorigny, un gran partidario de Henrique II de Inglaterra (que tam\u00e9n era duque de Normand\u00eda), reforzou a estrutura dos edificios e constru\u00edu a fachada principal da igrexa no s\u00e9culo XII. En 1204, Guido de Thouars, rexente da Duquesa da Breta\u00f1a, como vasalo do rei de Francia, realizou un cerco ao monte. Tras incendiar a aldea e matar \u00e1 poboaci\u00f3n, viuse obrigado a retirarse baixo as poderosas murallas da abad\u00eda. Desafortunadamente, o lume que el mesmo provocou estendeuse aos edificios, e os tellados caeron v\u00edtimas das chamas. Asustado pola crueldade e as exacci\u00f3ns do seu aliado bret\u00f3n, Philip Augustus, ofreceulle ao abade Jordan unha subvenci\u00f3n para a construci\u00f3n dun novo conxunto arquitect\u00f3nico g\u00f3tico que inclu\u00eda a adici\u00f3n do refectorio e o claustro.\nCrese que Charles VI engadiu importantes fortificaci\u00f3ns ao monte da abad\u00eda, constru\u00edndo torres, patios sucesivos e fortalecendo as murallas."}
{"id": "466970", "revid": "54334", "url": "https://gl.wikipedia.org/wiki?curid=466970", "title": "Jago Geerts", "text": "Jago Geerts, nado en Balen o 21 de abril de 2000, \u00e9 un piloto belga de motocr\u00f3s .\nCarreira.\nEn 2015, Geerts comezou a competir no Campionato Europeo de 125cc, con KTM. Despois de perderse o comezo da tempada por lesi\u00f3n, f\u00edxose cun segundo posto en B\u00e9lxica e conseguiu vitoria nos Pa\u00edses Baixos. Quedou 11\u00ba na clasificaci\u00f3n final. En 2016, proclamouse campi\u00f3n europeo de 125cc con m\u00e1is de cen puntos de vantaxe sobre o segundo, o franc\u00e9s Stephen Rubini. Dos oito Grandes Premios ga\u00f1ou tres, quedou tres veces segundo e d\u00faas veces terceiro.\nEn 2017 Geerts participou no Campionato Europeo MX2. Subiu d\u00faas veces ao podio e finalizou s\u00e9timo no campionato. Nese ano tam\u00e9n tivo algunha participaci\u00f3n no Campionato Mundial de Motocr\u00f3s, no que acabou con 49 puntos na clasificaci\u00f3n final.\nEn 2018, xa correu a tempo completo no Campionato Mundial MX2 con Yamaha, baixo a direcci\u00f3n de Marnicq Bervoets. Conseguiu subir ao podio no Gran Premio de Letonia, por detr\u00e1s de Thomas Kj\u00e6r Olsen e finalizou a tempada en 10\u00aa posici\u00f3n.\nNa tempada 2019 do Mundial, conseguiu o terceiro posto nos Pa\u00edses Baixos e Rusia e catro segundos postos en Trentino, Francia, Letonia e Turqu\u00eda, todos eles por detr\u00e1s de Jorge Prado. Rematou o campionato como terceiro clasificado.\nNotas.\n "}
{"id": "466971", "revid": "88215", "url": "https://gl.wikipedia.org/wiki?curid=466971", "title": "FIM", "text": ""}
{"id": "466982", "revid": "5863", "url": "https://gl.wikipedia.org/wiki?curid=466982", "title": "Cidade da Xustiza de Vigo", "text": "A Cidade da Xustiza de Vigo \u00e9 un complexo administrativo xudicial da cidade de Vigo, no edificio que antigamente ocupou o Hospital Xeral.\nA remodelaci\u00f3n do edificio, dese\u00f1ada polo arquitecto galego Alfonso Penela, conta cunha superficie constru\u00edda de 38 418 m\u00b2 e unha gran praza p\u00fablica, que leva o nome de Miguel \u00c1ngel Blanco e na que se localiza o acceso principal. No alto do edificio construirase un biolo acristalado con forma de pir\u00e1mide, de acceso privado."}
{"id": "466984", "revid": "23204", "url": "https://gl.wikipedia.org/wiki?curid=466984", "title": "R\u00fatilo", "text": "O r\u00fatilo (do lat\u00edn \"rutilus\", que significa vermello) \u00e9 un mineral da clase dos \u00f3xidos cuxa f\u00f3rmula qu\u00edmica \u00e9 TiO2 (cont\u00e9n o 60% de titanio e o 40% de os\u00edxeno).\nAspecto.\nO r\u00fatilo pres\u00e9ntase en forma de cristais prism\u00e1ticos case sempre extremadamente finos (en forma de agullas) e moitas das veces creando entre eles estruturas en forma de mallas. A s\u00faa cor pode ser parda, amarela, vermella ou negra.\nLugares onde se atopa.\nAtop\u00e1molo en rochas sedimentarias e metam\u00f3rficas, en pegmatitas e rochas alpinas. As\u00f3ciase frecuentemente co cuarzo e coa hematita.\nOs principais produtores deste mineral son Rusia, a India e alg\u00fans pa\u00edses de Suram\u00e9rica. A Ant\u00e1rtida cont\u00e9n tam\u00e9n xacementos de r\u00fatilo.\nMerecen menci\u00f3n especial os r\u00fatilos de Carballo (A Coru\u00f1a) e Lal\u00edn (Pontevedra).\nUsos do r\u00fatilo.\nO r\u00fatilo util\u00edzase para a extracci\u00f3n de titanio, usado para a fabricaci\u00f3n de revestimentos de varas de soldadura e como metal especial na industria aeron\u00e1utica.\nPropiedades.\nPropiedades f\u00edsicas.\nO seu punto de fusi\u00f3n \u00e9 de 2378,2 K. O seu sistema cristalino \u00e9 o tetragonal pero lixeiramente distorsionado.\nPropiedades qu\u00edmicas.\nO r\u00fatilo presenta gran resistencia \u00f3 ataque de axentes qu\u00edmicos. S\u00f3 o \u00e1cido fluorh\u00eddrico e o \u00e1cido sulf\u00farico concentrado logran atacar este mineral.\nOutros \u00f3xidos.\nA casiterita e a magnetita son outros \u00f3xidos importantes."}
{"id": "466987", "revid": "5863", "url": "https://gl.wikipedia.org/wiki?curid=466987", "title": "Salesiano", "text": ""}
{"id": "466988", "revid": "785", "url": "https://gl.wikipedia.org/wiki?curid=466988", "title": "\u00a7", "text": ""}
{"id": "466989", "revid": "56817", "url": "https://gl.wikipedia.org/wiki?curid=466989", "title": "Ciencia y Arte", "text": "Ciencia y Arte foi unha revista que se editou en Santiago de Compostela en 1902.\nHistoria e caracter\u00edsticas.\nApareceu en novembro de 1902. Dirixida por Juan T\u00e9llez L\u00f3pez. O seu director foi denunciado e procesado por inxurias e calumnias a Francisco Su\u00e1rez Salgado en xaneiro de 1903 Foi xulgado na Audiencia da Coru\u00f1a o 3 de setembro de 1903, sendo defendido por Santiago Casares Quiroga."}
{"id": "466990", "revid": "5863", "url": "https://gl.wikipedia.org/wiki?curid=466990", "title": "Jos\u00e9 Santiago Crespo", "text": ""}
{"id": "466997", "revid": "19997", "url": "https://gl.wikipedia.org/wiki?curid=466997", "title": "Pitaia", "text": "Pitaia \u00e9 o froito en baga da planta do mesmo nome, dos x\u00e9neros \"Hylocereus\" e \"Selenicereus\", da familia dos cactos (\"Cactaceae)\", proveniente das Am\u00e9ricas, de forma ovoide e que, segundo as especies, pode ter a pela de cor rosa, vermella ou amarela, con br\u00e1cteas verdes que tornan amarelas cando madurece, e a polpa branca ou rosada con sementes negras, moi zumarenta e de sabor doce. Hoxe cult\u00edvanse en diferentes zonas tropicais e subtropicais do mundo, inclu\u00edndo xa as Illas Canarias e o sur da Pen\u00ednsula Ib\u00e9rica.\nDescrici\u00f3n.\nA pitaia \u00e9 unha planta cact\u00e1cea, e como tal, \u00e9 moi resistente \u00e1s secas. A planta \u00e9 un cacto suculento, r\u00fastico, de talos longos triangulares, cuxos tent\u00e1culos procuran as rochas incesantemente polas que senten unha especial predilecci\u00f3n, haxa solo achegado ou non; adoita se enredar nas \u00e1rbores pr\u00f3ximas aliment\u00e1ndose da humidade das s\u00faas cascas e rube polas s\u00faas p\u00f3las at\u00e9 oito ou dez metros do chan sen penetrar un s\u00f3 cent\u00edmetro en terra. A flor da pitaia, que \u00e9 tubular, hermafrodita como a maior\u00eda das cact\u00e1ceas, \u00e9 tan fermosa como breve, pois os seus finos e longos p\u00e9talos brancos ou rosados \u00e1brense dende o c\u00e1liz, cunha textura e fragrancia especial de efectos sedantes, pero sorprendentemente ef\u00e9mera, pois parece cegador pola ma\u00f1\u00e1 e a medida que empeza a sentir a calor do sol se deshidrata de s\u00fapeto. \u00c1brese unha soa vez nas horas nocturnas e o seu recendo penetrante atrae a numerosos insectos. Autofec\u00fandase mais tam\u00e9n pode cruzarse, sendo os morcegos os mellores polinizadores no seu medio natural. A formaci\u00f3n do froito desde a polinizaci\u00f3n at\u00e9 a colla dura de catro a oito meses dependendo das temperaturas existentes.\nO froito \u00e9 de forma ovoide con 10\u00a0cm de longo por 6\u00a0cm de largo e adoita presentar desde o seu nacemento unha cor averdada que se torna amarela ou ruiba segundo o cultivar, a medida que se desenvolve, ofrecendo unha pela escamosa, especial caracter\u00edstica que d\u00e1 o nome \"pitaia\" que en haitiano quere dicir froita escamosa. Dita casca presenta grupos de espi\u00f1os duros e agudos que se desprenden con facilidade, debendo ser quitadas coidadosamente antes de cultivar o froito e evitar con iso as s\u00faas picadas. \u00c9 unha froita deliciosa que cont\u00e9n unha polpa lene, doce e mol en cultivares de cor amarela e carmes\u00ed nas variedades de tona vermella, que adoitan conter menos azucre.\nEspecies.\nDist\u00ednguense d\u00faas especies principais: A \"H. triangularis\" (pitaia amarela) e a \"H. ocamposis\" (pitaia vermella). A que proporciona froitos vermellos \u00e9 moito m\u00e1is atractiva pero ten o inconveniente de que \u00e9 moito m\u00e1is feble e delicada, soportando mal o transporte e posterior mercadeo. A de cor amarela \u00e9 menos perecedoira e ofrece mellores posibilidades comerciais debido \u00e1s s\u00faas calidades resistentes e, especialmente, ao seu sabor, moi superior \u00e1s variedades vermellas. Hai outras especies, como as seguintes especies:\nPropiedades.\nA tona da pitaia \u00e9 dun verde purp\u00fareo ou de cor amarela. A polpa \u00e9 abrancazada e cont\u00e9n mi\u00fadas sementes negras recendentes. Este seu aroma p\u00e9rdese cando se quentan. As pitaias vermellas te\u00f1en xeralmente a polpa de cor branca, mais tam\u00e9n existen variedades de polpa vermella, m\u00e1is dif\u00edciles de cultivar e por iso menos frecuentes, a\u00ednda que o seu sabor \u00e9 m\u00e1is intenso ca os da de polpa branca.\nSon froitas sens\u00edbeis \u00e1 presi\u00f3n e por iso dif\u00edciles de transportar. En Europa \u00e9 pos\u00edbel atopar a froita de Centroam\u00e9rica nos supermercados entre xullo e decembro, e do Vietnam entre xaneiro e xu\u00f1o. As froitas provenientes de Tailandia chegan por avi\u00f3n durante todo o ano.\nA pitaia axuda \u00e1 creaci\u00f3n de gl\u00f3bulos vermellos.\nO 90% da froita est\u00e1 composto de auga e \u00e9 rica en ferro, calcio e f\u00f3sforo; tam\u00e9n cont\u00e9n vitaminas B, C e E. O seu valor enerx\u00e9tico \u00e9 de 210\u00a0kJ/100\u00a0g.\nProduci\u00f3n.\nOs principais produtores do mundo de pitaia son Nicaragua (m\u00e1ximo produtor en Centroam\u00e9rica de \"Hylocereus sp\".), Colombia (m\u00e1ximo produtor de \"Selenecereus megalanthus\"), Ecuador (produtor de ambos os \"Hylocereus sp.\" e \"Selenecereus megalanthus\"), Vietnam (m\u00e1ximo produtor de \"Hylocereus\" \"undatus\" no sueste de Asia), Tailandia, Malaisia e Israel."}
{"id": "466998", "revid": "89787", "url": "https://gl.wikipedia.org/wiki?curid=466998", "title": "Francesca Haig", "text": "Francesca Haig, nada en Tasmania o 19 de xullo de 1981, \u00e9 unha escritora australiana.\nTraxectoria.\nCreceu en Hobart. Estudou no instituto de Fahan e graduouse en escritura creativa pola Universidade de Melbourne, na que traballou como profesora e na que se doutorou. \u00c9 profesora de Filolox\u00eda Inglesa e Escritura Creativa na Universidade de Chester. Vive en Londres co seu marido e o seu fillo.\nA s\u00faa \u00e1rea de investigaci\u00f3n \u00e9 a \u00e9tica e a po\u00e9tica na novela hist\u00f3rica moderna, e est\u00e1 especializada en literatura do Holocausto. Publicou artigos de tem\u00e1tica diversa, desde a pseudociencia a William Shakespeare.\nA s\u00faa poes\u00eda apareceu publicada en revistas literarias e antolox\u00edas en Australia e Inglaterra, como \"Overland\", \"Famous Reporter\" e \"Blue Dog\". En 2006 publicou o seu primeiro poemario, \"Bodies of Water\", finalista do Premio Anne Elder. Participou en numerosos foros de poes\u00eda, festivais e conferencias.\nEn 2015 publicou a novela dist\u00f3pica \"The Fire Sermon\", primeira da serie ep\u00f3nima post-apocal\u00edptica."}
{"id": "466999", "revid": "56817", "url": "https://gl.wikipedia.org/wiki?curid=466999", "title": "Anne Elder", "text": "Anne Josephine Chloe Elder, nada en Auckland o 4 de xaneiro de 1918 e finada en Melbourne o 23 de outubro de 1976, foi unha bailarina de ballet e poeta australiana.\nTraxectoria.\nInspirada por Anna Pavlova, comezou as clases de ballet con Laurel Martyn na d\u00e9cada de 1930. Bailou co Ballet Russe de Monte Carlo de Wassily de Basil, a Australian Ballet Company, e a Borovansky Ballet Company, da que foi solista entre 1940 e 1944.\nElder estaba preocupada pola s\u00faa sa\u00fade, e orientou a s\u00faa carreira \u00e1 pintura, a poes\u00eda, a xardinar\u00eda e a decoraci\u00f3n dom\u00e9stica. A mediados da d\u00e9cada de 1960, animada por Bruce Dawe e Philip Martin, comezou a publicar poes\u00eda en publicaci\u00f3ns peri\u00f3dicas, como \"Australian\", \"Meanjin\", \"Quadrant\", \"Overland\" e \"Southern Review\". En 1972 publicou o seu primeiro poemario, \"For the Record\". O seu segundo poemario, \"Crazy Woman\", foi publicado en 1976 de forma p\u00f3stuma, e foi eloxiado nos premios do National Book Council de 1977.\nTras a morte de Anne Elder, o seu marido John Elder estableceu o premio Anne Elder Trust Fund para a poes\u00eda, presentado anualmente ao mellor primeiro poemario publicado en Australia. O premio foi administrado durante corenta anos pola rama do estado de Victoria da Fellowship of Australian Writers, e na actualidade \u00e9 concedido por Australian Poetry.\nEn 1988 Monash University publicou Un volume conmemorativo da s\u00faa poes\u00eda, \"Small Clay Birds\". En 2018 Julia Hamer publicou \"The Heart's Ground\", unha biograf\u00eda de Anne Elder que apareceu xunto cunha nova colecci\u00f3n de poemas de Anne, \"The Bright and the Cold\", compilada pola s\u00faa filla Catherine Elder. Os dous volumes foron publicados por Lauranton Books."}
{"id": "467000", "revid": "25871", "url": "https://gl.wikipedia.org/wiki?curid=467000", "title": "Marta Harnecker", "text": "Marta Harnecker, nada en Chile en 1937 e finada en Vancouver o 15 de xu\u00f1o de 2019, foi unha pensadora marxista chilena.\nTraxectoria.\nFoi unha pensadora marxista da corrente de Louis Althusser de quen foi disc\u00edpula.\nParticipou no Goberno de Unidade Popular de Salvador Allende e asesorou a Hugo Ch\u00e1vez.\nFoi convidada da Semana Galega de Filosof\u00eda.\nVida persoal.\nDurante os seus anos de estudante foi parella de Rodrigo Ambrosio, un dos fundadores do MAPU. Casou con Manuel Pi\u00f1eiro, xefe dos \u00f3rganos de seguridade de Cuba. Tiveron unha filla, Camila Pi\u00f1eiro. Posteriormente casou co economista marxista Michael Lebowitz, residindo no Canad\u00e1. Harnecker dividiu o seu tempo entre este pa\u00eds, La Habana, onde vive a s\u00faa filla e Caracas, onde oficialmente segu\u00eda habitando e onde recibiu o Premio Libertador al Pensamiento Cr\u00edtico, o 15 de agosto de 2014."}
{"id": "467001", "revid": "89787", "url": "https://gl.wikipedia.org/wiki?curid=467001", "title": "Mar\u00eda Sefidari", "text": "Mar\u00eda Sefidari Huici, nada en Madrid en 1982, \u00e9 unha psic\u00f3loga, profesora e especialista en comunicaci\u00f3n e cultura dixital espa\u00f1ola. Experta en xesti\u00f3n cooperativa e produci\u00f3n cultural en internet e activista en co\u00f1ecemento e cultura libre. Desde xullo de 2018 \u00e9 presidenta da Fundaci\u00f3n Wikimedia. \nTraxectoria.\nLicenciouse en Psicolox\u00eda na Universidad Complutense de Madrid, na que tam\u00e9n estudou un mestrado en Comercio e Turismo. En 2014 foi bolseira do programa Techweek Women\u2019s Leadership Fellows dedicado ao apoio do liderado de mulleres l\u00edderes emerxentes en negocios e tecnolox\u00eda. Desde 2015 \u00e9 profesora do programa de Mestr\u00eda en Comunicaci\u00f3n Dixital, Cultura e Cidadan\u00eda da Universidade Rei Xo\u00e1n Carlos.\nSefidari, co\u00f1ecida en Wikipedia como empezou a contribu\u00edr nos proxectos Wikimedia sobre co\u00f1ecemento e cultura libre en 2006. Pouco despois lanzou o Wikiproxecto LGBT para dar visibilidade a estes colectivos e mellorar e organizar os contenidos relacionados co tema, inspir\u00e1ndose nun proxecto similar na Wikipedia en lingua inglesa. \nEn 2011 foi membro fundadora de e primeira vicepresidenta da asociaci\u00f3n, e en 2015 de Wikimujeres, un grupo de usuarias de Wikimedia centrado na visibilizaci\u00f3n das mulleres e a eliminaci\u00f3n do nesgo de x\u00e9nero na Wikipedia. No movemento Wikimedia formou parte de varios comit\u00e9s de goberno, entre eles o Comit\u00e9 de Afiliaci\u00f3ns e o Comit\u00e9 de Gobernanza do Consello, onde exerceu como presidenta. Entre 2013 e 2015 foi membro da Xunta da Fundaci\u00f3n Wikimedia. En 2016 reincorporouse \u00e1 Fundaci\u00f3n Wikimedia para cubrir unha vacante, e asumiu a vicepresidencia da organizaci\u00f3n. Foi confirmada como vicepresidenta para un segundo mandato en 2017. Nestes anos participou en numerosos cursos de formaci\u00f3n e eventos sobre co\u00f1ecemento aberto e libre e sobre a incorporaci\u00f3n da diversidade e a igualdade de x\u00e9nero nos contidos de Wikipedia. En xullo de 2018 foi elixida presidenta da Fundaci\u00f3n Wikimedia no 14\u00ba encontro anual de Wikimania."}
{"id": "467002", "revid": "1131", "url": "https://gl.wikipedia.org/wiki?curid=467002", "title": "Mar\u00eda Sefidari Huici", "text": ""}
{"id": "467006", "revid": "54334", "url": "https://gl.wikipedia.org/wiki?curid=467006", "title": "M\u00f3nica Fern\u00e1ndez Bugallo", "text": "M\u00f3nica Fern\u00e1ndez Bugallo, nada en Ferrol en 1975, \u00e9 unha enxe\u00f1eira galega.\nTraxectoria.\nDoutorouse na Universidade da Coru\u00f1a en 2001. \u00c9 profesora de comunicaci\u00f3n dixital e procesamento do sinal do Departamento de Enxe\u00f1ar\u00eda El\u00e9ctrica e Inform\u00e1tica da Universidade de Stony Brook, en Nova York e directora do programa \"Mulleres na Ciencia e a Enxe\u00f1ar\u00eda\".\nPremios e reco\u00f1ecementos.\nEn 2019 recibe o Premio Ada Byron do CPEIG."}
{"id": "467010", "revid": "83328", "url": "https://gl.wikipedia.org/wiki?curid=467010", "title": "Susana S\u00e1nchez Ar\u00edns", "text": ""}
{"id": "467016", "revid": "15490", "url": "https://gl.wikipedia.org/wiki?curid=467016", "title": "\u00c1nxela Fern\u00e1ndez Call\u00eds", "text": "\u00c1nxela Fern\u00e1ndez Call\u00eds, nada o 11 de xullo de 1992, \u00e9 unha pol\u00edtica galega do BNG, a alcaldesa do Rosal dende o ano 2019.\nTraxectoria.\nGraduouse en econom\u00eda pola Universidade de Vigo. \u00c9 membro da Agrupaci\u00f3n Musical do Rosal. Concelleira do BNG no Rosal dende abril de 2016. Nas elecci\u00f3ns municipais de 2019 encabezou a candidatura do BNG en dito concello e foi elixida alcaldesa \u00f3 lograla maior\u00eda absoluta con sete concelleiros, sendo a primeira vez en toda a democracia que un grupo de esquerdas conseguise a alcald\u00eda. Nas municipais de 2023 perdeu a maior\u00eda absoluta, polo que pactou co \u00fanico concelleiro do PSdeG-PSOE para mante-la alcald\u00eda."}
{"id": "467017", "revid": "89787", "url": "https://gl.wikipedia.org/wiki?curid=467017", "title": "Edith Joan Lyttleton", "text": "Edith Joan Lyttelton, nada en Epping (Tasmania) o 18 de decembro de 1873 e finada en Londres o 10 de marzo de 1945, foi unha escritora de Australasia, co\u00f1ecida co pseud\u00f3nimo literario de G. B. Lancaster.\nTraxectoria.\nNaceu en Clyne Vale, unha granxa familiar de ovellas. En 1879 a s\u00faa familia mudouse a outra granxa en Rakaia, Canterbury (Nova Zelandia). Foi a autora m\u00e1is lida no seu pa\u00eds a comezos do s\u00e9culo XX. Escribiu sobre a formaci\u00f3n da identidade colonial e o legado do imperialismo nas vidas dos colonos e os seus descendentes. Os seus escenarios foron Australia, Canad\u00e1 e Nova Zelandia. Foi influenciada por Rudyard Kipling e Robert Louis Stevenson.\nEn 1909 mudouse de Nova Zelandia a Londres. O seu primeiro grande \u00e9xito foi \"The Law-bringers\" (1913), levada ao cinema en Hollywood co t\u00edtulo de \"The Altar Stairs\". \"Pageant\" (1933) estivo nas listas das obras m\u00e1is vendidas nos Estados Unidos, e con esta obra ga\u00f1ou a Medalla de Ouro da Australian Literary Society."}
{"id": "467020", "revid": "89787", "url": "https://gl.wikipedia.org/wiki?curid=467020", "title": "Caroline Leakey", "text": "Caroline Woolmer Leakey, nada en Exeter (Devon) o 8 de marzo de 1827 e finada na mesma cidade o 12 de xullo de 1881, foi unha escritora inglesa. A s\u00faa poes\u00eda e a s\u00faa \u00fanica novela (\"The Broad Arrow\", publicada co pseud\u00f3nimo de Olin\u00e9 Keese) estiveron influ\u00eddas pola s\u00faa estancia en Van Diemen's Land (actual Tasmania) entre 1848 e 1853.\nTraxectoria.\nFoi a sexta de once irm\u00e1ns, filla do artista James Leakey e de Eliza Hubbard Woolmer. De nova foi lectora \u00e1vida, e colaborou en actividades de caridade relixiosa. En 1847 foi a Hobart, onde emigrara a s\u00faa irm\u00e1 Eliza co seu marido James Medland. Pasou longas estancias encamada por estar doente. En 1851 pasou doce meses no asentamento de presos de Port Arthur. Cando regresou a Hobart enfermou de novo e regresou a Inglaterra en marzo de 1853.\nAnimada polo bispo Francis Nixon, co que vivira en Hobart, publicou unha escolma de poemas titulada \"Lyra Australis, or Attempts to Sing in a Strange Land\", editada en Londres en 1853 e en Hobart en 1854.\nEn marzo de 1857 comezou a escribir a novela \"The Broad Arrow: Being Passages from the History of Maida Gwynnham, a Lifer\", publicada con pseud\u00f3nimo en Londres en 1859 e en Hobart en 1960. \"The Broad Arrow\" est\u00e1 considerada un notable documento social, pois foi unha das primeiras novelas en inclu\u00edr nos personaxes principais os convictos en Australia. Isto influ\u00edu na posterior \"For the Term of His Natural Life\" de Marcus Clarke. Tras a morte de Leakey a novela foi publicada en versi\u00f3n reducida, e a versi\u00f3n completa non foi reeditada at\u00e9 2019.\nEn 1861 estableceu unha casa en Exeter para coidar das mulleres ca\u00eddas\".."}
{"id": "467026", "revid": "1888", "url": "https://gl.wikipedia.org/wiki?curid=467026", "title": "Ana Ermida Igrexas", "text": "Ana Bel\u00e9n Ermida Igrexas, nada en 1983, \u00e9 unha pol\u00edtica galega do BNG e a alcadesa de Barreiros dende o ano 2019.\nTraxectoria.\nTras de estudar no IES Porta da Auga de Ribadeo, estudou Dereito na USC. \nNas elecci\u00f3ns municipais de 2019, a s\u00faa candidatura polo BNG foi a m\u00e1is votada, obtendo cinco concelleiros. O 15 de xu\u00f1o converteuse na primeira alcaldesa do concello grazas \u00f3 apoio do PSdeG, e \u00e9 a primeira vez, dende as primeiras elecci\u00f3ns municipais, que o PPdeG (ou os seus antecesores ideol\u00f3xicos) non consegue a alcad\u00eda deste concello. No 2023 conseguiu reeditar o pacto que lle deu de novo a alcald\u00eda."}
{"id": "467027", "revid": "124656", "url": "https://gl.wikipedia.org/wiki?curid=467027", "title": "Manuel Gonz\u00e1lez L\u00f3pez", "text": "Manuel Gonz\u00e1lez L\u00f3pez, nado en Rates (Outes) en novembro de 1975, \u00e9 un doutor en econom\u00eda e pol\u00edtico galego de Compromiso Outes. \u00c9 o alcade de Outes dende o ano 2019.\nTraxectoria.\nLicenciado e doutor en Econom\u00eda pola Universidade de Santiago de Compostela, ampliou estudos na Universidade de Manchester no Reino Unido, e \u00e9 profesor no Departamento de Econom\u00eda Aplicada da Universidade de Santiago de Compostela. Ten unha ampla experiencia investigadora, con m\u00faltiples artigos en revistas nacionais e internacionais, participando tam\u00e9n en proxectos europeos.\nNo \u00e1mbito profesional ten experiencia no sector da consultor\u00eda, nas \u00e1reas de proxectos europeos e de cooperaci\u00f3n ao desenvolvemento. Foi socio fundador da empresa Devalar Consultor\u00eda Europea, xurdida ao abeiro dos programas de apoio ao emprendemento da USC.\nNo eido pol\u00edtico, estivo afiliado ao BNG dende a mocidade, foi concelleiro en Outes tralas elecci\u00f3ns municipais de 2003, como n\u00famero 2 da candidatura. Volveu ser elixido en 2007 e 2011, chegando a ser nesta \u00faltima ocasi\u00f3n a segunda forza pol\u00edtica no municipio.\nMembro da corrente interna M\u00e1is Galiza, tralo abandono desta do BNG en marzo de 2012 tam\u00e9n deixou a fronte nacionalista, para participar na fundaci\u00f3n de Compromiso por Galicia, do que foi membro da s\u00faa primeira executiva nacional. Nas elecci\u00f3ns municipais de 2015 encabezou a candidatura de CxG e logrou 4 concelleiros, consolidando o proxecto como alternativa ao PPdeG en Outes. De cara \u00e1s elecci\u00f3ns municipais de 2019 o seu equipo abadonou CxG e encabezou a candidatura independente Compromiso Outes \u00e1 alcald\u00eda, logrando ser a forza m\u00e1is votada con 5 concelleiros, polo que foi elixido alcalde con maior\u00eda simple. Nas municipais de 2023 obtivo 4 concelleiros e foi reelixido alcalde grazas a un pacto de goberno co BNG e o PSdeG.\nV\u00e9xase tam\u00e9n.\nOutros artigos.\n "}
{"id": "467028", "revid": "23204", "url": "https://gl.wikipedia.org/wiki?curid=467028", "title": "Ana Bel\u00e9n Ermida Igrexas", "text": ""}
{"id": "467029", "revid": "15490", "url": "https://gl.wikipedia.org/wiki?curid=467029", "title": "Esteban Su\u00e1rez", "text": "Esteban Su\u00e1rez M\u00e9ndez, nado en Santo Estevo (Ponte Castrelo, Castrelo de Mi\u00f1o) en 1983, \u00e9 un pol\u00edtico galego do BNG e alcalde de Castrelo de Mi\u00f1o entre xu\u00f1o de 2019 e agosto de 2020.\nTraxectoria.\nNas elecci\u00f3ns municipais de 2019 presentouse polo BNG en substituci\u00f3n do anterior alcalde Xurxo Rodr\u00edguez M\u00e9ndez, sendo a forza m\u00e1is votada con tres concelleiros. O 15 de xu\u00f1o converteuse en alcalde do concello como candidato da forza m\u00e1is votada. O 11 de agosto de 2020 perdeu a alcald\u00eda en favor de Avelino Pazos despois dunha moci\u00f3n de censura que contou cos votos dos 3 concelleiros de PP m\u00e1is 2 concelleiros tr\u00e1nsfugas do PSdeG-PSOE fronte aos 3 dos concelleiros do BNG m\u00e1is a \u00fanica concelleira que permaneceu no PSdeG-PSOE."}
{"id": "467030", "revid": "27155", "url": "https://gl.wikipedia.org/wiki?curid=467030", "title": "Periderme", "text": ""}
{"id": "467031", "revid": "27155", "url": "https://gl.wikipedia.org/wiki?curid=467031", "title": "Feloderma", "text": ""}
{"id": "467036", "revid": "6478589", "url": "https://gl.wikipedia.org/wiki?curid=467036", "title": "Xos\u00e9 Emilio Barros Bello", "text": "Xos\u00e9 Emilio Barros Bello nado en Queimadelos (Mondariz) en 1967, \u00e9 un pol\u00edtico galego do BNG.\nTraxectoria.\nDelegado comercial. Foi cofundador da Asociaci\u00f3n Veci\u00f1al Carballo da Armada. Foi vogal da Xunta Veci\u00f1al de Queimadelos. En 2007 foi elixido concelleiro BNG en Mondariz, tras formar parte da candidatura encabezada por Xo\u00e1n Carlos Montes Bugar\u00edn. En 2011 volveu a ser elixido concelleiro, pasando a ser portavoz municipal e \u00fanico representante da formaci\u00f3n en abril de 2012 trala marcha dos outros 4 ed\u00eds nacionalistas da formaci\u00f3n, encabezados polo ata ent\u00f3n candidato Montes Bugar\u00edn. Nas elecci\u00f3ns municipais de 2015 encabezou a candidatura do BNG e logrou 2 concelleiros, sendo a terceira forza pol\u00edtica do concello tras Alternativa por Mondariz (formada polos seus excompa\u00f1eiros de filas e que logrou a alcald\u00eda) e o PPdeG. Desta forma situouse na oposici\u00f3n.\nNas elecci\u00f3ns municipais de 2019 ncabezou novamente a candidatura do BNG e nesta ocasi\u00f3n foi a segunda m\u00e1is votada, con tres concelleiros. Foi elixido alcalde o 15 de xu\u00f1o grazas \u00f3s votos do PSdeG-PSOE e do PPdeG, con quen non se fixo ningunha negociaci\u00f3n, pasando a formar un goberno de coalici\u00f3n co PSdeG. Isto provocou o desaloxo do goberno do anterior alcalde, o seu excompa\u00f1eiro Xo\u00e1n Carlos Montes Bugar\u00edn, que se presentara novamente por Alternativa por Mondariz e que volvera ser a formaci\u00f3n m\u00e1is votada. Nas municipais de 2023 encabezou de novo a candidatura do BNG e perdeu a alcald\u00eda tras pasar a ser a terceira forza pol\u00edtica, con 2 concelleiros, e \u00f3 non recibir desta volta os apoios de populares e socialistas, polo que Xo\u00e1n Carlos Montes Bugar\u00edn recuperou a alcald\u00eda como candidato da forza m\u00e1is votada."}
{"id": "467038", "revid": "1822", "url": "https://gl.wikipedia.org/wiki?curid=467038", "title": "Filomela", "text": "Filomela \u00e9 un personaxe da mitolox\u00eda grega.\nMito.\nSegundo a mitolox\u00eda grega, Filomela ( , ) era a filla do rei de Atenas, Pandi\u00f3n, e ti\u00f1a unha irm\u00e1 co\u00f1ecida como Procne.\nO marido de Procne era o heroe Tereo de Tracia, quen a desposou tras salvar a Atenas dos b\u00e1rbaros. Esta uni\u00f3n estivo maldita desde os seus inicios, e a\u00ednda que tiveron un fillo chamado Itis e viv\u00edan en paz, Procne sent\u00eda nostalxia da s\u00faa irm\u00e1 Filomela. As\u00ed que convenceu a Tereo para que lle permitise vela de novo. Este accedeu mais coa condici\u00f3n de que o encontro se realizase en Tracia.\nAs\u00ed Tereo marchou a Atenas e, tras convencer o rei para que deixase partir a Filomela cara a Tracia, levouna consigo. Mais a mocidade e a fermosura de Filomela xa desataran a paix\u00f3n de Tereo nada m\u00e1is vela. Cando chegaron a Tracia violouna, sen facer caso das s\u00faas desesperadas s\u00faplicas. Ademais, para que Procne nunca se decatase da s\u00faa reprob\u00e1bel acci\u00f3n, cortoulle a lingua e encerrouna nunha solitaria prisi\u00f3n no bosque. Logo dixo a Procne que a s\u00faa irm\u00e1 morrera.\nV\u00edtima da tristeza e o abandono, Filomela decidiu emprender o seu plan para vingarse de Tereo. Na s\u00faa solitaria prisi\u00f3n tec\u00eda sobre un lenzo branco e con f\u00edo p\u00farpura a triste historia da s\u00faa vida. Cando acabou fixo chegar a s\u00faa obra \u00e1 s\u00faa irm\u00e1, a ra\u00ed\u00f1a. As\u00ed foi como Procne decatouse de que o seu esposo a enganara, pois a s\u00faa irm\u00e1 a\u00ednda viv\u00eda. Desexosa de vinganza, Procne dirixiuse \u00e1 prisi\u00f3n de Filomela aproveitando o tumulto das festas dedicadas a Baco. Con vestimenta de bacante rescatou a Filomela e levouna a palacio, onde tivo lugar o triste reencontro. Mais logo das b\u00e1goas seguiu a vinganza, que Procne quixo m\u00e1is cruel a\u00ednda que o crime do seu esposo.\nVendo, pois, o parecido do seu fillo Itis co culp\u00e1bel da s\u00faa desgraza, Procne deulle morte. Entre ambas as irm\u00e1s esnaquizaron o cad\u00e1ver e coci\u00f1\u00e1rono para Tereo. El comeu sen advertir nada, at\u00e9 que, cando terminou, reclamou a presenza do seu fillo. Foi ent\u00f3n cando Procne exclamou satisfeita \"tes dentro a quen reclamas\"; e Filomela irrompeu coa cabeza do desdichado Itis. Enfurecido, Tereo iniciou a persecuci\u00f3n das asasinas, mais os deuses acabaron coa cadea de actos crueis transformando os tres en aves: a Tereo, na bubela, semellante a un guerreiro con penacho e agudo bico; a elas, en aves m\u00e1is pequenas: a Filomela en rousinol e a Procne en andori\u00f1a, segundo a obra duns autores, e ao contrario segundo a doutros. As palabras \u00abfilomela\u00bb e \u00abfilomena\u00bb empr\u00e9ganse en poes\u00eda como sin\u00f3nimo de \u00abrousinol\u00bb.\nNa s\u00faa obra \"Tito Andr\u00f3nico\", Shakespeare basea o personaxe de Lavinia no de Filomela. Lope de Vega narra o mito de Filomela, Procne e Tereo no poema \"La Filomena\"(1621)."}
{"id": "467044", "revid": "1410", "url": "https://gl.wikipedia.org/wiki?curid=467044", "title": "Manuel Conde G\u00f3mez", "text": "Manuel Conde G\u00f3mez \u00e9 un pol\u00edtico galego do BNG e alcalde de Vilar de Barrio dende o ano 2019.\nTraxectoria.\nDurante a d\u00e9cada de 1990 foi o voceiro do BNG na Deputaci\u00f3n de Ourense. Nas elecci\u00f3ns municipais de 2019 presentouse polo BNG sendo a forza m\u00e1is votada con catro concelleiros. O 15 de xu\u00f1o converteuse en alcalde do concello grazas \u00f3 apoio do PSdeG."}
{"id": "467048", "revid": "89787", "url": "https://gl.wikipedia.org/wiki?curid=467048", "title": "Festival Internacional de Cinema de Cannes de 2019", "text": "A 72\u00aa edici\u00f3n do Festival Internacional de Cinema de Cannes celebrouse dende o 14 at\u00e9 o 25 de maio de 2019. O director mexicano Alejandro Gonz\u00e1lez I\u00f1\u00e1rritu exerceu como presidente do xurado. A Palma de Ouro recaeu sobre o filme surcoreano \"Gisaengchung\", dirixido por Bong Joon-ho. Bong converteuse no primeiro director coreano en acadar o premio.\nA comedia de zombis do director estadounidense Jim Jarmusch, \"The Dead Don't Die\", foi o filme que inaugurou o festival. O festival honrou a directora francesa Agn\u00e8s Varda, quen morreu en marzo de 2019, a cal aparece no p\u00f3ster oficial do festival. A fotograf\u00eda empregada foi tirada durante a rodaxe do seu primeiro filme, \"La Pointe Courte\" (1955), que posteriormente se estrear\u00eda no festival.\nO filme galego \"O que arde\", dirixido por \u00d3liver Laxe, estreouse na secci\u00f3n oficial do festival Un Certain Regard o 21 de maio de 2019, onde ga\u00f1ou o premio do Xurado, sendo a primeira vez que un filme en lingua galega \u00e9 proxectado na secci\u00f3n oficial."}
{"id": "467050", "revid": "23204", "url": "https://gl.wikipedia.org/wiki?curid=467050", "title": "72\u00aa edici\u00f3n do Festival Internacional de Cinema de Cannes", "text": ""}
{"id": "467051", "revid": "23204", "url": "https://gl.wikipedia.org/wiki?curid=467051", "title": "Festival de Cannes de 2019", "text": ""}
{"id": "467052", "revid": "27155", "url": "https://gl.wikipedia.org/wiki?curid=467052", "title": "Proteus morganii", "text": ""}
{"id": "467054", "revid": "23204", "url": "https://gl.wikipedia.org/wiki?curid=467054", "title": "Festival de Cannes 2009", "text": ""}
{"id": "467055", "revid": "23204", "url": "https://gl.wikipedia.org/wiki?curid=467055", "title": "Festival de Cannes 2008", "text": ""}
{"id": "467057", "revid": "23204", "url": "https://gl.wikipedia.org/wiki?curid=467057", "title": "Festival de Cannes 2007", "text": ""}
{"id": "467058", "revid": "54334", "url": "https://gl.wikipedia.org/wiki?curid=467058", "title": "Jeffrey Herlings", "text": "Jeffrey Herlings, nado en Geldrop, Brabante do Norte, o 12 de setembro de 1994, \u00e9 un piloto de motocr\u00f3s neerland\u00e9s.\nFoi catro veces campi\u00f3n do mundo de motocr\u00f3s e est\u00e1 considerado un dos mellores pilotos da historia deste deporte.\nTraxectoria.\nInicios.\nEn 2002 converteuse en campi\u00f3n de motocr\u00f3s xuvenil holand\u00e9s. O seu gran salto chegou en 2008 cando se converteu sucesivamente en campi\u00f3n holand\u00e9s, europeo e mundial na categor\u00eda de 85cc. En 2009, pasou \u00e1 categor\u00eda MX2. Recibiu permiso da Asociaci\u00f3n Neerlandesa de Automobilismo Deportivo (KNMV) ese ano para participar no Open Nederlands en categor\u00eda MX2 con catorce anos. Rematou terceiro na loita polo t\u00edtulo. No Campionato Europeo finalizou segundo, detr\u00e1s do franc\u00e9s Christophe Charlier.\nMundial de MX2.\nEn 2010, debutou con 15 anos no Campionato Mundial de Motocr\u00f3s en Sevlievo, Bulgaria, na categor\u00eda MX2. Unhas semanas despois converteuse no ga\u00f1ador m\u00e1is novo dun Gran Premio, conseguindo a vitoria en Valkenswaard, durante o Gran Premio dos Pa\u00edses Baixos. Ese mesmo ano ga\u00f1ou o Gran Premio de Letonia. Non puido participar nos tres \u00faltimos Grandes Premios da tempada por mor dunha lesi\u00f3n e finalizou sexto a tempada. En 2011, Herlings ga\u00f1ou de novo en Valkenswaard, e tam\u00e9n foi o mellor nos Grandes Premios do Brasil, Portugal, Limburgo (B\u00e9lxica) e Italia. Rematou segundo na clasificaci\u00f3n final por detr\u00e1s do alem\u00e1n Ken Roczen.\nEn 2012, ga\u00f1ou nove Grandes Premios e conquistou o t\u00edtulo de campi\u00f3n mundial en MX2 co equipo Red Bull KTM, convert\u00e9ndose no primeiro campi\u00f3n mundial holand\u00e9s dende Pedro Tragter en 1993 (125cc).\nEn 2013, chegou ao Gran Premio da Rep\u00fablica Checa despois de ga\u00f1ar os 13 primeiros Grandes Premios do Mundial. Ga\u00f1ou tam\u00e9n na Rep\u00fablica Checa e conseguiu o seu segundo campionato mundial a falta de tres Grandes Premios. Non participou nas seguintes d\u00faas probas pero reapareceu na \u00faltima, o Gran Premio do Benelux, para obter a 15\u00aa vitoria da tempada.\nNa tempada 2014, ga\u00f1ou todos os Grandes Premios nos que participou excepto o de M\u00e9xico, pero unha lesi\u00f3n nun ombreiro e logo unha rotura de f\u00e9mur fix\u00e9ronlle perderse catro probas polo que s\u00f3 puido acabar segundo na clasificaci\u00f3n final, por detr\u00e1s de Jordi Tixier.\nEn 2015, cando lideraba o mundial e a falta de poucas probas para rematar, volveu sufrir outra lesi\u00f3n que o apartou das \u00faltimas carreiras e do t\u00edtulo mundial.\nO 28 de marzo de 2016, ga\u00f1ou o seu 50\u00ba Gran Premio, tras vencer no Gran Premio de Europa en Valkenswaard por s\u00e9tima vez consecutiva e finalizou a tempada en primeira posici\u00f3n, conseguindo o seu terceiro t\u00edtulo mundial en MX2, con m\u00e1is de 100 puntos de vantaxe sobre o segundo, o su\u00edzo Jeremy Seewer.\nMundial de MXGP.\nEn 2017, Herlings pasouse \u00e1 categor\u00eda MXGP e conseguiu rematar segundo no campionato mundial tras unha lesi\u00f3n na man na pretemporada. En 2018, na s\u00faa segunda tempada na m\u00e1xima categor\u00eda, f\u00edxose co t\u00edtulo mundial tras ga\u00f1ar dezasete dos dezanove Grandes Premios nos que participou. Ga\u00f1ou 33 das 38 mangas que correu, en catro delas quedou segundo e noutra terceiro. Non correu o GP da Lombard\u00eda debido a unha lesi\u00f3n.\nEn 2017 e 2018 ga\u00f1ou tam\u00e9n o Master of Motocross holand\u00e9s (Open Nederlands kampioenschap). En 2016 e 2017 (con Glenn Coldenhoff e Brian Bogers) Herlings quedou segundo no Motocr\u00f3s de Naci\u00f3ns e en 2018 (con Coldenhoff e Calvin Vlaanderen) quedou segundo despois de que o equipo italiano fora descualificado tras a carreira.\nNotas.\n "}
{"id": "467059", "revid": "124656", "url": "https://gl.wikipedia.org/wiki?curid=467059", "title": "Lu\u00eds Taboada S\u00e1nchez", "text": "Lu\u00eds Celso Taboada S\u00e1nchez, nado en Vila de Cruces en 1955, \u00e9 un empresario e pol\u00edtico galego.\nTraxectoria.\n\u00c9 empresario da construci\u00f3n e foi presidente da sociedade de caza. Nas elecci\u00f3ns municipais de 2019 encabezou a agrupaci\u00f3n de electores Xuntos polo Noso Concello que conseguiu tres concelleiros e foi elixido alcalde grazas ao apoio de BNG e PSOE, gobernando en coalici\u00f3n cunha edil socialista ata agosto de 2020. Nas municipais de 2023 volveu encabezar a agrupaci\u00f3n de electores Xuntos polo Noso Concello, logrou a vitoria con seis concelleiros e foi elixido alcalde como cabeza da lista m\u00e1is votada."}
{"id": "467061", "revid": "98629", "url": "https://gl.wikipedia.org/wiki?curid=467061", "title": "Lista de presidentes de Chile", "text": "O presidente de Chile \u00e9 o xefe de Estado e xefe de goberno da Rep\u00fablica de Chile. Esta \u00e9 a lista de presidentes de Chile dende a s\u00faa independencia do Imperio Espa\u00f1ol ata o presente."}
{"id": "467062", "revid": "89787", "url": "https://gl.wikipedia.org/wiki?curid=467062", "title": "Staphylococcus saprophyticus", "text": "Staphylococcus saprophyticus \u00e9 unha especie de bacteria grampositiva con forma de coco pertencente ao x\u00e9nero \"Staphylococcus\". \u00c9 unha causa com\u00fan de infecci\u00f3ns do tracto urinario adquiridas na comunidade.\nHistoria.\n\"S. saprophyticus\", un organismo coagulase negativo, non foi reco\u00f1ecido como causante de infecci\u00f3ns do tracto urinario ata inicios da d\u00e9cada de 1970, m\u00e1is de dez anos despois de que se demostrase a s\u00faa presenza en esp\u00e9cimes de urina.\nEpidemiolox\u00eda e patox\u00e9nese.\nEn humanos, \"S. saprophyticus\" enc\u00f3ntrase na flora normal do tracto xenital feminino e no perineo. Tam\u00e9n foi illado doutras fontes, como produtos c\u00e1rnicos e queixos, verduras, no medio ambiente e nos tractos gastrointestinal humano e animal. Causa do 10 ao 20% das infecci\u00f3ns do tracto urinario. En mulleres de 17 a 27 anos, \u00e9 a segunda causa m\u00e1is com\u00fan de infecci\u00f3ns do tracto urinario adquiridas na comunidade, despois de \"Escherichia coli\". A actividade sexual incrementa o risco de infecci\u00f3ns por esta bacteria porque durante a relaci\u00f3n se despraza desde a flora normal da vaxina e perineo e penetra na uretra. Na maior\u00eda dos casos a infecci\u00f3n aparece 24 horas despois da relaci\u00f3n sexual. \"S. saprophyticus\" ten a capacidade de adherirse selectivamente ao urotelio humano. As adhesinas de \"S. saprophyticus\" son unha estrutura de lactosamina. \"S. saprophyticus\" non produce exotoxinas.\nCaracter\u00edsticas cl\u00ednicas.\nOs pacientes con infecci\u00f3ns do tracto urinario causadas por \"S. saprophyticus\" presentan xeralmente cistite sintom\u00e1tica. Entre os s\u00edntomas est\u00e1n unha sensaci\u00f3n de ardor cando pasa a urina, urxencia de ouri\u00f1ar con m\u00e1is frecuencia do habitual, un 'efecto de goteo' despois de ouri\u00f1ar, vexiga d\u00e9bil, unha sensaci\u00f3n de estar inchado con dores punxentes na parte inferior do abdome arredor das \u00e1reas da vexiga e ovarios, e dores agudas durante as relaci\u00f3ns sexuais. Tam\u00e9n se observou dor de costado, que pode ser confundido con s\u00edntomas de ter c\u00e1lculos renais. Obs\u00e9rvanse \u00e1s veces signos e s\u00edntomas de afectaci\u00f3n renal.\nDiagnose de laboratorio.\nO sedimento urinario dun paciente con infecci\u00f3n de tracto urinario por \"S. saprophyticus\" ten un aspecto caracter\u00edstico visto ao microscopio, observ\u00e1ndose leucocitos, eritrocitos e aglomeraci\u00f3n debida \u00e1 adhesi\u00f3n de cocos a elementos celulares. Os m\u00e9todos de cribado qu\u00edmico para bacteriuria, como o da glicosa e nitrato na urina non sempre detectan a infecci\u00f3n por \"S. saprophyticus\". Isto d\u00e9bese a que, a diferenza das enterobacteri\u00e1ceas gramnegativas causantes de infecci\u00f3ns de tracto urinario, \"S. saprophyticus\" non reduce o nitrato e ten un tempo de xeraci\u00f3n m\u00e1is longo, polo que non consome a glicosa tan rapidamente. Mesmo cando ocorre unha infecci\u00f3n por riba do colo da vexiga, s\u00f3 hai un baixo n\u00famero de unidades formadoras de colonias (menos de 105 UFC/ml).\n\"S. saprophyticus\" identif\u00edcase como pertencente ao x\u00e9nero \"Staphylococcus\" usando a tinguidura de Gram e a proba da catalase. Identif\u00edcase como unha especie de estafilococos coagulase negativos usando a proba da coagulase. Ultimamente, \"S. saprophyticus\" difer\u00e9nciase de \"S. epidermidis\", outra especie coagulase negativa pat\u00f3xena, test\u00e1ndoa para a susceptibilidade ao antibi\u00f3tico novobiocina. \"S. saprophyticus\" \u00e9 resistente \u00e1 novobiocina, mentres \"S. epidermidis\" \u00e9 sensible a el.\nTratamento.\nAs infecci\u00f3ns de tracto urinario por \"S. saprophyticus\" son tratadas xeralmente con trimetoprim-sulfametoxazol ou cunha quinolona como a norfloxacina. Tam\u00e9n \u00e9 susceptible \u00e1 ampicilina e ceftriaxona.\nOs moitos remedios caseiros ou tratamentos naturais das infecci\u00f3ns de tracto urinario non est\u00e1n clinicamente probados, como o uso de zume de arandos, a alcalinizaci\u00f3n e moitos tipos de plantas e especies com\u00fans. Por\u00e9n, alg\u00fans deles precen afectar \u00e1 formaci\u00f3n de biofilmes sobre superficies ou equipamento m\u00e9dico, e noutras situaci\u00f3ns \"in vitro\".\nSubespecies.\nExisten d\u00faas subespecies de \"S. saprophyticus\", chamadas \"S. s. bovis\" e \"S. s. saprophyticus\", esta \u00faltima \u00e9 a que se adoita encontrar en infecci\u00f3ns de tracto urinario humanas. \"S. s. saprophyticus\" \u00e9 nitrato-redutase negativo e pirrolidonil-arilamidase negativo, mentres que \"S. saprophyticus bovis\" \u00e9 nitrato-redutase positivo e pirolidonil-arilamidase negativo."}
{"id": "467065", "revid": "85894", "url": "https://gl.wikipedia.org/wiki?curid=467065", "title": "Eduardo Fern\u00e1ndez Mini\u00f1o", "text": "Eduardo Fern\u00e1ndez Mini\u00f1o, nado no Porri\u00f1o cara a 1898 e finado no mesmo concello o 9 de agosto de 1937, foi un mec\u00e1nico e pol\u00edtico galego.\nTraxectoria.\nMec\u00e1nico no Porri\u00f1o. Na ditadura de Primo de Rivera foi nomeado concelleiro suplente do Porri\u00f1o en decembro de 1927, na corporaci\u00f3n que presid\u00eda Jos\u00e9 Palacios Ramilo. Militou no PSOE e na Segunda Rep\u00fablica pasou ao Partido Comunista. En agosto de 1933 foi elixido presidente da nova sociedade de caza \"Coto Cerrado del T\u00e9rmino Municipal de Porri\u00f1o\". Logo do triunfo da Fronte Popular nas elecci\u00f3ns de febreiro de 1936 foi nomeado concelleiro do Porri\u00f1o. Foi vogal do Comit\u00e9 local pro-Autonim\u00eda do Porri\u00f1o constitu\u00eddo en xu\u00f1o de 1936 como representante comunista.\nCo golpe de Estado do 18 de xullo de 1936 fuxiu e agochouse na casa da nai. O Xulgado militar de Tui citouno para que se presentara a principios de setembro xunto con Severiano Castillo Alonso, Evaristo Freir\u00eda Fern\u00e1ndez, Antonio Alonso R\u00edos, Hermenegildo Losada Loureiro, Guillermo Vicente Santiago, Manuel Romero Gonz\u00e1lez, Ulpiano Benito Pi\u00f1a, Jos\u00e9 Felipe Mu\u00f1oz, Jes\u00fas Gonz\u00e1lez Gonz\u00e1lez e Jos\u00e9 Bernardo P\u00e9rez Alonso. Foi declarado en rebeld\u00eda en causa militar. Permaneceu agochado na casa da nai, nun zulo, co seu irm\u00e1n Rogelio. A pesar dos continuos rexistros da Garda Civil e os falanxistas, non foron descubertos. Para intentar que descubriran o seu agocho, os fascistas prenderon \u00e1 s\u00faa muller Eugenia, a varias das s\u00faas irm\u00e1s e a Alicia, a muller de Rogelio, a principios de 1937. Os entobados, ao quedar atendidos s\u00f3 pola nai xa maior, decidiron abandonar o zulo e marcharon a Tui, onde se ocultaron na casa de Evangelina Jaso Gonz\u00e1lez xunto co sobri\u00f1o de Eduardo, Herminio Saavedra. Sospeitando de Evangelina, un d\u00eda da Semana Santa de 1937, ao mencer, os falanxistas rodearon a casa e os agochados intentaron fuxir. Eduardo e Rogelio consegu\u00edrono, mentres Herminio torceu un pe ao caer e foi detido xunto con Evangelina. Eduardo e Rogelio escaparon por separado, Eduardo foi a Couso, na parroquia de Gul\u00e1ns, onde estivo protexido na casa dun matrimonio durante tres d\u00edas. Al\u00ed apareceu o seu irm\u00e1n e \u00e1mbos decidiron agocharse na capela de San Cibr\u00e1n, onde permaneceron case un mes ata a celebraci\u00f3n da romer\u00eda a finais de maio. Foron para unha cova nos arredores do monte Faro onde a s\u00faa irm\u00e1 Carmen lles levaba comida. Foi detido por falanxistas en Salceda de Caselas cando tentaba pasar a Portugal co seu irm\u00e1n. Foi paseado na Insua o 9 de agosto de 1937.\nVida persoal.\nCasou con Eugenia Rodr\u00edguez Sequeiros, e foi pai de Antonio, Herminia e Santiago Fern\u00e1ndez Rodr\u00edguez."}
{"id": "467066", "revid": "85894", "url": "https://gl.wikipedia.org/wiki?curid=467066", "title": "Rogelio Fern\u00e1ndez Mini\u00f1o", "text": "Rogelio Fern\u00e1ndez Mini\u00f1o, nado no Porri\u00f1o cara a 1903 e finado no mesmo concello o 9 de agosto de 1937, foi un mec\u00e1nico e pol\u00edtico galego.\nTraxectoria.\nMec\u00e1nico no Porri\u00f1o. De ideolox\u00eda libertaria. Co golpe de Estado do 18 de xullo de 1936 fuxiu e agochouse na casa da nai. Permaneceu agochado na casa da nai, nun zulo, co seu irm\u00e1n Eduardo. A pesar dos continuos rexistros da Garda Civil e os falanxistas, non foron descubertos. Para intentar que descubriran o seu agocho, os fascistas prenderon \u00e1 s\u00faa muller Alsira, a varias das s\u00faas irm\u00e1s e a Eugenia, a muller de Eduardo, a principios de 1937. Os entobados, ao quedar atendidos s\u00f3 pola nai xa maior, decidiron abandonar o zulo e marcharon a Tui, onde se ocultaron na casa de Evangelina Jaso Gonz\u00e1lez xunto co sobri\u00f1o de Eduardo, Herminio Saavedra. Sospeitando de Evangelina, un d\u00eda da Semana Santa de 1937, ao mencer, os falanxistas rodearon a casa e os agochados intentaron fuxir. Eduardo e Rogelio consegu\u00edrono, mentres Herminio torceu un pe ao caer e foi detido xunto con Evangelina. Eduardo e Rogelio escaparon por separado, Eduardo foi a Couso, na parroquia de Gul\u00e1ns, onde tres d\u00edas despois apareceu Rogelio e \u00e1mbos decidiron agocharse na capela de San Cibr\u00e1n, onde permaneceron case un mes ata a celebraci\u00f3n da romer\u00eda a finais de maio. Foron para unha cova nos arredores do monte Faro onde a s\u00faa irm\u00e1 Carmen lles levaba comida. Cercado por falanxistas en Salceda de Caselas cando tentaba pasar a Portugal co seu irm\u00e1n, foi morto na Insua o 9 de agosto de 1937.\nVida persoal.\nCasou con Alsira Rodr\u00edguez Covelo, e foi pai de \u00c1lvaro, Germ\u00e1n e Rogelio Fern\u00e1ndez Rodr\u00edguez."}
{"id": "467067", "revid": "1888", "url": "https://gl.wikipedia.org/wiki?curid=467067", "title": "Antonio Fern\u00e1ndez Mini\u00f1o", "text": "Antonio Fern\u00e1ndez Mini\u00f1o, nado no Porri\u00f1o en 1891 e finado no mesmo concello o 26 de abril de 1985, foi un zapateiro e pol\u00edtico galego.\nTraxectoria.\nFillo de Antonio Fern\u00e1ndez Rodr\u00edguez e Juana Mini\u00f1o Barciela. Emigrou ao Brasil cara 1910, onde traballou de albanel e zapateiro, f\u00edxose sindicalista e colaborou na prensa. Foi expulsado do Brasil cara 1919. Cando retornou tivo que facer o servizo militar en Ferrol. Ao rematar instalou un taller para fabricar calzado no Porri\u00f1o. De ideolox\u00eda libertaria, foi membro do Centro Cultural do Porri\u00f1o. Colaborou en \"La Tierra\". Co golpe de Estado do 18 de xullo de 1936 fuxiu e permaneceu agochado nun tobo ao coidado da s\u00faa muller. Os seus irm\u00e1ns Eduardo, Rogelio e Jos\u00e9 Fern\u00e1ndez Mini\u00f1o, as\u00ed como o irm\u00e1n da s\u00faa muller, V\u00edctor Valverde Mayo, foron asasinados polos franquistas. Entregouse en 1939. Foi xulgado en Vigo por auxilio \u00e1 rebeli\u00f3n e condenado a 12 anos de prisi\u00f3n. Estivo preso na Prisi\u00f3n do Partido de Vigo. Foille concedida a liberdade provisional en febreiro de 1942.\nVida persoal.\nCasou con Saladina Valverde Mayo en maio de 1924, e foi pai de Esteban, Antonio, Eduardo, Carmen, Eulogio e \u00d3scar Fern\u00e1ndez Valverde."}
{"id": "467068", "revid": "85894", "url": "https://gl.wikipedia.org/wiki?curid=467068", "title": "Jos\u00e9 Fern\u00e1ndez Mini\u00f1o", "text": "Jos\u00e9 Fern\u00e1ndez Mini\u00f1o, nado no Porri\u00f1o cara a 1894 e finado en Guillarei (Tui) o 16 de agosto de 1936, foi un industrial e pol\u00edtico galego.\nTraxectoria.\nFabricante de calzado no Porri\u00f1o, chegou a instalar un segundo comercio en Tui en 1934. Formou parte da Federaci\u00f3n Obrera Local e mantivo relaci\u00f3n co Centro de Estudios Sociales y Cient\u00edficos do Porri\u00f1o. Colaborou no \"Bolet\u00edn Oficial de la Sociedad Fomento de Porri\u00f1o\". Co golpe de Estado do 18 de xullo de 1936 foi detido e sometido a un proceso militar. Estaba preso na cadea de Tui. Foi sacado da cadea e asasinado na Volta da Moura o 16 de agosto de 1936 con Joaqu\u00edn Alonso Granados.\nVida persoal.\nCasou con Consolaci\u00f3n Pereiro Trelles (finada en 1975), e foi pai de Antonio, Carmen, Jos\u00e9, Jes\u00fas e Enrique Fern\u00e1ndez Pereiro."}
{"id": "467069", "revid": "785", "url": "https://gl.wikipedia.org/wiki?curid=467069", "title": "O Mascoto", "text": "O top\u00f3nimo galego O Mascoto p\u00f3dese referir a:"}
{"id": "467081", "revid": "89787", "url": "https://gl.wikipedia.org/wiki?curid=467081", "title": "Elsa Quintas Albor\u00e9s", "text": "Elsa Quintas Albor\u00e9s \u00e9 unha avogada, activista da normalizaci\u00f3n ling\u00fc\u00edstica do galego e escritora galega.\nTraxectoria.\nEstudou Dereito na Universidade de Santiago. \u00c9 vicepresidenta da Mesa pola Normalizaci\u00f3n Ling\u00fc\u00edstica e directora do observatorio de dereitos ling\u00fc\u00edsticos."}
{"id": "467083", "revid": "98629", "url": "https://gl.wikipedia.org/wiki?curid=467083", "title": "A Terra de Anna", "text": "A Terra de Anna (en ) \u00e9 unha novela escrita por Jostein Gaarder que foi orixinalmente publicada en 2013. As ilustraci\u00f3ns e o dese\u00f1o de portada do libro son obra de Emily Forgot.\nFoi traducido \u00f3 galego por David \u00c1lvarez Mart\u00ednez e foi publicado pola editorial Kalandraka no ano 2017.\nSinopse.\nNo d\u00eda do seu aniversario, Anna, recibe un agasallo moi especial, un anel cun rub\u00ed. Dende ese intre, comeza a ter so\u00f1os premonitorios sobre o futuro do planeta Terra e os problemas da contaminaci\u00f3n e o cambio clim\u00e1tico."}
{"id": "467084", "revid": "23204", "url": "https://gl.wikipedia.org/wiki?curid=467084", "title": "Anna. En fabel om klodens klima og milj\u00f8", "text": ""}
{"id": "467085", "revid": "88215", "url": "https://gl.wikipedia.org/wiki?curid=467085", "title": "Presidente de Chile", "text": ""}
{"id": "467088", "revid": "1131", "url": "https://gl.wikipedia.org/wiki?curid=467088", "title": "Nieves Rodr\u00edguez Brisaboa", "text": "Nieves Rodr\u00edguez Brisaboa, nada na Coru\u00f1a en 1958, \u00e9 catedr\u00e1tica en Linguaxes e Sistemas Inform\u00e1ticos. Foi reco\u00f1ecida co Premio Nacional de Inform\u00e1tica.\nTraxectoria.\nLicenciouse en psicolox\u00eda na Universidade Complutense de Madrid en 1979, doutor\u00e1ndose na Universidade de Santiago de Compostela, licenciouse en Inform\u00e1tica na Universidade da Coru\u00f1a e doutorouse na mesma universidade. Desde 2007 \u00e9 catedr\u00e1tica da \u00e1rea de Linguaxes e Sistemas Inform\u00e1ticos na Universidade da Coru\u00f1a.\nCreou o Laboratorio de Bases de Datos considerado pola Xunta de Galicia como grupo de investigaci\u00f3n de excelencia.\nForma parte da Asociaci\u00f3n de Mulleres Investigadoras e Tecn\u00f3logas."}
{"id": "467094", "revid": "98629", "url": "https://gl.wikipedia.org/wiki?curid=467094", "title": "Fila (empresa)", "text": "Fila \u00e9 unha compa\u00f1\u00eda italiana de roupa deportiva fundada en Biella (Piemonte, Italia) no 1911. Dende 2007, a sede est\u00e1 en Se\u00fal e \u00e9 unha filial de Fila Korea.\nHistoria.\nFila fundouse en Biella (Piamonte, Italia) da man de Giansevero Fila no 1911. Orixinalmente fabricaba roupa para os habitantes dos Alpes italianos e actualmente fabrica roupa deportiva masculina, feminina, para nenos e para atletas.\nO produto estrela da compa\u00f1\u00eda era orixinalmente roupa interior, antes de adicarse \u00e1 roupa deportiva nos anos 1970, que comezou servindo de auspiciador para o tenista sueco Bj\u00f6rn Borg.\nA compa\u00f1\u00eda italiana que controlaba a empresa, Holding di Partecipazioni, vendeuna ao \"hedge fund\" estadounidense Cerberus Capital Management no 2003, despois de que a compa\u00f1\u00eda se comprometese a unha campa\u00f1a de patrocinio importante en atletismo, cando a situaci\u00f3n financeira era dif\u00edcil. Cerberus era propietaria de Fila a trav\u00e9s do holding Sports Brands International, que era propietaria e operadora de t\u00f3dolos negocios de Fila en todo o mundo, ag\u00e1s Fila Korea, que sempre foi unha compa\u00f1\u00eda independente que operaba coa marca baixo licenza.\nEn xaneiro de 2007, a marca global de Fila foi adquirida por Fila Korea, filial que sempre foi independente, por 400 mill\u00f3ns de d\u00f3lares, o que a fai a primeira compa\u00f1\u00eda de deportes de Corea.\nFila comprou ao fabricante de equipamento de golf estadounidense Acushnet no 2011, inclu\u00edndo a marca Titleist.\nPatrocinios.\nEquipos actualmente patrocinados.\n Inglaterra"}
{"id": "467097", "revid": "1131", "url": "https://gl.wikipedia.org/wiki?curid=467097", "title": "Universidade Estatal de Bak\u00fa", "text": "A Universidade Estatal de Bak\u00fa (BSU, en azer\u00ed, \"Bak\u0131 D\u00f6vl\u0259t Universiteti)\" \u00e9 unha universidade p\u00fablica localizada en Bak\u00fa, Acerbaix\u00e1n, creada o 1 de setembro de 1919, polo Parlamento da Rep\u00fablica Democr\u00e1tica de Acerbaix\u00e1n.\nA universidade comezou inicialmente coas facultades de Historia e Filolox\u00eda, F\u00edsica e Matem\u00e1ticas, e Dereito e Medicina O primeiro reitor da BSU foi V.I.Razumovsky, anteriormente profesor de cirurx\u00eda na Universidade de Kaz\u00e1n.\nTraxectoria.\nD\u00e9cada 1920.\nEn 1922, a universidade foi denominada como a Universidade Estatal de Acerbaix\u00e1n e a partir de 1923, disp\u00faxose que as ensinanzas fosen en ruso. Entre 1926 e 1929 o reitor foi Fagi Shahbazi.\nEn 1930, o goberno acordou o peche da Universidade por mor da reorganizaci\u00f3n da educaci\u00f3n superior na Uni\u00f3n Sovi\u00e9tica e a Universidade foi substitu\u00edda polo Instituto Pedag\u00f3xico Superior. Por\u00e9n, en 1943 restableceuse, de novo, a universidade, que se converteu no centro cient\u00edfico e pedag\u00f3xico da Rep\u00fablica e continuou funcionando durante os anos da segunda guerra mundial experimentando unha importante escaseza de profesorado.\nEn 1945, os profesores tiveron unha parte activa na fundaci\u00f3n da Academia de Ciencias de Acerbaix\u00e1n. A maior\u00eda das universidades da rep\u00fablica -como Universidade M\u00e9dica de Acerbix\u00e1n e a Universidade Estatal de Econ\u00f3micas de Acerbaix\u00e1n Azerbaijan ou a Universidade Estatal de Pedagox\u00eda \u2014 foron creadas a partir da BSU.\nD\u00e9cada 1960.\nPolo seu 40\u00ba aniversario, en 1959, a Universidade xa contaba con 13 facultades. Pero foi a partir de 1969, cando se desenvolveu enormemente a impartici\u00f3n de co\u00f1ecemento, pois se crearon varias facultades e departamentos de especialidades modernas e m\u00e1is de 30 laboratorios de investigaci\u00f3ns cient\u00edficas\nEntre os licenciados da BSU houbo dous presidentes de Acerbaix\u00e1n: Abulfaz Elchibey (graduouse na Facultade de Literatura e Lingua \u00e1rabe) e Heydar Aliyev, que dominou Azerbaijan a vida pol\u00edtica do pa\u00eds, durante 30 anos, dende a Facultade de Historia. Tam\u00e9n o f\u00edsico Lev Landau, estudou na BSU entre 1922 e 1924.\nA partir de 2010.\nHoxe, a BSU imparte 16 titulaci\u00f3ns co 55 licenciaturas e 153 m\u00e1ster. BSU \u00e9 a \u00fanica universidade da Rep\u00fablica de Acerbaix\u00e1n clasificada na Clasificaci\u00f3n de Universidades por Rendimiento Acad\u00e9mico, ocupando o posto 1872 a nivel mundial na clasificaci\u00f3n de 2014-2015.\nRelaci\u00f3ns internacionais.\nAo longo do tempo, a universidade foi tecendo e incrementando as relaci\u00f3ns con diversas instituci\u00f3ns internacionais como a Asociaci\u00f3n de Universidades de Eurasia, que une a un gran n\u00famero de universidades da anterior Uni\u00f3n Sovi\u00e9tica. Entre 2002-2004, a BSU liderou a Asociaci\u00f3n de Universidades de Estados de Mar Negro. Ademais, a tam\u00e9n asinou acordos de cooperaci\u00f3n cient\u00edfica e t\u00e9cnica, e programas para intercambiar profesorado non m\u00e1is de 40 universidades internacionais entre as que destacan: a Universidade Estatal de Moscova, a Universidade T\u00e9cnica de Oriente Medio, a Universidade Antipole de Niza-Sof\u00eda, a Universidade de Bucarest, a Universidade de Indiana, a Universidade Nacional de K\u00ediv, a Universidade de Viena e outras importantes universidades. Tam\u00e9n publicou conxuntamente, con varias desas universidades, conferencias cient\u00edficas, libros de texto e organizou talleres.\nEstrutura.\nConsello acad\u00e9mico.\nO Consello acad\u00e9mico de Bak\u00fa ten como funci\u00f3ns universitarias estatais: contribu\u00edr \u00e1 educaci\u00f3n, a s\u00faa calidade, representaci\u00f3n da universidade as\u00ed como o establecemento de relaci\u00f3ns internacionais.\nAsociaci\u00f3ns.\nA universidade \u00e9 membro da Caucasus University Association (en galego, Asociaci\u00f3n de Universidades do C\u00e1ucaso)."}
{"id": "467101", "revid": "23204", "url": "https://gl.wikipedia.org/wiki?curid=467101", "title": "A terra de Anna", "text": ""}
{"id": "467102", "revid": "23204", "url": "https://gl.wikipedia.org/wiki?curid=467102", "title": "Us (filme de 2019)", "text": "Us \u00e9 un filme estadounidense de 2019 de terror psicol\u00f3xico escrito e dirixido por Jordan Peele. Est\u00e1 protagonizado por Lupita Nyong'o, Winston Duke, Shahadi Wright Joseph, Evan Alex, Elisabeth Moss e Tim Heidecker. O proxecto foi anunciado en febreiro de 2018, e a maior\u00eda do elenco uniuse ese mesmo ver\u00e1n. Peele produciu o filme xunto a Jason Blum e Sean McKittrick (que xa ti\u00f1an colaborado en \"D\u00e9ixame sa\u00edr\" e \"BlacKkKlansman\"), as\u00ed como con Ian Cooper. A rodaxe produciuse dende xullo at\u00e9 outubro de 2018 en California, principalmente nos \u00c1nxeles e Pasadena, mais tam\u00e9n en Santa Cruz.\n\"Us\" estreouse internacionalmente en South by Southwest o 8 de marzo de 2019, e nos cinemas dos Estados Unidos de Am\u00e9rica o 22 de marzo de 2019, a trav\u00e9s de Universal Pictures. Tivo un grande \u00e9xito comercial, recadando uns 254 mill\u00f3ns de d\u00f3lares en todo o mundo sobre un orzamento de 20 mill\u00f3ns. Foi ben acollido pola cr\u00edtica, que gabou o gui\u00f3n e a direcci\u00f3n de Peele, as\u00ed como a banda sonora e a interpretaci\u00f3n de Lupita Nyong'o."}
{"id": "467105", "revid": "23204", "url": "https://gl.wikipedia.org/wiki?curid=467105", "title": "Festival de Cannes 1946", "text": ""}
{"id": "467106", "revid": "25871", "url": "https://gl.wikipedia.org/wiki?curid=467106", "title": "Heavy Metal (filme)", "text": "Heavy Metal \u00e9 un filme canadense de animaci\u00f3n adulta, ciencia ficci\u00f3n e fantas\u00eda estreado en 1981 dirixido por Gerald Potterton, producido por Ivan Reitman e Leonard Mogel, quen tam\u00e9n foi o editor da revista \"Heavy Metal\", que \u00e9 a base do filme. Est\u00e1 protagonizado polas voces de Rodger Bumpass, Jackie Burroughs, John Candy, Joe Flaherty, Don Francks, Martin Lavut, Marilyn Lightstone, Eugene Levy, Alice Playten, Harold Ramis, Percy Rodriguez, Susan Roman, Richard Romanus, August Schellenberg, John Vernon e Zal Yanovsky. O gui\u00f3n foi escrito por Daniel Goldberg e Len Blum.\n\u00c9 unha antolox\u00eda de varias historias de fantas\u00eda e ciencia ficci\u00f3n adaptadas a partir das historias orixinais da revista \"Heavy Metal\". \u00d3 igual que a revista, o filme cont\u00e9n gran cantidade de violencia gr\u00e1fica, sexualidade e espidos. A s\u00faa produci\u00f3n implicou a colaboraci\u00f3n con diferentes estudios de animaci\u00f3n que traballaron en segmentos difentes de xeito simult\u00e1neo.\nUnha secuela titulada \"Heavy Metal 2000\" foi estrada no ano 2000.\nEstrea.\nRecadaci\u00f3n.\nO filme estreouse o 7 de agosto de 1981. Tivo unha recadaci\u00f3n de preto de 20 mill\u00f3ns de d\u00f3lares."}
{"id": "467107", "revid": "1410", "url": "https://gl.wikipedia.org/wiki?curid=467107", "title": "Presidente da Rep\u00fablica Popular da China", "text": "O Presidente da Rep\u00fablica Popular da China \u00e9 o xefe de Estado da Rep\u00fablica Popular da China.\nSegundo a constituci\u00f3n do pa\u00eds, a presidencia \u00e9 un cargo cunhas funci\u00f3ns en gran parte cerimoniais con poderes limitados. \u00c9 elixido pola Asemblea Popular Nacional para un mandato de cinco anos. O cargo est\u00e1 oficialmente considerado como unha instituci\u00f3n do Estado m\u00e1is que un posto administrativo. O Presidente actual \u00e9 Xi Jinping, que tomou posesi\u00f3n do cargo en marzo de 2013.\nDende 1993, excepto en breves per\u00edodos de transici\u00f3n, os presidentes ocuparon ao mesmo tempo o cargo de Secretario Xeral do Partido Comunista da China e de comandante en xefe do ex\u00e9rcito (como Presidente da Comisi\u00f3n Militar Central).\nO cargo foi creado co establecemento da Constituci\u00f3n da Rep\u00fablica Popular da China en 1954 e foi ostentado sucesivamente por Mao Zedong e Liu Shaoqi. Liu caeu en desgraza pol\u00edtica durante a Revoluci\u00f3n Cultural e o cargo foi ocupado interinamente por Soong Ching-ling e Dong Biwu ata que foi abolido baixo a Constituci\u00f3n de 1975. Foi m\u00e1is tarde restabelecido coa Constituci\u00f3n de 1982, mais con poderes reducidos.\nEntre 1982 e 2018, a constituci\u00f3n estipulou que o presidente non poder\u00eda exercer m\u00e1is que dous mandatos consecutivos. Durante a era Mao e na actualidade dende 2018, non hai l\u00edmites de mandatos.\nRequisitos e elecci\u00f3n.\nSegundo a actual Constituci\u00f3n da Rep\u00fablica Popular da China, o Presidente ten que ser un cidad\u00e1n chin\u00e9s en posesi\u00f3n de todos os seus dereitos electorais e con m\u00e1is de 45 anos.\nO Presidente \u00e9 elixido pola Asemblea Popular Nacional da Rep\u00fablica Popular da China (APNRPC), o corpo estatal m\u00e1is alto da China, o cal tam\u00e9n ten o poder de destitu\u00edr o Presidente e outros cargos estatais. Os nomeamentos e destituci\u00f3ns son decididos por un voto de maior\u00eda simple.\nSegundo a Lei Org\u00e1nica da APNRPC, o Presidente \u00e9 nomeado polo Presidium da APNRPC, o \u00f3rgano executivo do Congreso.\nEn caso de que o cargo de Presidente quede vacante, o Vicepresidente suc\u00e9deo no cargo. En caso de que ambos os dous fiquen vacantes, o presidente da APNRPC actuar\u00e1 temporalmente como presidente at\u00e9 que a APNRPC poida elixir novos Presidente e Vicepresidente.\nAntes de marzo de 2018, o Presidente e o vicepresidente ti\u00f1an limitados a dous os seus mandatos consecutivos, pero estes l\u00edmites foron eliminados na Asemblea Nacional Popular en 2018.\nPoderes e deberes.\nBaixo a constituci\u00f3n actual, establecida en 1982 con revisi\u00f3ns menores en anos posteriores, o Presidente ten o poder de promulgar leis, seleccionar e destitu\u00edr o primeiro ministro as\u00ed como os ministros do Consello de Estado, outorgar indultos, declarar o estado de emerxencia, ordenar mobilizaci\u00f3n masivas, e conceder honras estatais. Ademais, o Presidente nomea e destit\u00fae embaixadores en pa\u00edses estranxeiros, asina e anula tratados con entidades estranxeiras. Segundo a Constituci\u00f3n, todos estes poderes requiren da aprobaci\u00f3n ou confirmaci\u00f3n da APNRPC. Como a maior\u00eda de poderes presidenciais est\u00e1n subordinados \u00e1 ratificaci\u00f3n da APNRPC, o Presidente \u00e9, en esencia, un posto simb\u00f3lico sen unha funci\u00f3n directa no exercicio do poder. Est\u00e1 por tanto concibido principalmente como unha instituci\u00f3n simb\u00f3lica do Estado m\u00e1is que un cargo con poderes executivos reais."}
{"id": "467108", "revid": "23204", "url": "https://gl.wikipedia.org/wiki?curid=467108", "title": "August Werner Schellenberg", "text": ""}
{"id": "467109", "revid": "88215", "url": "https://gl.wikipedia.org/wiki?curid=467109", "title": "Presidente da China", "text": ""}
{"id": "467110", "revid": "88215", "url": "https://gl.wikipedia.org/wiki?curid=467110", "title": "Presidente da Rep\u00fablica Popular China", "text": ""}
{"id": "467111", "revid": "88215", "url": "https://gl.wikipedia.org/wiki?curid=467111", "title": "Presidente de China", "text": ""}
{"id": "467112", "revid": "25871", "url": "https://gl.wikipedia.org/wiki?curid=467112", "title": "Lista de Presidentes da Rep\u00fablica Popular da China", "text": "Esta \u00e9 unha lista dos Presidentes e outros xefes de Estado da Rep\u00fablica Popular da China.\nO cargo, chamado \u56fd\u5bb6\u4e3b\u5e2d (Gu\u00f3ji\u0101 Zh\u01d4x\u00ed) en mandar\u00edn, foi creado en 1954 cando a 1.\u00aa Constituci\u00f3n consolidou o sistema de goberno na Rep\u00fablica Popular da China. O cargo foi abolido entre 1975 e 1982 realizando as funci\u00f3ns de xefe de Estado o Presidente do Comit\u00e9 Permanente da Asemblea Popular Nacional. A presidencia foi reinstaurada baixo a cuarta constituci\u00f3n en 1982."}
{"id": "467113", "revid": "88215", "url": "https://gl.wikipedia.org/wiki?curid=467113", "title": "List of Presidents of the People's Republic of China", "text": ""}
{"id": "467117", "revid": "1131", "url": "https://gl.wikipedia.org/wiki?curid=467117", "title": "IES Breamo", "text": "O IES Breamo \u00e9 un centro p\u00fablico de ensino secundario situado en Breamo (Pontedeume). Nel imp\u00e1rtese a educaci\u00f3n secundaria obrigatoria e o bacharelato. A este centro de ensino acoden aproximadamente 300 alumnas e alumnos, procedentes na s\u00faa maior\u00eda do centro educativo CEIP Couceiro Freijomil.\nInstalaci\u00f3ns.\nO centro conta con biblioteca, sal\u00f3n de actos, ximnasio e pavill\u00f3n, aulas de m\u00fasica, educaci\u00f3n pl\u00e1stica e audiovisual, tecnolox\u00eda, idiomas, estudio de radio e cafetar\u00eda.\nProxectos e actividades.\nOndas do Eume \u00e9 un dos proxectos organizados polo centro. Consiste na investigaci\u00f3n e tratamento da informaci\u00f3n, sobre diferentes tem\u00e1ticas, por parte do alumnado. Un estudo e un programa de radio son parte deste proxecto, que ten como obxectivo principal dinamizar a lingua galega.\nCo obxectivo de fomentar a lectura, dende o curso 2015- 2016 organ\u00edzase cada ano o Club de lectura do Breamo. Este engloba actividades como asembleas nas que se conversa sobre o contido de cada libro ou talleres de manualidades sobre diferentes historias."}
{"id": "467118", "revid": "89787", "url": "https://gl.wikipedia.org/wiki?curid=467118", "title": "Dick Spanner, P.I.", "text": "Dick Spanner, P.I. \u00e9 unha serie c\u00f3mica de animaci\u00f3n brit\u00e1nica en \"stop motion\" de 1987, parodia os relatos de detectives de novela negra, t\u00edpicos de autores como Raymond Chandler. O personaxe principal e protagonista da serie \u00e9 Dick Spanner (con voz de Shane Rimmer), un detective privado rob\u00f3tico que traballa en casos nunha urbe do futuro. O programa emprega decote xogos de palabras e gags visuais.\nA serie consta de 25 episodios de seis minutos de duraci\u00f3n cada un, que cubr\u00edan d\u00faas historias de igual duraci\u00f3n: \u00ab\"The Case Of The Human Cannonball\"\u00bb (en galego: \"O caso do home bala\") e \u00ab\"The Case Of The Maltese Parrot\"\u00bb (en galego: \"O caso do papagaio malt\u00e9s\"). A serie emitiuse orixinalmente no Reino Unido como parte do programa \"Network 7\" os domingo pola ma\u00f1\u00e1 en Channel 4, repet\u00edndose ap\u00f3s no mesmo canal na franxa nocturna.\nProducida por Gerry Anderson, a serie foi creada e escrita por Terry Adlam, quen traballara previamente nos efectos especiais de \"Falc\u00f3ns do espacio\", creada por Anderson. A serie serviu de inspiraci\u00f3n para a campa\u00f1a publicitaria de Gerry Anderson para Tennent Pilsner protagonizada polo personaxe Lou Tennent (con voz de Vivian Stanshall).\nLanzamentos comerciais.\nCinta VHS.\nA serie foi lanzada en formato VHS pola compa\u00f1\u00eda de v\u00eddeo Channel 5 (que lanzou moitas outras series de Gerry Anderson) a finais da d\u00e9cada de 1980. Lanz\u00e1ronse dous casetes, \"The Case Of The Human Cannonball\" e \"The Case Of The Maltese Parrot\"; ambos casos vi\u00f1an nas cintas cos seus episodios unidos para amosar cada historia de forma completa, con pequenos cortes. A principios da d\u00e9cada de 1990, ambos casos foron reeditados nun s\u00f3 casete por PolyGram Video. T\u00f3dalas cintas que sa\u00edron en VHS son na actualidade dif\u00edciles de conseguir.\nDVD.\nUn DVD da serie foi lanzado o 15 de outubro de 2007, con extras que incl\u00faen unha entrevista con Gerry Anderson. A petici\u00f3n do propio Anderson, os episodios presentaron unha nova m\u00fasica de fondo, ac\u00fastica en lugar da m\u00fasica de fondo de sintetizador orixinal (que probablemente sexa a m\u00e1is famosa e recordada da serie). Os efectos de son modific\u00e1ronse de xeito que moitos gags de son da serie se viron afectados. A calidade das gravaci\u00f3ns parece un pouco degradada respecto \u00e1s lanzadas en formato VHS. Ademais a imaxe tam\u00e9n se recortou a formato 16:9, perd\u00e9ndose parte da visualizaci\u00f3n no proceso. A versi\u00f3n lanzada en DVD div\u00eddese nos episodios orixinais de seis minutos, por\u00e9n os cr\u00e9ditos orixinais do final substitu\u00edronse por outros novos para o DVD.\nO 4 de setembro de 2017 DVD Network lanzou un novo DVD; este presenta a m\u00fasica orixinal e os episodios no formato orixinal de 4:3, \u00e9 dicir, sen recortar, coas d\u00faas historias presentadas en episodios a xeito de compilaci\u00f3n. Ademais o DVD presentou de xeito adicional a introduci\u00f3n da terceira parte da serie, que resultou inconclusa, e inclu\u00edu \u00ab\"The Case of the Screaming Dame\"\u00bb (2017), unha historia en animatic creada por Terry Adlam, protagonizada por Dick Spanner e dividida en d\u00faas partes.\nA desaparici\u00f3n da marioneta.\nEn outubro de 2007, varios peri\u00f3dicos (inclu\u00eddo \"The Independent\") informaron que Gerry Anderson andaba buscando o monicreque orixinal de Dick Spanner, que fora visto por \u00faltima vez en posesi\u00f3n dun tal \"Clive\", un home que traballara na serie. Ap\u00f3s s\u00f3ubose que todo fora un truco publicitario para promover o lanzamento do novo DVD. A iniciativa tomouna un publicista de deuved\u00e9s sen o co\u00f1ecemento de Gerry Anderson."}
{"id": "467121", "revid": "5863", "url": "https://gl.wikipedia.org/wiki?curid=467121", "title": "Nieves R. Brisaboa", "text": ""}
{"id": "467122", "revid": "85894", "url": "https://gl.wikipedia.org/wiki?curid=467122", "title": "O Mascoto, Curtis, Curtis", "text": "O Mascoto, tam\u00e9n co\u00f1ecido coma o Penedo do Mascoto, \u00e9 un lugar da parroquia de Curtis, no concello coru\u00f1\u00e9s de Curtis na comarca de Betanzos."}
{"id": "467123", "revid": "85894", "url": "https://gl.wikipedia.org/wiki?curid=467123", "title": "Julio Silva Vilas", "text": "Julio Silva Vilas, nado en Ribeira o 15 de xullo de 1909 e finado en Santiago de Compostela o 29 de xaneiro de 1937, foi un sindicalista, pol\u00edtico e xornalista galego.\nTraxectoria.\nBarbeiro. Secretario xeral da UGT de Ribeira. Foi membro da Juventud Cultural Republicana. Colaborou en \"La Lucha\", \"RAIG\" e \"Ser\". Co golpe de Estado do 18 de xullo de 1936 foi detido. Xulgado en Santiago de Compostela por rebeli\u00f3n militar o 21 de decembro con Manuel Fern\u00e1ndez Send\u00f3n, Eugenio Rodr\u00edguez Bilbao, Jos\u00e9 Sieira Gonz\u00e1lez e Jos\u00e9 Lij\u00f3 Louro, foi condenado a pena de morte. Foi executado no cemiterio de Boisaca de Compostela o 29 de xaneiro de 1937.\nVida perosal.\nCasou con Carmen P\u00e9rez Mart\u00ednez o 21 de outubro de 1935, coa que tivo un fillo."}
{"id": "467124", "revid": "5863", "url": "https://gl.wikipedia.org/wiki?curid=467124", "title": "Carme Garc\u00eda Negro", "text": ""}
{"id": "467126", "revid": "5863", "url": "https://gl.wikipedia.org/wiki?curid=467126", "title": "M\u00aa Carme Garc\u00eda Negro", "text": ""}
{"id": "467127", "revid": "85894", "url": "https://gl.wikipedia.org/wiki?curid=467127", "title": "Manuel Fern\u00e1ndez Send\u00f3n", "text": "Manuel Fern\u00e1ndez Send\u00f3n, nado en Ribeira cara 1906 e finado en Santiago de Compostela o 29 de xaneiro de 1937, foi un sindicalista e pol\u00edtico galego.\nTraxectoria.\nIrm\u00e1n de Enrique Fern\u00e1ndez Send\u00f3n. Piloto da mari\u00f1a mercante. Militante da UGT de Ribeira e do POUM. Co golpe de Estado do 18 de xullo de 1936 foi detido. Xulgado en Santiago de Compostela por rebeli\u00f3n militar o 21 de decembro con Julio Silva Vilas, Eugenio Rodr\u00edguez Bilbao, Jos\u00e9 Sieira Gonz\u00e1lez e Jos\u00e9 Lij\u00f3 Louro, foi condenado a pena de morte. Foi executado no cemiterio de Boisaca de Compostela o 29 de xaneiro de 1937."}
{"id": "467128", "revid": "5863", "url": "https://gl.wikipedia.org/wiki?curid=467128", "title": "P. Cagiao Vila", "text": ""}
{"id": "467132", "revid": "88215", "url": "https://gl.wikipedia.org/wiki?curid=467132", "title": "Ousmane Viera", "text": "Ousmane Viera Diarrassouba, nado en Daloa, Costa do Marfil o 21 de decembro de 1986, \u00e9 un futbolista marfil\u00e9s. Xoga como defensa e o seu actual equipo \u00e9 o Sepsi St\u00e2nfu Gheorghe da Liga I romanesa.\nTraxectoria.\nComezou a s\u00faa carreira profesional en 2003 no seu pa\u00eds, xogando para o R\u00e9veil Clube de Daloa. En xaneiro de 2008 asinou un contrato co CFR Cluj de Roman\u00eda. Un ano despois foi cedido ao FC International Curtea de Arges e, en 2010, foi traspasado ao CS Pandurii T\u00e2rgu Jiu.\nParticipou nos Xogos Ol\u00edmpicos de Pek\u00edn, xogando como titular todos os partidos que Costa do Marfil disputou no campionato: contra Arxentina, Serbia, e Australia, na fase de grupos, e ante Nixeria, nos cuartos de final.\nO 1 de xu\u00f1o de 2014, logo de ser inclu\u00eddo na lista preliminar en maio, Viera foi ratificado na n\u00f3mina definitiva de 23 xogadores que representar\u00e1n ao seu pa\u00eds na Copa Mundial de F\u00fatbol facendo desta a terceira ocasi\u00f3n na que disputar\u00e1 o torneo.\nParticipaci\u00f3ns en Copas do Mundo.\nXogou na Copa Mundial de F\u00fatbol de 2014"}
{"id": "467134", "revid": "85894", "url": "https://gl.wikipedia.org/wiki?curid=467134", "title": "O Outeiro, Curtis, Curtis", "text": "O Outeiro \u00e9 un lugar da parroquia de Curtis, no concello coru\u00f1\u00e9s de Curtis na comarca de Betanzos.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "467141", "revid": "23204", "url": "https://gl.wikipedia.org/wiki?curid=467141", "title": "Wait Until Spring, Bandini (filme)", "text": "Wait Until Spring, Bandini \u00e9 un filme de 1989, escrito e dirixido por Dominique Deruddere, baseado na novela \"Wait until Spring, Bandini\" de John Fante. O filme recibiu o Premio Andr\u00e9 Cavens ao mellor filme e ga\u00f1ou tres Premios Joseph Plateau.\nArgumento.\nO filme est\u00e1 ambientado en Colorado a finais da d\u00e9cada de 1920, na \u00e9poca da Gran Depresi\u00f3n. Desempregado e na ru\u00edna, Svevo Bandini (Joe Mantegna) intenta sa\u00edr adiante e conseguir di\u00f1eiro para a familia, se ben inverno non \u00e9 bo momento para que contraten un albanel. Ao tempo, batalla coa s\u00faa sogra (Renata Vanni), a s\u00faa muller (Ornella Muti) e os seus tres fillos.\nProduci\u00f3n.\nPartes do filme foron rodadas en Orem e Ogden (Utah)."}
{"id": "467143", "revid": "1987", "url": "https://gl.wikipedia.org/wiki?curid=467143", "title": "Isoli\u00f1a", "text": "Unha isoli\u00f1a (tam\u00e9n chamada, isopleta, li\u00f1a de contorno, li\u00f1a de per\u00edmetro, curva de nivel, is\u00f3grama ou isaritma), \u00e9 unha curva que conecta, nun mapa, os puntos nos que existe un mesmo valor constante da variable estudada.\nAs isol\u00ed\u00f1as que se representan nun mapa son li\u00f1as, rectas ou curvas, que describen a intersecci\u00f3n dunha superficie real ou hipot\u00e9tica cun ou m\u00e1is planos horizontais. A configuraci\u00f3n destas curvas permite aos lectores do mapa inferir o gradiente relativo da variable ou par\u00e1metro e estimar un valor nun lugar determinado.\nO gradiente da funci\u00f3n \u00e9 sempre perpendicular \u00e1 isol\u00ed\u00f1a. Cando as li\u00f1as est\u00e1n moi preto entre si, a lonxitude do gradiente \u00e9 grande: a variaci\u00f3n \u00e9 acentuada. Se as isoli\u00f1as adxacentes te\u00f1en o mesmo grosor de li\u00f1a, a direcci\u00f3n do gradiente non pode determinarse e por iso empr\u00e9ganse diferentes grosores ou se rotulan ou etiquetan numericamente: deste xeito a direcci\u00f3n do gradiente pode ser facilmente apreciada.\nO uso m\u00e1is habitual das isoli\u00f1as \u00e9 en cartograf\u00eda e en meteorolox\u00eda. Un \"mapa topogr\u00e1fico\" (ou mapa de curvas de nivel) utiliza isol\u00ed\u00f1as que unen puntos de igual altitude e mostra, as\u00ed, a forma dos vales e os outeiros, e a pendente das ladeiras. En meteorolox\u00eda, \u00e9 usual presentar curvas de igual presi\u00f3n atmosf\u00e9rica chamadas is\u00f3baras.\nHistoria.\nA idea de utilizar li\u00f1as que unan puntos de igual valor foi redescuberta en varias ocasi\u00f3ns ao longo da historia. A is\u00f3bata (isol\u00ed\u00f1a de profundidade) m\u00e1is antiga co\u00f1ecida at\u00f3pase nun mapa de 1584 do r\u00edo Spaarne, preto de Haarlem, obra do agrimensor holand\u00e9s Pieter Bruinsz. En 1701, Edmond Halley utilizou li\u00f1as is\u00f3gonas nun gr\u00e1fico que recoll\u00eda a variaci\u00f3n magn\u00e9tica en todo o mundo. En 1727, o enxe\u00f1eiro holand\u00e9s Nicholas Cruquius debuxou o fondo do r\u00edo Merwede con li\u00f1as de igual profundidade (is\u00f3batas), en intervalos de 1 braza; e en 1737, Philippe Buache, utilizou un intervalo de 10 brazas para elaborar un mapa da Canle da Mancha que foi publicado en 1752.\nO uso destas li\u00f1as (a curva de nivel) para describir a superficie da terra foi estudado teoricamente por Ducarla en 1771, e Charles Hutton utilizouno no c\u00e1lculo do volume dun outeiro en 1777. En 1791, J. L. Dupain-Triel realizou un mapa de Francia, no que reflectiu as curvas de nivel cada 20 metros de intervalo. En 1801, o tam\u00e9n franc\u00e9s e xefe do Corpo de Enxe\u00f1eiros, Haxo, utilizou a li\u00f1a de nivel a maior escala, 1:500 nunha planta para o seu proxecto para a Rocca de Aufo.\nAo redor de 1843, cando en Gran Breta\u00f1a e Irlanda a Ordenance Survey comezou a recoller nos seus mapas con regularidade as li\u00f1as de nivel, estas xa eran usadas con xeneralidade nos pa\u00edses europeos. As is\u00f3batas non se xeneralizaron nas cartas n\u00e1uticas ata que foron publicadas en 1834 as de Rusia e en 1838 as de Gran Breta\u00f1a.\nCando os mapas con curvas de nivel ou isol\u00ed\u00f1as fix\u00e9ronse habituais, a idea de utilizar este tipo de representaci\u00f3n propagouse a todo tipo de aplicaci\u00f3ns. Talvez os de m\u00e1is recente desenvolvemento son os mapas de curvas de calidade do aire e contaminaci\u00f3n ac\u00fastica, que apareceron por primeira vez nos Estados Unidos de Am\u00e9rica, aproximadamente cara a 1970, en gran parte como resultado da lexislaci\u00f3n nacional que requir\u00eda a delimitaci\u00f3n espacial deses par\u00e1metros.\nTipos de isoli\u00f1as.\nA algunhas isoli\u00f1as ad\u00f3itaselles dar un nome espec\u00edfico, que comeza polo prefixo \u00abiso\u00bb (do grego \"\u03b9\u03c3\u03bf\u03c2\" (isos), que significa igual) segundo a natureza da variable que se mant\u00e9n constante, a\u00ednda que en moitos campos f\u00e1lase simplemente de curvas de nivel: a isoterma \u00e9 unha li\u00f1a de temperatura constante; a \"is\u00f3bara\" \u00e9 unha li\u00f1a de presi\u00f3n constante; e a is\u00f3gona \u00e9 unha li\u00f1a ao longo da cal un \u00e1ngulo se mant\u00e9n constante (do grego iso-gonios = \"iguais\" \u00e1ngulos).\nO prefixo \u00abiso\u00bb pode substitu\u00edrse por \u00abisallo\u00bb para especificar unha li\u00f1a que une puntos nos que unha variable cambia ao mesmo ritmo durante un per\u00edodo determinado.\nO uso de nomes espec\u00edficos est\u00e1 moi estendido en Meteorolox\u00eda, en que se usan nun mesmo mapa ou diagrama (xeralmente, is\u00f3baras e isotermas) para presentar unha imaxe dos principais factores que afectan o tempo. As isoli\u00f1as empregadas en Meteorolox\u00eda bas\u00e9anse na xeneralizaci\u00f3n dos datos recibidos desde a estaci\u00f3n meteorol\u00f3xica. As estaci\u00f3ns de cando en cando col\u00f3canse exactamente nunha isoli\u00f1a (cando o est\u00e1n, indica unha medici\u00f3n precisa igual ao valor da isoli\u00f1a). En lugar diso, as li\u00f1as son debuxadas coa mellor aproximaci\u00f3n dos valores exactos, baseados na dispersi\u00f3n da informaci\u00f3n dispo\u00f1ible. Os mapas do tempo poden presentar datos recolleitos, como a presi\u00f3n de aire nun momento dado, ou unha extrapolaci\u00f3n deses datos, como a presi\u00f3n media durante un per\u00edodo, ou os progn\u00f3sticos de tempo, como a predici\u00f3n da presi\u00f3n de aire nalg\u00fan momento futuro.\nAdemais destas isoli\u00f1as, en varios tipos de gr\u00e1ficos empregados en termodin\u00e1mica, enxe\u00f1ar\u00eda e outras ciencias usan is\u00f3baras (para amosar presi\u00f3ns constantes), isotermas (temperaturas constantes), isochors (para volumes espec\u00edficos constante), ou outros tipos de isoli\u00f1as (ou curvas), a\u00ednda que estes gr\u00e1ficos non est\u00e1n xeralmente relacionadas con mapas. Esas isoli\u00f1as son \u00fatiles para a representaci\u00f3n de m\u00e1is de d\u00faas dimensi\u00f3ns (ou cantidades) en gr\u00e1ficos bidimensionais. Os exemplos m\u00e1is habituais en termodin\u00e1mica son alg\u00fans tipos de diagrama de fase."}
{"id": "467149", "revid": "5863", "url": "https://gl.wikipedia.org/wiki?curid=467149", "title": "Ricardo Carvalho Calero", "text": ""}
{"id": "467151", "revid": "23204", "url": "https://gl.wikipedia.org/wiki?curid=467151", "title": "Alberte Frederico de Prusia", "text": "Alberte Federico (en ) nado en K\u00f6nigsberg o 7 de maio de 1553 e finado en Fischhausen, Rybaki o 28 de agosto de 1618, foi duque de Prusia dende 1568 at\u00e9 a s\u00faa morte. Foi un fillo de Alberte de Prusia e Ana Mar\u00eda de Brunswick-Luneburgo. Foi o segundo e derradeiro duque prusiano da p\u00f3la Ansbach da familia Hohenzollern.\nDuque de Prusia.\nConverteuse en duque de Prusia despois de prestar homenaxe feudal \u00f3 rei de Polonia, Sexismundo II Augusto de Polonia (a Prusia ducal era un feudo de Polonia), o 19 de xullo de 1569 en Lublin. A homenxe foi descrito polo cronista polaco Jan Kochanowski na s\u00faa obra \"Proporzec\" (\"Estandarte\"). Durante a elecci\u00f3n polaca de 1573, Alberte Federico tentou obter a aceptaci\u00f3n do senado polaco pero op\u00faxoselle o poderoso Jan Zamoyski (m\u00e1is tarde Grande Hetman da Coroa do Reino de Polonia) quen tem\u00eda a influencia de protestantes no corpo lexislativo polaco. Alberte Federico inicialmente rexeitou a elecci\u00f3n de Estevo I B\u00e1thory e apoiou a candidatura de Maximiliano de Habsburgo. Por\u00e9n, no sejm de Toru\u0144 de outubro de 1576 deu o seu apoio \u00f3 novo monarca.\nComo o bisneto do rei polaco Casimiro IV de Polonia, e como un duque en Prusia que falaba con fluidez polaco, Alberte Federico foi seriamente considerado durante un tempo como un posible candidato para o trono polaco. Gozou particularmente o apoio dos luteranos polacos.\nEn 1572, comezou a amosar sinais de desorde mental. A comezos de 1578, a rexencia foi asumida polo seu curm\u00e1n, Xurxo Federico de Brandeburgo-Kulmbach (1539\u20131603). Despois da morte de Xurxo Federico en 1603, o rei polaco Sexismundo III Vasa nomeou Xoaqu\u00edn Federico como rexente en 1605, e permitiu \u00f3 seu fillo, Xo\u00e1n Sexismundo, sucederlle en 1611. O \u00faltimo converteuse en duque de Prusia despois da morte de Alberte Federico en 1618."}
{"id": "467152", "revid": "7596", "url": "https://gl.wikipedia.org/wiki?curid=467152", "title": "Xurxo de Dinamarca", "text": "Xurxo de Dinamarca, nado en Copenhague, Dinamarca o 2 de abril de 1653 e finado no Palacio de Kensington o 28 de outubro de 1708, foi pr\u00edncipe consorte de Gran Breta\u00f1a polo seu matrimonio con Ana de Inglaterra.\nTraxectoria.\nOrixes e familia.\nFoi o sexto dos oito fillos do rei Frederico III de Dinamarca e de Sof\u00eda Amelia de Brunswick-L\u00fcneburg.\nMatrimonio con Ana de Gran Breta\u00f1a.\nContraeu matrimonio coa princesa Ana de Inglaterra, futura ra\u00ed\u00f1a de Gran Breta\u00f1a o 28 de xullo de 1683, no Palacio de St. James. Obtivo a cidadan\u00eda inglesa e foi condecorado coa Orde da Xarreteira o 1 de xaneiro de 1684. O 6 de abril de 1689 foi investido cos t\u00edtulos de duque de Cumberland, conde de Kendal e bar\u00f3n de Wokingham. Do matrimonio naceron dezanove fillos, ning\u00fan dos cales chegou \u00e1 idade adulta.\nXurxo foi un administrador capaz e estratego militar, e como lord, un grande almirante (1702-1708), dirixiu oficialmente a Mari\u00f1a Real axudando \u00e1s actividades militares do favorito de Ana, o capit\u00e1n xeneral John Churchill, I duque de Marlborough.\nFalecemento.\nMorreu \u00f3s 55 anos de idade, sendo sepulto na Abad\u00eda de Westminster. A ra\u00ed\u00f1a Ana quedou devastada coa s\u00faa morte, e a\u00ednda que ela rexeitou inicialmente p\u00f3r a Mari\u00f1a de Guerra en mans dunha Comisi\u00f3n, finalmente decidiu asinar os papeis no estudo de Xurxo."}
{"id": "467153", "revid": "98629", "url": "https://gl.wikipedia.org/wiki?curid=467153", "title": "Mar\u00eda Andresa Casamayor", "text": "Mar\u00eda Juana Rosa Andresa Casamayor de La Coma, nada en Zaragoza o 30 de novembro de 1720 e finada na mesma cidade o 23 de outubro de 1780, m\u00e1is co\u00f1ecida como Mar\u00eda Andresa Casamayor, foi unha matem\u00e1tica, escritora e mestra de nenas espa\u00f1ola. Destacou no manexo dos n\u00fameros e na aritm\u00e9tica, \u00e1reas que naquela \u00e9poca eran habituais de homes e non de mulleres. \u00c9 a \u00fanica cient\u00edfica espa\u00f1ola do s\u00e9culo XVIII da cal se conserva parte da s\u00faa obra, polo que o \"Tyrocinio\" \"aritm\u00e9tico, instrucci\u00f3n de las quatro reglas llanas...\" \u00e9 o primeiro manual cient\u00edfico escrito por unha muller en Espa\u00f1a.\nTraxectoria.\nPrimeiros anos.\nNaceu o 30 de novembro, o d\u00eda de And\u0155e Ap\u00f3stolo, de 1720. Foi bautizada o 1 de decembro de 1720 na Igrexa do Pilar como Mar\u00eda Juana Rosa Andresa. Filla dunha familia de comerciantes t\u00e9xtiles, viviu a s\u00faa nenez nunha casa da r\u00faa do Pilar. O seu pai foi o mercador franc\u00e9s Juan Joseph Casamayor nacido en Oloron (Francia), fillo de Mar\u00eda Abales e Juan Casamayor; a s\u00faa nai foi a zaragozana Juana Rosa de La Coma, filla do mercador Juan de La Coma e de Mar\u00eda Alexandre. Naqueles anos, a colonia francesa dominaba o comercio de Zaragoza conformando un numeroso grupo de poboaci\u00f3n con fortes interrelaci\u00f3ns comerciais e familiares. O matrimonio dos pais tivo lugar o 13 de abril de 1705, sendo Mar\u00eda Andresa a s\u00e9tima de nove fillos/as.\nIdade adulta.\nCon tan s\u00f3 17 anos Mar\u00eda Andresa escribiu o manual sobre aritm\u00e9tica \"Tyrocinio arithmetico, Instrucci\u00f3n de las quatro reglas llanas\" (Zaragoza: Joseph Fort, 1738), escrito baixo o pseud\u00f3nimo \"de Casandro Mam\u00e9s de la Marca y Arioa\". O \"Tyrocinio\" ti\u00f1a unha marcada intenci\u00f3n did\u00e1ctica: dirix\u00edase a comerciantes e poboaci\u00f3n en xeral, o que axudou a este colectivo a revisar operaci\u00f3ns e evitar enganos e malentendidos. O frade da Orde de Predicadores Pedro Mart\u00ednez -matem\u00e1tico e intelectual que foi un dos principais protectores e colaboradores de Mar\u00eda Andresa-, un dos encargados das \"cr\u00edticas\" necesarias para aceptar a publicaci\u00f3n do \"Tyrocinio\" indicaba que os textos similares con frecuencia eran m\u00e1is extensos, o que incrementaba o seu prezo, revelando as intenci\u00f3ns do autor: \u00abO seu fin, nesta \"Obrilla,\" s\u00f3 \u00e9 facilitar esta instruci\u00f3n a moitos, que non poden lograla doutro xeito\u00bb. \nCo falecemento do seu pai en 1738 e do seu amigo e colaborador Pedro Mart\u00ednez en 1739, os apoios que tivera Mar\u00eda Andresa Casamayor de moza desaparecen. A diferenza do que era habitual para unha muller da sociedade zaragozana, Mar\u00eda Andresa nin casou nin entrou na Igrexa, as\u00ed que o resto da s\u00faa vida debeu traballar para ga\u00f1arse a vida. Foi mestra de nenas e, durante boa parte da s\u00faa vida, mestra de primeiras letras nas aulas p\u00fablicas da cidade. Como parte da s\u00faa retribuci\u00f3n, foille facilitada unha casa onde vivir. O edificio, situado na r\u00faa Pombal de Zaragoza, a\u00ednda existe. Probablemente o seu \"Tyrocinio\" foi unha das s\u00faas cartas de presentaci\u00f3n.\nM\u00e1is tarde chegar\u00eda \"\u201cEl para s\u00ed solo\u201d de Casandro Mam\u00e9s de la Marca y Arioa. Noticias especulativas y pr\u00e1cticas de los n\u00fameros, uso de las tablas de las Ra\u00edzes y reglas generales para responder \u00e0 algunas demandas que con dichas tablas se resuelven sin \u00e1lgebra\", un manuscrito de aritm\u00e9tica avanzada que nunca chegou a publicarse.\nObra.\nEscribiu dous textos sobre aritm\u00e9tica. \nTyrocinio aritm\u00e9tico.\nO primeiro, o \"Tyrocinio aritm\u00e9tico\" (publicado na poboaci\u00f3n de Almod\u00f3var del Pinar o 20 de xaneiro de 1738), est\u00e1 escrito nunha linguaxe \u00e1xil e, dende o punto de vista matem\u00e1tico, \u00e9 eminentemente pr\u00e1ctico, cunha gran cantidade de exemplos de casos reais que permiten a quen o le aprender de forma directa o manexo das catro regras da \u00e1lxebra menor: suma, resta multiplicaci\u00f3n e divisi\u00f3n. Ademais mostra un co\u00f1ecemento preciso das unidades de lonxitude, peso, moeda... que se manexaban a diario no comercio do s\u00e9culo XVIII. As\u00ed, no perfil de Mar\u00eda Andresa Casamayor cabe destacar unha grande habilidade aritm\u00e9tica e unha profunda preocupaci\u00f3n pola educaci\u00f3n. \nEl Para s\u00ed solo.\nO segundo texto, \"El para si solo\", foi un manuscrito de 109 follas sobre aritm\u00e9tica avanzada que non chegou a publicarse. A s\u00faa traduci\u00f3n (aproximada) do lat\u00edn \u00e9 \"Prepara o teu solo\". Latassa di que \u00e9 un manuscrito que incl\u00fae t\u00e1boas de ra\u00edces para poder realizar c\u00e1lculos \"sen usar a \u00e1lxebra\".\nNunha sociedade e nun campo (a ciencia) onde as mulleres ti\u00f1an escaso ou nulo protagonismo, Mar\u00eda Andresa vese obrigada a firmar como Casandro Mam\u00e9s de La Marca y Araioa. Este pseud\u00f3nimo masculino \u00e9 un perfecto anagrama, est\u00e1 formado polas letras do seu nome nunha orde distinta. Curiosamente este dato, sacado da cita de F\u00e9lix Latassa no seu monumental obra \u201cBiblioteca nova dos escritores aragoneses\u201d, cont\u00e9n un erro xa que Latassa chama \u00e1 nosa protagonista \u201cMar\u00eda Andrea\u201d en lugar de Mar\u00eda Andresa, Un erro detectado e emendado en 2019 por Pedro J. Miana e Julio Bernu\u00e9s, autores da reedici\u00f3n do seu manual. Casandro reco\u00f1\u00e9cese como \u201cdisc\u00edpulo da Escola P\u00eda\u201d e dedica o Tyrocinio \u00e1 mesma \u201cEscola P\u00eda do Colexio de Santo Tom\u00e1s de Zaragoza\u201d.\nReco\u00f1ecementos.\nEn 2009 o Concello de Zaragoza dedicoulle unha r\u00faa que con anterioridade era chamada \"Grupo Jose Antonio Gir\u00f3n\". Tam\u00e9n Xix\u00f3n ten unha r\u00faa co nome da cient\u00edfica zaragozana.\nEn 2018 a enxe\u00f1eira qu\u00edmica Teresa Vald\u00e9s-Sol\u00eds inclu\u00eduna na T\u00e1boa Peri\u00f3dica das Cient\u00edficas, xunto a cient\u00edficas de todo o mundo.\nEn xu\u00f1o de 2020 Correos de Espa\u00f1a lanzou unha serie filat\u00e9lica denominada \"Mujeres en la ciencia\". A primeira emisi\u00f3n de selos desta serie est\u00e1 dedicada aos 300 anos do nacemento de Casamayor.\u200b\nEn 2022 o Ministerio de Ciencia e Innovaci\u00f3n publicou as bases da primeira convocatoria dos Premios Nacionales de Investigaci\u00f3n para J\u00f3venes, entre eles o Premio Nacional Mar\u00eda Andresa Casamayor, na \u00e1rea de matem\u00e1ticas e tecnolox\u00edas da informaci\u00f3n e as comunicaci\u00f3ns. \nReedici\u00f3n de Tyrocinio Arithmetico.\nEn 2020, 300 anos despois do seu nacemento en Zaragoza, reed\u00edtase o seu libro \"Tyrocinio arithmetico. Instrucci\u00f3n de las quatro reglas llanas\".\nDocumental.\nEn 2020 estreouse o documental \"La mujer que so\u00f1aba con n\u00fameros\" realizado por Mireia R. Abrisqueta e producido por SinTregua, onde a figura de Casamayor \u00e9 a protagonista.\u200b Tivo unha pre estrea na Biblioteca Nacional de Espa\u00f1a en febreiro de 2020."}
{"id": "467158", "revid": "88215", "url": "https://gl.wikipedia.org/wiki?curid=467158", "title": "Lista de presidentes da Rep\u00fablica Popular da China", "text": ""}
{"id": "467159", "revid": "25871", "url": "https://gl.wikipedia.org/wiki?curid=467159", "title": "The Young Victoria", "text": "The Young Victoria \u00e9 un filme de 2009 dirixido por Jean-Marc Vall\u00e9e e escrito por Julian Fellowes, baseado nos primeiros anos de vida e reinado da ra\u00ed\u00f1a Vitoria do Reino Unido, as\u00ed como o seu casamento con Alberte de Saxonia-Coburgo e Gotha. Foi producido por Graham King, Martin Scorsese, Sarah Ferguson e Timothy Headington, e est\u00e1 protagonizado por Emily Blunt, Rupert Friend, Paul Bettany, Miranda Richardson, Harriet Walter, Mark Strong e Jim Broadbent."}
{"id": "467160", "revid": "25871", "url": "https://gl.wikipedia.org/wiki?curid=467160", "title": "Querela arxentina contra os crimes do franquismo", "text": "A querela arxentina contra os crimes do franquismo \u00e9 unha denuncia interposta ante un xulgado penal da Arxentina polos delitos de xenocidio e crimes de lesa humanidade cometidos en Espa\u00f1a pola ditadura franquista entre o 17 de xullo de 1936 e o 15 de xu\u00f1o de 1977. A causa foi aberta pola xu\u00edza Mar\u00eda Romilda Servini de Cubr\u00eda, acoll\u00e9ndose ao principio de xurisdici\u00f3n universal; comezou con d\u00faas denuncias o 14 de abril de 2010 e en xaneiro de 2013 aumentara a 150.\nA querela recibiu o apoio de Amnist\u00eda Internacional, que na investigaci\u00f3n \"Casos tancats, ferides obertes\" Os \"casos pechados, feridas abertas\" (2012) denuncia que en Espa\u00f1a non se realizou ningunha investigaci\u00f3n xudicial exhaustiva para co\u00f1ecer a verdade sobre as circunstancias que rodean os abusos cometidos durante a ditadura franquista. En apoio \u00e1 querela creouse tam\u00e9n a rede cidad\u00e1 \"Coordinadora estatal de apoio \u00e1 querela arxentina contra os delitos do franquismo\" (CEAQUA, polas s\u00faas iniciais en castel\u00e1n), que re\u00fane a numerosas organizaci\u00f3ns e concellos. Tam\u00e9n recibiu o apoio dos parlamentos do Pa\u00eds Vasco, Catalu\u00f1a e Andaluc\u00eda e da C\u00e1mara dos Deputados da Arxentina. O relator especial da ONU sobre a promoci\u00f3n da verdade, xustiza, reparaci\u00f3n e garant\u00edas de non repetici\u00f3n solicitou a \"colaboraci\u00f3n da xustiza espa\u00f1ola cos procedementos xudiciais no exterior e tomar medidas contra o debilitamento do exercicio da xurisdici\u00f3n universal por parte dos xulgados espa\u00f1ois \". Segundo o goberno espa\u00f1ol, os crimes xulgados \"xa prescribiran en Espa\u00f1a\" e ademais colid\u00edan coa Lei de amnist\u00eda espa\u00f1ola de 1977. Segundo a xu\u00edza, tr\u00e1tase de \"crimes de lesa humanidade e, polo tanto, este delito non prescribe\".\nAntecedentes.\nA Lei de amnist\u00eda de 1977.\nA Lei 46/1977, de 15 de outubro, de Amnist\u00eda, foi promulgada en Espa\u00f1a o 15 de outubro de 1977 ; entrou en vigor desde a s\u00faa publicaci\u00f3n no BOE o 17 de outubro dese ano.\nEn xaneiro de 2009, o Comit\u00e9 de Dereitos Humanos amoestou a Espa\u00f1a polo \"mantemento efectivo da Lei de amnist\u00eda\" de 1977 e lembrou que \"os crimes contra a humanidade son imprescrit\u00edbeis\" e as amnist\u00edas \"relacionadas con graves violaci\u00f3ns dos dereitos humanos son incompat\u00edbeis co pacto \". O goberno espa\u00f1ol respondeu cuestionando a competencia do Comit\u00e9 nesta materia e lembrando que a Lei de Amnist\u00eda foi unha demanda de toda a oposici\u00f3n ao franquismo que contribu\u00edu \u00e1 transici\u00f3n cara \u00e1 democracia.\nCausa contra o franquismo na Audiencia Nacional espa\u00f1ola.\nO 18 de xullo de 2007 varias asociaci\u00f3ns presentaron denuncias ante a Audiencia Nacional para a investigaci\u00f3n de delitos e desaparici\u00f3ns do franquismo, mais foron desestimadas, xa que \"os delitos prescribiran ou, en calquera caso, estaban suxeitos \u00e1 Lei de Amnist\u00eda espa\u00f1ola de 1977 \". En setembro de 2008, o xu\u00edz de Instruci\u00f3n n\u00famero 5 da Audiencia, Baltasar Garz\u00f3n, volveu promover estas denuncias, achegando os nomes de 130.000 desaparecidos. A Fiscal\u00eda da Audiencia Nacional alegou que os delitos de xenocidio e crimes contra a humanidade non estaban tipificados no C\u00f3digo penal de 1932, que rex\u00eda cando se cometeron, e que non se poder\u00edan aplicar retroactivamente. ; que os secuestros con desaparici\u00f3n non son delitos permanentes; que tanto os delitos como as s\u00faas penas ter\u00edan prescrito e que os feitos non pod\u00edan ser considerados como crimes contra a humanidade. Con todo, Garz\u00f3n declarouse competente para instru\u00edr o caso e, ampar\u00e1ndose en que son delitos que non prescriben, imputou ao r\u00e9xime franquista, o 14 de outubro de 2008, un delito de xenocidio, considerando que estes asasinatos correspond\u00edan a unha campa\u00f1a de exterminio do inimigo pol\u00edtico organizada polo r\u00e9xime. Finalmente, o 18 de novembro, o xu\u00edz declarou extinguida a responsabilidade penal de Franco e outros 44 altos mandos do seu goberno, logo de comprobar a acta de defunci\u00f3n de todos eles. Ademais, transmitiu a investigaci\u00f3n dos crimes aos xulgados de instruci\u00f3n das provincias nas que se atopan as fosas com\u00fans. Estes tribunais territoriais posteriormente arquivaron a maior\u00eda dos casos sen levar a cabo ningunha investigaci\u00f3n.\nCronolox\u00eda.\nO 14 de abril de 2010, dous parentes de v\u00edtimas espa\u00f1olas interpuxeron a querela \u00e1 xustiza arxentina ampar\u00e1ndose na lexislaci\u00f3n internacional sobre dereitos humanos e a constituci\u00f3n e leis arxentinas. Os avogados son Carlos Slepoy e Ana Messuti en Madrid, e David Baig\u00fan, M\u00e1ximo Castex, Ricardo Hu\u00f1is, Beinusz Szmukler, Carlos Zamorano e H\u00e9ctor Trajtemberg na Arxentina.\nO 21 de xu\u00f1o de 2012 constit\u00faese a \"Rede AQUA\", que m\u00e1is tarde se converter\u00e1 en \"CeAQUA\" . Cr\u00e9ase tam\u00e9n a \"Plataforma vasca\" \"para a querela contra os crimes do franquismo\", e aos poucos crearanse outras plataformas en todo o Estado Espa\u00f1ol.\nO 28 de novembro de 2012 entr\u00e9ganse 5.000 testemu\u00f1as ao Xulgado n\u00fam. 1 de Buenos Aires.\nO 21 de marzo de 2013 real\u00edzanse as primeiras imputaci\u00f3ns e d\u00edtanse ordes de detenci\u00f3n internacionais contra Rodolfo Mart\u00edn Villa, Jos\u00e9 Utrera Molina, Fernando Su\u00e1rez Gonz\u00e1lez, Rafael G\u00f3mez Chaparro Aguado, Jes\u00fas Cejas Mohedano, Juan Antonio Gonz\u00e1lez Pacheco, Jos\u00e9 Ignacio Giralte Gonz\u00e1lez, Celso Galv\u00e1n Abascal e Jes\u00fas Mu\u00f1ecas Aguilar.\nO 25 e 26 de abril de 2013 cancel\u00e1ronse os testemu\u00f1os por videoconferencia previstos. Volv\u00e9ronse a cancelar de novo o 2, 3, 8, 9, 15 e 16 de maio, nos \u00faltimos casos debido a un comunicado do Ministerio de Asuntos Exteriores e de Cooperaci\u00f3n espa\u00f1ol ao embaixador arxentino Carlos Bettini, expresando o seu malestar polos acontecementos. En maio, m\u00e1is de 40 parlamentarios e senadores espa\u00f1ois asinan un documento para apoiar a querela.\nO 18 de setembro de 2013, a xu\u00edza Mar\u00eda Servini de Cubr\u00eda dita unha orde de detenci\u00f3n mediante a Interpol contra Juan Antonio Gonz\u00e1lez Pacheco, Jos\u00e9 Ignacio Giralte Gonz\u00e1lez, Celso Galv\u00e1n Abascal e Jes\u00fas Mu\u00f1ecas Aguilar, acusados de torturas. Amnist\u00eda Internacional achega o seu apoio \u00e1 querela. Desde setembro de 2013, Arxentina habilita os seus consulados para presentar denuncias que se incorporasen \u00e1 querela.\nEn novembro de 2013, trece querelantes prestan declaraci\u00f3n na Arxentina durante unha semana.\nO 5 de decembro de 2013 o xu\u00edz da Audiencia Nacional Pablo Ruz cita a declarar dous imputados na querela arxentina. O 31 de xaneiro de 2014 a fiscal\u00eda da Audiencia Nacional oponse a extraditar a Arxentina o exinspector Juan Antonio Gonz\u00e1lez Pacheco. O 2 de febreiro o relator da ONU criticou esta decisi\u00f3n.\nO 15 de abril de 2014, a secci\u00f3n terceira da Audiencia Nacional nega a extradici\u00f3n de Jes\u00fas Mu\u00f1ecas Aguilar. O 30 de abril, a segunda secci\u00f3n rexeita a extradici\u00f3n de Antonio Gonz\u00e1lez Pacheco.\nEntre o 18 e o 30 de maio de 2014, a xu\u00edza Mar\u00eda Servini de Cubr\u00eda e o fiscal Ramiro Gonz\u00e1lez viaxan a Espa\u00f1a cos seus secretarios xudiciais e toman varias declaraci\u00f3ns.\nO 31 de outubro de 2014 a xu\u00edza solic\u00edtalle \u00e1 Interpol o arresto preventivo de Mart\u00edn Villa, Utrera Molina e outros 18 imputados para extraditalos. O 19 de novembro, Utrera Molina ameazou, a trav\u00e9s da Fundaci\u00f3n Nacional Francisco Franco, as v\u00edtimas da ditadura con pos\u00edbeis denuncias por manchar a s\u00faa \"honra\".\nEn setembro de 2020 foi citado a declarar Mart\u00edn Villa.\nOs crimes investigados.\nO Xulgado Criminal e Correccional Federal N\u00fam. 1, composto pola xu\u00edza Servini de Cubr\u00eda, investiga \"a pos\u00edbel comisi\u00f3n de actos atroces de xenocidio e/ou lesa humanidade durante a Guerra Civil e o franquismo\".\nOs crimes investigados incl\u00faen casos de tortura e encarceramento, desaparici\u00f3ns, asasinatos, traballos forzados, nenos roubados e penas de morte. A incorporaci\u00f3n de casos do \u00faltimo franquismo, como o de Salvador Puig i Antich ou o masacre do 3 de marzo de Vitoria, deu un impulso definitivo \u00e1 denuncia.\nOrdes de detenci\u00f3n internacionais.\nO 19 de setembro de 2013 a xustiza arxentina exixiu a detenci\u00f3n de catro polic\u00edas espa\u00f1ois por torturas durante o r\u00e9xime franquista: Jes\u00fas Mu\u00f1ecas Aguilar, Celso Galv\u00e1n Abascal, Jos\u00e9 Ignacio Giralte Gonz\u00e1lez e Juan Antonio Gonz\u00e1lez Pacheco.\nO 12 de novembro de 2014 a Interpol pediu a detenci\u00f3n de 20 acusados por crimes cometidos durante a ditadura franquista, entre os que se atopan Rodolfo Mart\u00edn Villa, Antonio Carro Mart\u00ednez, Licinio de la Fuente de la Fuente, Jos\u00e9 Mar\u00eda S\u00e1nchez-Ventura Pascual, Alfonso Osorio, Jos\u00e9 Utrera Molina e Fernando Su\u00e1rez Gonz\u00e1lez. Inmediatamente, o ministro de xustiza espa\u00f1ol, Rafael Catal\u00e1, avanzou que a Audiencia Nacional denegar\u00eda a extradici\u00f3n a Anxentina dos vinte acusados. O 13 de marzo de 2015, o Consello de Ministros negou oficialmente a extradici\u00f3n dos exministros Utrera Molina e Mart\u00edn Villa, despois de dilatar o proceso pedindo m\u00e1is informaci\u00f3n \u00e1 Arxentina.\nPablo de Greiff, relator especial da ONU sobre a promoci\u00f3n da verdade, xustiza, reparaci\u00f3n e garant\u00edas de non repetici\u00f3n, lembrou no seu informe do 22 de xullo de 2014 \"a obriga internacional do estado (espa\u00f1ol) de extraditar ou xulgar e que s\u00f3 se poder\u00e1 denegar a extradici\u00f3n dos acusados de a xustiza espa\u00f1ola iniciar as investigaci\u00f3n e xulgar os respons\u00e1beis \".\nReacci\u00f3ns.\nEn maio de 2012, a secci\u00f3n espa\u00f1ola de Amnist\u00eda Internacional presentou un informe no que analizaba a resposta que se lle dera desde a xustiza espa\u00f1ola aos crimes cometidos durante a Guerra Civil e o franquismo e denunciando que non se realizara unha exhaustiva investigaci\u00f3n xudicial para co\u00f1ecer os abusos cometidos durante o per\u00edodo comprendido entre 1936 e 1975. Parte do informe c\u00e9ntrase na querela presentada por v\u00edtimas e organizaci\u00f3ns de Espa\u00f1a e a Arxentina a este \u00faltimo pa\u00eds, ampar\u00e1ndose no principio de xurisdici\u00f3n universal. En concreto, o informe concl\u00fae que, a pesar da resposta da fiscal\u00eda xeral do estado espa\u00f1ol e do goberno \u00e1 xu\u00edza Mar\u00eda Romilda Servini de Cubr\u00eda encargada da querela arxentina, segundo a cal \"en Espa\u00f1a se abriran procesos xudiciais sobre os feitos dos que se inhibira a Audiencia Nacional \", o feito \u00e9 que despois desta inhibici\u00f3n a \"gran maior\u00eda\" dos casos se arquivaran. Segundo Amnist\u00eda Internacional, \u00abEspa\u00f1a est\u00e1 incumprindo as s\u00faas obrigas internacionais en canto ao dereito \u00e1 xustiza das v\u00edtimas e ao seu deber de investigar os crimes de dereito internacional cometidos durante a Guerra Civil e o franquismo\u00bb e concl\u00fae que a situaci\u00f3n das v\u00edtimas \u00e9 de \"total desamparo xudicial\" e que a \"cooperaci\u00f3n xudicial penal (...) prevista polo dereito internacional\" e levada adiante neste caso pola Arxentina debe continuar \nEn xullo de 2014, o relator especial da ONU sobre a promoci\u00f3n da verdade, da xustiza, da reparaci\u00f3n e das garant\u00edas de non repetici\u00f3n, Pablo de Greiff, presentou un informe no que analizaba \"as medidas adoptadas polas autoridades espa\u00f1olas sobre (...) verdade, xustiza, reparaci\u00f3n e garant\u00edas de non repetici\u00f3n, en relaci\u00f3n coas graves violaci\u00f3ns dos dereitos humanos e do dereito internacional humanitario cometidos durante a guerra civil e a ditadura franquista \". \nO relator, Pablo de Greiff, reiterou a \"incompatibilidade dos efectos da lei de amnist\u00eda coas obrigaci\u00f3ns internacionais adquiridas por Espa\u00f1a\", que tam\u00e9n contraiu antes de adoptar a lei de amnist\u00eda, e que \"o dereito internacional estabelece que, en relaci\u00f3n cos casos de desaparici\u00f3n forzada, o per\u00edodo de prescrici\u00f3n debe comezar a contarse desde o momento en que cesa a desaparici\u00f3n forzada, \u00e9 dicir, desde que a persoa parece con vida ou se atopa o seu corpo \u00bb. O goberno espa\u00f1ol considera que os crimes xulgados \"xa prescribiron en Espa\u00f1a\" e que tam\u00e9n coliden coa Lei de amnist\u00eda espa\u00f1ola de 1977. Non obstante, as Naci\u00f3ns Unidas insistiron en que \"o estado espa\u00f1ol est\u00e1 obrigado a extraditar os respons\u00e1beis de graves violaci\u00f3ns dos dereitos humanos\" e que \"non pode escudarse nos principios de prescrici\u00f3n e extinci\u00f3n da responsabilidade penal\". Ademais, os expertos da ONU recalcaron que os argumentos do Consello de Ministros non te\u00f1en ningunha base e contrad\u00edn \"normas e est\u00e1ndares internacionais de dereitos humanos\".\nProxecci\u00f3n.\nO documental \"El silencio de otros\" (2018) trata sobre esta querela.\nEn Galiza.\nEn 2019 incorpor\u00e1ronse \u00e1 Querela en Galiza as familias de Alexandre B\u00f3veda, Amancio Caama\u00f1o e Ramiro Paz, \u00e1s que se engadiron as familias de Celestino Carbia e Bernardo Mato.\nRecibiu o apoio da Deputaci\u00f3n Provincial de Pontevedra."}
{"id": "467162", "revid": "23204", "url": "https://gl.wikipedia.org/wiki?curid=467162", "title": "La Source des femmes", "text": "La Source des femmes \u00e9 un filme de 2011 dirixido por Radu Mih\u0103ileanu. Est\u00e1 protagonizado por Le\u00efla Bekhti e Hafsia Herzi. Estreouse dentro da competici\u00f3n oficial do Festival Internacional de Cinema de Cannes de 2011."}
{"id": "467163", "revid": "23204", "url": "https://gl.wikipedia.org/wiki?curid=467163", "title": "Foot Locker", "text": "Foot Locker \u00e9 unha multinacional estadounidense adicada ao calzado e roupa deportiva. A s\u00faa sede at\u00f3pase en Nova York e opera en m\u00e1is de 20 pa\u00edses con cerca de 3 900 franqu\u00edas. Como principal sinal de identidade, o seu logotipo e os seus empregados visten un uniforme similar ao dos \u00e1rbitros nas ligas deportivas americanas.\nHistoria.\nNo 1963 o grupo Woolworth mercou unha empresa adicada ao calzado, Kinney Shoe Corporation, que converteu nunha filial. Desta compa\u00f1\u00eda xurdiron tendas de calzado especializadas, entre as cales se encontraba a adicada a calzado e roupa deportiva, Foot Locker, no 1974. Ese mesmo ano abre a s\u00faa primeira tenda en California.1\nA marca comezou axi\u00f1a a expandirse por todo Estados Unidos e incluso iniciou operaci\u00f3ns en Europa na d\u00e9cada de 1980. Por\u00e9n, isto chocaba co declive da s\u00faa propietaria Woolworth, que comezou a pechar varias das s\u00faas tendas por todo o pa\u00eds. As operaci\u00f3ns de Foot Locker pasaron a ser controladas por unha entidade chamada \"Woolworth Company\", que coa quebra da matriz no 1997 pasou a ser \"Venator Group\", e Foot Locker converteuse na principal empresa de calzado do grupo Kinney. No 1998, Venator anuncia o peche de todas as antigas tendas de Kinney, o que converte a Foot Locker na empresa principal do grupo,2\u200b e en 2001 o propio grupo cambiou o seu nome polo de Foot Locker Inc.3"}
{"id": "467164", "revid": "23204", "url": "https://gl.wikipedia.org/wiki?curid=467164", "title": "Sexismundo II Augusto de Polonia", "text": "Sexismundo II Augusto de Polonia (en polaco: \"Zygmunt II August\"; en ruteno: \"\u017bygimont III Awgust I\"; en lituano: \"\u017dygimantas III Augustas I\"; en alem\u00e1n: Sigismund II. \"August\") nado en Cracovia en 1520 e finado en Knyszyn en 1572, foi rei de Polonia e gran duque de Lituania (1548-1572). Era fillo de Sexismundo I e da princesa Bona Sforza de Mil\u00e1n. Foi o derradeiro da s\u00faa dinast\u00eda e tras a s\u00faa morte, a Uni\u00f3n de Lublin converteuse nunha monarqu\u00eda electiva.\nTraxectoria.\nAceptou as reformas da Dieta (1562-1563), base do parlamentarismo polaco. Foi tolerante co calvinismo que se estendeu polo reino. En 1569 proclamou a uni\u00f3n de Polonia e Lituania nunha rep\u00fablica com\u00fan, a Rep\u00fablica das D\u00faas Naci\u00f3ns (en polaco Rzeczpospolita Obojga Narod\u00f3w). A tolerancia relixiosa e o auxe cultural caracterizaron o seu reinado.\nTivo tres esposas:\nCon ning\u00fan destes matrimonios tivo descendencia; por este motivo, \u00f3 morrer, a coroa pasou a ser electiva."}
{"id": "467165", "revid": "66248", "url": "https://gl.wikipedia.org/wiki?curid=467165", "title": "Christian Dior, S. A.", "text": "Christian Dior, S.A. (m\u00e1is co\u00f1ecida como Dior) \u00e9 un minorista de roupa franc\u00e9s, baixo control do grupo LVMH. A compa\u00f1\u00eda foi fundada polo dese\u00f1ador de moda Christian Dior.\nChristian Dior, S.A. en si controla o 42% dos activos de LVMH, que leva outras marcas de roupa como Kenzo, Givenchy e Louis Vuitton.\nA unidade operativa da compa\u00f1\u00eda, Christian Dior Couture, dese\u00f1a e elabora parte da m\u00e1is codiciada alta costura do mundo, as\u00ed como moda pr\u00eat-\u00e0-porter, roupa de cabaleiro e accesorios. Christian Dior funciona a trav\u00e9s de cerca de 160 \"boutiques\" de todo o mundo con plans de seguir abrindo m\u00e1is. A s\u00faa sede at\u00f3pase en Par\u00eds, rue Fran\u00e7ois 1er.\nNo 1996, John Galliano foi nomeado dese\u00f1ador xefe de Christian Dior polo propietario da compa\u00f1\u00eda, o grupo de luxo LVMH. Galliano foi primeiro suspendido e logo despedido en marzo de 2011 debido a un incidente que tivo lugar nun caf\u00e9 parisiense no que o dese\u00f1ador, ebrio, insultou a unha parella de xudeus, facendo afirmaci\u00f3ns como \"Amo a Hitler\" ou \"A xente como vostedes deber\u00eda estar morta (...) todos deber\u00edan ter sido gaseados\".\nNo 1998 adquiriu Gerbe Paris, un fabricante franc\u00e9s de calceter\u00eda arruinado. \u00c9 unha das maiores partes do imperio de negocios de Bernard Arnault, unha das persoas m\u00e1is ricas do mundo.\nPel\u00edculas.\nA roupa de Dior foi utilizada en moitas pel\u00edculas. En \"Stage Fright\", de Alfred Hitchcock, o vestiario do personaxe interpretado por Marlene Dietrich \u00e9 da casa francesa. Tam\u00e9n no 1963, Marisol luciu un dese\u00f1o da firma Dior3 no filme \"Marisol rumbo a R\u00edo\" (cantando \"Guajiras\" na cuberta dun barco rumbo a Brasil). O dese\u00f1o orixinal do traxe de Marisol, estilo flamenco, en realidade era branco. Posteriormente cos\u00e9ronlle un mantel vermello a cadros (de estampado de Vichy) para simular o mandil flamenco."}
{"id": "467166", "revid": "6340890", "url": "https://gl.wikipedia.org/wiki?curid=467166", "title": "Primeiro ministro da Rep\u00fablica Popular da China", "text": "O primeiro ministro do Consello de Estado da Rep\u00fablica Popular da China, \u00e9 o xefe do Consello de Estado da China, e por tanto, xefe de goberno da Rep\u00fablica Popular da China.\nO primeiro ministro \u00e9 nomeado polo presidente e votado pola Asemblea Popular Nacional. Tanto o presidente como o primeiro ministro son elixidos cada cinco anos. O primeiro ministro ten un l\u00edmite de dous mandatos e ata o de agora foi sempre un membro do Comit\u00e9 Permanente do Bur\u00f3 Pol\u00edtico do Comit\u00e9 Central do Partido Comunista da China.\nO actual primeiro ministro \u00e9 Li Qiang, tomou posesi\u00f3n do cargo o 11 de marzo de 2023 sucedendo a Li Keqiang.\nPoderes e deberes.\nO primeiro ministro \u00e9 o cargo administrativo m\u00e1is alto no Goberno da Rep\u00fablica Popular da China. \u00c9 responsable de organizar e administrar a burocracia civil chinesa. Por exemplo, o primeiro ministro ten a que xestionar a ordenaci\u00f3n e aplicaci\u00f3n do desenvolvemento econ\u00f3mico e social nacional e o orzamento estatal. Isto incl\u00fae supervisar os diferentes ministerios, departamentos, comisi\u00f3ns e axencias estatais e anunciar as s\u00faas candidaturas \u00e1 Asemblea Popular Nacional para viceprimeiros ministros, conselleiros estatais e cargos ministeriais. Os poderes do primeiro ministro e as s\u00faas responsabilidades est\u00e1n especificados na Constituci\u00f3n.\nO primeiro ministro non ten o mando supremo do Ex\u00e9rcito Popular de Liberaci\u00f3n, mais \u00e9 o xefe da Comisi\u00f3n de Mobilizaci\u00f3n da Defensa Nacional da China e xefe da Comisi\u00f3n de Seguridade Nacional, que son departamentos das forzas armadas. Dende a d\u00e9cada de 1980, houbo unha divisi\u00f3n de responsabilidades entre o primeiro ministro e o Secretario Xeral do Partido Comunista na que o primeiro ministro quedou como respons\u00e1bel dos detalles t\u00e9cnicos da aplicaci\u00f3n da pol\u00edtica de goberno mentres o Secretario Xeral re\u00fane o apoio pol\u00edtico necesario para a pol\u00edtica de goberno.\nO primeiro ministro est\u00e1 apoiado por catro viceprimeiros ministros dende a reforma de Deng Xiaoping en 1983. O primeiro deles actuar\u00e1 no lugar do primeiro ministro en caso de ausencia."}
{"id": "467167", "revid": "98629", "url": "https://gl.wikipedia.org/wiki?curid=467167", "title": "Estevo I B\u00e1thory", "text": "Estevo I B\u00e1thory de Somlya (en ) nado en Szil\u00e1gysomly\u00f3, Transilvania, Reino de Hungr\u00eda en 1533 e finado en Hrodna, Mancomunidade de Polonia-Lituania en 1586, foi un conde, pr\u00edncipe de Transilvania (1571-1576) e rei de Polonia (1576-1586).\nTraxectoria.\nAt\u00e9 ser elixido pr\u00edncipe de Transilvania.\nEstevo B\u00e1thory naceu o 27 de setembro de 1533 en Somly\u00f3 como fillo de Estevo B\u00e1thory de Somlya (1477-1535) e Catarina Telegdy de Kincstart\u00f3 (1492-1547). A s\u00faa familia era unha das m\u00e1is poderosas de Transilvania, e \u00e1 parte da propiedade de Somly\u00f3, tam\u00e9n gobernaban en Szatm\u00e1r e Szin\u00e9r. O seu pai foi voivoda de Transilvania entre 1530 e 1534.\nO seu pai faleceu o 17 de marzo de 1534, varios meses despois do seu nacemento, polo cal o arcebispo de Esztergom, Paulo V\u00e1rdai, ocupouse da s\u00faa educaci\u00f3n, e logo na d\u00e9cada de 1540, B\u00e1thory foi \u00e1 corte de Fernando I de Habsburgo B\u00e1thory recibiu unha profunda educaci\u00f3n humanista, a\u00ednda que nunca estudou na universidade de Padua, a m\u00e1is reco\u00f1ecida na s\u00faa \u00e9poca. A esa universidade asist\u00eda o seu sobri\u00f1o, o pai do futuro pr\u00edncipe transilvano Gabriel B\u00e1thory. \u00d3 producirse a Reforma, B\u00e1thory aferrouse \u00e1 s\u00faa fe cat\u00f3lica, volv\u00e9ndose un dos seus m\u00e1is grandes defensores, como o eran tam\u00e9n os Habsburgo. Regresou a Transilvania, a cal se achaba nese momento a\u00ednda baixo o control dos Habsburgo, quen herdaran a coroa h\u00fangara. A\u00ed B\u00e1thory converteuse en vasalo da ra\u00ed\u00f1a Sabela de Hungr\u00eda e o seu pequeno fillo Xo\u00e1n Sexismundo Z\u00e1polya: en nome dos altos poderes h\u00fangaros, saudou e escoltou \u00e1 ra\u00ed\u00f1a at\u00e9 a s\u00faa residencia en Kolozsv\u00e1r. En 1559 obtivo o posto militar m\u00e1is alto de Transilvania, capit\u00e1n xeneral da cidade de V\u00e1rad.\nO capit\u00e1n xeneral de Sabela, Melchor Balassa, cambiou de bando pol\u00edtico en 1561, ali\u00e1ndose co rei h\u00fangaro Fernando I de Habsburgo, o que xerou novos enfrontamentos entre os pretendentes \u00e1 coroa h\u00fangara de ambos os bandos (Z\u00e1polya e Habsburgo). En 1562, B\u00e1thory sufriu unha derrota na batalla librada xunto a Hadad (hoxe Hodod en Roman\u00eda) contra as forzas de Balassa. En 1563, B\u00e1thory foi como embaixador ante o rei Fernando I (a\u00ednda que en balde), para que pedise a man dunha das s\u00faas fillas para Xo\u00e1n Sexismundo Z\u00e1polya. En 1564, aproveit\u00e1ndose do erro cometido por Balassa, B\u00e1thory ocupou os territorios familiares de Szatm\u00e1r, Nagyb\u00e1nya, os cales lograron outras vitorias que favoreceron o bando de Xo\u00e1n Sexismundo. O novo rei h\u00fangaro, e tam\u00e9n emperador xerm\u00e1nico Maximiliano II de Habsburgo, chamou a Lazar de Schwend en 1565 para enviarlle \u00e1 cabeza dun ex\u00e9rcito imperial contra Transilvania. Perante os \u00e9xitos obtidos por Schwend e Balassa, Xo\u00e1n Sexismundo confioulle a B\u00e1thory a direcci\u00f3n das negociaci\u00f3ns de paz. Por\u00e9n, o monarca transilvano non cumpriu o tratado temporal asinado en Szatm\u00e1r, pois os turcos otom\u00e1ns aliados con este decidiran atacar. Como consecuencia disto, B\u00e1thory foi arrestado en Viena por dous anos e medio \u00f3 estar a actuar como embaixador ante Maximiliano. Na s\u00faa ausencia, Xo\u00e1n Sexismundo caeu baixo a influencia de Gaspar Bekes, e cando B\u00e1thory regresou a Transilvania foi exclu\u00eddo da corte. En 1570, Bekes negociou o acordo de Expira, onde se estabelec\u00eda unha nova relaci\u00f3n de poder entre Maximiliano e Xo\u00e1n Sexismundo Z\u00e1polya. O h\u00fangaro, por unha banda, renunciaba \u00e1s s\u00faas pretensi\u00f3ns sobre a coroa h\u00fangara a prol do monarca xerm\u00e1nico, e por outra banda, o Habsburgo reco\u00f1ec\u00edao como pr\u00edncipe de Transilvania, separ\u00e1ndose esta do Reino de Hungr\u00eda. Desta maneira, o reino h\u00fangaro dividiuse en tres partes, unha occidental baixo o control dos Habsburgo, unha central baixo poder otom\u00e1n e unha oriental na forma do Principado de Transilvania controlado pola nobreza h\u00fangara.\nPr\u00edncipe de Transilvania.\nLogo da morte do pr\u00edncipe transilvano Xo\u00e1n Sexismundo Z\u00e1polya, segundo o acordo de Expira, Transilvania deb\u00eda pasar a mans de Maximiliano II de Habsburgo (neste caso Gaspar Bekes queda como o voivoda), pero contrap\u00f3ndose a isto, o sult\u00e1n Selim II declarou a \"ahidn\u00e2me\", un documento onde nomeaba \u00f3 novo pr\u00edncipe transilvano. Os nobres de Transilvania reun\u00edronse ante devandita situaci\u00f3n cr\u00edtica, e na asemblea de Gyulafeh\u00e9rv\u00e1r o 25 de maio de 1571 elixiron pr\u00edncipe \u00f3 h\u00fangaro m\u00e1is poderoso: Estevo B\u00e1thory. Despois publicouse a athame (onde tam\u00e9n aparec\u00eda o nome de B\u00e1thory\u2026). \u00d3 mesmo tempo, tanto o pr\u00edncipe como o voivoda de Transilvania xuraron en segredo lealdade a Maximiliano II. \u00d3s turcos s\u00f3 lles interesaba que a parte do Reino de Hungr\u00eda e Transilvania non caesen en mans dunha mesma persoa, polo cal B\u00e1thory resultou ser o mellor candidato, xa que Bekes era partidario dos Habsburgo. Por iso contribu\u00edron a que en 1572 B\u00e1thory puidese herdar o seu posto. Maximiliano ter\u00eda ocupado de boa gana Transilvania, pero \u00f3s tres anos de acordar a paz de Drin\u00e1polis, non se quixo arriscar a enfrontarse de novo \u00f3s turcos nunha guerra aberta. As\u00ed pois, mostrou unha actitude favorable cara a B\u00e1thory, coma se realmente se alegrase de que logo dun unitario (Z\u00e1polya), un nobre h\u00fangaro cat\u00f3lico fose o pr\u00edncipe de Transilvania.\nPor\u00e9n, a boa relaci\u00f3n non durou moito: Maximiliano comezou a artellar acci\u00f3ns contra B\u00e1thory xunto a Bekes en 1573. O pr\u00edncipe de Transilvania logrou vencer \u00f3s seus adversarios, e Bekes viuse forzado a fuxir \u00e1 Hungr\u00eda dos Habsburgo, mentres a s\u00faa fortaleza de Fogaras ca\u00eda en mans de B\u00e1thory. Pero Bekes reuniu un ex\u00e9rcito h\u00fangaro dos territorios reais do reino e en Transilvania comezou a instigar a que se alzasen os s\u00edculos e sax\u00f3ns. Maximiliano desexaba apoderarse do trono polaco que recentemente quedara vacante, pero non contaba con que B\u00e1thory tam\u00e9n quedara como un dos posibles candidatos para ocupalo. O rei h\u00fangaro e emperador xerm\u00e1nico enviou a Bekes a executar a acci\u00f3n en Transilvania. B\u00e1thory venceu finalmente \u00f3s seus adversarios na batalla de Kerel\u0151szentp\u00e1l o 8 de xullo de 1575. Na guerra contra Bekes xurdiu tam\u00e9n o nobre Mois\u00e9s Sz\u00e9kely, quen loitou tan valentemente nas batallas de Radn\u00f3t e Kerel\u0151szentp\u00e1l, que o pr\u00edncipe transilvano nomeouno comandante da s\u00faa garda persoal. B\u00e1thory fixo aforcar no campo de batalla a cinco nobres, e un mes despois, coa aprobaci\u00f3n da asemblea transilvana, executou a corenta e tres partidarios de Bekes (entre os cales hab\u00eda sete nobres m\u00e1is). Na batalla foi feito prisioneiro o poeta B\u00e1lint Balassi, a quen o pr\u00edncipe mantivo na s\u00faa corte at\u00e9 1577. Esa vitoria fortaleceu o poder de B\u00e1thory, polo cal o sult\u00e1n Murad III aumentou o tributo de Transilvania \u00f3 Imperio otom\u00e1n de dez a quince mil flor\u00edns, e cunha Transilvania estable, tam\u00e9n melloraron as posibilidades de acceder \u00f3 trono polaco.\nEn canto \u00e1 s\u00faa pol\u00edtica interna, B\u00e1thory esforzouse por fortalecer o poder do pr\u00edncipe: revisa os outorgamentos anteriores das propiedades principais, toma en conta os ingresos estatais, desenvolve o comercio e a minar\u00eda. Non perturba a paz relixiosa que exist\u00eda en Transilvania nese momento (\u00f3 mesmo tempo prohibiu as novas reformas), a\u00ednda que o seu obxectivo era fortalecer o catolicismo no Principado de maior\u00eda protestante. En 1579 estableceu \u00f3s xesu\u00edtas, e como reformador relixioso, ordenou o peche do bispo unitario Ferenc D\u00e1vid na prisi\u00f3n de D\u00e9va. En 1581 fundou unha universidade xesu\u00edta en Kolozsv\u00e1r, precursora da actual Universidade de Dereito de Szeged. Rodeouse de personalidades intelectuais que estudaran na universidade de Padua, comezando as\u00ed o ascenso de familias h\u00fangaras, como os Wessel\u00e9nyi e os Bethlen. O propio pr\u00edncipe foi un excelente escritor pol\u00edtico, e as s\u00faas cartas son estimadas por estudosos como de estilo prodixioso. B\u00e1thory puido ter unha alma sensible, pois tocaba o instrumento co\u00f1ecido como \"Virginal\", un devanceiro do piano, e t\u00ed\u00f1ao na s\u00faa propia habitaci\u00f3n. Baixo o seu goberno, o Principado de Transilvania viviu a s\u00faa primeira \u00e9poca dourada.\nRei de Polonia.\n\u00d3 extinguirse a Casa dos Jagiellon en Polonia (1572), converteuse nun reino onde se elix\u00eda libremente \u00f3 monarca. En 1573 Henrique de Valois, o irm\u00e1n m\u00e1is novo do rei de Francia, foi elixido rei polaco, co cal asinaron os nobres o acordo co\u00f1ecido como \"Articuli Henricanit\", co que se debilitaba o poder do monarca a favor da aristocracia. O novo rei, con todo, \u00e1 morte do seu irm\u00e1n m\u00e1is vello abandonou Polonia para ocupar o trono franc\u00e9s. Volveu estalar a guerra polo trono polaco.\nO candidato m\u00e1is probable era Maximiliano II de Habsburgo, rei de Hungr\u00eda e emperador xerm\u00e1nico, mais tam\u00e9n Iv\u00e1n IV de Rusia (o Terrible) manifestou as s\u00faas pretensi\u00f3ns, mentres que os turcos propuxeron a Estevo B\u00e1thory para que fose tomado en conta para a sucesi\u00f3n. O tsar ruso cedeu a favor de Maximiliano II a cambio de certos beneficios territoriais. O papa apoiaba a Maximiliano II, as\u00ed que a tensa situaci\u00f3n levaba a temer o peor \u00f3s polacos e lituanos que estaban nun mesmo Estado dende a uni\u00f3n de Lublin en 1569. Parec\u00eda coma se os alem\u00e1ns e os rusos fosen a desmembrar o reino entre eles, mentres ti\u00f1an que conter os ataques dos turcos dende o sur. A\u00ednda que os altos nobres polacos votaron xunto co alto clero por Maximiliano, a nobreza media elixiu a Estevo B\u00e1thory o 12 de decembro de 1575. Finalmente a rapidez resultou decisiva: B\u00e1thory apresurouse a tomar como esposa a Ana Jagiellon, a irm\u00e1 de Sexismundo II Augusto de Polonia, o derradeiro rei polaco da Casa de Jagiellon. O apresurado B\u00e1thory chegou a Cracovia e foi coroado o 1 de maio de 1576 na catedral de Wawel. Afortunadamente para B\u00e1thory, ese mesmo ano morreu Maximiliano, as\u00ed que a cidade polaca de Gda\u0144sk era a \u00fanica que ti\u00f1a que reco\u00f1ecer como o seu soberano \u00f3 nobre h\u00fangaro.\nNon renunciou \u00f3 trono de Transilvania. Primeiro o seu irm\u00e1n m\u00e1is vello Cristovo B\u00e1thory actuou como rexente, e tras a s\u00faa morte en 1581, o seu fillo Sexismundo B\u00e1thory converteuse no seguinte voivoda rexente. Pero pola s\u00faa minor\u00eda de idade foron asignados conselleiros rexentes. Por\u00e9n, os asuntos m\u00e1is importantes foron tratados na chanceler\u00eda transilvana instalada en Cracovia. Posteriormente moitos fillos de nobres h\u00fangaros foron a Polonia a estudar \u00e1 corte de Estevo I. Entre os m\u00e1is destacados est\u00e1n Andr\u00e9 B\u00e1thory, Baltazar B\u00e1thory, Sexismundo Forg\u00e1ch, Xurxo B\u00e1nffy, Cristovo B\u00e1nffy, Gabriel Majl\u00e1th, Nicolao Orbay, Xo\u00e1n Cs\u00e9ffy. As\u00ed pois, a corte polaca converteuse nesta \u00e9poca no centro de maior relevancia cultural na Europa Central.\nEn 1585, B\u00e1thory recuperou da Hungr\u00eda real dos Habsburgo os territorios de Nagyb\u00e1nya, e no canto dos conselleiros rexentes nomeou a un s\u00f3: Xo\u00e1n Ghyczy, o capit\u00e1n de V\u00e1rad. En Polonia esforzouse por fortalecer o poder central, puxo en orde a agricultura (con impostos de consumo), colocou a transilvanos (preto de cinco mil) no ex\u00e9rcito de mercenarios dos nobres polacos. Nomeou como comandante da cabalar\u00eda a Gaspar Bekes, quen lle pediu o perd\u00f3n, e a Xo\u00e1n Bornemissza. Numerosos s\u00edculos loitaron a car\u00f3n do novo rei polaco, entre os cales se pod\u00edan contar a Mois\u00e9s Sz\u00e9kely (quen anos despois se converteu tam\u00e9n en pr\u00edncipe de Transilvania). O seu chanceler, Jan Zamoyski, estudara en Padua, e converteuse no seu principal punto de apoio, a quen lle deu como esposa \u00e1 s\u00faa sobri\u00f1a Griseldis B\u00e1thory, filla do seu irm\u00e1n Cristovo. En 1584 executou a un dos irm\u00e1ns Zborowski tras decatarse de que estaban a artellar unha conspiraci\u00f3n.\nOs nobres polacos desexaban de B\u00e1thory que recuperase os territorios perdidos durante a guerra livona contra o tsar Iv\u00e1n IV de Rusia, mentres que estes non desexaban carrexar cos gastos de guerra eles mesmos. As\u00ed, B\u00e1thory cumpriu coas s\u00faas expectativas en gran parte asistido por guerreiros h\u00fangaros hajd\u00fa (os cales eran pastores armados): entre 1579 e 1581 venceu \u00f3s rusos en tres campa\u00f1as militares. Primeiro recuperou a fortaleza de Polock, e logo asedio exitosamente Velikije Luki; finalmente mobilizou as s\u00faas tropas cara a Pskov. O tsar f\u00edxolle espertar esperanzas \u00f3 papa de que desexaba catolizar o seu reino, e axudar a expulsar \u00f3s turcos de Europa. Por iso B\u00e1thoy coa asistencia da relixioso xesu\u00edta Antonio Possevino, en 1582 en Jam Zapolskij asinou un armisticio cos rusos. O \u00e9xito as\u00ed foi significativo, pois con ese acordo Polonia recuperou Belar\u00fas, que pertenc\u00eda en gran parte a Livonia e a Lituania, e obti\u00f1a grande influencia sobre o control do mar B\u00e1ltico. Trala morte do tsar en 1584, B\u00e1thory ocupouse en xerar unha estratexia para conquistar Rusia, mais os nobres polacos non estaban dispostos a asumir os gastos dunha empresa de tales proporci\u00f3ns.\nNunca puido realizarse o seu proxecto a longo prazo de constru\u00edr unha federaci\u00f3n de Estados (Polonia, Hungr\u00eda e Transilvania) contra os turcos e os Habsburgos. O 12 de decembro de 1586, inesperadamente, morreu na cidade lituana de Grodn\u00f3. Posto que non tivo fillos homes que herdasen o seu trono, o dereito pasou directamente \u00f3 sobri\u00f1o da s\u00faa esposa, o rei Sexismundo III Vasa de Suecia, a\u00ednda que xurdir\u00edan problemas na sucesi\u00f3n que dar\u00edan lugar \u00e1 guerra de Sucesi\u00f3n Polaca (1587-1588). Estevo B\u00e1thory foi sepultado na cripta da catedral de Wawel en Cracovia. \u00c9 considerado polo polacos un dos seus reis m\u00e1is importantes, a pesar de que at\u00e9 o final da s\u00faa vida se mantivo culturalmente identificado como h\u00fangaro. Moitos dos seguintes pr\u00edncipes de transilvanos continuaron coa s\u00faa postura coa cal tentaron reunificar o reino h\u00fangaro partindo dende Transilvania contra os Habsburgo.\nEstevo era t\u00edo da famosa condesa Erzs\u00e9bet B\u00e1thory (irm\u00e1n da s\u00faa nai Anna) da cal xurdiron numerosas lendas sanguentas."}
{"id": "467169", "revid": "83328", "url": "https://gl.wikipedia.org/wiki?curid=467169", "title": "Xo\u00e1n Sexismundo Z\u00e1polya", "text": "Xo\u00e1n Sexismundo Z\u00e1polya (en ), nado en Buda, actual Budapest o 7 de xullo de 1540 e finado en Gyulafeh\u00e9rv\u00e1r o 14 de marzo de 1571) foi un nobre, conde de Szepes e fillo do rei Xo\u00e1n I de Hungr\u00eda e de Sabela Jagiellon de Hungr\u00eda. Xo\u00e1n Sexismundo foi o primeiro Pr\u00edncipe de Transilvania (1541-1571), logo de que esta se independizase trala ocupaci\u00f3n turca de Hungr\u00eda. Foi rei electo (\"rex electus\") de Hungr\u00eda como Xo\u00e1n II (m\u00e1is nunca foi coroado ou reinou).\nTraxectoria.\nLogo de resistir durante dous s\u00e9culos os ataques turcos otom\u00e1ns, Hungr\u00eda finalmente foi derrotada en 1526 na batalla de Moh\u00e1cs, onde morreu o rei Lois II de Hungr\u00eda. \u00d3 non deixar herdeiros, axi\u00f1a o voivoda de Transilvania, o conde h\u00fangaro Xo\u00e1n de Z\u00e1polya e Fernando I de Habsburgo, irm\u00e1n do emperador xerm\u00e1nico fix\u00e9ronse coroar como reis h\u00fangaros e continuaron unha serie de loitas por conservar o control do reino. Posto que o rei Xo\u00e1n I de Hungr\u00eda non ti\u00f1a fillos herdeiros, trala s\u00faa morte, Fernando Habsburgo e os seus descendentes ser\u00edan os reis h\u00fangaros. \nPor\u00e9n, en 1540 xusto antes de morrer, Xo\u00e1n I decatouse de que a s\u00faa esposa a ra\u00ed\u00f1a Sabela Jagiellon (filla do rei Sexismundo I de Polonia) finalmente dera a luz un fillo home, \u00f3 cal chamaron Xo\u00e1n Sexismundo Z\u00e1polya e de inmediato foi proclamado como sucesor no trono h\u00fangaro. Fernando axi\u00f1a se decatou disto e mobilizou os seus ex\u00e9rcitos cara a Hungr\u00eda, tralo cal o sult\u00e1n Suleim\u00e1n o Magn\u00edfico enfurecido decidiu que non se pod\u00eda confiar nin nos h\u00fangaros nin nos xerm\u00e1nicos, pois pactaban en segredo \u00e1s s\u00faas costas.\nEn poucos meses, os ex\u00e9rcitos otom\u00e1ns avanzaron cara \u00e1 sede real h\u00fangara, Buda, instalando o seu campamento en agosto de 1541 xunto \u00e1 monta\u00f1a sobre a cal se achaba a cidade real. Axi\u00f1a Suleim\u00e1n enviou os seus emisarios \u00f3 palacio ped\u00edndolle \u00e1 ra\u00ed\u00f1a vi\u00fava Sabela que fose \u00f3 campamento turco a presentarlle \u00f3 neno acabado de nacer. Baixando nunha carruaxe dourada onde viaxaba a ra\u00ed\u00f1a con varias amas de cr\u00eda que levaban a Xo\u00e1n Sexismundo nos seus brazos, axi\u00f1a os h\u00fangaros se deron conta de que o sult\u00e1n artellaba algo: un continxente de xan\u00edzaros turcos aproveitou a ocasi\u00f3n para coarse na cidade e sen ning\u00fan enfrontamento armado esta foi tomada polas forzas otom\u00e1s. Logo de estar varios d\u00edas encerrada no seu palacio, a ra\u00ed\u00f1a Sabela foi trasladada co seu fillo ao castelo de Lippa, xunto ao r\u00edo Maros. O sult\u00e1n permit\u00edralle levar todas as s\u00faas pertenzas persoais e prometeulle que ocupar\u00eda a cidade de Buda at\u00e9 a maior\u00eda de idade de Xo\u00e1n Sexismundo, quen reinar\u00eda de forma independente, a\u00ednda que como vasalo do Imperio Otom\u00e1n. A ra\u00ed\u00f1a arribou finalmente \u00e1 cidade de Gyulafeh\u00e9rv\u00e1r en Transilvania (onde a familia do seu esposo ti\u00f1a extensos dominios), mud\u00e1ndose \u00f3 palacio obispal que foi remodelado para acoller \u00e1 ra\u00ed\u00f1a e ao seu fillo.\nO pequeno Xo\u00e1n Sexismundo creceu baixo a tutor\u00eda da s\u00faa nai, a ra\u00ed\u00f1a Sabela, e do monxe Xurxo Martinuzzi, quen exerceron de rexentes de Transilvania at\u00e9 a maior\u00eda de idade do mozo Z\u00e1polya. Xo\u00e1n Sexismundo converteuse nunha persoa culta. Falaba e escrib\u00eda en oito idiomas: h\u00fangaro, polaco, italiano, lat\u00edn, grego, roman\u00e9s e turco. Era co\u00f1ecido por ser garrido (de contextura media e atl\u00e9tica, cabelos louros, beizos delgados, pel delicada). Era un apaixonado amante dos libros, as\u00ed como da m\u00fasica e a danza. Malia a s\u00faa contextura delgada adoraba a caza e fac\u00eda uso da lanza en devanditas ocasi\u00f3ns.\n\u00c1 parte do seu gran nivel cultural, tam\u00e9n era famosa a s\u00faa extrema paciencia e sentido da xustiza. Era quen de escoitar durante horas as diversas discusi\u00f3ns relixiosas entre sacerdotes cat\u00f3licos e protestantes. Tam\u00e9n \u00e9 importante salientar que os territorios de Hungr\u00eda que estaban baixo o seu control contaban cun ex\u00e9rcito de 50\u00a0000 soldados permanentes, sendo algo extraordinario para a s\u00faa \u00e9poca, pois ning\u00fan outro Estado europeo dispu\u00f1a constantemente de devandita forza militar.\nEn 1568, Xo\u00e1n Sexismundo, aconsellado polo te\u00f3logo Ferenc D\u00e1vid, ordenou a sanci\u00f3n do Edicto de Turda, o cal estipulaba que se deb\u00edan respectar as catro tendencias relixiosas cristi\u00e1s principais: (catolicismo, luteranismo, calvinismo e unitarismo).\nPosteriormente, a pugna entre os dous pretendentes \u00f3 trono h\u00fangaro continuou ata que un par de anos despois da Paz de Adrian\u00f3pole en 1568, asinada entre o emperador germ\u00e1nico Maximiliano II de Habsburgo e o sult\u00e1n Selim II, Xo\u00e1n Sexismundo vese obrigado a renunciar \u00f3 t\u00edtulo de rei h\u00fangaro en 1570.\nNo acordo de Speyer entre Xo\u00e1n Sexismundo e o emperador, Transilvania foi reco\u00f1ecida como un Principado independente baixo vasalaxe ante os turcos otom\u00e1ns con Xo\u00e1n Sexismundo \u00e1 s\u00faa cabeza, sel\u00e1ndose as\u00ed a separaci\u00f3n do reino h\u00fangaro en tres rexi\u00f3ns pol\u00edtico-administrativas independentes. Xo\u00e1n Sexismundo morreu poucos meses logo da ratificaci\u00f3n de devandito acordo en 1571, e o conde Estevo I B\u00e1thory foi elixido como novo Pr\u00edncipe transilvano pola grande asemblea."}
{"id": "467170", "revid": "23204", "url": "https://gl.wikipedia.org/wiki?curid=467170", "title": "Szapolyai J\u00e1nos Zsigmond", "text": ""}
{"id": "467171", "revid": "89787", "url": "https://gl.wikipedia.org/wiki?curid=467171", "title": "Nadia Iglesias de Salvador", "text": "Nadia Iglesias de Salvador, nada en Ames o 1 de xu\u00f1o de 1999, \u00e9 unha patinadora galega. Compite en patinaxe art\u00edstica, na modalidade libre, onde foi subcampioa de Espa\u00f1a en 2019. Ademais en categor\u00edas inferiores foi seis veces campioa de Galicia, tres de Espa\u00f1a e unha de Europa, e logrou un bronce no Mundial j\u00fanior de 2017.\nTraxectoria.\nInicios.\nComezou a seguir os pasos da s\u00faa irm\u00e1 m\u00e1is vella, Carla, e iniciouse na patinaxe art\u00edstica no ano 2004 no Club de Patinaxe Art\u00edstica Compostela. A s\u00faa traxectoria nas competici\u00f3ns iniciouse no ano 2005, con 5 anos, e no ano 2009 proclamouse campioa galega en categor\u00eda \"alev\u00edn\", o que lle permitiu clasificarse para o Campionato de Espa\u00f1a. Xa como cadete proclamouse campioa galega en 2013 e 2014 e finalizou cuarta e subcampioa de Espa\u00f1a neses dous anos respectivamente. Tam\u00e9n en 2013 ga\u00f1ou o ouro no Trofeo Prestige Issy-Paris na capital francesa, no seu debut coa selecci\u00f3n espa\u00f1ola, e quedou cuarta na Copa de Europa celebrada na localidade francesa de Gujan-Mestras, mentres que en 2014 participou no Campionato de Europa cadete en Eslovenia, rematando en quinta posici\u00f3n. \nCategor\u00eda xuvenil.\nEn 2015 proclamouse campioa galega xuvenil, quedou oitava no Campionato de Espa\u00f1a xuvenil e ga\u00f1ou o ouro xuvenil na Interland Cup en Alema\u00f1a, unha competici\u00f3n internacional non oficial. Ao ano seguinte proclamouse campioa galega xuvenil e campioa de Espa\u00f1a xuvenil e xa como integrante do equipo CPA Maxia da Coru\u00f1a foi subcampioa de Europa xuvenil na cidade alem\u00e1 de Friburgo. \nCategor\u00eda j\u00fanior.\nEn 2017 pasou a competir en categor\u00eda j\u00fanior proclam\u00e1ndose campioa de Galicia, de Espa\u00f1a e de Europa. Ademais participou por primeira vez nun Mundial, celebrado este dentro dos primeiros Xogos Mundiais de Patinaxe, na cidade chinesa de Nanjing, conseguindo a medalla de bronce j\u00fanior. En 2018 revalidou os seus t\u00edtulos de campioa de Galicia e de Espa\u00f1a j\u00fanior, e conseguiu a prata no Campionato de Europa. Ademais logrou unha cuarta posici\u00f3n no Mundial celebrado en La Vend\u00e9e.\nCategor\u00eda absoluta.\nComezou a competir na categor\u00eda absoluta no ano 2019, pasando a formar parte do Reus Deportiu. Ese mesmo ano proclamouse subcampioa de Espa\u00f1a. Conseguiu as\u00ed a clasificaci\u00f3n para o Campionato Mundial, celebrado en Barcelona dentro dos segundos Xogos Mundiais de Patinaxe. Obtivo a 12\u00aa posici\u00f3n na clasificaci\u00f3n final."}
{"id": "467172", "revid": "23204", "url": "https://gl.wikipedia.org/wiki?curid=467172", "title": "Rep\u00fablica do Salvador", "text": ""}
{"id": "467173", "revid": "89787", "url": "https://gl.wikipedia.org/wiki?curid=467173", "title": "Lista de primeiros ministros da Rep\u00fablica Popular da China", "text": "Esta \u00e9 unha lista dos primeiros ministros da Rep\u00fablica Popular da China dende 1949.\nNa Rep\u00fablica Popular da China, os primeiros ministros (xefes de goberno) son elixidos na Asemblea Popular Nacional cada cinco anos e te\u00f1en un l\u00edmite de dous mandatos dende a morte de Zhou Enlai.\nLista de primeiros ministros.\nO cargo foi creado coa instauraci\u00f3n da Rep\u00fablica Popular da China o 1 de outubro de 1949."}
{"id": "467175", "revid": "98629", "url": "https://gl.wikipedia.org/wiki?curid=467175", "title": "Tratado xermano-espa\u00f1ol (1899)", "text": "O tratado xermano-espa\u00f1ol de 1899 foi un acordo polo que Espa\u00f1a vend\u00eda parte das s\u00faas posesi\u00f3ns en Ocean\u00eda ao Imperio alem\u00e1n.\nAntecedentes.\nAdquisici\u00f3n por Espa\u00f1a das illas do Pac\u00edfico occidetal.\nAs illas Carolinas foron descubertas o 22 de agosto de 1526 polo explorador espa\u00f1ol Toribio Alonso de Salazar, avistando a illa de San Bartolomeu ou Taongui.\nO 1 de xaneiro de 1528, o descubridor \u00c1lvaro de Saavedra Cer\u00f3n tomou posesi\u00f3n en nome do rei de Espa\u00f1a das illas de Uluti, sendo visitado o arquip\u00e9lago en 1542 (illas Matelotes), en 1543, 1545, e por Legazpi en 1565.\nInterese de Alema\u00f1a polas illas espa\u00f1olas do Pac\u00edfico.\nO interese de Alema\u00f1a polas illas espa\u00f1olas do Pac\u00edfico databa de lonxe. En plena expansi\u00f3n e auxe do II Imperio alem\u00e1n, pero frustrado porque o seu emerxente poder econ\u00f3mico non se colmaba con territorios coloniais.\nAlema\u00f1a enviou en 1885 \u00e1 illa de Yap o canoneiro \"Iltis\" para tomar posesi\u00f3n das illas Carolinas. O conflito xermano-espa\u00f1ol finalizou co laudo arbitral de Le\u00f3n XIII, que foi favor\u00e1bel aos intereses espa\u00f1ois, reco\u00f1ecendo a soberan\u00eda espa\u00f1ola destas illas.\nConsecuencias da derrota de Espa\u00f1a na guerra hispano-estadounidense.\nTras a guerra hispano-estadounidense, Estados Unidos tomou de Espa\u00f1a, cumprindo o Tratado de Par\u00eds, as Filipinas e Guam.\nPosto que o centro administrativo das illas menores do Pac\u00edfico estaba en Manila, que pasaba ao goberno estadounidense, os arquip\u00e9lagos de Ocean\u00eda volv\u00edanse indefend\u00edbeis e ingobern\u00e1beis. Espa\u00f1a perdera d\u00faas escuadras enteiras, inclu\u00edda a do Pac\u00edfico, na batalla de Cavite en 1898, polo que ante a clara imposibilidade de defendelas, non tivo m\u00e1is remedio que vendelas a un pa\u00eds que se fixera cargo delas e, neste sentido, Alema\u00f1a meteu presi\u00f3n ao goberno espa\u00f1ol para facilitar a s\u00faa venda.\nO tratado.\nFinalmente, este tratado, rubricado por Francisco Silvela o 12 de febreiro de 1899 supuxo a venda das illas dos arquip\u00e9lagos das illas Carolinas e as Marianas (inclu\u00edndo Palau, pero exclu\u00edndo Guam) por 25 mill\u00f3nes de pesetas (equivalenmtes a 17 mill\u00f3ns de marcos alem\u00e1ns) a Alema\u00f1a. O tratado foi ratificado posteriormente pola ra\u00ed\u00f1a rexente Mar\u00eda Cristina. De feito, debido a que Afonso XIII era a\u00ednda menor de idade, foi a persoa que autorizou definitivamente a venda destes arquip\u00e9lagos a Alema\u00f1a.\nA \"Gaceta de Madrid\" publicou o 29 de xu\u00f1o de 1899 e fixo v\u00e1lido o texto do tratado, xa ratificado anteriormente por Francisco Silvela, presidente do Goberno naquela \u00e9poca. O texto ti\u00f1a catro artigos, sendo o m\u00e1is importante o \u00faltimo, no que se estipulaba o prezo que Alema\u00f1a pagaba por lograr as posesi\u00f3ns dos arquip\u00e9lagos. Outros artigos obrigaban a Alema\u00f1a a dar un trato equitativo aos colonos espa\u00f1ois e tam\u00e9n o dereito temporal a que se instalaran dep\u00f3sitos de carb\u00f3n para a Armada Espa\u00f1ola.\nConcretamente, as disposici\u00f3ns que formaban parte do cuarto artigo eran as seguientes:\nConsecuencias.\nBasicamente, Espa\u00f1a perd\u00eda as \u00faltimas colonias que o seu Imperio ti\u00f1a, exceptuando as africanas (S\u00e1hara Espa\u00f1ol, Ifni e Guinea Espa\u00f1ola) e se verificaba o estado de crise que acompa\u00f1ar\u00eda todo o reinado de Afonso XIII.\nA diferenza doutros tratados hist\u00f3ricos m\u00e1is ou menos co\u00f1ecidos, como a Paz de Westfalia, o Tratado de Utrecht ou o Tratado de Londres, este tratado xermano-espa\u00f1ol mant\u00edvose esquecido, case sempre baixo a sombra do Tratado de Par\u00eds. Por\u00e9n, tivo unha grande importancia no futuro, xa que evitou que Espa\u00f1a intervira con total seguridade na primeira e quizais tam\u00e9n na segunda guerra mundial, coas consecuencias tr\u00e1xicas que puideron ter ocorrido; pero, evidentemente, cando o goberno espa\u00f1ol asinou o tratado, o desco\u00f1ec\u00eda, e unicamente quer\u00eda desfacerse dunhas colonias ingobern\u00e1beis polos seguintes motivos:\nPara Alema\u00f1a, un pa\u00eds en pleno apoxeo e que ademais posu\u00eda a segunda armada m\u00e1is potente e numerosa do mundo, unicamente por detr\u00e1s da Mari\u00f1a Real brit\u00e1nica, supo\u00f1\u00eda unha oportunidade case \u00fanica de facerse con colonias cunha posici\u00f3n estrat\u00e9xica no oc\u00e9ano Pac\u00edfico.\nPosteriormente, o Imperio alem\u00e1n perder\u00eda estas posesi\u00f3ns a manos dos xaponeses e os aliados na primeira guerra mundial. Espa\u00f1a mant\u00edvose neutral nesa guerra, polo que perdeu a \u00faltima posibilidade de recuperar as colonias.\nO caso da suposta \u00abMicronesia Espa\u00f1ola\u00bb.\nDe forma peri\u00f3dica circularon por Espa\u00f1a informaci\u00f3ns que se baseaban en que unha serie de illas (Kapingamarangi, Nukuoro, Mapia, Rongrik e Ulithi) a\u00ednda seguir\u00edan sendo de posesi\u00f3n espa\u00f1ola, porque no se transfiriron aos Estados Unidos tras a guerra de 1898 nin a Alema\u00f1a en 1899.\nEsta hip\u00f3tese naceu o 5 de marzo de 1948 cando o avogado e investigador espa\u00f1ol do CSIC Emilio Pastor y Santos escribiu unha carta denunciando a posibilidade de que se estableceran por Espa\u00f1a tres estaci\u00f3ns navais nas Carolinas, Marianas e Palau, segundo o artigo 31 do tratado hispano-alem\u00e1n de 1899. Convencido do seu descubrimento, pediu a concesi\u00f3n de instalaci\u00f3ns en Saip\u00e1n, Yap e Koror. Meses m\u00e1is tarde, en outubro, abriu unha segunda fronte, e \u00abdenunciou\u00bb que quedaban catro illas na zona nas que a soberan\u00eda corresponder\u00eda a Espa\u00f1a, porque se olvidaron de inclu\u00edlas no tratado xermano-espa\u00f1ol de 1899. En 1950 publicou o libro \"Territorios de soberan\u00eda espa\u00f1ola en Ocean\u00eda\" coas s\u00faas investigaci\u00f3ns. O 12 de xaneiro de 1949 chegouse a tratar a cuesti\u00f3n da soberan\u00eda destas illas nun Consello de Ministros presidido por Franco pero, como se asegurou no mesmo:\nPor\u00e9n, un ditame de 4 de xaneiro de 1949 da asesor\u00eda xur\u00eddica do Ministerio de Asuntos Exteriores estimou que calquera hipot\u00e9tico dereito de Espa\u00f1a sobre ditas illas quedara destru\u00eddo polos r\u00e9ximes de fideicomiso posteriores, que eran os ocorridos tras a I Guerra Mundial co traspaso de ditos territorios ao Xap\u00f3n e, tras a segunda guerra mundial, coa s\u00faa atribuci\u00f3n aos Estados Unidos\u00bb.\nEn 2014, o Goberno conclu\u00edu toda especulaci\u00f3n sobre o mantemento de posesi\u00f3ns espa\u00f1olas no Pac\u00edfico a trav\u00e9s dunha resposta parlamentaria a un deputado. Baixo o seu criterio, Espa\u00f1a cedeu en 1899 todas as prazas que lle quedaban por ent\u00f3n nese oc\u00e9ano. Engade que \u00abtradicionalmente ditas illas estiveran vinculadas \u00e1s Carolinas e hab\u00eda que entender que se se cederon aquelas, tam\u00e9n se cedeeron estas\u00bb, e \u00aba actitude espa\u00f1ola entre 1899 e 1948 mostra que a intenci\u00f3n de Espa\u00f1a ao asinar o tratado con Alema\u00f1a era traspasarlle todas as s\u00faas posesi\u00f3ns no Pac\u00edfico\u00bb, ademais \u00abresultar\u00eda pouco coherente que Espa\u00f1a houbera querido ceder as Carolinas, as Palaus e as Marianas, pero se houbera reservado a soberan\u00eda sobre uns cantos illotes de escaso valor econ\u00f3mico sobre os cales nunca exercera a s\u00faa soberan\u00eda de facto\u00bb, polo que termina con toda a especulaci\u00f3n sobre o mantmento de posesi\u00f3ns espa\u00f1olas no Pac\u00edfico, concl\u00edndo que Espa\u00f1a non conserva a soberan\u00eda de ningunha illa no Pac\u00edfico.\nActualmente Mapia est\u00e1 baixo soberan\u00eda de Indonesia; Kapingamarangi, Ulithi e Nukuoro baixo soberan\u00eda dos Estados Federados de Micronesia e Rongerik enc\u00f3ntrase baixo control das illas Marshall."}
{"id": "467176", "revid": "89787", "url": "https://gl.wikipedia.org/wiki?curid=467176", "title": "Magaluf", "text": "Magaluf \u00e9 unha localidade tur\u00edstica espa\u00f1ola situada no termo municipal de Calvi\u00e0, na illa balear de Mallorca. \u00c9 fronteiriza ao norte coa zona residencial Sa Porrassa, ao leste coa localidade tur\u00edstica de Palmanova, ao oeste coa zona residencial Sol de Mallorca e, ao sur coa ba\u00eda de Magaluf e o seu illote, o co\u00f1ecido como Sa Porrassa. A s\u00faa poboaci\u00f3n en 2013 era de 4.363 habitantes.\nNo seu interior \u00e1chanse unhas vellas salinas co\u00f1ecidas como \u00abSes Salines des Salobral\u00bb, xa desecadas case por completo. Tam\u00e9n \u00e9 un dos n\u00facleos de poboaci\u00f3n que forman parte do armaz\u00f3n do Paseo Calvi\u00e0, un paseo peonil ao que se considera como o \u00abPulm\u00f3n verde\u00bb do municipio.\nA localidade consiste nun complexo tur\u00edstico que cont\u00e9n unha praia de 1.600 metros de longo por sesenta de ancho. Pos\u00fae un centenar de hoteis, hostais e apartamentos, ao redor de douscentos bares, restaurantes, tendas e clubs nocturnos. Aproximadamente o 95% dos seus visitantes son de orixe brit\u00e1nica, sendo o resto de diversas nacionalidades, con maior porcentaxe de escandinavos. Ao ser unha zona con ampla actividade l\u00fadica e musical durante a noite, existe afluencia de visitantes de orixe irlandesa, procedentes da localidade tur\u00edstica de Santa Pon\u00e7a, e tam\u00e9n desde a s\u00faa veci\u00f1a Palmanova."}
{"id": "467180", "revid": "89787", "url": "https://gl.wikipedia.org/wiki?curid=467180", "title": "Esquece Monelos", "text": "Esquece Monelos \u00e9 unha pel\u00edcula de x\u00e9nero documental dirixida pola guionista \u00c1ngeles Huerta. O filme utiliza como met\u00e1fora o r\u00edo de Monelos, na cidade da Coru\u00f1a, para tratar o esquecemento dos lugares e as s\u00faas xentes debido ao crecemento urban\u00edstico. \nA s\u00faa preestrea tivo lugar o 14 de decembro de 2016 no Teatro Rosal\u00eda de Castro da Coru\u00f1a, esgotando todas as invitaci\u00f3ns. Chegou \u00e1s salas o d\u00eda 20 de outubro de 2017, acadando m\u00e1is de 1.500 espectadores segundo o Instituto de las Ciencias y de las Artes Audiovisuales. Ademais, a obra proxectouse en diversos festivais e citas cinematogr\u00e1ficas como o Play-Doc International Film Festival de Tui, convert\u00e9ndose no documental galego m\u00e1is premiado do ano.\nArgumento.\nO r\u00edo Monelos \u00e9 onde as lavandeiras de Oza lavaban a roupa ata a d\u00e9cada de 1970. Estaba formado pola agrupaci\u00f3n dos arroios de Eir\u00eds, Elvi\u00f1a, Castro, Ponte da Pedra, Martinete, Pastoriza, Mor\u00e1s e San Cristovo. Por raz\u00f3ns de salubridade, a comezos do s\u00e9culo XIX ordenouse a desviaci\u00f3n do r\u00edo e dende 1965 iniciouse a s\u00faa canalizaci\u00f3n ata sepultalo baixo as r\u00faas da cidade.\nO r\u00edo serve como f\u00edo condutor para facer un exercicio de memoria colectiva e individual sobre a expansi\u00f3n da cidade a trav\u00e9s do testemu\u00f1o dos seus habitantes. O resultado \u00e9 un documental coral no que interve\u00f1en dende figuras pol\u00edticas de finais do franquismo ata membros da comunidade xitana que tiveron que mudarse a outros barrios da cidade. Unha cr\u00f3nica sobre o desenvolvemento urban\u00edstico que se pode extrapolar \u00e1 historia recente de Espa\u00f1a."}
{"id": "467181", "revid": "88215", "url": "https://gl.wikipedia.org/wiki?curid=467181", "title": "Denis Krivoshlykov", "text": "Denis Ivanovich Krivoshlykov, nado en Moscova o 10 de maio de 1971, \u00e9 un ex xogador ruso de balonm\u00e1n. Xogaba de extremo dereito. Foi un dos compo\u00f1entes da selecci\u00f3n de balonm\u00e1n de Rusia, coa que disputou 280 partidos internacionais nos que anotou un total de 448 goles. Proclamouse campi\u00f3n ol\u00edmpico en Sydney 2000 e foi medalla de bronce en Atenas 2004.\nTraxectoria.\nDenis xogou ata o 2000 no CSKA Moscova, logo dende o 2000 ata o 2012 xogou no Ademar Le\u00f3n.\nNo seu palmar\u00e9s conta con tres Ligas de Rusia (1994, 1995, 2000), unha Liga ASOBAL (2001), unha Copa do Rei (2002), unha Recopa de Europa (2005) e unha Copa ASOBAL (2008).\nRecibiu a distinci\u00f3n ao mellor extremo dereito do Campionato Europeo de Balonm\u00e1n de 2002."}
{"id": "467182", "revid": "89787", "url": "https://gl.wikipedia.org/wiki?curid=467182", "title": "Wyatt Earp", "text": "Wyatt Berry Stapp Earp, nado en Monmouth o 19 de marzo de 1848 e finado nos \u00c1nxeles o 13 de xaneiro de 1929, foi un axente estadounidense co\u00f1ecido pola s\u00faa participaci\u00f3n no tiroteo do O.K. Corral.\nTraxectoria.\nPrimeiros anos.\nWyatt foi o cuarto fillo de Nicholas Porter Earp e da s\u00faa segunda dona Virginia Ann Cooksey. O seu nome v\u00e9nlle do oficial superior de seu pai na guerra de M\u00e9xico cos Estados Unidos, o capit\u00e1n Wyatt Berry Stapp na segunda compa\u00f1\u00eda dos Voluntarios Montados de Illinois. \nWyatt tivo sete irm\u00e1ns: James, Virgil, Martha, Morgan, Baxter Warren, Virginia e Adelia; as\u00ed como un medio irm\u00e1n m\u00e1is vello do primeiro matrimonio de seu pai, Newton.\nEn marzo de 1849 Nicholas Earp xuntouse cun grupo de cen persoas que planeaban establecerse no condado de San Bernardino, en California e unha vez al\u00ed ti\u00f1a intenci\u00f3n de mercar unha granxa. Pero a uns 250\u00a0km ao oeste de Monmouth, s\u00faa filla Martha enfermou e a familia desistiu da marcha, mercando Nicholas unha granxa de 65 ha. a 7\u00a0km. de Pella en Iowa.\nDurante a guerra civil, os seus irm\u00e1ns m\u00e1is vellos entraron no ex\u00e9rcito da Uni\u00f3n, e seu pai recrutou e adestrou unidades pola zona, e as\u00ed Wyatt cos seus dous irm\u00e1ns m\u00e1is novos, Morgan e Warren, encarg\u00e1banse dos labores na granxa. Wyatt, ent\u00f3n con trece anos, era novo de m\u00e1is para se alistar, a\u00ednda que escapou para tentar unirse ao ex\u00e9rcito en varias ocasi\u00f3ns; e seu pai ti\u00f1a que sa\u00edr na s\u00faa procura para traelo de novo \u00e1 casa.\nCalifornia.\nO 12 de maio de 1864 Nicholas Earp organizou unha caravana con outras familias de Pella para establecerse en San Bernardino, e al\u00ed chegaron o 17 de decembro. A finais do ver\u00e1n de 1865 Virgil atopou traballo como condutor da dilixencia da Phineas Banning na zona de Imperial Valley, e levou a Wyatt, ent\u00f3n de 16 anos, como axudante. Na primavera de 1866, Wyatt converteuse en carreteiro (\"teamster\") dedicado ao transporte de mercador\u00edas e dende 1866 ata 1868 levou a ruta entre Wilmington e Prescott alternando coa de San Bernardino a Salt Lake City.\nNa primavera de 1868 realizou o mesmo labor para unha compa\u00f1\u00eda que transportaba materiais para a construci\u00f3n do ferrocarril da Union Pacific, foi nesa \u00e9poca que se iniciou no xogo de azar e mais no boxeo.\nMissouri.\nEn 1869 asentouse en Lamar, onde seu pai exerc\u00eda de axente (\"constable\") e o renunciar para se converter en xu\u00edz de paz, Wyatt asumiu o posto.\nEn 1870 casou con Urilla Sutherland, filla de William e Permelia Sutherland, propietarios dun hotel en Lamar. A parella fixo unha casa nos arredores da cidade, mais Urilla morreu nese mesmo ano de febre tifoide cando estaba en avanzado estado de xestaci\u00f3n e Earp vendeu a casa. Competiu contra seu medio irm\u00e1n, Newton, polo posto de \"constable\" e ga\u00f1ou con 137 votos por 108 de Newton\nDespois da morte da s\u00faa muller entrou nun per\u00edodo de abatemento e cunha serie de problemas legais. En marzo de 1871 o condado de Barton demandouno por apropiarse de fondos con destino a escolas de Lamar; tam\u00e9n un particular demandouno por falsificaci\u00f3n de documentos legais\ne finalmente o 6 de abril o axente dos marshal (\"deputy marshal\") J. G. Owens arrestouno, canda Edward Kennedy e John Shown, por un roubo de dous cabalos. Meses despois, antes do xu\u00edzo, Earp escapou da prisi\u00f3n e instalouse en Peoria, en Illinois.\nPeoria.\nEn febreiro de 1872 a polic\u00eda de Peoria arrestouno por estar nunha casa de mala fama propiedade de Jane Haspel, canda catro mulleres, Morgan Earp e George Randall e tras pagar unha multa quedaron en liberdade. En maio volv\u00e9rono arrestar polo mesmo e de novo tivo que pagar unha multa para quedar en liberdade por\u00e9n en setembro a polic\u00eda det\u00edvoo por estar nun bordel flotante da s\u00faa propiedade, o \"Beardstown Gunboat\".\nWichita.\nEn 1874 unha volta m\u00e1is Earp mudou de cidade, establec\u00e9ndose no pr\u00f3spero centro gandeiro de Wichita en Kansas, onde seu irm\u00e1n James manti\u00f1a un bordel, no que Earp traballou como vixilante. O 21 de abril de 1875 ingresou na oficina do \"marshal\" local, logo da elecci\u00f3n de Mike Meagher como \"marshal\".\nEn abril de 1876 o antigo \"marshal\" acusouno de usar o seu posto para intentar contratar os seus irm\u00e1ns como axentes, Earp bateu en Smith nunha agarrada e tivo que pagar unha multa, as\u00ed que Earp decidiu mudar de cidade , seu irm\u00e1n James abrira un bordel en Dodge City e para al\u00ed marchou tam\u00e9n el.\nDodge City.\nDodge City est\u00e1base a converter nun importante centro de chegada de gando dos ranchos de Texas que vi\u00f1an pola v\u00eda Chisholm. Dende maio foi axente so o marshal Lawrence Deger pero pasou o inverno na procura de ouro en Deadwood no Territorio de Dacota a\u00ednda que acabou facendo negocios carretando madeira ao campamento de mineiros e volveu \u00e1 cidade na primavera.\nReingresou na polic\u00eda a pedimento do alcalde James H. Kelley e cando en outubro de 1877 o foraxido Dave Rudabaugh roubou nun posto de construci\u00f3n da li\u00f1a f\u00e9rrea da Atchison, Topeka and Santa Fe Railway fuxindo logo cara ao sur, Earp cunha comisi\u00f3n temporal como axente dos \"U.S. marshal\" foi na s\u00faa procura, segu\u00edndoo ata Fort Clark e Fort Griffin en Texas. por\u00e9n non o logrou atrapar e en maio de 1878 estaba de novo en Dodge City.\nTombstone.\nSeu irm\u00e1n Virgil Earp era o xefe de polic\u00eda en Prescott e escribiulle a Wyatt Wyatt sobre as oportunidades que ofrec\u00eda a recentemente fundada localidade mineira de Tombstone e o 9 de setembro de 1879 renunciou ao seu posto en Dodge City e foi a Prescott. O 27 de novembro o U.S. Marshal do territorio de Arizona Crawley P. Dake nomeou a Virgil axente especial dos U.S. marshal do distrito mineiro de Tombstone para resolver os problemas cos vaqueiros da zona. Wyatt, Virgil e James Earp chegaron a Tombstone o 1 de decembro.\nTombstone medrara moi rapidamente dende a s\u00faa fundaci\u00f3n nove meses antes, pasando dun cento de persoas vivindo en tendas e unhas poucas casoupas a un milleiro de residentes. Wyatt estableceuse como un xogador profesional, logrando facer cartos. Na primavera de 1880 o axente da Wells Fargo Fred J. Dodge contratouno como vixilante encargado da custodia das caixas fortes nas dilixencias da compa\u00f1\u00eda e mais tam\u00e9n colaborou co seu irm\u00e1n Virgil no mantemento da lei na zona.\nO 28 de xullo de 1880 Charles A. Shibell, sh\u00e9riff do condado de Pima County, nomeouno axudante con responsabilidades no leste do condado, onde se atopaba Tombstone. Entre as s\u00faas funci\u00f3ns estaba a de taxador e recadador de tributos, o que lle permit\u00eda ga\u00f1ar m\u00e1is de 40.000 d\u00f3lares ao ano, xa que pod\u00eda quedar legalmente co 10% da cont\u00eda pagada. Nas elecci\u00f3ns de novembro para a elecci\u00f3ns de sh\u00e9riff Wyatt apoiou ao republicano Robert H. Paul, o favorito fronte o dem\u00f3crata Shibell mais foi este \u00faltimo o ga\u00f1ador e o 9 de novembro Wyatt renunciou ao posto e Shibell nomeou ao tam\u00e9n dem\u00f3crata Johnny Behan como o novo axudante para o leste do condado, unha zona que estaba medrando moi rapidamente polo que se formou con este territorio o 1 de febreiro de 1881 un novo condado, Cochise e tanto Wyatt como Behan concorreron para o posto de sh\u00e9riff pero logo de chegar a un acordo Wyatt retirouse coa promesa de quedar como sh\u00e9riff adxunto pero despois das elecci\u00f3ns Behan elixiu como n\u00famero dous da s\u00faa oficina a outro dem\u00f3crata, Harry Woods.\nXa sen posici\u00f3n oficial, el e mais os seus irm\u00e1ns comezaron a facer cartos con reclamaci\u00f3ns de minas na \u00e1rea. En xaneiro de 1881 o propietario do Oriental Saloon deulle a Earp un 25% do beneficio da concesi\u00f3n do xogo do fara\u00f3n no seu local a troco dos seus servizos como xerente e vixilante.\nNun contexto de enfrontamento dos Earp cos Clanton e os McLaurys, rancheiros e vaqueiros da zona e sospeitos de roubo de gando. Virgil nomeou a Wyatt axente especial a fins de outubro, a disputa culminou o 26 de outubro de 1881 nun tiroteo que se converter\u00eda moito despois nunha lenda do vello oeste americano, co\u00f1ecido como Tiroteo no OK Corral malia que en realidade aconteceu na r\u00faa Freemont. Morreron tres membros do grupo de Clanton; Virgil, Wyatt e Morgan sobreviviron, a\u00ednda que Virgil deixou de ser o sh\u00e9riff por mor da s\u00faa participaci\u00f3n na refrega.\nA mediados de xaneiro de 1882 ao cambiar o propietario do Oriental Saloon, Earp vendeu a s\u00faa concesi\u00f3n de xogo e en febreiro remitiulle a Dake a s\u00faa renuncia como axente pero este non a aceptou. O 18 de marzo un pistoleiro matou a Morgan Earp e no d\u00eda seguinte Wyatt organizou un grupo de homes armados e baixo a s\u00faa autoridade de axente dos US marshal investiunos de autoridade federal e que inclu\u00eda os seus irm\u00e1ns James e Warren, Doc Holliday, Sherman McMaster, Jack \"Turkey Creek\" Johnson, Charles \"Hairlip Charlie\" Smith, Dan Tipton e Texas Jack Vermillion para protexer a familia e perseguir os sospeitosos. O grupo escoltou a Virgil e Allia a Tucson, onde estaba un dos sospeitosos, Frank Stilwell. Cando ao d\u00eda seguinte atoparon o seu corpo morto por ferida de bala, Charles Meyer, xu\u00edz de paz de Tucson emitiu unha orde de arresto contra Wyatt e outros cinco axentes federais\nEarp e o seu grupo volveron a Tombstone e al\u00ed o sh\u00e9riff Behan intentounos parar sen \u00e9xito, dirix\u00edndose cara o campamento de Pete Spence nos montes Dragoon matando a Florentino \"Indian Charlie\" Cruz; dous d\u00edas despois foron ao campamento onde estaban William Brocius, Pony Diehl e outros vaqueiros foraxidos en Iron Springs nos montes Whetstone. Os dous grupos intercambiaron disparos e \u00e1 fin os de Earp acabaraon retir\u00e1ndose.\nAp\u00f3s Tombstone.\nA mediados de abril Earp e o seu grupo deixou Arizona para entrar en Novo M\u00e9xico e despois dirixirse a Colorado e xa en xullo Wyatt estaba en Santa Rosa en California dirixindo un establecemento dedicado \u00e1 cr\u00eda, doma e mantemento de cabalos. Na primavera de 1883 foi a Dodge City en apoio do seu amigo Luke Short, enfrontado ao alcalde da localidade no que se co\u00f1eceu como guerra de Dodge City, de car\u00e1cter incruento, e formou parte da comisi\u00f3n que chegou a un acordo para resolver as diferenzas entre os dous personaxes.\nEn 1884 estableceuse na localidade mineira de Eagle City en Idaho e foi axudante do sh\u00e9riff da zona. En 1887 moraba en San Diego, e al\u00ed entre 1887 e 1896 mercou catro locais de xogo, chegando a obter 1000 d\u00f3lares de beneficio por noite na cima do seu \u00e9xito, ademais tam\u00e9n ti\u00f1a en propiedade o Oyster Bar e o edificio do Louis Bank.. O seu interese polo boxeo e as carreiras de cabalos v\u00ed\u00f1anlle de tempo atr\u00e1s pero durante estes anos arbitrou combates de boxeo en San Diego, Tijuana e San Bernardino e nunha partida de cartas ga\u00f1ou un cabalo de carreiras, de nome Otto Rex, e dende ent\u00f3n comezou a investir noutros cabalos de carreiras, participando tam\u00e9n como xu\u00edz nalgunhas carreiras de cabalos. En 1891 mudouse a San Francisco pero pola ca\u00edda de valor nas s\u00faas propiedades en San Diego, e ao non poder pagar os impostos, tivo que vendelas por lotes. \nO 2 de decembro de 1896 foi o \u00e1rbitro do combate entre Bob Fitzsimmons e Tom Sharkey, un acontecemento de sona internacional, non obstante o seu labor como \u00e1rbitro foi pol\u00e9mico, con acusaci\u00f3ns nos medios de participar en ama\u00f1os . Durante a denominada febre do ouro do Yuk\u00f3n decidiu procurar fortuna nese territorio e a finais de setembro de 1897 estaba en Dawson, pero s\u00f3 permaneceu un mes ao lograr traballo como xefe de polic\u00eda en Wrangell en Alasca. As\u00ed e todo, al\u00ed s\u00f3 permaneceu dez d\u00edas xa que a s\u00faa parella, Sadie Marcus, estaba pre\u00f1e e decidiron volver a San Francisco para regresar ao Yuk\u00f3n logo de perder o neno. Pasaron o inverno nunha cabana en Rampart, en Alasca, e na primavera seguinte rexentaban unha tenda en St. Michael para pasar logo a Nome, onde Wyatt levou, con outro socio, o Dexter Saloon ata que en novembro de 1899 marchou a Seattle e al\u00ed estableceu un local principalmente dedicado ao xogo. No ver\u00e1n de 1900 volveu a Nome, e en novembro do ano seguinte vendeu a s\u00faa participaci\u00f3n no Dexter Saloon, deixando Alasca para tornar a San Francisco. En febreiro de 1902 abriu o Northern Saloon en Tonopah, en Nevada e serviu tam\u00e9n como axudante do marshal federal J.F. Emmitt. En 1905 estaba en Goldfield, e m\u00e1is tarde descubriu varios dep\u00f3sitos de ouro en Vidal, xa en California, que explotaba nos meses menos calorosos mentres o resto do ano resid\u00eda nos \u00c1nxeles. En 1910 a polic\u00eda dos \u00c1nxeles contratouno durante un tempo para realizar traballos especiais e mais tam\u00e9n asesorou de balde na realizaci\u00f3n de varias pel\u00edculas mudas."}
{"id": "467184", "revid": "5863", "url": "https://gl.wikipedia.org/wiki?curid=467184", "title": "Fila (marca)", "text": ""}
{"id": "467185", "revid": "89787", "url": "https://gl.wikipedia.org/wiki?curid=467185", "title": "Buckminster Fuller", "text": "Richard Buckminster \"Bucky\" Fuller, nado en Milton (Massachusetts) o 12 de xullo de 1895 e finado nos \u00c1nxeles o 1 de xullo de 1983, foi un dese\u00f1ador, arquitecto, visionario e inventor estadounidense. Tam\u00e9n foi profesor na Universidade do Sur de Illinois Carbondale e un prol\u00edfico escritor.\nDurante a s\u00faa vida, Fuller buscou resposta \u00e1 pregunta: \"Ten a humanidade unha posibilidade de sobrevivir finalmente e con \u00e9xito no planeta Terra e, se \u00e9 as\u00ed, como?\" Consider\u00e1ndose el mesmo un individuo medio sen especiais medios econ\u00f3micos ou t\u00edtulo acad\u00e9mico, escolleu dedicar a s\u00faa vida a esta cuesti\u00f3n, tentando descubrir se un individuo pod\u00eda mellorar a condici\u00f3n humana dunha forma que non pod\u00edan facer os gobernos, as grandes organizaci\u00f3ns ou as empresas privadas.\nNo transcurso deste experimento, que durou toda a s\u00faa vida, Fuller escribiu vinte e oito libros, acu\u00f1ando e popularizando termos como sinerx\u00eda, nave espacial Terra e efemeralizaci\u00f3n. Tam\u00e9n realizou moitas invenci\u00f3ns, especialmente nos campos da arquitectura, na que o seu traballo m\u00e1is co\u00f1ecido \u00e9 a c\u00fapula xeod\u00e9sica. As mol\u00e9culas de carbono co\u00f1ecidas como fullerenos tomaron o seu nome do seu parecido coas esferas xeod\u00e9sicas.\nNunha etapa posterior da s\u00faa vida, tras traballar nas s\u00faas ideas durante moitos anos, Fuller obtivo unha considerable visibilidade p\u00fablica. Viaxou polo mundo dando clases e recibiu moitos doutoramentos honoris causa. Con todo, a maior\u00eda das s\u00faas invenci\u00f3ns nunca se chegaron a fabricar polo que recibiu cr\u00edticas en moitos campos nos que interveu, ou simplemente foi tachado de ut\u00f3pico. Por outra banda, os partidarios de Fuller aseguran que a s\u00faa obra non recibiu toda a atenci\u00f3n que merece. De acordo co fil\u00f3sofo N. J. Slabbert, Fuller ti\u00f1a un estilo de escritura escuro que obstaculizou a circulaci\u00f3n das s\u00faas ideas.\nTraxectoria.\nPrimeiros anos.\nRichard Buckminster era fillo de Richard Buckminster Fuller e Caroline Wolcott Andrews. A s\u00faa t\u00eda avoa era a trascendentalista Margaret Fuller. Pasou a s\u00faa mocidade en Bear Island, na costa de Maine. Era un neno naturalmente propenso a dese\u00f1ar e constru\u00edr cousas. A mi\u00fado fixo cousas a partir de materiais que tra\u00eda a casa do bosque e en ocasi\u00f3ns constru\u00eda as s\u00faas propias ferramentas. Experimentou dese\u00f1ando un novo aparello para a propulsi\u00f3n de pequenas barcas. Anos m\u00e1is tarde decidiu que esta clase de experiencia lle proporcionaran non s\u00f3 un interese polo dese\u00f1o, sen\u00f3n o h\u00e1bito de ser completamente familiar e co\u00f1ecedor dos materiais que os seus proxectos posteriores necesitaron. Fuller conseguiu un certificado de maquinista e aprendeu a usar a dobradora de l\u00e1minas e outras ferramentas empregadas no traballo de l\u00e1minas met\u00e1licas.\nFuller acudiu \u00e1 Milton Academy, en Massachusetts. Despois estudou na Universidade Harvard, mais foi expulsado d\u00faas veces: primeiro, por malgastar o seu di\u00f1eiro en esmorgas cunha compa\u00f1\u00eda de vodevil e m\u00e1is tarde pola s\u00faa \"irresponsabilidade e falta de interese\". Segundo dixo el mesmo, era un inconformista inadaptado na contorna das fraternidades. Fuller recibiu un t\u00edtulo de doutor en ciencias polo Bates College.\nEntre os seus cursos en Harvard traballou no Canad\u00e1 como mec\u00e1nico nunha f\u00e1brica t\u00e9xtil, e m\u00e1is tarde na industria do empaquetado de carne. Casou con Anne Hewlett en 1917, e tam\u00e9n serviu na Mari\u00f1a como operador de radio e editor dunha publicaci\u00f3n. Tras licenciarse volveu traballar no empaquetado de carne, onde obtivo experiencia como xerente. A principios da d\u00e9cada de 1920 desenvolveu xunto ao seu padrasto o Stockade Building System para producir vivendas lixeiras, a proba de duras condici\u00f3ns meteorol\u00f3xicas e de incendio, a\u00ednda que a compa\u00f1\u00eda fracasou.\nEn 1927, aos 32 anos, en creba e sen traballo, vivindo nun baixo de Chicago, a s\u00faa filla m\u00e1is nova Alexandra morreu de polio e meninxite espi\u00f1al. Sentiuse responsable, o que o levou a beber e estivo ao bordo do suicidio. No \u00faltimo momento decidiu en cambio embarcarse nun \"experimento, para descubrir se un individuo pode contribu\u00edr a cambiar o mundo e beneficiar a toda a humanidade\".\nMadurez.\nFuller aceptou un posto nunha universidade pequena de Carolina do Norte, o Black Mountain College. Al\u00ed, co apoio dun grupo de profesores e estudantes comezou a traballar no proxecto que o fixo famoso e que revolucionou o campo da enxe\u00f1ar\u00eda, a c\u00fapula xeod\u00e9sica.\nEn 1949 erixiu a primeira c\u00fapula xeod\u00e9sica do mundo que pod\u00eda soster o seu propio peso sen l\u00edmite. Era unha c\u00fapula de 4,2 metros de di\u00e1metro constru\u00edda con tubos de aluminio e unha cuberta de vinilo en forma de tetraedro. Para probar o seu dese\u00f1o, Buckminster e moitos estudantes que axudaran na s\u00faa construci\u00f3n colg\u00e1ronse da estrutura ante os at\u00f3nitos espectadores. O goberno estadounidense reco\u00f1eceu a importancia do invento e contratouno para facer pequenas c\u00fapulas para o ex\u00e9rcito. En poucos anos hab\u00eda miles destas c\u00fapulas en todo o mundo.\nDurante o seguinte medio s\u00e9culo Fuller achegou moitas ideas, dese\u00f1os e invenci\u00f3ns ao mundo, especialmente nos campos das vivendas e o transporte barato. Documentou escrupulosamente a s\u00faa vida, filosof\u00eda e ideas nun diario e en vinte e oito libros.\nO reco\u00f1ecemento internacional chegoulle a partir do \u00e9xito da s\u00faa xigantesca c\u00fapula xeod\u00e9sica na d\u00e9cada de 1950. Fuller ensinou dende 1959 na Southern Illinois University Carbondale como profesor axudante, pasando a ser profesor en 1968 da Escola de Arte e Dese\u00f1o. Como dese\u00f1ador, cient\u00edfico, desenvolvedor e escritor deu conferencias por todo o mundo sobre dese\u00f1o. Fuller colaborou no SIU co dese\u00f1ador John McHale. En 1965 inaugurou a D\u00e9cada Mundial da Ciencia do Dese\u00f1o (1965 a 1975) no encontro da Uni\u00f3n Internacional de Arquitectos en Par\u00eds, que estivo nas s\u00faas propias palabras dedicada a \"aplicar os principios da ciencia a resolver os problemas da humanidade\".\nFuller cr\u00eda que as sociedades humanas depender\u00edan axi\u00f1a das fontes de enerx\u00eda renovables, como a solar e a e\u00f3lica. Esperaba unha era de \"educaci\u00f3n de \u00e9xito e sustentabilidade de toda a humanidade\".\nFuller obtivo 28 patentes e moitos doutoramentos honor\u00edficos. O 16 de xullo de 1970 recibiu a medalla de ouro do Instituto Estadounidense de Arquitectos.\nMorreu o 1 de xullo de 1983 aos 87 anos de idade, sendo un gur\u00fa do dese\u00f1o, a arquitectura e as comunidades alternativas como Drop City, a comunidade de artistas experimentais \u00e1 que galardoou co premio Dymaxion en 1966 polas s\u00faas estruturas \"poeticamente econ\u00f3micas\". A s\u00faa esposa estaba en estado de coma agonizando por un cancro, e cando a estaba a visitar no hospital dixo: \"est\u00e1 a apertar a mi\u00f1a man\". Ent\u00f3n levantouse, sufriu un ataque card\u00edaco e morreu unha hora m\u00e1is tarde. A s\u00faa dona faleceu 36 horas despois. Est\u00e1 enterrado no Cemiterio Mount Albourn, xunto a Boston, Massachusetts.\nFilosof\u00eda e visi\u00f3n do mundo.\nBuckminster foi un dos primeiros activistas ambientais. Era moi consciente do limitado dos recursos que o ti\u00f1a planeta para ofrecer e avogaba por un principio que chamou \"efemeralizaci\u00f3n\", que, en esencia, de acordo co futurista e disc\u00edpulo de Fuller Stewart Brand, cu\u00f1ou para significar \"facer m\u00e1is con menos\". Os recursos e o material de refugallo pod\u00edan reciclarse para crear produtos valiosos, incrementando a eficiencia do proceso completo. Fuller introduciu tam\u00e9n a palabra \"synergetics\", unha expresi\u00f3n metaf\u00f3rica para comunicar experiencias usando conceptos xeom\u00e9tricos moito antes de que o voc\u00e1bulo sinerx\u00eda se fixese popular.\nFuller foi un dos primeiros en explorar os principios da eficiencia enerx\u00e9tica e a eficiencia de materiais nos campos da arquitectura, a enxe\u00f1ar\u00eda e o dese\u00f1o. Citou o punto de vista de Fran\u00e7ois de Chardenedes de que o consumo de petr\u00f3leo dispara o noso \"orzamento enerx\u00e9tico\" se se considera a enerx\u00eda solar almacenada. Declarou que o petr\u00f3leo lle custaba \u00e1 natureza \"m\u00e1is dun mill\u00f3n de d\u00f3lares\" por gal\u00f3n. Dende ese punto de vista, o seu uso en transporte polas persoas que acoden ao traballo representa unha perda neta enorme comparado co que se obt\u00e9n.\nFuller estaba preocupado pola sustentabilidade e pola supervivencia humana no sistema socioecon\u00f3mico actual, a\u00ednda que era optimista achega do futuro da humanidade. Defin\u00eda a riqueza en termos de co\u00f1ecemento como a \u00abcapacidade tecnol\u00f3xica de protexer, criar, apoiar e acomodar todas as necesidades da vida\u00bb, a s\u00faa an\u00e1lise da condici\u00f3n do que el denominaba \u00abNave Espacial Terra\u00bb levouno a conclu\u00edr que nun punto na d\u00e9cada de 1970 a humanidade cruzara un fito sen precedentes. Estaba convencido de que a acumulaci\u00f3n de co\u00f1ecemento relevante, combinada coa cantidade de recursos reciclables que foran extra\u00eddos da terra alcanzaran un nivel cr\u00edtico tal que a competencia pola satisfacci\u00f3n das necesidades non era xa necesaria. E que a cooperaci\u00f3n pasara a ser a estratexia \u00f3ptima de supervivencia humana. O \"ego\u00edsmo\", dixo, \"\u00e9 innecesario e irracionalizable...a guerra \u00e9 obsoleta...\"\nAs \u00faltimas ideas de Fuller foron seguramente sobre xeometr\u00eda. Asegurou que a xeometr\u00eda anal\u00edtica natural do universo estaba baseada en matrices de tetraedros.\nRichard Buckminster Fuller, debido aos seus constantes esforzos por lograr a m\u00e1xima efectividade en todos os aspectos da vida, logrou desenvolver un sistema que lle permit\u00eda durmir s\u00f3 d\u00faas horas ao d\u00eda.\nO 11 de outubro de 1943, a revista \"Time\" explic\u00e1bao:\nFuller deduciu que cada 6 horas se produc\u00eda un momento de fatiga, e que con s\u00f3 30 minutos de so\u00f1o cada esas 6 horas era suficiente para sentirse descansado.\nFuller estivo dous anos vivindo e traballando con este sistema, pero ao final abandonouno por unha falta de compatibilidade co resto do mundo.\nProxectos principais.\nFuller foi famoso polas s\u00faas c\u00fapulas xeod\u00e9sicas, as cales poden verse a\u00ednda en instalaci\u00f3ns militares, edificios civ\u00eds e exposici\u00f3ns. A s\u00faa construci\u00f3n bas\u00e9ase nos principios b\u00e1sicos das estruturas de tensegridade, que permiten montar estruturas simples asegurando a s\u00faa integridade tensional (tetraedros, octaedros e conxuntos pechados de esferas). Ao estaren feitas deste xeito son extremadamente lixeiras e estables. A patente das c\u00fapulas xeod\u00e9sicas foi concedida en 1954 despois de d\u00e9cadas de esforzos para investigar os principios das construci\u00f3ns naturais.\nFuller acu\u00f1ou a palabra \"Dymaxion\" (abreviaci\u00f3n de \"Dynamic Maximum Tension\") para referirse \u00e1 s\u00faa filosof\u00eda de obter o m\u00e1ximo de cada material. Esta palabra serviulle como marca que empregou en moitas das s\u00faas invenci\u00f3ns, como a casa Dymaxion, o mapa Dymaxion ou o coche Dymaxion. Para o autom\u00f3bil experimentou con ideas e achegamentos totalmente radicais en colaboraci\u00f3n con outros profesionais dende 1932 ata 1935. Base\u00e1ndose nas ideas das aeronaves existentes, present\u00e1ronse tres prototipos de autom\u00f3biles moi diferentes dos que hab\u00eda no mercado. Ti\u00f1an en com\u00fan que s\u00f3 ti\u00f1an tres rodas, non catro (as d\u00faas rodas de direcci\u00f3n diante e a roda de tracci\u00f3n detr\u00e1s) e que o motor estaba na parte traseira. Tanto o chasis como a forma eran dese\u00f1os orixinais nos tres prototipos. A aerodin\u00e1mica era parecida \u00e1 dunha pinga de auga (un dos prototipos ti\u00f1a 5,48\u00a0m de longo, con capacidade para once pasaxeiros). Era un dese\u00f1o que se parec\u00eda \u00e1 dunha aeronave lixeira sen as \u00e1s. Era esencialmente un minib\u00fas nas s\u00faas tres versi\u00f3ns e o seu concepto foi bastante anterior ao minib\u00fas dese\u00f1ado por Ben Pon en 1947 para o Volkswagen Tipo 2.\nUn tipo de mol\u00e9cula formada exclusivamente por \u00e1tomos de carbono leva o seu nome, os fullerenos, e co\u00f1\u00e9cense as\u00ed polo parecido destas mol\u00e9culas coas c\u00fapulas que dese\u00f1ou Fuller."}
{"id": "467186", "revid": "47401", "url": "https://gl.wikipedia.org/wiki?curid=467186", "title": "Richard Buckminster Fuller", "text": ""}
{"id": "467187", "revid": "785", "url": "https://gl.wikipedia.org/wiki?curid=467187", "title": "Antonio Luis Baena Toc\u00f3n", "text": "Antonio Luis Baena Toc\u00f3n, nado en 1915 e finado en 1998, foi un militar e funcionario espa\u00f1ol que nos anos posteriores \u00e1 guerra civil espa\u00f1ola formou parte de varios tribunais militares do Franquismo.\nTraxectoria.\nEntre 1939 e 1943, coa graduaci\u00f3n de alf\u00e9rez, Baena Toc\u00f3n foi destinado \u00f3 Xulgado Especial de Prensa, encargado de perseguir e depurar a aqueles que escribiran en medios de comunicaci\u00f3n durante a Rep\u00fablica. Baixo as ordes do xu\u00edz instrutor encargouse de investigar a Hemeroteca Municipal de Madrid, anotando os nomes de escritores e xornalistas xunto con comentarios sobre o car\u00e1cter dos presuntos delitos que estes ter\u00edan cometido nos seus escritos literarios.\nFoi tam\u00e9n membro de varios consellos de guerra relacionados co Xulgado Especial de Prensa, entre eles o instru\u00eddo contra o poeta Miguel Hern\u00e1ndez, condenado a morte en marzo de 1940, pena posteriormente conmutada por 30 anos de prisi\u00f3n. Baena Toc\u00f3n figurou como secretario deste consello, malia non posu\u00edr a titulaci\u00f3n necesaria para este posto por non ter finalizado a carreira de Dereito.\nEn xu\u00f1o de 1966 foi nomeado interventor do concello de C\u00f3rdoba, posto que desempe\u00f1ou ata a s\u00faa xubilaci\u00f3n. Anteriormente fora habilitado como viceinterventor da Deputaci\u00f3n Provincial de C\u00f3rdoba.\nPol\u00e9mica.\nEn xu\u00f1o de 2019 a Universidade de Alacante, tras unha solicitud do fillo de Baena Toc\u00f3n, borrou dos seus arquivos dixitais toda referencia \u00e1 participaci\u00f3n de Antonio Luis Baena Toc\u00f3n no xu\u00edzo de Miguel Hern\u00e1ndez. Isto provocou un efecto Streisand, e o nome de Baena Toc\u00f3n pasou a ser \"trending topic\" nesa data."}
{"id": "467188", "revid": "785", "url": "https://gl.wikipedia.org/wiki?curid=467188", "title": "O Tarr\u00edo", "text": ""}
{"id": "467189", "revid": "785", "url": "https://gl.wikipedia.org/wiki?curid=467189", "title": "Os R\u00edos", "text": ""}
{"id": "467190", "revid": "785", "url": "https://gl.wikipedia.org/wiki?curid=467190", "title": "Entrambos R\u00edos", "text": ""}
{"id": "467192", "revid": "1131", "url": "https://gl.wikipedia.org/wiki?curid=467192", "title": "Denis Ivanovich Krivoshlykov", "text": ""}
{"id": "467195", "revid": "85894", "url": "https://gl.wikipedia.org/wiki?curid=467195", "title": "O R\u00edo, Curtis, Curtis", "text": "O R\u00edo, tam\u00e9n co\u00f1ecido coma o Penedo do R\u00edo, \u00e9 un lugar da parroquia de Curtis, no concello coru\u00f1\u00e9s de Curtis na comarca de Betanzos."}
{"id": "467196", "revid": "89787", "url": "https://gl.wikipedia.org/wiki?curid=467196", "title": "Rose Tremain", "text": "Rose Tremain, nada en Londres o 2 de agosto de 1943, \u00e9 unha escritora e profesora inglesa, reitora (\"Chancellor\") da Universidade de East Anglia. \u00c9 membro da Orde do Imperio Brit\u00e1nico e da Royal Society of Literature.\nTraxectoria.\nNaceu co nome de Rosemary Jane Thomson. O seu bisav\u00f3 paterno foi William Thomson, o arcebispo de York de 1862 a 1890. Foi educada na Francis Holland School, Crofton Grange School, a Sorbona (1961\u20131962) e na Universidade de East Anglia, titulada en Literatura inglesa. Foi profesora de Escritura creativa na Universidade de East Anglia de 1988 a 1995, e en 2913 foi elixida \"Chancellor\".\nEn 1971 casou con Jon Tremain, con quen ao ano seguinte tivo unha filla, a actriz Eleanor Tremain. Ao cabo de cinco anos separ\u00e1ronse, e en 1982 casou co director de teatro Jonathan Dudley. O matrimonio durou nove anos, e desde 1992 ten unha relaci\u00f3n con Richard Holmes. Vive en Norfolk.\nEstilo.\nAs s\u00faas influencias incl\u00faen William Golding, autor de \"O se\u00f1or das moscas\", e a novela de Gabriel Garc\u00eda M\u00e1rquez \"Cien a\u00f1os de soledad\", as\u00ed como o realismo m\u00e1xico.\n\u00c9 autora de novela hist\u00f3rica que presenta os seus personaxes \"desde \u00e1ngulos inesperados, prestando atenci\u00f3n aos marxinais\".\nEn 2009 doou o seu relato \"The Jester of Astapovo\" ao proxecto de Oxfam \"Ox-Tales\", catro colecci\u00f3ns de relatos escritos por 38 autores e autoras do Reino Unido. A s\u00faa historia foi publicada no volume 'Earth'."}
{"id": "467198", "revid": "25871", "url": "https://gl.wikipedia.org/wiki?curid=467198", "title": "Copa do Mundo de Tr\u00edatlon", "text": "A Copa do Mundo de Tr\u00edatlon \u00e9 unha serie anual de probas de tr\u00edatlon celebradas arredor do mundo. Est\u00e1 organizada pola Uni\u00f3n Internacional de Tr\u00edatlon (ITU).\nInaugurouse en 1991 nunha tentativa de crear unha tempada regular baixo a administraci\u00f3n da ITU en paralelo ao Campionato do mundo de tr\u00edatlon, que se celebraba nunha soa proba. Con todo, isto significou que hab\u00eda un campi\u00f3n da Copa Mundial as\u00ed como un campi\u00f3n mundial. Despois da tempada 2008 a ITU reorganizou as s\u00faas competici\u00f3ns de m\u00e1ximo nivel e creou a Series Mundiais de tr\u00edatlon, unha competici\u00f3n cunha serie de carreiras ao longo do ano que foi a sucesora do Campionato do mundo. Mentres, a Copa do Mundo foi relegada a unha competici\u00f3n de segundo nivel e reduc\u00eduselle o n\u00famero de carreiras. Dende a reorganizaci\u00f3n, os puntos obtidos na Copa do Mundo apl\u00edcanse s\u00f3 nun R\u00e1nking Mundial de atletas.\nPuntos.\nNa s\u00faa fundaci\u00f3n, os primeiros vinte atletas de cada carreira ga\u00f1aban puntos segundo a s\u00faa posici\u00f3n e o atleta con m\u00e1is puntos ao final da tempada era nomeado campi\u00f3n da Copa do Mundo. \nCoa reorganizaci\u00f3n en 2009 e a supresi\u00f3n do t\u00edtulo de campi\u00f3n da Copa do Mundo decidiuse que puntos desta copa contar\u00edan nun r\u00e1nking mundial. Isto f\u00edxose para que os dous atletas con m\u00e1is puntos na Copa do Mundo puidesen entrar no R\u00e1nking Mundial. Con todo, como para o r\u00e1nking se contan as catro mellores actuaci\u00f3ns do ano e as probas das Series Mundiais outorgan ata d\u00faas veces e media os puntos das probas da Copa do Mundo, nunca se sumaron puntos da Copa a ning\u00fan atleta do top10. \nDespois de 2014 o total de puntos da Copa do Mundo aumentou, outorgando 500 ao primeiro posto e un 7.5% menos a cada atleta subseguinte para os primeiros 50 atletas sempre que non superen o tempo de corte (5% do tempo do ga\u00f1ador nas probas masculinas e 8% nas femininas). Con todo os puntos xa non contribuir\u00edan a uns atletas puntuaci\u00f3n de serie mundial e s\u00f3 a uns atletas clasificaci\u00f3n mundial.\nGa\u00f1adores.\nOs campi\u00f3ns da Copa do Mundo proclam\u00e1banse segundo os puntos totais acumulados en cada proba, con puntos dobres para as probas do Campionato do mundo de tr\u00edatlon. Os campi\u00f3ns declarados dende 1991 a 2008 son:"}
{"id": "467199", "revid": "88215", "url": "https://gl.wikipedia.org/wiki?curid=467199", "title": "Copa do Mundo de tr\u00edatlon", "text": ""}
{"id": "467200", "revid": "88215", "url": "https://gl.wikipedia.org/wiki?curid=467200", "title": "Copa do mundo de tr\u00edatlon", "text": ""}
{"id": "467201", "revid": "88215", "url": "https://gl.wikipedia.org/wiki?curid=467201", "title": "Copa Mundial de Tr\u00edatlon", "text": ""}
{"id": "467202", "revid": "88215", "url": "https://gl.wikipedia.org/wiki?curid=467202", "title": "Copa mundial de tr\u00edatlon", "text": ""}
{"id": "467203", "revid": "88215", "url": "https://gl.wikipedia.org/wiki?curid=467203", "title": "Xogos Ol\u00edmpicos de Toquio de 2020", "text": ""}
{"id": "467204", "revid": "98629", "url": "https://gl.wikipedia.org/wiki?curid=467204", "title": "Uni\u00f3n Internacional de Tr\u00edatlon", "text": "A Uni\u00f3n Internacional de Tr\u00edatlon (ITU) \u00e9 a asociaci\u00f3n que goberna e organiza as competici\u00f3ns internacionais de tr\u00edatlon, d\u00faatlon, \u00e1cuatlon e outras variaci\u00f3ns.\nA ITU organiza as competici\u00f3ns de m\u00e1ximo nivel mundial do tr\u00edatlon: as Series Mundiais e a Copa do Mundo. Recentemente, creou un campionato do mundo oficial de longa distancia, cunhas distancias pr\u00f3ximas \u00e1s probas de Ironman organizadas pola World Triathlon Corporation.\nHistoria.\nDende a d\u00e9cada de 1920 existiron probas multideportivas que combinaban nataci\u00f3n con ciclismo e carreira a p\u00e9, mais non foi at\u00e9 que se acu\u00f1ou o termo \"tr\u00edatlon\" en 1974 en San Diego, que o tr\u00edatlon medrou en popularidade. Este r\u00e1pido desenvolvemento atraeu a atenci\u00f3n do Comit\u00e9 Ol\u00edmpico Internacional, que iniciou unha discusi\u00f3n en 1988 para inclu\u00edlo no programa dos Xogos Ol\u00edmpicos. O ent\u00f3n Presidente do COI Juan Antonio Samaranch organizou unha reuni\u00f3n en Estocolmo coa intenci\u00f3n de converter o tr\u00edatlon en deporte ol\u00edmpico canto antes. Naquela reuni\u00f3n, o canadense Les McDonald foi seleccionado como presidente dun comit\u00e9 que traballase co tr\u00edatlon, mentres o sueco Sture Jonasson foi elixido secretario.\nA Uni\u00f3n Internacional de Tr\u00edatlon foi fundada un ano m\u00e1is tarde, o 1 de abril de 1989, no primeiro Congreso da ITU en Avignon. Un total de 30 federaci\u00f3ns nacionais acudiron ao Congreso inicial e fix\u00e9ronse as preparaci\u00f3ns para que o primeiro Campionato Mundial deste deporte se celebrase en Avignon en agosto de 1989. Nesta reuni\u00f3n estableceuse a distancia ol\u00edmpica (m\u00e1is tarde rebautizada a est\u00e1ndar) en 1.5\u00a0km a nado, 40\u00a0km de bicicleta e 10\u00a0km de carreira a p\u00e9. As distancias foron escollidas usando as distancias xa presentes nas olimp\u00edadas para cada disciplina individualmente. M\u00e1is de 800 atletas que representaban a 40 pa\u00edses competiron no primeiro Campionato do Mundo. Les McDonald foi elixido primeiro presidente da ITU en 1989.\nA ITU comezou a organizar en 1991 a Copa do Mundo con 11 carreiras en oito pa\u00edses. O tr\u00edatlon foi oficialmente engadido ao programa ol\u00edmpico polo COI no seu Congreso en Par\u00eds en 1994 e fixo o seu debut ol\u00edmpico nos Xogos de Sydney 2000, coa su\u00edza Brigitte McMahon e o canadense Simon Whitfield ga\u00f1ando as primeiras medallas de ouro do deporte.\nDende o seu inicio a ITU tivo a s\u00faa sede central en Vancouver at\u00e9 o 1 de xaneiro de 2014 cando a moveu a Lausana, onde est\u00e1 a sede do COI e moitas organizaci\u00f3ns deportivas internacionais.\nA madrile\u00f1a Marisol Casado foi elixida segunda presidenta da ITU en novembro de 2008 e foi reelixida para un novo mandato de catro anos en outubro de 2012. Nesa mesma data a canadense Loreen Barnett mantivo a secretaria xeral e Sarah Springman a foi nomeada 1\u00aa\u00a0vicepresidenta e membro honor\u00edfica da Federaci\u00f3n Mundial, por iso en 2012 era a \u00fanica federaci\u00f3n mundial dun deporte ol\u00edmpico cunha administraci\u00f3n totalmente feminina. En decembro de 2016, Marisol Casado foi reelixida para un terceiro mandato como presidenta da Federaci\u00f3n Internacional no 29\u00ba Congreso celebrado en Madrid.\nEn 2009 a ITU reorganizou as s\u00faas competici\u00f3ns de m\u00e1ximo nivel e creou a Series Mundiais de tr\u00edatlon, unha competici\u00f3n cunha serie de carreiras ao longo do ano que foi a sucesora do Campionato do mundo. Mentres, a Copa do Mundo foi relegada a unha competici\u00f3n de segundo nivel e reduc\u00eduselle o n\u00famero de carreiras. Tam\u00e9n organiza unha serie de competici\u00f3ns mundiais en diferentes distancias de deportes derivados do tr\u00edatlon, como o d\u00faatlon, \u00e1cuatlon, cross-tr\u00edatlon, tr\u00edatlon de inverno e paratr\u00edatlon.\nEn xu\u00f1o de 2017, o Comit\u00e9 Ol\u00edmpico Internacional inclu\u00edu unha terceira proba de tr\u00edatlon nos Xogos Ol\u00edmpicos de Toquio 2020: os relevos mixtos por equipos. Esta proba s\u00famase \u00e1s d\u00faas de distancia curta (masculina e feminina).\nEstrutura internacional.\nA ITU est\u00e1 estruturada en 5 rexi\u00f3ns continentais, a trav\u00e9s das cales as federaci\u00f3ns nacionais est\u00e1n afiliadas ao ITU. Cada rexi\u00f3n organiza un Campionato Continental e unha Copa Continental.\nR\u00e1nking.\nA ITU publica e mant\u00e9n os R\u00e1nkings Mundiais para homes e mulleres mulleres en ambas as d\u00faas distancias curta e longa para tr\u00edatlon e d\u00faatlon as\u00ed como \u00e1cuatlon e tr\u00edatlon de inverno, e tam\u00e9n ten un r\u00e1nking para os equipos nacionais de relevos mixtos. Cada clasificaci\u00f3n ten un sistema de puntos lixeiramente diferente mais todo son calculados cun calendario oficial, tomando o conxunto de resultados m\u00e1is altos das \u00faltimas 52 semanas e engad\u00edndoos a un conxunto dos resultados m\u00e1is altos dende a semana 53 ata a 104 cara a atr\u00e1s. A puntuaci\u00f3n do ga\u00f1ador de cada carreira dec\u00eddese segundo os criterios de clasificaci\u00f3n da ITU e os seguintes en chegar \u00e1 meta ga\u00f1ar\u00e1n un 7.5% menos de puntos que o atleta anterior.\nCampionatos.\nNo seu ano de fundaci\u00f3n a ITU s\u00f3 organizou o Campionato do mundo de tr\u00edatlon e o ano seguinte comezou a realizar tam\u00e9n o campionato mundial de d\u00faatlon. En 1991 puxo en marcha a Copa do Mundo.\nEn 1994 para ter un campionato de longa distancia similar ao Ironman fundouse o Campionato Mundial de tr\u00edatlon de longa distancia e en 1997 f\u00edxose o mesmo co Campionato Mundial de d\u00faatlon de longa distancia. Tam\u00e9n en 1997 se realizou o primeiro Campionato Mundial de tr\u00edatlon de inverno. En 1998 inaugurouse o Campionato Mundial de \u00e1cuatlon. En 2009 o realizouse por primeira vez o Campionato Mundial de tr\u00edatlon de relevos mixtos. O torneo m\u00e1is recentemente creado \u00e9 o Campionato Mundial de cross-tr\u00edatlon similar \u00e1 longa distancia, que foi creado que a ITU puidese ter un campionato nesa modalidade alternativo ao Tr\u00edatlon Xterra.\nOs campionatos mundiais organizados pola ITU incl\u00faen:"}
{"id": "467205", "revid": "88215", "url": "https://gl.wikipedia.org/wiki?curid=467205", "title": "International Triathlon Union", "text": ""}
{"id": "467206", "revid": "89787", "url": "https://gl.wikipedia.org/wiki?curid=467206", "title": "Lutra sumatrana", "text": "Lutra sumatrana \u00e9 unha especie de mam\u00edfero must\u00e9lido end\u00e9mico do Sueste Asi\u00e1tico e unha das especies de londra m\u00e1is raras e menos co\u00f1ecidas. Est\u00e1 ameazada pola perda de recursos naturais e o furtivismo. Comparte o x\u00e9nero \"Lutra\" coa londra com\u00fan euroasi\u00e1tica (\"L. lutra\").\nDescrici\u00f3n.\nEsta londra ten un pelame marr\u00f3n curto que se fai m\u00e1is claro no ventre. O seu rinario est\u00e1 cuberto de pelos curtos. O seu beizo superior e queixo son abrancazados. Alg\u00fans individuos son de cor casta\u00f1a avermellada. Ten un corpo longo, cola delgada e p\u00e9s totalmente palmados con garras prominentes. A lonxitude da cabeza e corpo \u00e9 de 57,5 a 82,6\u00a0cm, a lonxitude da cola de 35 a 50,9\u00a0cm e o peso de 5 a 8\u00a0kg. O seu cranio \u00e9 m\u00e1is aplanado que o da londra asi\u00e1tica \"Lutrogale perspicillata\" e ten dentes m\u00e1is pequenos. Os seus p\u00e9s dianteiros te\u00f1en unha largura de 5,8\u00a0cm e son menores que os traseiros, que son de 6,6\u00a0cm.\nDistribuci\u00f3n e h\u00e1bitat.\nVive no Sueste asi\u00e1tico, desde o sur de Tailandia, Camboxa, sur de Vietnam e Malaisia peninsular ata Sumatra e Borneo. A especie est\u00e1 baixo constante ameaza polo furtivismo e posiblemente est\u00e1 extinta na India, Myanmar e Brunei.\nEn Tailandia foi rexistrada no bosque do pantano de turba de Pru Toa Daeng e en \u00e1reas arredor do r\u00edo Bang Nara. Habita principalmente en bosques inundados de zonas baixas con vexetaci\u00f3n cl\u00edmax en tres niveis: unha zona forestal primaria, unha zona forestal secundaria constitu\u00edda por \"Melaleuca cajuputi\", e unha terceira zona de pasteiros. Estes niveis fan que sexa dif\u00edcil de penetrar no seu h\u00e1bitat, o que lle d\u00e1 protecci\u00f3n ante as molestias causadas polos humanos e refuxio ante os predadores. O h\u00e1bitat do r\u00edo Bang Nara, onde se descubriron algunhas comunidades, \u00e9 mareal. As d\u00faas reservas en Vietnam son ambas bosques de pantanos de turba, rodeados das \u00e1rbores \"Melaleuca cajuputi\" de 15\u00a0m de alto, cubertos de densas lianas, como \"Stenochlaena palustris\" na s\u00faa zona primaria, e unha segunda zona de prados de \"Eleocharis dulcis\". Estas d\u00faas reservas vietnamitas te\u00f1en moitas canles e plantas acu\u00e1ticas flotantes como \"Eichhornia crassipes\", \"Pistia stratiotes\", \"Salvinia cucullata\" e \"Ipomoea aquatica\", onde o animal pode cazar e xogar, rodeadas de arrozais como terceira zona de tamponamento.\nEn Camboxa foi rexistrada en bosques inundados de terras baixas arredor do lago Tonle Sap. Mesmo nestes lugares, s\u00f3 se co\u00f1ece a s\u00faa presenza por un pequeno n\u00famero de avistamentos e alg\u00fans atropelos por veh\u00edculos e polas peles atopadas.\nEn Vietnam, foi avistado e rexistrado con c\u00e1maras trampa no Parque Nacional de U Minh Thuong en 2000, onde tam\u00e9n se atoparon feces con escamas de peixes e restos de cangrexos. En 2008, tam\u00e9n se detectou no Parque Nacional de U Minh Ha.\nEn Sumatra rexistr\u00e1ronse atropelos desta especie na estrada do r\u00edo Musi en 2005.\nEn Sabah os rexistros hist\u00f3ricos datan de finais do s\u00e9culo XIX. En 2010, rexistrouse por primeira vez un individuo con c\u00e1mara trampa na Reserva Forestal de Deramakot casualmente. En 2016, observ\u00e1ronse varios individuos na Reserva de Vida Silvestre de Tabin.\nEcolox\u00eda e comportamento.\nVive en \u00e1reas costeiras e en grandes r\u00edos interiores, solitaria ou en grupos de ata catro individuos. A s\u00faa dieta incl\u00fae peixes, como o siluriforme \"Clarias batrachush\", os das familias \"Channidae\" e Anabantidae, e cobras acu\u00e1ticas, moluscos e crust\u00e1ceos.\nDurante a estaci\u00f3n seca, os individuos alim\u00e9ntanse en canles de drenaxe e lagoas.\nO emparellamento de machos e femias est\u00e1 limitado ao per\u00edodo reprodutor. A chamada de contacto entre estas londras \u00e9 un trilo dunha soa s\u00edlaba. As femias adultas chaman as cr\u00edas cun trilo staccato.\nNon se sabe moito sobre os seus h\u00e1bitos reprodutores. As poboaci\u00f3ns do delta do Mekong posiblemente se reproducen en novembroe decembro e en Camboxa entre novembro e marzo. O per\u00edodo de xestaci\u00f3n dura arredor de dous meses. Observouse unha familia cos dous proxenitores e as cr\u00edas en decembro e febreiro.\nConservaci\u00f3n.\n\u00c9 a especie de londra m\u00e1is rara de Asia, e probablemente est\u00e1 a piques de extinguirse na parte norte da s\u00faa \u00e1rea e cun status inseguro no resto. S\u00f3 quedan unhas poucas poboaci\u00f3ns, moi separadas unhas das outras na rexi\u00f3n. A especie est\u00e1 ameazada pola perda de h\u00e1bitats h\u00famidos nas terras baixas, a caza que sofre pola s\u00faa pel e carne e a morte accidental durante a pesca.\nEn catividade.\nEn xu\u00f1o de 2008, o equipo de rescate r\u00e1pido de vida silvestre dirixido pola Wildlife Alliance recibiu a doaz\u00f3n dunha destas londras capturada preto do Tonle Sap de Camboxa. Traballando conxuntamente con Conservation International, estableceron un fogar seguro para este exemplar no Centro de rescate de vida silvestre de Phnom Tamao, pero a londra, que estivera frecuentemente enferma durante a s\u00faa vida en catividade, morreu por causas desco\u00f1ecidas en febreiro de 2010. Dito centro de Phnom Tamao rescatou outro exemplar en xullo de 2010 coa esperanza de que formase parte dun programa de crianza en catividade. Este \u00e9 actualmente o \u00fanico exemplar desta especie que se ten en catividade."}
{"id": "467207", "revid": "23204", "url": "https://gl.wikipedia.org/wiki?curid=467207", "title": "Escudo do Salvador", "text": "O Escudo do Salvador foi creado xunto coa actual Bandeira Nacional polo Decreto Lexislativo do 17 de maio de 1912, sendo Presidente da Rep\u00fablica o Manuel Enrique Araujo. Foi dese\u00f1ado polo cal\u00edgrafo salvadore\u00f1o Rafael Barraza Rodr\u00edguez, que se impuxo sobre trinta competidores nun concurso promovido polo ent\u00f3n Ministerio de Guerra e Mari\u00f1a, en 1912.\nDescrici\u00f3n.\nPor ser s\u00edmbolo nacional, at\u00f3pase aprobado e descrito pola Lei de S\u00edmbolos Patrios que estipula os elementos que o compo\u00f1en e a s\u00faa posici\u00f3n no escudo nacional. Os seus compo\u00f1entes te\u00f1en o seguinte significado:"}
{"id": "467208", "revid": "56817", "url": "https://gl.wikipedia.org/wiki?curid=467208", "title": "Himno nacional do Salvador", "text": "O himno nacional do Salvador foi composto polo xeneral salvadore\u00f1o Juan Jos\u00e9 Ca\u00f1as e o m\u00fasico italiano Juan Aberle, o cal foi estreado formalmente o 15 de setembro de 1879, para ser adoptado legalmente pola Asemblea Lexislativa como himno nacional da Rep\u00fablica do Salvador o 13 de novembro de 1953.\nA iniciativa do doutor Francisco Due\u00f1as, quen daquela era o Presidente da Rep\u00fablica, foi composto o primeiro himno nacional do Salvador en 1866 polo cubano Tom\u00e1s M. Mu\u00f1oz, quen escribiu a letra, e polo m\u00fasico salvadore\u00f1o Rafael Orozco, a quen se lle debe a m\u00fasica do mesmo. Devandito himno nacional foi adoptado legalmente mediante Acordo Executivo do 8 de outubro de 1866, publicado no xornal estatal O Constitucional No. 31, Tomo No. 2, do 11 de outubro de 1866, para ser estreado oficialmente o 24 de xaneiro de 1867. Este himno nacional foi cantado at\u00e9 o derrocamento de Due\u00f1as mediante un golpe de estado ocorrido en 1871. Posteriormente, por iniciativa do ent\u00f3n Presidente da Rep\u00fablica, Rafael Zald\u00edvar, en 1879 ser\u00eda composto o actual himno nacional do Salvador a cargo de Ca\u00f1as e Aberle como os autores da s\u00faa letra e m\u00fasica, respectivamente."}
{"id": "467210", "revid": "1576", "url": "https://gl.wikipedia.org/wiki?curid=467210", "title": "Campionato mundial de tr\u00edatlon", "text": ""}
{"id": "467211", "revid": "88215", "url": "https://gl.wikipedia.org/wiki?curid=467211", "title": "Campionato Mundial de Tr\u00edatlon", "text": ""}
{"id": "467212", "revid": "88215", "url": "https://gl.wikipedia.org/wiki?curid=467212", "title": "ITU", "text": ""}
{"id": "467216", "revid": "785", "url": "https://gl.wikipedia.org/wiki?curid=467216", "title": "O Penedo do R\u00edo", "text": ""}
{"id": "467217", "revid": "785", "url": "https://gl.wikipedia.org/wiki?curid=467217", "title": "O Penedo do Mascoto", "text": ""}
{"id": "467219", "revid": "85894", "url": "https://gl.wikipedia.org/wiki?curid=467219", "title": "Xes\u00fas Blanco Conde", "text": "Xes\u00fas Blanco Conde, nado en Cimadevila (Laza) o 18 de setembro de 1952, \u00e9 un pol\u00edtico galego do PSdeG-PSOE.\nTraxectoria.\nConverteuse en 1973 en funcionario da administraci\u00f3n do estado, ao aprobar a oposici\u00f3n ao corpo de administrativos, e foi destinado a Oviedo, onde permaneceu unha d\u00e9cada. Al\u00ed estudou Dereito e licenciouse pola Universidade de Oviedo. En 1983 aprobou a oposici\u00f3n ao corpo de xesti\u00f3n e ao ano seguinte conseguiu o traslado \u00e1 Tesourer\u00eda da Seguridade Social en Ourense. En 2004 converteuse en codirector provincial do INSS na provincia de Ourense e en 2018 en director. \nEn abril de 2019 xubilouse para dedicarse por enteiro \u00e1 pol\u00edtica e nas elecci\u00f3ns municipais de 2019 encabezou a lista ao concello polo PSdeG-PSOE. Obtivo tres concelleiros e, malia quedar segundo, conseguiu converterse en alcalde de Laza co apoio dos dous concelleiros de Xuntos por Laza. \nEn xu\u00f1o de 2020 destitu\u00edu os concelleiros de Xuntos por Laza, e en xullo dese ano dimitiu como alcalde pero continuou de concelleiro.\nTen escrito diversos artigos (na revista \"Auria\") sobre diversos aspectos de etnograf\u00eda local e unha monograf\u00eda sobre o Entroido de Laza. Tam\u00e9n ten publicado artigos sobe aspectos de xesti\u00f3n da tesourer\u00eda da Seguridade Social."}
{"id": "467224", "revid": "7523", "url": "https://gl.wikipedia.org/wiki?curid=467224", "title": "Gaizka Maiza", "text": "Gaizka Maiza Apecechea, nado o 14 de xu\u00f1o de 1996 en Ibarra (Guip\u00fascoa), \u00e9 un xogador espa\u00f1ol de baloncesto profesional que xoga no Melilla Sport Capital da Liga LEB Ouro.\nTraxectoria profesional.\nO 20 de xu\u00f1o de 2019, anunciouse a s\u00faa fichaxe polo Leyma Coru\u00f1a da Liga LEB Ouro. O 17 de agosto de 2020, o club coru\u00f1\u00e9s anunciou a renovaci\u00f3n de Maiza por unha tempada m\u00e1is.\nO 3 de xullo de 2021, Maiza asinou co Club Melilla Baloncesto da Liga LEB Ouro por unha tempada."}
{"id": "467225", "revid": "23204", "url": "https://gl.wikipedia.org/wiki?curid=467225", "title": "Nayib Bukele", "text": "Nayib Armando Bukele Ortez, nado en San Salvador o 24 de xullo de 1981, \u00e9 un pol\u00edtico e empresario salvadore\u00f1o. Asumiu o cargo de presidente da Rep\u00fablica o 1 de xu\u00f1o de 2019, sucedendo a Salvador S\u00e1nchez Cer\u00e9n. Foi elixido alcalde de Nuevo Cuscatl\u00e1n o 11 de marzo de 2012 e, posteriormente, de San Salvador o 1 de marzo de 2015. En \u00e1mbolos dous cargos p\u00fablicos competiu baixo a bandeira do partido Frente Farabundo Mart\u00ed para la Liberaci\u00f3n Nacional (FMLN).\nNas elecci\u00f3ns presidenciais de 2019, Bukele participou co partido Grande Alianza por la Unidad Nacional (GANA) e resultou elixido presidente da Rep\u00fablica \u00f3 obter maior\u00eda absoluta con 1 434 856 votos (53.10 %), sen necesidade dunha segunda volta. \u00c9 o primeiro presidente, dende o remate da guerra civil, que non representa a ning\u00fan dos dous partidos principais (ARENA ou FMLN) que gobernaran por trinta anos."}
{"id": "467226", "revid": "23204", "url": "https://gl.wikipedia.org/wiki?curid=467226", "title": "Nayib Armando Bukele Ortez", "text": ""}
{"id": "467228", "revid": "5863", "url": "https://gl.wikipedia.org/wiki?curid=467228", "title": "F\u00e9lix Ulloa", "text": "F\u00e9lix Augusto Antonio Ulloa Garay, co\u00f1ecido por F\u00e9lix Ulloa, nado en Chinameca o 6 de abril de 1951, \u00e9 un pol\u00edtico salvadore\u00f1o e vicepresidente do Salvador como compa\u00f1eiro de f\u00f3rmula de Nayib Bukele.\nTraxectoria.\nNaceu o 6 de abril de 1951 en Chinameca, San Miguel, O Salvador. Os seus pais eran F\u00e9lix Ulloa e Margarita Garay.\nGraduado con honras como doutor en pol\u00edtica, ademais \u00e9 avogado acad\u00e9mico e ex maxistrado do Tribunal Supremo Electoral. Foi L\u00edder Estudantil da Universidade do Salvador en 1976 antes da guerra civil do Salvador.\nEn 1973 asistiu, xunto con Eliseo Ortiz Ruiz, como representante dos estudantes universitarios, \u00e1 constituci\u00f3n da Fronte de Acci\u00f3n Popular Unificada (FAPU).\nTralo peche da UES en 1977, graduouse como avogado en Espa\u00f1a. Regresou \u00f3 Salvador en 1979. \u00d3 regresar, incorp\u00f3rase na Resistencia Nacional que, en 1980, xunto \u00e1s FPL, o ERP, o PRTC e o PCS, formar\u00eda parte da Fronte Farabundo Mart\u00ed para a Liberaci\u00f3n Nacional.\nServiu como presidente do Instituto de Estudos Xur\u00eddicos do Salvador (IEJES) dende 1990 at\u00e9 1995.\nPresentouse como candidato para deputado nas elecci\u00f3ns de 1991. Nas elecci\u00f3ns de 1994, as primeiras despois da firma dos Acordos de Paz, chegou a ocupar o cargo de maxistrado do Tribunal Supremo Electoral para o per\u00edodo de 1994-1999.\nVicepresidente electo.\nO TSE (Tribunal Supremo Electoral) informou que logo de 10 horas de votaci\u00f3n, resultou elixido vicepresidente da rep\u00fablica F\u00e9lix Ulloa \u00f3 obter maior\u00eda absoluta con 1\u00a0434\u00a0856 votos (53,10%) sen necesidade dunha segunda volta. Deste xeito, acadou a vicepresidencia con Nayib Bukele."}
{"id": "467229", "revid": "23204", "url": "https://gl.wikipedia.org/wiki?curid=467229", "title": "F\u00e9lix Augusto Antonio Ulloa Garay", "text": ""}
{"id": "467231", "revid": "23204", "url": "https://gl.wikipedia.org/wiki?curid=467231", "title": "Lingua pipil", "text": "O pipil (nome nativo \"nawat\") \u00e9 unha lingua nativa de Am\u00e9rica Central e o membro m\u00e1is meridional da familia de linguas uto-aztecas. Foi falada polo pobo n\u00e1hua en diversas partes da actual Am\u00e9rica Central antes da conquista espa\u00f1ola, mais no presente a maor\u00eda dos falantes quedaron reducidos a unha zona do oeste do Salvador. Estivo a piques de extinguirse mais grazas aos esforzos de recuperaci\u00f3n e preservaci\u00f3n das d\u00faas \u00faltimas d\u00e9cadas, comezaron a aparecer novos falantes como segunda lingua.\nSegundo o censo de 2022 ten uns douscentos falantes nativos, dos cales 57 son de Santo Domingo de Guzm\u00e1n."}
{"id": "467232", "revid": "23204", "url": "https://gl.wikipedia.org/wiki?curid=467232", "title": "Lingua nawat", "text": ""}
{"id": "467234", "revid": "23204", "url": "https://gl.wikipedia.org/wiki?curid=467234", "title": "Pobo pipil", "text": "Os pip\u00eds son un pobo ind\u00edxena que habita na zona occidental e central do Salvador. Falan a lingua pipil ou nahuat, da familia uto-azteca. Os devanceiros toltecas dos pip\u00eds emigraron dende M\u00e9xico e asent\u00e1ronse no que hoxe \u00e9 O Salvador no s\u00e9culo X."}
{"id": "467235", "revid": "23204", "url": "https://gl.wikipedia.org/wiki?curid=467235", "title": "Pipil", "text": ""}
{"id": "467236", "revid": "23204", "url": "https://gl.wikipedia.org/wiki?curid=467236", "title": "Nawat", "text": ""}
{"id": "467237", "revid": "1131", "url": "https://gl.wikipedia.org/wiki?curid=467237", "title": "Conseller Primer", "text": "O Conseller primer del govern (en galego: \"Conselleiro primeiro do goberno\") \u00e9 un membro do Govern de Catalunya con competencias propias, nomeado e separado do cargo polo President da Generalitat de Catalunya.\n\u00c9 considerado o an\u00e1logo catal\u00e1n do cargo que desenvolve o primeiro ministro noutros pa\u00edses europeos e o seu status descr\u00edbese no Estatuto de Autonom\u00eda de Catalu\u00f1a de 2006 como unha figura que pode, opcionalmente, existir no goberno; e reg\u00falase por lei do Parlament de Catalunya. O cargo de Conseller Primer ten o tratamento de \"Honorable Senyor\" ou \"Honorable Senyora\".\nO conseller primer do Govern ten despacho de seu no Palau de la Generalitat de Catalunya, na parte edificada no s\u00e9culo XVI por Pere Blai, co\u00f1ecida como \"Cos renaixentista\".\nHistoria.\nCoa restituci\u00f3n da Generalitat republicana foise definindo esta figura de xefe de goberno a\u00ednda que con diferentes terminolox\u00edas:\nEn 2001 o sexto goberno de Jordi Pujol restitu\u00edu esta figura co nome de Conseller en Cap e ocupouno Artur Mas, quen, nas seguintes elecci\u00f3ns, ser\u00eda o seu successor encabezando a lista de CiU. A restituci\u00f3n do cargo foi interpretada per moitos sectores da oposici\u00f3n e a sociedade como unha manobra propagand\u00edstica do partit gobernante (CiU) para destacar a figura de Artur Mas e presentalo como sucesor pol\u00edtico de Pujol, xa que nas seguintes elecci\u00f3ns presentar\u00edase como cabeza de lista de CiU.\nNa seguinte lexislatura, o goberno de Pasqual Maragall mantivo esta figura, que ocuparon Josep-Llu\u00eds Carod-Rovira e Josep Bargall\u00f3 i Valls; a\u00ednda que o nome foi substitu\u00eddo o 17 de marzo de 2005 polo de Conseller Primer, tras considerar que o nome Conseller en Cap designaba historicamente un cargo do Concello de Barcelona e non da Generalitat de Catalunya.\nDespois das elecci\u00f3ns de 2006, o goberno de Jos\u00e9 Montilla non designou Conseller Primer e as s\u00faas competencias foron asumidas polo mesmo president e o conseller da Vicepresidencia, Josep Llu\u00eds Carod-Rovira."}
{"id": "467239", "revid": "88215", "url": "https://gl.wikipedia.org/wiki?curid=467239", "title": "Series Mundiais de tr\u00edatlon 2019", "text": ""}
{"id": "467240", "revid": "88215", "url": "https://gl.wikipedia.org/wiki?curid=467240", "title": "Campionato Europeo de Tr\u00edatlon", "text": "O Campionato Europeo de Tr\u00edatlon \u00e9 o campionato m\u00e1is importante de tr\u00edatlon a nivel europeo.\nDende a edici\u00f3n de 2018 en Glasgow, cada catro anos os campionatos ser\u00e1n parte dos Campionatos europeos multideportivos."}
{"id": "467241", "revid": "23204", "url": "https://gl.wikipedia.org/wiki?curid=467241", "title": "Etelhems krukmakeri", "text": "Etelhems krukmakeri (\"olar\u00eda de Etelhem\") \u00e9 unha olar\u00eda en Etelhem, Gotland, a m\u00e1is antiga da illa.\nHistoria.\nEtelhems krukmakeri foi fundada en 1889 por Axel Nilsson, que fabricaba accesorios e estufas de azulexos. Cando o seu fillo Axel Olof Nilsson se fixo cargo do negocio cesou a produci\u00f3n de estufas. No ano 1960 Egil Solberg mercou o negocio, e ademais de fabricar accesorios de cer\u00e1mica tam\u00e9n comezou a producir adornos con dese\u00f1os m\u00e1is modernos. En 1967 constru\u00eduse un forno de arroz (\"risugn\"), que permit\u00eda temperaturas de ata 1025\u00a0\u00b0C. En 1980 o seu fillo Torleif Solberg tomou o seu relevo. No ano 2001 a olar\u00eda foi declarada edificio hist\u00f3rico (\"byggnadsminne\") pola Xunta Administrativa do condado de Gotland."}
{"id": "467242", "revid": "88215", "url": "https://gl.wikipedia.org/wiki?curid=467242", "title": "Campionato de Europa de Tr\u00edatlon", "text": ""}
{"id": "467245", "revid": "89787", "url": "https://gl.wikipedia.org/wiki?curid=467245", "title": "Remedios Varo", "text": "Mar\u00eda de los Remedios Alicia Rodriga Varo e Uranga, nada en Angl\u00e8s, Xirona o 16 de decembro de 1908 e finada na Cidade de M\u00e9xico o 8 de outubro de 1963, co\u00f1ecida como Remedios Varo, foi unha pintora surrealista, escritora e artista gr\u00e1fica espa\u00f1ola, exiliada pol\u00edtica en M\u00e9xico.\nFoi unha das primeiras mulleres que estudaron na Real Academia de Bellas Artes de San Fernando de Madrid. En 1932 estableceuse en Barcelona, onde traballou como dise\u00f1adora publicitaria, sum\u00e1ndose ao grupo surrealista catal\u00e1n Loxicofobista. En 1937 viaxou a Par\u00eds xunto ao poeta surrealista franc\u00e9s Benjamin P\u00e9ret e en 1941, coa chegada dos nazis \u00e1 capital francesa, exiliouse a M\u00e9xico e nunca regresou a Espa\u00f1a.\nA obra de Varo evoca un mundo xurdido da s\u00faa imaxinaci\u00f3n onde se mestura o cient\u00edfico, o m\u00edstico, o esot\u00e9rico e o m\u00e1xico.\nTraxectoria.\nPrimeiros anos.\nNaceu en Angl\u00e8s, na provincia de Xirona e creceu dende os 9 anos en Madrid onde a s\u00faa familia trasladou a s\u00faa residencia. O seu pai, Rodrigo Varo y Zejalvo, era un enxe\u00f1eiro librepensador estudoso do esperanto, preocupado polas cuesti\u00f3ns sociais e amante da mineralox\u00eda, de orixe andaluza. A s\u00faa nai, Ignacia Uranga y Begareche, era de ascendencia vasca. Remedios era a segunda de tres irm\u00e1ns, sendo os outros dous var\u00f3ns, Rodrigo e Luis.\nMar\u00eda de los Remedios Alicia Rodriga Varo y Uranga levou o seu nome m\u00e1is popular, Remedios, debido a que o seu nacemento veu a \"remediar\" a s\u00faa nai a recente perda dunha das s\u00faas fillas. Tivo unha vida enfermiza con problemas card\u00edacos e mostrou dende pequena unha natural inclinaci\u00f3n pola pintura.\nA profesi\u00f3n de Rodrigo Varo obrigou a familia a desprazar a s\u00faa residencia. Primeiro a Marrocos e en 1917 a Madrid onde Remedios recibiu unha instruci\u00f3n b\u00e1sica en colexios cat\u00f3licos e posteriormente se formou artisticamente.\nPer\u00edodo de 1924 a 1941.\nEn 1924, aos quince anos, alentada polo seu pai, ingresou na Academia de San Fernando, convert\u00e9ndose nunha das primeiras mulleres estudantes da academia. Nese per\u00edodo compartiu tertulias e vivencias na Residencia de Estudantes con artistas como Garc\u00eda Lorca e Dal\u00ed. En 1930 participou nunha exposici\u00f3n colectiva organizada pola Uni\u00f3n de Debuxantes de Madrid.\nAo finalizar os seus estudos casou cun compa\u00f1eiro da Academia, Gerardo Lizarraga, e ambos establec\u00e9ronse en Par\u00eds durante un ano.\nEn 1932 volveu a Espa\u00f1a e estableceuse na Barcelona republicana, no barrio de Gr\u00e0cia, onde ti\u00f1a a s\u00faa casa e o seu estudio, na praza de Lesseps, desenvolvendo o seu traballo tam\u00e9n como debuxante publicitaria. En Barcelona viviu intensamente o clima pol\u00edtico libertario e creativo.\nEn 1935 compartiu o estudio co tam\u00e9n pintor surrealista Esteban Franc\u00e9s, quen a introduciu ao c\u00edrculo surrealista de Andr\u00e9 Breton. En xullo, Marcel Jean chegou a Barcelona con \u00d3scar Dom\u00ednguez. Todos eles realizaron preciosos cad\u00e1veres exquisitos, debuxos colectivos comezados por un participante do xogo, tapados e continuados polo seguinte xogador dando como resultado colaxes sorprendentes. Ese mesmo ano expuxo os seus debuxos en Madrid xunto con Josep-Llu\u00eds Florit e entre as s\u00faas pinturas atop\u00e1base \"Composici\u00f3n.\"\nIntegrouse no grupo surrealista catal\u00e1n Logicofobista, que pretend\u00eda representar os estados mentais internos da alma, empregando formas suxestivas de tales estados. Durante a s\u00faa colaboraci\u00f3n con este grupo, Remedios Varo pintou \"L\u2019Agent Double\", obra que anticipaba o seu estilo persoal. En maio de 1936 participou nunha hist\u00f3rica exposici\u00f3n Loxicofobista da librer\u00eda Catal\u00f2nia de Barcelona xunto a Artur Carbonell, Leandre Crist\u00f2fol, \u00c0ngel Ferrant, Esteve Franc\u00e8s, Gamboa-Rothwoss, A.G. Lamolla, Ramon Marinel\u2022lo, Joan Massanet, Maruxa Mallo, \u00c0ngel Planells, Jaume Sans, Nadia Sokolova e Joan Ismael.\nDurante a guerra civil espa\u00f1ola, posicionouse do lado republicano. Nese per\u00edodo e durante o seu apoio activo aos republicanos, co\u00f1eceu en 1936 o poeta surrealista franc\u00e9s Benjamin P\u00e9ret, afiliado ao POUM, que chegou a Barcelona para loitar na guerra e considerado nas cr\u00f3nicas da vida da artista como \"o seu grande amor\". En 1937 rompeu a relaci\u00f3n con Gerardo Lizarraga e marchou con P\u00e9ret a Francia, residindo por segunda vez en Par\u00eds, onde ambos permaneceron ata a invasi\u00f3n nazi de 1941. Ademais de Andr\u00e9 Breton en Francia co\u00f1eceu a Max Ernst, Victor Brauner, Joan Mir\u00f3, Wolfgang Paalen e Leonora Carrington.\n\"En cant\u00e1balle unirse aos bohemios surrealistas para fotografarse vestida de toureiro, vender pasteis na r\u00faa ou mandar cartas a desco\u00f1ecidos cuxos nomes escoll\u00eda ao chou no list\u00edn telef\u00f3nico, un de seus \u201cactos surrealistas\u201d favoritos\" sinalou Isabel Navarro en 2007 rememorando a s\u00faa figura.\nEn 1937 participou na Exposici\u00f3n Internacional do Surrealismo en Tokio e a s\u00faa obra \"Le d\u00e9sir\" (1935) foi reproducida no n\u00famero 10 da revista surrealista de Francia \"Minotaure\".\nEtapa mexicana.\nA artista abandonou Francia en 1941 tras ser detida polos nazis por ser a compa\u00f1eira de P\u00e9ret. Tras m\u00faltiples peripecias, ela e P\u00e9ret puideron fuxir finalmente a M\u00e9xico coa axuda de Varian Fry, onde grazas \u00e1 pol\u00edtica do presidente L\u00e1zaro C\u00e1rdenas de acollida de refuxiados pol\u00edticos, puideron naturalizarse e desenvolver unha actividade laboral.\nNa Exposici\u00f3n Internacional do Surrealismo en M\u00e9xico de 1940 dirixida por In\u00e9s Amor na Galer\u00eda de Arte Mexicana, exhib\u00edrase xa un dos seus cadros titulado \"Recordo da Walkyria\". Xa establecidos en M\u00e9xico, P\u00e9ret e Varo integr\u00e1ronse nun c\u00edrculo de amigos e artistas entre os que se atopaban C\u00e9sar Moro, Esteban Franc\u00e9s, Gerardo Liz\u00e1rraga, Leonora Carrington, Octavio Paz e Eva Sulzer quen foi unha importante mecenas dos artistas exiliados. Durante os anos corenta, Varo realizou diferentes traballos artesanais, de decoraci\u00f3n e publicidade entre os que estivo unha colaboraci\u00f3n con Marc Chagall no vestiario para o ballet \"Aleko\" que se estreou no Palacio de Belas Artes.\nEn 1947, separouse de Benjamin P\u00e9ret, que volveu a Par\u00eds, a\u00ednda que Varo mantivo o contacto co poeta apoi\u00e1ndolo economicamente e acompa\u00f1\u00e1ndoo no seu leito de morte en 1959. Grazas aos seus contactos anteriores e \u00e1s s\u00faas actividades en M\u00e9xico, Varo partiu ese ano a Venezuela, como integrante dunha expedici\u00f3n cient\u00edfica do Instituto Franc\u00e9s de Am\u00e9rica Latina onde realizou estudos microsc\u00f3picos de mosquitos como parte da campa\u00f1a de salubridade antipal\u00fadica. En Venezuela, ademais do seu traballo de ilustradora entomol\u00f3xica, puido continuar a enviar carteis publicitarios para Bayer, as\u00ed como traballar un curto lapso para o instituto de malariolox\u00eda venezolano.\nO ano 1949 regresou a M\u00e9xico, onde continuou co seu labor de ilustradora publicitaria. En 1952 casou de novo, esta vez co pol\u00edtico austr\u00edaco Walter Gruen, con quen permaneceu ata o seu pasamento. En 1955, presentou ao p\u00fablico os seus traballos nunha primeira exposici\u00f3n colectiva, na galer\u00eda Diana da Cidade de M\u00e9xico, seguida o ano seguinte dunha exposici\u00f3n individual.\nDurante a s\u00faa estad\u00eda en M\u00e9xico, co\u00f1eceu artistas como Frida Kahlo e Diego Rivera, mais trabou nexos de amizade m\u00e1is fortes con outros intelectuais no exilio, en particular coa tam\u00e9n pintora surrealista brit\u00e1nica Leonora Carrington. A s\u00faa amizade foi fundamental para ambas tanto na obra pintada como na escrita.\nEn 1952 casou con Walter Gruen, un pol\u00edtico refuxiado austr\u00edaco devoto da s\u00faa obra, que a convenceu para que se dedicase exclusivamente \u00e1 pintura e lle proporcionou a estabilidade.\nEn 1955 M\u00e9xico acolleu a s\u00faa primeira exposici\u00f3n. En 1958 Varo obtivo o primeiro lugar no Primeiro Sal\u00f3n da Pl\u00e1stica Feminina nas Galer\u00edas Exc\u00e9lsior.\nDestacou durante a \u00e9poca do muralismo mexicano, non como muralista sen\u00f3n coas s\u00faas pinturas exhibidas en diversas instituci\u00f3ns mexicanas, entre elas no Instituto Nacional de Cardiolox\u00eda onde est\u00e1 a pintura \"Retrato do doutor Ch\u00e1vez\" (1957), homenaxe ao m\u00e9dico mexicano Ignacio Ch\u00e1vez, cardi\u00f3logo da pintora.\nA vida de Varo viuse rodeada de misticismo, os seus temas de interese \u00edan dende a teor\u00eda psicanal\u00edtica ata a alquimia, tal como se expresa en m\u00faltiples cadros seus.\nPor exemplo, no tr\u00edptico que fixo en 1961, que consta das obras \"Cara \u00e1 torre\", \"Bordando o manto terrestre\" e \"A fuxida\", traduce a s\u00faa propia historia de vida a unha representaci\u00f3n surrealista.\nUn servizo ao que tivo acceso foi \u00e1 pr\u00e1ctica do psican\u00e1lise, de feito, o misticismo nas s\u00faas pinturas estaba influ\u00eddo pola psican\u00e1lise de Sigmund Freud, Carl Jung e Alfred Adler. Resulta claramente visible no cadro de 1960 \"Muller sa\u00edndo do psicanalista\", do que, nunha carta ao seu irm\u00e1n mencionou o seguinte:\nAta o final da s\u00faa vida non conseguiu vivir da pintura. Sempre realizou traballos art\u00edsticos de supervivencia, sobre todo como ilustradora publicitaria. Tam\u00e9n pintou instrumentos musicais e mobles; realizou os decorados do filme \"La aldea maldita\", de Flori\u00e1n Rey; falsificou por encargo cadros de Giorgio de Chirico e dese\u00f1ou traxes e tocados para teatro e ballet xunto a Leonora Carrington e Marc Chagall.\nFaleceu o 8 de outubro de 1963 na Cidade de M\u00e9xico dun infarto de miocardio. No seu estudio atop\u00e1base a \u00faltima obra que pintou, \"Natureza morta resucitando\", e o esbozo do que \u00eda ser o seu seguinte cadro, \"M\u00fasica do bosque\". \u00c1 s\u00faa morte, Andr\u00e9 Breton escribiu: \u201cO surrealismo reclama toda a obra dunha feiticeira que se foi demasiado pronto\u201d.\nObra.\nRemedios Varo est\u00e1 considerada unha artista da alquimia dedicada a facer revivir mundos que na s\u00faa pintura xorden dos contos de fadas do insconsciente, destaca na recuperaci\u00f3n da s\u00faa memoria a xornalista cultural e investigadora espa\u00f1ola Merc\u00e8 Ibarz. A obra da pintora \u00e9 vasta e complexa cun estilo caracter\u00edstico e facilmente reco\u00f1ecible.\nNa s\u00faa obra aparecen con frecuencia figuras humanas estilizadas realizando tarefas simb\u00f3licas, nas que se te\u00f1en \u00e1 vez elementos on\u00edricos e arquet\u00edpicos. Da s\u00faa obra, \"Ascensi\u00f3n ao monte an\u00e1logo\" de 1960 a artista comentou:\nA s\u00faa obra completa est\u00e1 tinxida dunha atmosfera de misticismo, plasmado nas figuras representativas do mundo secular moderno. A s\u00faa pintura est\u00e1 puntualizada por un marcado interese pola iconograf\u00eda cient\u00edfica, por iso anos despois as obras da pintora foron retomadas cada vez con m\u00e1is frecuencia na literatura de divulgaci\u00f3n.\nOs seus lenzos est\u00e1n realizados coa minuciosidade dun ourive e reflicten a unidade c\u00f3smica e as interconexi\u00f3ns entre diferentes planos da realidade: a materia e o esp\u00edrito, o mundo animal, o humano e o vexetal. Outro dos seus grandes temas, que fascinou os surrealistas, \u00e9 o da muller maga, m\u00e1is ligada ao inconsciente c\u00f3s homes e dotada de poderes superiores. A s\u00faa orixinalidade reside en que as empraza no \u00e1mbito dom\u00e9stico.\nRemedios Varo foi das primeiras mulleres artistas que introduciu e popularizou o seu traballo en M\u00e9xico, grazas \u00e1s s\u00faas relaci\u00f3ns persoais con outras artistas radicadas al\u00f3, como a pintora brit\u00e1nica Leonora Carrington, con quen mantivo unha boa amizade, e outros membros da elite art\u00edstica e intelectual mexicana de mediados do s\u00e9culo XX.\nOs seus cadros, moitos dos cales est\u00e1n conservados no Museo de Arte Moderno da Cidade de M\u00e9xico, foron expostos en numerosas ocasi\u00f3ns en exposici\u00f3ns temporais. Xunto coa obra doutras mulleres surrealistas present\u00e1ronse cadros populares de Varo en \"In Wonderland\", exposici\u00f3n do Museo de Arte Moderno a finais do 2012 e principios do 2013.\nA s\u00faa obra tivo un grande impacto no mundo da arte especialmente en M\u00e9xico, o pa\u00eds que a acolleu e onde a imaxe de Remedios Varo se popularizou. En Espa\u00f1a a pesar dalgunhas homenaxes en Barcelona en 2008 a s\u00faa obra \u00e9 menos co\u00f1ecida.\nXu\u00edzo.\nO ano 2000, Walter Gruen, o seu vi\u00favo, doou a colecci\u00f3n de obras de Remedios Varo ao Museo de Arte Moderno de M\u00e9xico. A maior\u00eda desas obras foron mercadas legalmente a coleccionistas privados que \u00e1 s\u00faa vez as adquiriran legalmente en galer\u00edas. Foron declaradas monumento art\u00edstico mexicano o 26 de decembro de 2001.\nPor medio dun movemento xudicial, avalado polas xu\u00edzas Mar\u00eda Margarita Gallegos L\u00f3pez e Rebeca Pujol Rosas, nese ano a espa\u00f1ola Beatriz Mar\u00eda Varo Jim\u00e9nez, sobri\u00f1a de Remedios e tam\u00e9n pintora, foi declarada polo Xulgado D\u00e9cimo Terceiro do Familiar no Distrito Federal de M\u00e9xico como \u00fanica e universal testamenteira da sucesi\u00f3n de bens da s\u00faa t\u00eda Remedios Varo.\nEn marzo de 2005 o Instituto Nacional de Belas Artes de M\u00e9xico apelou o ditame, o que se suspendeu temporalmente no que as instancias xudiciais competentes revisaban o caso.\nC\u00f3mpre sinalar que, en vida, a pintora vendeu ou regalou a maior\u00eda das s\u00faas obras, aducindo que o que m\u00e1is lle importaba era o proceso creativo, non as obras en si, as cales, ao deixar de pertencerlle, deixaron tam\u00e9n de ser, de acordo \u00e1 lei, parte da s\u00faa herdanza.\nFinalmente, o 11 de xaneiro de 2008, a titular do xulgado, Mar\u00eda Margarita Gallegos L\u00f3pez, emitiu unha sentenza onde sinalou que a Federaci\u00f3n Mexicana era a \u00fanica e lex\u00edtima propietaria das obras de Remedios Varo."}
{"id": "467246", "revid": "5863", "url": "https://gl.wikipedia.org/wiki?curid=467246", "title": "Imperio colonial alem\u00e1n", "text": "O Imperio colonial alem\u00e1n (en alem\u00e1n \"Deutsches Kolonialreich\") \u00e9 o nome que recibe o conxunto constitu\u00eddo por as colonias de ultramar, as dependencias e os territorios da Alema\u00f1a imperial, e os intentos de colonizaci\u00f3n de curta duraci\u00f3n por parte de estados alem\u00e1ns individuais que ocorreron nos s\u00e9culos anteriores. \nSegundo o artigo 1 da Constituci\u00f3n do Reich alem\u00e1n, non formaban parte do territorio do Reich, sen\u00f3n que eran posesi\u00f3ns no estranxeiro. \nC\u00f3mpre non confundilos cos asentamentos que cidad\u00e1ns alem\u00e1ns emigrados fundaron no estranxeiro, que \u00e1s veces son denominados \"colonias alem\u00e1s\", pero que non exerc\u00edan dereitos sober\u00e1ns do pa\u00eds de orixe.\nOs esforzos coloniais importantes s\u00f3 comezaron en 1884 co repartimento de \u00c1frica. Alema\u00f1a reclamou gran parte das colonias que a\u00ednda non se reclamaran na divisi\u00f3n dese continente, e logrou constru\u00edr nese momento o terceiro imperio colonial m\u00e1is grande, despois do Imperio brit\u00e1nico e o Imperio colonial franc\u00e9s. E en termos de poboaci\u00f3n, foi o cuarto imperio colonial, despois dos tres citados e o neerland\u00e9s.\nAlema\u00f1a perdeu o control das s\u00faas colonias cando comezou a Primeira Guerra Mundial en 1914 e a maior\u00eda das s\u00faas posesi\u00f3ns foron conquistadas polos seus inemigos nas primeiras semanas da guerra. Por\u00e9n, algunhas unidades militares resistiron un pouco m\u00e1is: a \u00c1frica do Suroeste alem\u00e1 rendeuse en 1915, Kamerun en 1916 e a \u00c1frica Oriental alem\u00e1 (que compend\u00eda os actuais estados de Burundi e Ruanda, e Tanganica, a parte continental de Tanzania), s\u00f3 en 1918, ao final da guerra. \nO imperio colonial de Alema\u00f1a foi oficialmente confiscado no Tratado de Versalles de 1919 despois da derrota de Alema\u00f1a na guerra, e as s\u00faas distintas posesi\u00f3ns convert\u00e9ronse en mandatos da Sociedade de Naci\u00f3ns baixo a supervisi\u00f3n (pero non a s\u00faa propiedade) das potencias vitoriosas: Francia, Gran Breta\u00f1a, B\u00e9lxica, Uni\u00f3n Surafricana, Xap\u00f3n, Australia, Nova Zelandia e Portugal.\nEste \u00abmodesto\u00bb imperio colonial controlaba colonias en \u00c1frica, Asia e Ocean\u00eda. O per\u00edodo de colonizaci\u00f3n alem\u00e1 foi moi curto. Tanto que K\u00f6ssler Reinhart, un experto en sociolox\u00eda pol\u00edtica e en historia de \u00c1frica, chegou a falar dunha \"amnesia colonial\" na memoria colectiva alem\u00e1.\nHistoria.\nA Confederaci\u00f3n Xerm\u00e1nica e a Uni\u00f3n Aduaneira de Alema\u00f1a.\nNos estados da Confederaci\u00f3n Xerm\u00e1nica (fundada en 1815, tras o Congreso de Viena) e da Uni\u00f3n Aduaneira de Alema\u00f1a ou \"Zollverein\" (fundada en 1833), xurdiu a iniciativa por parte do sector privado de fundar colonias alem\u00e1s, especialmente a partir da d\u00e9cada de 1840. Pero non houbo tal aspiraci\u00f3n por parte do Estado. En 1839 fundouse a \"Sociedade Colonial de Hamburgo\" por parte de invesitidores privados, que quer\u00eda comprar as illas Chatham ao leste de Nova Zelandia para asentar al\u00ed aos emigrantes alem\u00e1ns, pero Gran Breta\u00f1a apelou a reclamaci\u00f3ns m\u00e1is antigas sobre estas illas. A cidade de Hamburgo necesitaba a protecci\u00f3n da Mari\u00f1a Real brit\u00e1nica para comerciar por todo o mundo e, polo tanto, renunciou ao apoio pol\u00edtico da sociedade colonial. Tivo algo de \u00e9xito a \"Asociaci\u00f3n para a Protecci\u00f3n de Inmigrantes Alem\u00e1ns en Texas\", fundada en 1842, que quer\u00eda expandir os asentamentos alem\u00e1ns en Texas e establecer a colonia de \"Nueva Alemania\" (en alem\u00e1n \"Neu Deutschland\"), pero a anexi\u00f3n da Rep\u00fablica de Texas polos Estados Unidos de Am\u00e9rica en 1845 fixo que esta suxesti\u00f3n fora anulada.\nOs puntos decisivos para a falta de interese por parte do Estado alem\u00e1n para a creaci\u00f3n de colonias foi a limitaci\u00f3n do pensamento pol\u00edtico do momento, os problemas que ti\u00f1a Alema\u00f1a en Europa e a falta dun poder naval alem\u00e1n, que non pod\u00eda ofrecer apoio pol\u00edtico para a adquisici\u00f3n de colonias no estranxeiro. Co establecemento da frota austroh\u00fangara e a frota prusiana a partir de 1848, cre\u00e1ronse tales medios de poder.\nPrimeiros intentos de adquisici\u00f3ns coloniais a nivel estatal (1857-1862).\nEn 1857, a fragata austr\u00edaca \"Novara\" sa\u00edu de Trieste para unha expedici\u00f3n, que inclu\u00eda a exploraci\u00f3n e ocupaci\u00f3n das illas Nicobar no oc\u00e9ano \u00cdndico. En 1858, a \"Novara\" perrecorreu as Nicobar, pero os austr\u00edacos non chegaron a facer unha toma de posesi\u00f3n efectiva.\nO seguiente intento de adquirir unha colonia, estra vez por parte dos alem\u00e1ns, ocorreu en 1859, cando Prusia quixo adquirir a illa chinesa de Formosa. Prusia asegurou a aprobaci\u00f3n do emperador franc\u00e9s Napole\u00f3n III para a compa\u00f1\u00eda, xa que Francia simultaneamente quer\u00eda adquirir colonias no leste de Asia. Como Francia estaba interesada en Vietnam, pero non en Formosa, Prusia poder\u00eda tomar posesi\u00f3n da illa. Unha escuadra prusiana, que abandonou Alema\u00f1a a finais de 1859 e deb\u00eda conclu\u00edr tratados comerciais en Asia para Prusia e todos os demais estados da Uni\u00f3n Aduaneira de Alema\u00f1a, ti\u00f1a como obxectivo ocupar Formosa, pero debido \u00e1s d\u00e9biles forzas da escuadra, e para non po\u00f1er en perigo un acordo comercial co Imperio chin\u00e9s, non se execut\u00f3 a orde. Coa orde do gabinete do 6 de xaneiro de 1862, acompa\u00f1ando \u00e1 escuadra, o embaixador Friedrich zu Eulenburg foi \u00abeximido do cumpeimento das ordes que se lle deran para a determinaci\u00f3n dun asentamento prusiano no territorio de ultramar\u00bb. Por\u00e9n, un barco da escuadra prusiana, o \"Thetis\", encontr\u00e1base nas costas da Patagonia en Suram\u00e9rica, e co liderado naval prusiano pens\u00e1base crear unha base naval na costa suramericana. A \"Thetis\" xa chegara a Buenos Aires pero, tras o esgotamento da tripulaci\u00f3n despois de anos de viaxe ao estranxeiro, e a necesidade dunha revisi\u00f3n da nave mesma, o seu comandante ordenou o regreso a casa.\nO rexeitamento de Bismarck \u00e1 adquisici\u00f3n de colonias (1862-1879).\nDespois da guerra xermano-danesa de 1864, os c\u00edrculos coloniais de Prusia buscaron tomar posesi\u00f3n das illas Nicobar danesas. \nPola s\u00faa parte, Dinamarca ofreceu en van en 1865 as Antillas danesas para evitar a perda completa de Schleswig. En 1866 e, novamente en 1876, o sult\u00e1n das illas Sulu, que se encontra entre Borneo e as Filipinas, fixo unha oferta para po\u00f1er \u00e1s s\u00faas illas baixo a protecci\u00f3n de Prusia, ou do Imperio alem\u00e1n, pero isto foi rexeitado en ambas as ocasi\u00f3ns.\nO sult\u00e1n de Witu, territorio da \u00c1frica Oriental de aproximadamente 3000 km\u00b2, pediulle en 1867 ao viaxeiro Richard Brenner que exercera un protectorado prusiano sobre o seu pa\u00eds, o que nin sequera foi considerado en Berl\u00edn.\nNa constituci\u00f3n da Confederaci\u00f3n de Alema\u00f1a do Norte, que entrou en vigor en 1867, o artigo 4, punto 1, inclu\u00eda a \"colonizaci\u00f3n\" como un dos asuntos baixo a \"supervisi\u00f3n da Confederaci\u00f3n\", e este artigo 4, punto 1, non se modificou na constituci\u00f3n do II Reich alem\u00e1n de 1871.\nA petici\u00f3n de Otto von Bismarck, o buque de guerra \"Augusta\" navegou ao Caribe durante 1867-1868 para enarborar a bandeira da Confederaci\u00f3n de Alema\u00f1a do Norte. A instancias persoais do comandante en xefe da Confederaci\u00f3n, Adalberto de Prusia, e sen o consentimento de Bismarck, o comandante do \"Augusta\", Franz Kinderling, negociou unha base naval en Puerto Lim\u00f3n co presidente de Costa Rica.\nBismarck rexeitou a oferta, por respecto \u00e1 doutrina Monroe dos Estados Unidos. As\u00ed mesmo, o seu desexo de non desafiar aos Estados Unidos, f\u00edxolle rexeitar unha oferta dos Pa\u00edses Baixos para establecer unha base naval na illa holandesa de Cura\u00e7ao fronte \u00e1 costa venezolana.\nA pol\u00edtica da Confederaci\u00f3n de Alema\u00f1a do Norte non era nese momento a adquisici\u00f3n de colonias, sen\u00f3n de bases navais individuais. Desde elas, a pol\u00edtica de canoneiros e o esp\u00edrito dun imperialismo informal deber\u00eda protexer o comercio mundial do Estado. En 1867 decidiuse instalar cinco estaci\u00f3ns estranxeiras. As\u00ed, en 1868, compr\u00e1ronse terras para un hospital naval alem\u00e1n no porto xapon\u00e9s de Yokohama, que existiu at\u00e9 1911. Tsingtau (actual Qingdao) foi adquirido polo Imperio en 1897 e chegou a estar dispo\u00f1\u00edbel como porto naval en China, en tanto que Yokohama seguiu sendo unha base para a frota alem\u00e1 no leste de Asia. En 1869, a \"Ostasiatische Station\" (Estaci\u00f3n da Asia Oriental) converteuse na primeira estaci\u00f3n no estranxeiro establecida pola Mari\u00f1a como unha \u00e1rea mar\u00edtima ocupada constantemente por buques de guerra alem\u00e1ns, que m\u00e1is tarde demostraron seren \u00fatiles para adquirir as colonias no Pac\u00edfico e de Kiau Chau.\nEn 1870 Bismarck deulle a enviado da Confederaci\u00f3n de Alema\u00f1a do Norte en Pequ\u00edn a tarefa de negociar co goberno chin\u00e9s unha base para a frota da Confederaci\u00f3n. Pero co estalido da guerra franco-prusiana, os buques de guerra alem\u00e1ns na estaci\u00f3n da Asia Oriental, \"Hertha\" e \"Medusa\", tiveron que retirarse a Xap\u00f3n fronte a supremac\u00eda francesa en augas chinesas, polo que o enviado, Guido von Rehfues, nin sequera negociou esta posici\u00f3n. Despois da guerra, Bismarck declinou o intento de adquirir unha base na China.\nA proposta de compensaci\u00f3n francesa despois da guerra franco-prusiana de cambiar Alsacia-Lorena pola colonia francesa da Cochinchina foi rexeitada por Bismarck e pola maior\u00eda dos deputados do Reichstag da Confederaci\u00f3n de Alema\u00f1a do Norte en 1870. Despois da fundaci\u00f3n do Reich en 1871, Bismark mantivo esta opini\u00f3n. Por\u00e9n, no transcurso da d\u00e9cada de 1870, a propaganda colonial en Alema\u00f1a ga\u00f1ou cada vez m\u00e1is importancia. En 1873 fundouse en Alema\u00f1a a \"Afrikanische Gesellschaften\" (Sociedade Africana), cuxa tarefa principal era a exploraci\u00f3n xeogr\u00e1fica de \u00c1frica. En 1878 fundouse a \"Centralverein f\u00fcr Handelsgeographie und F\u00f6rderung deutscher Interessen im Auslande\" (Asociaci\u00f3n Central para a Xeograf\u00eda, o Comercio e a promoci\u00f3n dos intereses alem\u00e1ns no estranxeiro), que pretend\u00eda adquirir colonias para Alema\u00f1a. En 1881 fundouse a \"Westdeutsche Verein f\u00fcr Colonisation und Export\" (Asociaci\u00f3n de Colonizaci\u00f3n e Exportaci\u00f3n de Alema\u00f1a Occidental), en cuxo estatuto destacaba a \"adquisici\u00f3n de colonias cultiv\u00e1beis e comerciais para o Reich alem\u00e1n\". En 1882 fundose a \"Deutscher Kolonialverein\" (Sociedade Colonial Alem\u00e1), que se consideraba un club de intereses para a propaganda colonial. En 1884 xurdiu a \"Deutsch-Ostafrikanische Gesellschaft\" (Compa\u00f1\u00eda Alem\u00e1 da \u00c1frica Oriental), que ti\u00f1a como obxectivo promover unha colonizaci\u00f3n pr\u00e1ctica. Ambos os clubs fusion\u00e1ronse en 1887 coa Sociedade Colonial Alem\u00e1. \nBismarck permaneceu naquela \u00e9poca pechado a estes argumentos e preferiu un imperio de comercio informal, no cal as empresas alem\u00e1s en territorios non europeos comerciaron con \u00e9xito e introduc\u00edronse economicamente, pero sen ocupar os seus territorios ou establecer a s\u00faa propia condici\u00f3n de Estado. Polo tanto, os primeiros casos de expansi\u00f3n colonial no estranxeiro tam\u00e9n foron moi reticentes: en 1876, concertouse un tratado de amizade entre o Reich alem\u00e1n e Tonga para a construci\u00f3n dunha estaci\u00f3n de carb\u00f3n en Tonga, que contaba co grupo das illas Vava'u. O Reich alem\u00e1n ti\u00f1a garantidos todos os dereitos de libre uso da terra que necesitara. A soberan\u00eda do rei de Tonga, por\u00e9n, deb\u00eda permanecer intacta. A colonizaci\u00f3n como tal non sucedeu. O comandante do buque de guerra \"Ariadne\", ocupou o 16 de xullo de 1878 os lugares de Falealili e Saluafata na illa de Upolu en Samoa \"en nome do Imperio\". A ocupaci\u00f3n alem\u00e1 destas aldeas reverteuse en xaneiro de 1879, mediante a conclusi\u00f3n dun \"tratado de amizade\" cos gobernantes locais. O 19 de novembro de 1878, Werner conclu\u00edu un contrato de privilexios cos xefes principais de Jaluit e dos arquip\u00e9lagos Ralik, Lebon e Letahalin, coa instalaci\u00f3n exclusiva dunha estaci\u00f3n de carb\u00f3n alem\u00e1. A estaci\u00f3n converteuse oficialmente na colonia alem\u00e1 das illas Marshall en 1885. Werner tam\u00e9n adquiriu un porto nas illas de Makada e Mioko, do grupo Duke of York, que se situaron en 1884 como parte do futuro protectorado da Nova Guinea alem\u00e1. O 20 de abril de 1879 o comandante do \"SMS Bismarck\", Karl Deinhard, e o c\u00f3nsul imperial alem\u00e1n para as illas do mar do Sur, Gustav Godeffroy J\u00fanior, asinaron co goberno da illa de Huahine, nas illas da Sociedade, un acordo de amizade e comercio, entre outros. A frota alem\u00e1 tam\u00e9n obtivo ancoraxe en todos os portos da illa. En setembro de 1879, o c\u00f3nsul alem\u00e1n en Samoa, xunto cos c\u00f3nsules de Gran Breta\u00f1a e dos Estados Unidos, asumiu a administraci\u00f3n da cidade e o distrito de Apia na illa samoana de Upolu. As illas do oeste de Samoa, coa s\u00faa capital Apia, convert\u00e9ronse en colonia alem\u00e1 en 1899.\nA pol\u00edtica colonial de Bismarck (1880-1890).\nO Imperio alem\u00e1n iniciou a s\u00faa expansi\u00f3n mundial na d\u00e9cada de 1880 baixo o liderado de Otto von Bismarck, alentado pola burgues\u00eda nacional. Alg\u00fans destes burgueses, afirmando ser do pensamento de Friedrich List, defenderon a expansi\u00f3n nas Filipinas e en Timor; outros decidiron establecerse en Formosa (a actual Taiw\u00e1n), etc. A finais da d\u00e9cada de 1870, estas voces illadas empezaron a seren relevadas por unha verdadeira pol\u00edtica imperialista, co\u00f1ecida como a \"Weltpolitik\" (pol\u00edtica mundial), que foi respaldada pola tese mercantilista. En 1881 H\u00fcbbe-Schleiden, un avogado, publicou \"Deutsche Kolonisation\", na cal dic\u00eda que \"o fomento duna conciencia nacional demandaba unha pol\u00edtica exterior independente\". O panxermanismo foi as\u00ed ligado \u00e1s xoves campa\u00f1as imperialistas da naci\u00f3n. Ao principio dos anos da d\u00e9cada de 1880 creouse o \"Deutscher Kolonialverein\", que tivo a s\u00faa propia revista en 1884, a \"Kolonialzeitung\". Este grupo colonial foi relevado polo grupo nacionalista \"Alldeutscher Verband\".\nEste cambio na pol\u00edtica de Bismarck con respecto \u00e1s colonias coincide exactamente co per\u00edodo da s\u00faa pol\u00edtica arancelaria proteccionista, para asegurar a econom\u00eda alem\u00e1 contra a competencia estranxeira. \nEn abril de 1880, Bismarck interveu activamente por primeira vez nun asunto colonial, cando presentou o proxecto de lei de Samoa no Reichstag, lei que, a\u00ednda que foi aprobada polo Bundesrat (Consello Federal), foi rexeutada polo Reichstag. Neste caso, unha empresa comercial colonial privada alem\u00e1 con problemas deb\u00eda ser compensada financeiramente polo Reich. En maio de 1880 Bismarck pediulle ao banqueiro Adolph von Hansemann un borrador sobre os obxectivos coloniais alem\u00e1ns no Pac\u00edfico e as posibilidades da s\u00faa aplicaci\u00f3n. Hansemann envioulle ao chanceler en setembro dese ano o seu \"memor\u00e1ndum sobre as aspiraci\u00f3ns coloniais nos mares do sur\", e as adquisici\u00f3ns territoriais propostas catro anos m\u00e1is tarde foron tomadas ou reclamadas como colonias. As reclamaci\u00f3ns de 1884-1885 sobre os territorios a\u00ednda non tomados en zonas do Pac\u00edfico, finalmente foron transferidos en 1899 como posesi\u00f3ns coloniais alem\u00e1s. Significativamente, Hansemann tam\u00e9n foi membro fundador do \"Consorcio de Nova Guinea\" creado en 1882 para a adquisici\u00f3n de colonias en Nova Guinea e nos mares do sur.\nEn novembro de 1882 o estanqueiro bremen\u00e9s Adolf L\u00fcderitz contactou co Ministerio de Asuntos Exteriores de Alema\u00f1a e pediulle protecci\u00f3n para un posto comercial a sur de Walvis Bay, na costa suroeste de \u00c1frica. En febreiro e en novembro de 1883, Bismarck preguntoulle ao goberno de Londres se a Gran Breta\u00f1a quer\u00eda facerse cargo da protecci\u00f3n do establecemento comercial de L\u00fcderitz. En ambas as ocasi\u00f3ns o goberno brit\u00e1nico negouse.\nDespois da publicaci\u00f3n da \"Convenci\u00f3n de Serra Leoa\" entre Gran Breta\u00f1a e Francia en marzo de 1883, na cal se demarcaron esferas de interese entre estes dous estados en \u00c1frica occidental, sen considerar outras naci\u00f3ns comerciais, o goberno alem\u00e1n solicitou, en abril de 1883, aos Senados das cidades de L\u00fcbeck, Bremen e Hamburgo a s\u00faa opini\u00f3n respecto ao asunto. Os comerciantes de Hamburgo no estranxeiro exixiron na s\u00faa resposta a adquisici\u00f3n de colonias en \u00c1frica occidental. En decembro de 1883 Bismarck informou aos hamburgueses que se enviar\u00eda un Comisionado Imperial a \u00c1frica occidental para asegurar o comercio alem\u00e1n, e tam\u00e9n para conclu\u00edr contratos con \"estados negros independentes\", e un buque de guerra, o SMS \"Sophie\", que deber\u00eda outorgar protecci\u00f3n militar. Ademais, Bismarck solicitou as propostas deste proxecto e pediulle persoalmente ao empresario hamburgu\u00e9s Adolph Woermann as instruci\u00f3ns que deber\u00edan darlle ao Comisionado Imperial en cami\u00f1o. En marzo de 1884, Gustav Nachtigal foi nomeado Comisionado do Reich para a costa de \u00c1frica Occidental, e embarcou no acoirazado SMS \"M\u00f6we\" cara a \u00c1frica occidental para cumplimentar os contratos pertinentes.\nO ano 1884 marcou o inicio real das adquisici\u00f3ns coloniais alem\u00e1s, a\u00ednda que xa desde 1876 se adquiriran no estranxeiro varios dereitos de posesi\u00f3n para o Reich alem\u00e1n. Primeiro, as posesi\u00f3ns adquiridas polo comerciante de Bremen Adolf L\u00fcderitz na ba\u00eda de Angra Pequena (\"L\u00fcderitzbucht\") e o seu interior adxacente (\"L\u00fcderitzland\") que se puxeron en abril de 1884 baixo a protecci\u00f3n do Reich como \u00c1frica Suroriental alem\u00e1. En xullo do mesmo ano seguiron Togolandia e as posesi\u00f3ns de Adolph Woermann en Kamerun, en febreiro de 1885, a \u00c1frica Oriental alem\u00e1 adquirida por Carl Peters e a s\u00faa Compa\u00f1\u00eda Alem\u00e1 da \u00c1frica Oriental e, en abril, os irm\u00e1ns Denhardt finalmente adquiriron Witulandia, na actual Kenya. Coa adquisici\u00f3n dos territorios do Pac\u00edfico, en maio de 1885, a parte nodeste de Nova Guinea (a chamada \"Kaiser-Wilhelmsland\" ou Terra do K\u00edaser Guillerme) e o arquip\u00e9lago adxunto (arquip\u00e9lago de Bismarck), e despois as illas Marshall e varias das illas Salom\u00f3n, completouse a primeira fase da pol\u00edtica colonial alem\u00e1. Unha subseguinte expansi\u00f3n das s\u00faas posesi\u00f3ns no Pac\u00edfico fracasou pola chamada crise das Carolinas de 1886. En 1888 Alema\u00f1a puxo fin \u00e1 guerra tribal de Nauru, no Pac\u00edfico central, e tam\u00e9n anexionu esta illa.\nOs motivos das repentinas adquisici\u00f3ns coloniais a gran escala por Bismarck son controvertidos na investigaci\u00f3n hist\u00f3rica. As declaraci\u00f3ns est\u00e1n dominadas por d\u00faas correntes que emanan dunha \"primac\u00eda da pol\u00edtica interna\" ou dunha \"primac\u00eda da pol\u00edtica exterior\". Como unha raz\u00f3n pol\u00edtica interna, a presi\u00f3n p\u00fablica foi liderada pola \"febre colonial\" qur hab\u00eda na poboaci\u00f3n alem\u00e1. A\u00ednda que a organizaci\u00f3n do movemento colonial non era moi forte, logrou levar a s\u00faa propaganda aos debates sociais. Un memorando enviado a Bismarck o 6 de xulilo de 1883 pola C\u00e1mara de Comercio de Hamburgo, iniciado polo propietario de buques Adolph Woermann, ten un significado especial na investigaci\u00f3n. As pr\u00f3ximas elecci\u00f3ns ao Reichstag en 1884 e a intenci\u00f3n de Bismarck de fortalecer a s\u00faa propia posici\u00f3n e reter a opini\u00f3n favor\u00e1bel do Partido Nacional Liberal \u00e1 colonizaci\u00f3n tam\u00e9n se consideran motivos pol\u00edticos internos.&lt;/ref&gt; Hans-Ulrich Wehler avoga pola tese do imperialismo social, segundo a cal a expansi\u00f3n colonial serviu para \"desviar\" as tensi\u00f3ns sociais creadas pola situaci\u00f3n de crise econ\u00f3mica, dando as\u00ed ao goberno carism\u00e1tico de Bismarck a lexitimidade pol\u00edtica interna. A chamada \"tese deo pr\u00edncipe herdeiro\", por outro lado, sup\u00f3n que Bismarck intentou debilitar deliberadamente as relaci\u00f3ns coa Gran Breta\u00f1a en previsi\u00f3n do cambio esperado no trono e, polo tanto, influ\u00edr de antem\u00e1n na pol\u00edtica do herdeiro, o futuro Frederico III de Alema\u00f1a, aparentemente angl\u00f3filo. No campo da pol\u00edtica exterior, a decisi\u00f3n de expandirse consid\u00e9rase unha extensi\u00f3n do concepto de \"equilibrio europeo\" desde unha perspectiva global: ao \"avanzar\" na carreira por \u00c1frica, o Reich alem\u00e1n continuar\u00eda defendendo a s\u00faa posici\u00f3n entre as principais potencias. Do mesmo modo, un acercamento con Francia foi visto como unha \"entente colonial\". Estaba destinado a distraer a Francia dos pensamentos de vinganza en relaci\u00f3n coa anexi\u00f3n de Alsacia-Lorena en 1871.\nA trav\u00e9s de cartas de protecci\u00f3n do estado, Bismarck transferiu a organizaci\u00f3ns privadas o comercio e a administraci\u00f3n das respectivas \u00e1reas protexidas alem\u00e1s. A administraci\u00f3n dos territorios adquiridos practicouse en nome do Reich alem\u00e1n, primeiro pola \"Compa\u00f1\u00eda Alem\u00e1 da \u00c1frica Oriental\" (1885-1890), a \"Compa\u00f1\u00eda Alem\u00e1 de Witu\" (1887-1890), a \"Compa\u00f1\u00eda Alem\u00e1 de Nova Guinea\" (1885-1899) e a \"Compa\u00f1\u00eda Alem\u00e1 de Jaluit\" (1888-1906). A petici\u00f3n de Bismarck, as colonias alem\u00e1s no suroeste e o oeste de \u00c1frica tam\u00e9n deb\u00edan administrarse desta maneira, pero nin a \"Sociedade Colonial Alem\u00e1 para a \u00c1frica Suroccidental\" nin o \"Sindicato para a \u00c1frica Occidental\" estaban dispostos ou pod\u00edan facelo.\nEstas \u00e1reas adquir\u00edronse despois de demostraci\u00f3ns de poder\u00edo militar ou mediante contratos extremadamente desiguais cos alem\u00e1ns: en contra dunha vaga promesa de protecci\u00f3n e ridiculamente baixa para os est\u00e1ndares alem\u00e1ns, os gobernantes ind\u00edxenas entregaron grandes zonas \u00e1s que ti\u00f1an dereito, a mi\u00fado sen reclamaci\u00f3ns; con frecuencia, os detalles do contrato tam\u00e9n eran escuros debido \u00e1 falta de habilidades ling\u00fc\u00edsticas. Pero seguiron adiante porque as laongas negociaci\u00f3ns cos colonizadores e a conclusi\u00f3n do contrato ritualmente executada aumentaron enormemente a s\u00faa autoridade. Estoes contratos foron confirmados polo Reich alem\u00e1n; \u00e1s organizaci\u00f3ns outorg\u00e1ronselle amplos dereitos soberanos sen unha separaci\u00f3n de poderes. O Reich conservou a soberan\u00eda exclusiva e certos dereitos de intervenci\u00f3n s\u00f3 na lei de \u00e1reas protegxidas de 1886, sen que isto fora especificado ou xustificado. Polo tanto, a participaci\u00f3n do Estado reduciuse financeira e organizativamente ao m\u00ednimo.\nPor\u00e9n, esta estratexia fracasou en poucos anos: debido \u00e1 mala situaci\u00f3n financeira en case todas as \"\u00e1reas protexidas\" e \u00e1 situaci\u00f3n de seguridade parcialmente precaria, ameazada en 1888 polas insurxencias dos ind\u00edxenas en Kamerun e Togo, o perigo de disputas fronteirizas coas veci\u00f1as colonias brit\u00e1nicas en \u00c1frica Oriental, as sociedades estaban abrumadas co establecemento dunha administraci\u00f3n eficiente: Bismarck e os seus sucesores v\u00edronse obrigados a presentar todas as colonias de maneira directa e formal \u00e1 administraci\u00f3n estatal do Reich alem\u00e1n.\nDespois de 1885, Bismarck volveu a opo\u00f1erse a novas adquisici\u00f3ns colonialis e continuou as s\u00faas prioridades pol\u00edticas para manter as relaci\u00f3ns coas grandes potencias: Gran Breta\u00f1a e Francia. Cando en 1888 o periodista Eugen Wolf instouno a adquirir novas colonias para non quedar atr\u00e1s na competencia socio-darwinista coas outras grandes potencias, Bismarck respondeu que a prioridade para el a\u00ednda era asegurar a unidade nacional recentemente alcanzada.\nEn 1889 Bismarck considerou a retirada de Alema\u00f1a da pol\u00edtica colonial, segundo testemu\u00f1as contempor\u00e1neas, particularmente as actividades alem\u00e1s no leste de \u00c1frica e as aspiraci\u00f3ns con respecto a Samoa. Tam\u00e9n se ten dito que Bismarck xa non ti\u00f1a nada que ver coa administraci\u00f3n das colonias e quer\u00eda entregalas ao Almirantado imperial alem\u00e1n. Bismarck ofreceulle ao primeiro ministro italiano Francesco Crispi, en maio de 1889, a opci\u00f3n de compra das posesi\u00f3ns alem\u00e1s en \u00c1frica, ao que este \u00faltimo respondeu cunha contraoferta sobre as colonias italianas.\nAs colonias serv\u00ederonlle a Bismarck neste contexto, pero tam\u00e9n como moeda de cambio. As\u00ed, na Conferencia de Berl\u00edn de 1884-1885, no repartimento de \u00c1frica, este continente dividiuse entre as grandes potencias. En 1884 asinouse un contrato a nome de Adolf L\u00fcderitz co rei zul\u00fa, Dinuzulu, para asegurar a Alema\u00f1a unha reclamaci\u00f3n dunha \u00e1rea local na ba\u00eda de Santa Luc\u00eda e na Zululandia. No curso dun acordo coa Gran Breta\u00f1a, por\u00e9n, a solicitude retirouse en maio de 1885, e Pondolandia en Sur\u00e1frica non foi reco\u00f1ecida como unha colonia alem\u00e1 en favor dos brit\u00e1nicos. En 1885, Alema\u00f1a tam\u00e9n renunciou \u00e1s reclamaci\u00f3ns dos territorios de \u00c1frica Occidental de Kapita\u00ef e Koba en favor de Francia. O mesmo sucedeu con Mahinlandia en relaci\u00f3n coa Gran Breta\u00f1a. En 1886, Alema\u00f1a e a Gran Breta\u00f1a tam\u00e9n acordaron a delimitaci\u00f3n das s\u00faas esferas de interese na \u00c1frica Oriental. Despois da renuncia de Bismarck, o Reich alem\u00e1n renunciou no tratado Heligoland-Zanz\u00edbar do 1 de xullo de 1890, que preparara de maneira significativa, a calquera reclamaci\u00f3n ao norte da \u00c1frica Oriental alem\u00e1. As reclamaci\u00f3ns alem\u00e1s en toda a costa somal\u00ed entre Burgabo e Alula foron abandonadas, o que beneficiou as relaci\u00f3ns con Italia. A \u00c1frica do Suroeste alem\u00e1 estaba \u00e1 s\u00faa vez vinculada ao Zambeze (franxa de Caprivi). Nestas circunstancias, os esforzos coloniais alem\u00e1ns no sur de \u00c1frica fracasaron novamente.\nA pol\u00edtica colonial baixo o k\u00e1iser Guillerme II.\nBaixo o k\u00e1iser Guillerme II (1888-1918), Alema\u00f1a intentou expandir as s\u00faas posesi\u00f3ns coloniais mediante a adquisici\u00f3n de novas representaci\u00f3ns comerciais. A era guillermina representa unha pol\u00edtica de expansi\u00f3n entusiasta e un rearme forzado, especialmente da Armada imperial alem\u00e1. O movemento colonial convert\u00e9rase nun factor serio na pol\u00edtica dom\u00e9stica alem\u00e1. Ademais da Sociedade Colonial Alem\u00e1 fundada en 1891, esper\u00e1base unha asociaci\u00f3n extremadamente nacionalista. \u00c1 parte dos argumentos presentados anteriormente, o movemento colonial alem\u00e1n agora argumentaba que se deb\u00eda combater o comercio de escravos por parte dos \u00e1rabes nas colonias e liberar aos pobos ind\u00edxenas dos seus traficantes de escravos musulm\u00e1ns. Estas demandas abolicionistas, con claro impacto antimusulm\u00e1n, produc\u00edronse despois da chamada revolta \u00e1rabe na costa de \u00c1frica Oriental en 1888. No primeiro plano, por\u00e9n, hab\u00eda cuesti\u00f3ns de prestixio nacional e autoafirmaci\u00f3n nunha competencia coas principais potencias entendida polos sociodarwinistas: Alema\u00f1a como \"recentemente chegada\" agora deb\u00eda reclamar a s\u00faa parte.\nDespois de 1890, Alema\u00f1a s\u00f3 logrou adquirir unhas poucas \u00e1reas. En 1895, adquiriu unha concesi\u00f3n na cidade chinesa de Hankou e, en 1899, outra na cidade tam\u00e9n chinesa de Tientsin. En 1897-98 arrendouse Kiauchau e o porto de Tsingtau, tam\u00e9n na China. Nun semic\u00edrculo de 50 km ao redor da ba\u00eda de Kiauchau estableceuse unha \"zona neutral\", na cal a soberan\u00eda da China estaba restrinxida por Alema\u00f1a. Ademais, houbo concesi\u00f3ns alem\u00e1ns mineiras e ferroviarias na provincia de Shandong.\nPolo tratado xermano-espa\u00f1ol de 1899, engad\u00edronse as illas micronesias das Carolinas, Marianas e Palau, no Pac\u00edfico central. Por\u00e9n, as reclamaci\u00f3ns alem\u00e1s polas Filipinas non se puideron efectuar, e mesmo empeoraron as relaci\u00f3ns diplom\u00e1ticas cos Estados Unidos (incidente de Manila). \nPolo tratado de Samoa, en 1899, a parte occidental de Samoa no Pac\u00edfico converteuse nun protectorado alem\u00e1n. A parte oriental da \u00e1rea de Salaga, anteriormente neutral, engadiuse ao Togo alem\u00e1n. \nAo mesmo tempo, o dominio estendeuse dentro das colonias, por exemplo, na \u00c1frica Oriental alem\u00e1 nos reinos de Burundi e de Ruanda. Por\u00e9n, nas guerras de Bafut e Hehe en 1891, tam\u00e9n sobre a resistencia persistente entre os grupos \u00e9tnicos do interior do Camer\u00fan e da \u00c1frica Oriental.\nO intento da Mari\u00f1a imperial alem\u00e1 por arrendar a illa de Langkawi en Singapur, ao redor de 1900, ao sult\u00e1n de Kedah por 50 anos, fracasou. O goberno ingl\u00e9s interviu a trav\u00e9s do tratado secreto brit\u00e1nico-siam\u00e9s de 1897, que exix\u00eda a aprobaci\u00f3n da Gran Breta\u00f1a para a concesi\u00f3n de dereitos por parte de Siam a terceiras potencias, e o sultanato de Kedah, baixo o goberno de Bangkok, non se viu obrigado a ceder Langkawi ao Reich alem\u00e1n. As\u00ed mesmo, tam\u00e9n fracasou o intento do k\u00e1iser Guillerme de adquirir, en 1902, bases navais na Baixa California, M\u00e9xico, como portos para a frota alem\u00e1 no Pac\u00edfico.\nUnha oferta feita por parte dos franceses durante a crise franco-brit\u00e1nica de Fachoda a finais de 1898 para cambiar Alsacia-Lorena por unha das colonias francesas foi novamente rexeitada. Tampouco se levou a cabo unha reorganizaci\u00f3n colonial de \u00c1frica promovida por alg\u00fans propagandistas. A excepci\u00f3n foi a adquisici\u00f3n de parte da superficie do Congo franc\u00e9s anexionada ao Kamerun (\"Neukamerun\") a ra\u00edz da crise marroqu\u00ed de 1911; en van Alema\u00f1a exixira como compensaci\u00f3n toda a colonia francesa do Congo. O crecente illamento no c\u00edrculo das grandes potencias, que foi percibido en Alema\u00f1a como \"cerco\", foi o prezo a pagar por esta en\u00e9rxica pol\u00edtica colonial alem\u00e1.\nPara o desenvolvemento econ\u00f3mico das colonias fundouse en 1896 o \"Kolonialwirtschaftliches Komitee\" (Comit\u00e9 Econ\u00f3mico Colonial). En 1898 fundouse a \"Deutsche Kolonialschule (Tropenschule)\" (Escola Colonial Alem\u00e1 -Escola Tropical-) en Witzenhausen para capacitar \u00e1s persoas no seu traslado \u00e1s colonias. As instituci\u00f3ns sucesoras hoxe forman unha instituci\u00f3n secundaria da Universidade de Kassel. En 1900, o Instituto Bernhard Nocht para a formaci\u00f3n de m\u00e9dicos en barcos e colonias comezou o seu traballo en Hamburgo.\nDespois dunha epidemia no gando en 1897 na \u00c1frica do Suroeste alem\u00e1, os herero estenderan os pastos do seu gando sobrevivente moito m\u00e1is al\u00e1 do territorio colonial alem\u00e1n. Estes pastos foran vendidos previamente aos terratenentes, que agora reclamaban o gando dos herero. En 1904, a situaci\u00f3n finalmente xenou a rebeli\u00f3n dos herero e os nama, fronte \u00e1 cal a forza colonial non estaba en igualdade de condici\u00f3ns. O goberno do Reich enviou unha forza expedicionaria naval e reforzos posteriores da \"Schutztruppe\". Cun total de aproximadamente 15 000 homes baixo o mando do tenente xeneral Lothar von Trotha, a rebeli\u00f3n herero foi esmagada en agosto de 1904 na batalla de Waterberg. Trotha emitiu a chamada \"orde de exterminio\", despois da cal os sobreviventes foron expulsados ao deserto. Dos herero sobreviventes da batalla, chegaron \u00e1 Bechuanalandia brit\u00e1nica uns 1 800 a finais de novembro de 1904, varios milleiros fuxiron \u00e1 \u00c1frica noroccidental e outros miles pereceron no deserto. Das aproximadamente 50 000 persoas do pobo herero, probabelmente a metade delas foron asasinadas en 1908. Ao redor da metade dos nama foron asasinados, con 10 000 v\u00edtimas. Estes loitaran previamente xunto cos alem\u00e1ns como unha forza auxiliar at\u00e9 o final de 1904 contra os herero.\nNa \u00c1frica Oriental alem\u00e1 produciuse en 1905-06 o chamado levantamento dos Maji Maji, no que se estima que pereceron 100 000 habitantes. O rexeitamento dun orzamento suplementario para un maior apoio \u00e1s guerras coloniais conduciu a finais de 1906 \u00e1 disoluci\u00f3n do Reichstag e a convocar novas elecci\u00f3ns. As elecci\u00f3ns ao Reichstag de xaneiro de 1907 (a chamada \"elecci\u00f3n dos hotentotes\") deber\u00eda decidir o futuro das colonias.\nNova pol\u00edtica colonial desde 1905.\nComo resultado das guerras coloniais no suroeste e o leste de \u00c1frica, cuxas causas foron os maloa tratos \u00e1s poboaci\u00f3ns ind\u00edxenas, considerouse como necesarias a reconstruci\u00f3n da administraci\u00f3n colonial, un enfoque cient\u00edfico do uso das colonias e unha mellora das condici\u00f3ns de vida dos pobos delas. Para este prop\u00f3sito, a autoridade administrativa suprema para as colonias, o Departamento Colonial, escindiuse do Ministerio de Asuntos Exteriores alem\u00e1n (o termo para un ministerio nese momento era \"amt\") e en maio de 1907 converteuse nun ministerio separado, o \"Reichskolonialamt\" (Oficina Imperial Colonial).\nComo creador da nova pol\u00edtica colonial, non foi unha coincidencia que Bernhard Dernburg ga\u00f1ara con \u00e9xito a reestruturaci\u00f3n corporativa do sector privado para a Oficina Imperial Colonial. Dernburg dirixiu desde setembro de 1906 este departamento colonial. Viaxou \u00e1s colonias para onservar os problemas e encontrar soluci\u00f3ns. Ao mesmo tempo, promov\u00e9ronse ou fund\u00e1ronse centros cient\u00edficos e t\u00e9cnicos co fin de desenolver as colonias sobre estas bases. Do Instituto Colonial de Hamburgo e da Escola Colonial Alem\u00e1 xurdiron partes das universidades actuais de Hamburgo e Kassel. Para as poboaci\u00f3ns locais mellorouse a atenci\u00f3n m\u00e9dica, constru\u00edronse escolas e diminu\u00edronse os castigos por flaxelaci\u00f3n. Dese\u00f1\u00e1ronse estradas, ferrocarr\u00eds e portos en maior medida para o desenvolvemento econ\u00f3mico das colonias. Dernburg comentou en xaneiro de 1909: \"O obxectivo debe estar estreitamente relacionado coa Patria, con colonias administrativa e economicamente independentes e saud\u00e1beis\".\nO Secretario de Estado para as colonias, Wilhelm Solf, tam\u00e9n viaxou a \u00c1frica en 1912 e 1913. As impresi\u00f3ns recollidas inclu\u00edronse no seu programa colonial, que comprend\u00eda, entre outras cousas, unha extensi\u00f3n dos poderes dos gobernadores e unha prohibici\u00f3n de traballar como escravos para os africanos. Ademais, Solf avogou pola idea dunha rede de autoestradas nas colonias para usar menos portadores. Wilhelm Solf logrou o consenso de todas as facci\u00f3ns do Reichstag para a s\u00fa pol\u00edtica colonial comparativamente pac\u00edfica, que estaba orientada cara \u00e1 diplomacia e a pol\u00edtica de poder intelixente, en lugar da forza militar.\nComo resultado desta nova pol\u00edtica non houbo m\u00e1is levantamentos importantes nas colonias alem\u00e1s desde 1905, e a eficiencia econ\u00f3mica das colonias e protectorados alem\u00e1ns aumentou rapidamente. A produci\u00f3n de aceite de palma e de cacao nas colonias duplicouse de 1906 a 1914, as exportaci\u00f3ns de caucho das colonias africanas cuadruplic\u00e1ronse, e as exportaci\u00f3ns de algod\u00f3n da \u00c1frica Oriental alem\u00e1 multiplic\u00e1ronse por dez. O comercio total entre Alema\u00f1a e as s\u00faas colonias aumentou de 72 mill\u00f3ns de marcos en 1906 a 264 mill\u00f3ns en 1913. O auxe econ\u00f3mico nas \u00e1reas protexidas aumentou os aranceis e os ingresos fiscais nas colonias entre 1906 e 1914. O desenvolvemento das colonias fix\u00e9rase independente do apoio financeiro do Imperio ou estaban en cami\u00f1o de selo. En 1914 foron subsidiados a Nova Guinea alem\u00e1, Kiau Chau e a \"Schutztruppe\" en \u00c1frica.\nPrepar\u00e1ndose para a ampliaci\u00f3n do imperio colonial.\nEntre 1898 e 1913, o Reich alem\u00e1n e a Gran Breta\u00f1a conclu\u00edron acordos para apoderarse das colonias portuguesas. A ocasi\u00f3n deber\u00eda xurdir se o goberno de Lisboa utilizaba os ingresos das s\u00faas colonias como garant\u00eda para amortizar un pr\u00e9stamo. Ademais, o tratado de 1913 indicaba como unha raz\u00f3n adicional que pretend\u00eda po\u00f1er fin \u00e1 \"mala xesti\u00f3n\" dos portugueses nas s\u00faas colonias. Segundo o acordo, os brit\u00e1nicos tomar\u00edan o control de Angola e o norte de Mozambique, en tanto que Alema\u00f1a adquir\u00eda as illas de San Tom\u00e9 e Pr\u00edncipe e o Timor portugu\u00e9s. Para a colonia espa\u00f1ola de R\u00edo Muni, que estaba completamente rodeada pola colonia alem\u00e1 do Kamerun, exist\u00eda o dereito de tanteo alem\u00e1n.\nEn 1914 lev\u00e1onse a cabo pasos concretos para apoderarse das colonias portuguesas. Coa fundaci\u00f3n do Sindicato de Estudos de Ultramar en febreiro de 1914 polos principais bancos alem\u00e1ns, garantir\u00edanse a toma econ\u00f3mica de Angola. O 28 de maio de 1914 un consorcio bancario comprou en nome do Reich alem\u00e1n a compa\u00f1\u00eda inglesa Nyassa Consolidated Ltd. coa s\u00faa posesi\u00f3n, que inclu\u00eda a metade do norte de Mozambique.\nEn xullo de 1914 o goberno portugu\u00e9s emitiu un bono gobernamental para o desenvolvemento econ\u00f3mico de Angola garantido polos ingresos arancelarios da colonia, que foi financiado por un sindicato bancario alem\u00e1n. As\u00ed, cumpriuse unha disposici\u00f3n crucial do acordo xermano-brit\u00e1nico de 1913 sobre a divisi\u00f3n das colonias de Portugal entre Alema\u00f1a e a Gran Breta\u00f1a.\nO 27 de xullo de 1914 o chanceler alem\u00e1n Theodor von Bethmann Hollweg deulle ao goberno de Londres o seu consentimento para a publicaci\u00f3n do tratado de 1913, at\u00e9 ent\u00f3n secreto, sobre a divisi\u00f3n prevista das colonias portuguesas coas xustificaci\u00f3ns necesarias para iso. \nNo comezo da Primeira Guerra Mundial, a invasi\u00f3n alem\u00e1 de B\u00e9lxica o 4 de agosto de 1914, impediu novos pasos na adquisici\u00f3n das colonias portuguesas.\nAs colonias na Primeira Guerra Mundial (1914-1918).\nAo estalar a Primeira Guerra Mundial as tropas das colonias alem\u00e1s non estaban preparadas para unha guerra coas potencias aliadas. Os alem\u00e1ns esperaban que se cumprise coa decisi\u00f3n da Conferencia de Berl\u00edn de 1885, que dic\u00eda que todos os estados coloniais estaban comprometidos coa liberdade de comercio e a resoluci\u00f3n pac\u00edfica dos problemas coloniais en \u00c1frica. Pero s\u00f3 uns d\u00edas despois da entrada alem\u00e1 na guerra comezou unha resistencia desesperada das tropas alem\u00e1s. A finais de 1914, Togolandia, a Nova Guinea alem\u00e1, Samoa e Kiau Chau caeran en mans da Tripla Entente. Por\u00e9n, nos protectorados m\u00e1is grandes, os alem\u00e1ns alcanzaron inicialmente o \u00e9xito, como nas batallas de Garua, Sandfontein e Tanga, e na loita por Naulila. Coa ocupaci\u00f3n do exenclave surafricano de Walvis Bay, a provincia de Cunene na Angola portuguesa, as cidades fronteirizas de Taveta e Kisii na \u00c1frica Oriental brit\u00e1nica e a illa de Idjwi, no lago Kivu, chegaron incluso as pequenas ganancias da zona alem\u00e1. De todos os xeitos, a resistencia sostida fracasou debido ao n\u00famero relativamente baixo de tropas e \u00e1 falta de subministraci\u00f3ns e armas pesadas.\nA forza de protecci\u00f3n da \u00c1frica do Suroeste alem\u00e1, de 5 000 efectivos, rendeuse en xullo de 1915 ante as tropas da Uni\u00f3n Surafricana, dez veces m\u00e1is fortes. \nOs brit\u00e1nicos e os franceses enviaron un total de 19 000 soldados e 24 buques de guerra \u00e1 colonia de Kamerun. Por\u00e9n, as tropas alem\u00e1s non se renderon e, finalmente, en febreiro de 1916, invadiron a colonia na neutral Espa\u00f1a de R\u00edo Muni, acompa\u00f1ados por 14 000 nativos do Camer\u00fan que non quer\u00edan vivir baixo o goberno das potencias da Tripla Entente. A partir de 1917, os intereses do Reich alem\u00e1n nas s\u00faas colonias foron levados pola neutral Su\u00edza, que tivo un \u00e9xito parcial baixo a presi\u00f3n da Entente.\nNa \u00c1frica Oriental alem\u00e1 segu\u00edan combatendo as tropas do Reich, cun n\u00famero m\u00e1ximo de 16 670 homes, dos cales aproximadamente o 90 % eran africanos askari baixo o mando do tenente coronel Paul von Lettow-Vorbeck, que permaneceron invictos at\u00e9 o alto o fuego en novembro de 1918. Por\u00e9n, Lettow escapou \u00e1s colonias de Portugal e da Gran Breta\u00f1a para continuar a s\u00faa resistencia. Ademais, varias tropas de ducias de nativos baixo o mando do capit\u00e1n Hermann Detzner en Nova Guinea, non se renderon e estableceron unha guerra de guerrillas. Cando Detzner se enterou da tregua, disolveu \u00e1s s\u00faas tropas, viaxou a Finschhafen e rendeuse al\u00ed a mediados de decembro de 1918 aos australianos.\nEn Alema\u00f1a, os plans para cercar a \"Mittelafrika\" (\u00c1frica Central alem\u00e1) continuaron durante toda a guerra. Deb\u00eda estenderse desde o r\u00edo N\u00edxer at\u00e9 o deserto de Kalahari, e inclu\u00edr tam\u00e9n Angola, Mozambique, o Congo Belga e gran parte da \u00c1frica Ecuatorial francesa.\nCoa entrada en vigor do Tratado de Versalles en xaneiro de 1920, Alema\u00f1aa perdeu todas as s\u00faas colonias. A Tripla Entente dividiu as colonias como mandatos da Sociedade de Naci\u00f3ns, entre elas:\nDespois da Segunda Guerra Mundial, o Consello de Administraci\u00f3n Fiduciaria das Naci\u00f3ns Unidas f\u00edxose cargo da administraci\u00f3n dos mandatos da Sociedade de Naci\u00f3ns. A \u00faltima colonia en independizarse foi Palau, en 1994.\nTerritorios coloniais.\nTras a unificaci\u00f3n alem\u00e1 de 1871.\n\u00c1 parte da metr\u00f3pole, localizada en Europa, que abarcaba 540 766 km\u00b2 en 1910, o Imperio alem\u00e1n mantivo territorios coloniais en \u00c1frica, Asia e Ocean\u00eda, que foron perdidos tras a Primeira Guerra Mundial."}
{"id": "467247", "revid": "89787", "url": "https://gl.wikipedia.org/wiki?curid=467247", "title": "Arnold Sommerfeld", "text": "Arnold Sommerfeld , nado en K\u00f6nigsberg o 5 de decembro de 1868 e finado en M\u00fanic o 26 de abril de 1951, foi un f\u00edsico alem\u00e1n que introduciu a constante da estrutura fina en 1919. Ademais das s\u00faas achegas como cient\u00edfico nos campos da f\u00edsica at\u00f3mica e da f\u00edsica cu\u00e1ntica, \u00e9 salientable o seu labor como docente, sendo director de teses de doutoramento de numerosos futuros ga\u00f1adores do premio Nobel tanto en f\u00edsica como en qu\u00edmica.\nTraxectoria.\nArnold Sommerfield naceu en K\u00f6nigsberg, onde estudou matem\u00e1ticas. En 1891 cambiouse \u00e1 Universidade de Gotinga, universidade na que obtivo unha c\u00e1tedra en 1896. Dende 1897 exerceu como profesor da universidade Clausthal-Zellerfeld, e en 1900 como profesor de enxe\u00f1ar\u00eda t\u00e9cnica na universidade de Aquisgr\u00e1n, onde desenvolveu a s\u00faa teor\u00eda da lubricaci\u00f3n hidrodin\u00e1mica.\nO primeiro traballo de Sommerfeld baixo a supervisi\u00f3n de Klein foi un impresionante artigo sobre a teor\u00eda matem\u00e1tica da difracci\u00f3n, que inclu\u00eda unha importante parte te\u00f3rica sobre as ecuaci\u00f3ns diferenciais. Outros traballos importantes trataron sobre o estudo da propagaci\u00f3n das ondas electromagn\u00e9ticas en cables e sobre o estudo do campo producido por un electr\u00f3n en movemento.\nEn 1921 visitou Madrid, e sendo sabedor dos descubrimentos de Miguel Catal\u00e1n, interesouse por co\u00f1ecelo persoalmente. Na primeira entrevista, Catal\u00e1n non tivo ning\u00fan reparo en facerlle entrega dunha copia do seu traballo sobre o manganeso, antes de publicalo.\nEn 1927 Sommerfield aplicou as estat\u00edsticas de Fermi-Dirac ao modelo de Drude dos electr\u00f3ns nos metais. A nova teor\u00eda resolv\u00eda moitos dos problemas, predicindo as propiedades t\u00e9rmicas dos metais.\nEntre os seus alumnos de doutoramento figuraron destacados cient\u00edficos, como Peter Debye (en 1908), Paul Ewald (en 1912), Wolfgang Pauli (en 1921), Werner Heisenberg (en 1923), ou Hans Bethe (en 1928). En total, supervisou preto de trinta teses de doutoramento durante os seus anos na Universidade de M\u00fanic.&lt;\nSommerfeld morreu en 1951 en M\u00fanic por mor das feridas dun accidente de tr\u00e1fico mentres paseaba co seu neto.\nEponimia.\nAdemais dos distintos conceptos cient\u00edficos que levan o seu nome, bautiz\u00e1ronse na s\u00faa memoria o cr\u00e1ter lunar Sommerfeld e o asteroide (32809) Sommerfeld."}
{"id": "467250", "revid": "15490", "url": "https://gl.wikipedia.org/wiki?curid=467250", "title": "Jennifer Doudna", "text": "Jennifer Anne Doudna, nada en Washington o 19 de febreiro de 1964, \u00e9 unha bioqu\u00edmica estadounidense, catedr\u00e1tica de qu\u00edmica e biolox\u00eda celular e molecular na Universidade de California, Berkeley. Foi investigadora no Instituto M\u00e9dico Howard Hughes (HHMI) dende 1997. En 2020 foi galardoada co Premio Nobel de Qu\u00edmica \u00abpolo desenvolvemento dun m\u00e9todo para a edici\u00f3n xen\u00e9tica\u00bb, premio compartido con Emmanuelle Charpentier.\nTraxectoria.\nEducaci\u00f3n.\nDoudna obtivo a s\u00faa licenciatura en qu\u00edmica na Universidade de Pomona en 1985, e o seu doutoramento en bioqu\u00edmica sobre ribozimas na Universidade Harvard, baixo a supervisi\u00f3n de Jack W. Szostak. Fixo o seu traballo de postdoutoramento con Thomas Cech na Universidade de Colorado, Boulder.\nInvestigaci\u00f3n e carreira.\nDurante a s\u00faa estancia no laboratorio Szotak, Doudna modificou o intr\u00f3n catal\u00edtico do grupo I para convertelo nunha verdadeira ribozima catal\u00edtica capaz de copiar padr\u00f3ns de ARN. Ao reco\u00f1ecer as limitaci\u00f3ns de non ser quen de ver os mecanismos moleculares das ribozimas, comezou a traballar para cristalizar e resolver a estrutura tridimensional do intr\u00f3n catal\u00edtico do grupo I do protozoo \"Tetrahymena\" en 1991 no laboratorio de Cech e continuou mentres comezaba o seu profesorado na Universidade Yale en 1994. O grupo conseguiu formar cristais de alta calidade, pero tivo dificultades co problema das fases debido a unha uni\u00f3n non espec\u00edfica dos i\u00f3ns met\u00e1licos. Un dos seus primeiros estudantes de posgrao, quen despois se converteu no seu esposo, Jamie Cate, decidiu empapar os cristais en hexamina de osmio para imitar o magnesio. Empregando esta estratexia, foron capaces de resolver a estrutura, a segunda estrutura de ARN encartado dende o ARNt. Os i\u00f3ns de magnesio agr\u00fapanse no centro da ribozima facilitando o encartamento do ARN, de xeito similar ao rol do n\u00facleo hidrof\u00f3bico no encartamento dunha prote\u00edna.\nDoudna foi ascendida ao posto de profesora de biof\u00edsica molecular e bioqu\u00edmica Henry Ford II en Yale no ano 2000. En 2002, aceptou a posici\u00f3n como membro do claustro da Universidade de California, Berkeley como profesora de bioqu\u00edmica e biolox\u00eda molecular para estar m\u00e1is preto da s\u00faa familia e do sincrotr\u00f3n no Laboratorio Nacional Lawrence Berkeley. O seu traballo inicial na soluci\u00f3n de grandes estruturas de ARN lev\u00e1rona a facer m\u00e1is estudos estruturais da ribozima do virus da hepatite delta (HDV), o IRES e complexos prote\u00edna-ARN como a part\u00edcula de reco\u00f1ecemento de sinal. O seu laboratorio agora enf\u00f3case nun entendemento mecan\u00edstico dos procesos biol\u00f3xicos que involucran o ARN. Este traballo est\u00e1 dividido en tres grandes \u00e1reas: o sistema CRISPR, ARN de interferencia e controis traducionais v\u00eda micro ARN.\nEn 2012 Doudna e os seus colegas realizaron un novo descubrimento que reduc\u00eda o tempo de traballo necesario para editar o ADN xen\u00f3mico. O seu descubrimento bas\u00e9ase nunha prote\u00edna chamada Cas9 que se atopa no sistema inmune da bacteria \"Streptococcus\" \"CRISPR\", e que traballa como unhas tesoiras. A prote\u00edna ataca a s\u00faa presa, o ADN do virus, e c\u00f3rtao. No 2013, Doudna deu unha conferencia en TED sobre os aspectos bio\u00e9ticos do uso de CRISPR.\nEn outubro de 2020, Jennifer Doudna e o seu equipo anunciaron a creaci\u00f3n dunha nova proba para detectar o virus da COVID-19, desenvolvida usando a t\u00e9cnica de CRISPR, e que permitir\u00e1 detectar a enfermidade dun xeito m\u00e1is r\u00e1pido, sinxelo e a menor custo.\nHonras e premios.\nDoudna foi Scholar Searle e recibiu en 1996 o Premio Beckman a Mozos Investigadores, o Premio NAS para Iniciativas investigadoras en 1999, e o Premio Alan T. Waterman no 2000. Foi elixida para a Academia Nacional de Ciencias en 2002 e para o Instituto de Medicina en 2010."}
{"id": "467252", "revid": "5863", "url": "https://gl.wikipedia.org/wiki?curid=467252", "title": "Fernando Cadaval", "text": ""}
{"id": "467253", "revid": "785", "url": "https://gl.wikipedia.org/wiki?curid=467253", "title": "Pena Forcada", "text": "O top\u00f3nimo galego Pena Forcada p\u00f3dese referir a:"}
{"id": "467254", "revid": "785", "url": "https://gl.wikipedia.org/wiki?curid=467254", "title": "A Pena Forcada", "text": ""}
{"id": "467255", "revid": "785", "url": "https://gl.wikipedia.org/wiki?curid=467255", "title": "A Pena Branca", "text": "O top\u00f3nimo galego A Pena Branca p\u00f3dese referir a:"}
{"id": "467256", "revid": "785", "url": "https://gl.wikipedia.org/wiki?curid=467256", "title": "Pena Corveira", "text": "O top\u00f3nimo galego Pena Corveira p\u00f3dese referir a:"}
{"id": "467257", "revid": "785", "url": "https://gl.wikipedia.org/wiki?curid=467257", "title": "A Pena Moura", "text": "O top\u00f3nimo galego A Pena Moura p\u00f3dese referir a:"}
{"id": "467258", "revid": "785", "url": "https://gl.wikipedia.org/wiki?curid=467258", "title": "Pena Parda", "text": "O top\u00f3nimo galego Pena Parda p\u00f3dese referir a:"}
{"id": "467259", "revid": "785", "url": "https://gl.wikipedia.org/wiki?curid=467259", "title": "A Pena Parda", "text": ""}
{"id": "467260", "revid": "785", "url": "https://gl.wikipedia.org/wiki?curid=467260", "title": "Pena Redonda", "text": "O top\u00f3nimo galego Pena Redonda p\u00f3dese referir a:"}
{"id": "467261", "revid": "785", "url": "https://gl.wikipedia.org/wiki?curid=467261", "title": "A Pena Redonda", "text": ""}
{"id": "467262", "revid": "785", "url": "https://gl.wikipedia.org/wiki?curid=467262", "title": "Pena da Revolta", "text": "O top\u00f3nimo galego Pena da Revolta p\u00f3dese referir a:"}
{"id": "467263", "revid": "785", "url": "https://gl.wikipedia.org/wiki?curid=467263", "title": "A Pena da Revolta", "text": ""}
{"id": "467264", "revid": "785", "url": "https://gl.wikipedia.org/wiki?curid=467264", "title": "Revolta", "text": "O top\u00f3nimo galego Revolta p\u00f3dese referir a:"}
{"id": "467266", "revid": "785", "url": "https://gl.wikipedia.org/wiki?curid=467266", "title": "A Pena de Abaixo", "text": "O top\u00f3nimo galego A Pena de Abaixo p\u00f3dese referir a:"}
{"id": "467268", "revid": "785", "url": "https://gl.wikipedia.org/wiki?curid=467268", "title": "Pena de Arriba", "text": "O top\u00f3nimo galego Pena de Arriba p\u00f3dese referir a:"}
{"id": "467269", "revid": "785", "url": "https://gl.wikipedia.org/wiki?curid=467269", "title": "A Pena de Arriba", "text": ""}
{"id": "467270", "revid": "785", "url": "https://gl.wikipedia.org/wiki?curid=467270", "title": "Pena de Eiriz", "text": "O top\u00f3nimo galego Pena de Eiriz p\u00f3dese referir a:"}
{"id": "467271", "revid": "785", "url": "https://gl.wikipedia.org/wiki?curid=467271", "title": "A Pena de Eiriz", "text": ""}
{"id": "467272", "revid": "785", "url": "https://gl.wikipedia.org/wiki?curid=467272", "title": "Pena do Boi", "text": "O top\u00f3nimo galego Pena do Boi p\u00f3dese referir a:"}
{"id": "467273", "revid": "785", "url": "https://gl.wikipedia.org/wiki?curid=467273", "title": "Pena do Curro", "text": "O top\u00f3nimo galego Pena do Curro p\u00f3dese referir a:"}
{"id": "467274", "revid": "56817", "url": "https://gl.wikipedia.org/wiki?curid=467274", "title": "Doppelg\u00e4nger", "text": "Doppelg\u00e4nger \u00e9 o voc\u00e1bulo alem\u00e1n para definir o dobre fantasmag\u00f3rico ou sosias malvado dunha persoa. A verba prov\u00e9n de \"doppel\", que que dicir \u00abdobre\u00bb e \"g\u00e4nger\": \u00abandante\u00bb. A s\u00faa forma m\u00e1is antiga, acu\u00f1ada polo novelista Jean Paul en 1796, \u00e9 \"Doppeltg\u00e4nger\", 'o que cami\u00f1a \u00e1 beira'. O termo util\u00edzase para designar a calquera dobre dunha persoa, comunmente en referencia \u00f3 \u00abxemelgo malvado\u00bb ou ao fen\u00f3meno da bilocaci\u00f3n.\nOs \"Doppelg\u00e4nger\" aparecen en varias obras literarias de ciencia ficci\u00f3n e literatura fant\u00e1stica, nas cales son un tipo de metamorfo que imita a unha persoa ou especie en particular.\nDescrici\u00f3n.\nNa mitolox\u00eda e o folclore.\nNas lendas n\u00f3rdicas e xerm\u00e1nicas, ver o propio Doppelg\u00e4nger \u00e9 un agoiro de morte. Un \"Doppelg\u00e4nger\" visto por amigos ou parentes dunha persoa pode \u00e1s veces traer mala sorte, ser un mal agoiro ou un sinal dunha doenza ou un problema de sa\u00fade inminentes. Segundo escribiu o dramaturgo sueco Strindberg: \u00abO que ve ao seu dobre \u00e9 que vai morrer\u00bb.\nMario Praz conecta coa figura do dobre outras populares no folclore, como o lobishome ou a rapariga fermosa que oculta no seu interior unha serpe ou demo (lamia). Claude Lecouteux explora estas e outras conexi\u00f3ns (fadas, bruxas, lobishomes) no seu libro sobre a figura do dobre na Idade Media."}
{"id": "467278", "revid": "785", "url": "https://gl.wikipedia.org/wiki?curid=467278", "title": "Penas Corveiras", "text": ""}
{"id": "467288", "revid": "83328", "url": "https://gl.wikipedia.org/wiki?curid=467288", "title": "Mostra de Teatro de Ribadavia", "text": ""}
{"id": "467290", "revid": "88215", "url": "https://gl.wikipedia.org/wiki?curid=467290", "title": "Campionato de Europa de tr\u00edatlon", "text": ""}
{"id": "467295", "revid": "56817", "url": "https://gl.wikipedia.org/wiki?curid=467295", "title": "Escudo da Guinea Ecuatorial", "text": "O escudo nacional da Guinea Ecuatorial foi adoptada oficialmente o 21 de agosto de 1979. Este escudo amosa mostra un fondo gris cunha \u00e1rbore. Esta \u00e1rbore \u00e9 unha \"Ceiba pentandra\", o lugar onde se asinou o primeiro tratado entre Portugal e o gobernante local. Sobre o escudo, hai seis estrelas que representan o territorio continental e as cinco illas principais. Abaixo am\u00f3sase escrito nunha fita o lema nacional en castel\u00e1n: \u201c\"Unidad, Paz, Justicia\"\u201d.\nO escudo, moi semellante \u00f3 empregado durante a \u00e9poca colonial, foi cambiado durante a ditadura de Francisco Mac\u00edas Nguema (1972-1979) por outro de reminiscencias m\u00e1is africanistas, con ferramentas e armas tradicionais, un galo (s\u00edmbolo do P.U.N.T., o partido de Mac\u00edas Nguema), e a palabra \"Trabajo\" engadida \u00f3 lema nacional, mais foi restaurado posteriormente en agosto de 1979 tralo derrocamento de Mac\u00edas."}
{"id": "467296", "revid": "89787", "url": "https://gl.wikipedia.org/wiki?curid=467296", "title": "Francisco Pascual Obama Asue", "text": "Francisco Pascual Obama Asue, nado o 21 de abril de 1949, \u00e9 un pol\u00edtico ecuatoguineano. \u00c9 membro do Partido Democr\u00e1tico de Guinea Ecuatorial (PDGE). Durante anos, ocupou as carteiras de Ministro de Deporte e Mocidade, de Ministro de Econom\u00eda, de Ministro para o Progreso Social e de Ministro de Sa\u00fade.\nDende o 22 de xu\u00f1o de 2016, en sucesi\u00f3n de Vicente Ehate Tomi, exerce como 9.\u00ba primeiro ministro de Guinea Ecuatorial, logo de ser nomeado polo presidente Teodoro Obiang."}
{"id": "467297", "revid": "23204", "url": "https://gl.wikipedia.org/wiki?curid=467297", "title": "Caminemos pisando las sendas de nuestra inmensa felicidad", "text": "Caminemos pisando las sendas de nuestra inmensa felicidad \u00e9 o himno nacional da Guinea Ecuatorial dende a s\u00faa independencia de Espa\u00f1a en 1968. Foi composto por Ramiro S\u00e1nchez L\u00f3pez e a letra \u00e9 obra de Saturnino Ibongo e Atanasio Ndongo."}
{"id": "467298", "revid": "23204", "url": "https://gl.wikipedia.org/wiki?curid=467298", "title": "Himno nacional da Guinea Ecuatorial", "text": ""}
{"id": "467304", "revid": "89787", "url": "https://gl.wikipedia.org/wiki?curid=467304", "title": "Campionato do mundo de tr\u00edatlon de longa distancia", "text": "O Campionato do mundo de tr\u00edatlon de longa distancia \u00e9 unha competici\u00f3n internacional de tr\u00edatlon celebrada anualmente dende 1994. As probas comezan, cun sector de nataci\u00f3n, outro de ciclismo e rematan cunha carreira a p\u00e9, cunhas distancias que var\u00edan entre a distancia ol\u00edmpica (ou est\u00e1ndar) e a distancia dunha carreira do Ironman. Os campionatos est\u00e1n organizados pola Uni\u00f3n Internacional de Tr\u00edatlon.\nSedes.\n! rowspan=\"2\" |Ano\n! rowspan=\"2\" |Data\n! rowspan=\"2\" |Lugar\n! colspan=\"3\" |Distancias de carreira (km)\n!Nataci\u00f3n\n!Bicicleta\n!Carreira a p\u00e9"}
{"id": "467305", "revid": "89787", "url": "https://gl.wikipedia.org/wiki?curid=467305", "title": "Ram\u00f3n Esono Ebal\u00e9", "text": "Ram\u00f3n Nse Esono Ebale, nado en Micomeseng o 22 de novembro de 1977, \u00e9 un ilustrador, animador audiovisual, blogueiro e autor de banda dese\u00f1ada ecuatoguineano. Firma co pseud\u00f3nimo de \"Jam\u00f3n y Queso\".\nAutodidacta, recibiu formaci\u00f3n en debuxo no Centro Cultural de Espa\u00f1a en Malabo. Ga\u00f1ou premios como o \"Regarde 9\" do Festival do Banda Dese\u00f1ada de Angoul\u00eame e o da revista \"\u00c1frica y Mediterr\u00e1neo\" en Bolo\u00f1a. En internet impulsou o webzine \"Las Locuras de Jam\u00f3n y Queso\" e a emisora virtual Tolos TV. Participou na pel\u00edcula \"Un d\u00eda vi 10.000 elefantes\" e viviu exiliado en Paraguai e O Salvador.\nEn 2014 debuxa \"La pesadilla de Obi\", novela gr\u00e1fica financiada pola ONG \"EGJustice\" e inspirada e cr\u00edtica coa figura de Teodoro Obiang, ditador da Guinea Ecuatorial. En setembro de 2017 foi detido por ilustrar esa banda dese\u00f1ada e foi enviado \u00e1 prisi\u00f3n de \"Black Beach.\" En novembro dese ano foi galardoado -en ausencia- co Courage in Editorial Cartooning Award por Cartoonists Rights Network International (CRNI)."}
{"id": "467306", "revid": "23204", "url": "https://gl.wikipedia.org/wiki?curid=467306", "title": "Ram\u00f3n Nse Esono Ebale", "text": ""}
{"id": "467307", "revid": "197", "url": "https://gl.wikipedia.org/wiki?curid=467307", "title": "\u00c9ric Moussambani", "text": "\u00c9ric Moussambani Malonga, nado o 31 de maio de 1978, \u00e9 un nadador da Guinea Ecuatorial, que representou \u00f3 seu pa\u00eds nos Xogos Ol\u00edmpicos de Sydney 2000.\nTraxectoria.\nGa\u00f1ou sona mundial nos Xogos Ol\u00edmpicos de S\u00eddney, celebrados no ano 2000, cando nadou a proba de 100 metros libres en 1 minuto 52,72 segundos, m\u00e1is do dobre que os seus competidores m\u00e1is r\u00e1pidos e mesmo superior \u00e1 plusmarca mundial de 200 metros.\nConseguiu participar nos Xogos Ol\u00edmpicos sen alcanzar os tempos m\u00ednimos requiridos grazas a un sistema dese\u00f1ado para permitir a participaci\u00f3n de deportistas de pa\u00edses en v\u00edas de desenvolvemento. Nas eliminatorias competiu con outros dous nadadores, admitidos nos Xogos polo mesmo sistema, que foron descualificados por falsa sa\u00edda, polo que nadou s\u00f3.\nMentres que o ga\u00f1ador Pieter van den Hoogenband conseguiu a plusmarca mundial con 47,84 segundos, Moussambani empregou m\u00e1is do dobre de tempo mentres era aclamado polo p\u00fablico asistente. Despois declarar\u00eda: \"Os \u00faltimos quince metros foron moi dif\u00edciles\". Nos d\u00edas e meses posteriores, converteuse nun heroe popular convidado a programas de televisi\u00f3n e outros eventos.\nAntes de chegar \u00f3s Xogos Ol\u00edmpicos, nunca vira unha piscina ol\u00edmpica de 50 metros. Comezara a practicar nataci\u00f3n s\u00f3 oito meses antes nunha piscina de 22 metros dun hotel, dada a falta de infraestruturas deportivas no seu pa\u00eds. Non puido participar nos Xogos Ol\u00edmpicos de Atenas 2004, a pesar de baixar a s\u00faa marca persoal por baixo dos 60 segundos, debido a un problema co visado.\nTrala s\u00faa participaci\u00f3n nos xogos ol\u00edmpicos de Atenas 2004, instalouse en Santa Cruz de Mudela (Cidade Real) para impartir clases maxistrais de nataci\u00f3n \u00f3s nenos da localidade. En marzo de 2012 foi nomeado adestrador do equipo nacional de nataci\u00f3n da Guinea Ecuatorial."}
{"id": "467308", "revid": "88215", "url": "https://gl.wikipedia.org/wiki?curid=467308", "title": "Campionato do Mundo de Tr\u00edatlon de Longa Distancia", "text": ""}
{"id": "467309", "revid": "88215", "url": "https://gl.wikipedia.org/wiki?curid=467309", "title": "Campionato Mundial de Tr\u00edatlon de Longa Distancia", "text": ""}
{"id": "467310", "revid": "88215", "url": "https://gl.wikipedia.org/wiki?curid=467310", "title": "Campionato Mundial de tr\u00edatlon de longa distancia", "text": ""}
{"id": "467311", "revid": "88215", "url": "https://gl.wikipedia.org/wiki?curid=467311", "title": "Campionato do Mundo de tr\u00edatlon de longa distancia", "text": ""}
{"id": "467312", "revid": "23204", "url": "https://gl.wikipedia.org/wiki?curid=467312", "title": "\u00c9ric Moussambani Malonga", "text": ""}
{"id": "467314", "revid": "12452", "url": "https://gl.wikipedia.org/wiki?curid=467314", "title": "Francisco Javier G\u00f3mez Noya", "text": ""}
{"id": "467316", "revid": "1131", "url": "https://gl.wikipedia.org/wiki?curid=467316", "title": "Monte Paektu", "text": "O monte Paektu (en ; \"Paektu-san\") \u00e9 unha monta\u00f1a volc\u00e1nica localizada na fronteira entre Corea do Norte e a China. Con 2744\u00a0m, \u00e9 a monta\u00f1a m\u00e1is alta das monta\u00f1as Changbai, \u00f3 norte, e da cordilleira Baekdudaegan, \u00f3 sur. Tam\u00e9n \u00e9 a monta\u00f1a m\u00e1is alta da pen\u00ednsula de Corea e de Manchuria.\nEtimolox\u00eda.\nO nome en coreano quere dicir \"monta\u00f1a de testa branca\". O nome en chin\u00e9s, \"Changbai Shan\" (en chin\u00e9s tradicional: \u9577\u767d\u5c71; en chin\u00e9s simplificado, \u957f\u767d\u5c71) quere dicir \"monta\u00f1a perpetuamente branca\" do mesmo xeito que o seu nome en manch\u00fa , \"Golmin \u0160anggiyan Alin\", e nomes variantes. Un lago de cr\u00e1ter, chamado Lago do Ceo, at\u00f3pase dentro da caldeira volc\u00e1nica do cumio da monta\u00f1a.\nXeograf\u00eda.\nO monte Paeku \u00e9 un estratovolc\u00e1n cuxo cono est\u00e1 truncado por unha ampla caldeira de 5\u00a0km de anchura e 850 m de profundidade, parcialmente ocupada polas augas do lago do Ceo. A caldeira creouse arredor do ano 946, durante a chamada \"erupci\u00f3n do milenio\", cun IEV ou \u00cdndice de explosividad volc\u00e1nica de 7, que expulsou de 100 a 120 km3 de piroclasto e puido afectar o clima da rexi\u00f3n. A cinza volc\u00e1nica desta erupci\u00f3n atopouse no sur da illa de Hokkaido, \u00f3 norte do Xap\u00f3n. O lago ten unha circunferencia de 12 a 14\u00a0km, cunha profundidade media de 213 m e unha profundidade m\u00e1xima de 384 m. Dende mediados de outubro a mediados de xu\u00f1o, est\u00e1 cuberto normalmente de xeo."}
{"id": "467330", "revid": "88215", "url": "https://gl.wikipedia.org/wiki?curid=467330", "title": "Campionato do Mundo de Tr\u00edatlon Longa Distancia", "text": ""}
{"id": "467331", "revid": "88215", "url": "https://gl.wikipedia.org/wiki?curid=467331", "title": "Campionato Mundial de Triatl\u00f3n de Longa Distancia", "text": ""}
{"id": "467332", "revid": "88215", "url": "https://gl.wikipedia.org/wiki?curid=467332", "title": "Campionato Mundial de triatl\u00f3n de longa distancia", "text": ""}
{"id": "467333", "revid": "88215", "url": "https://gl.wikipedia.org/wiki?curid=467333", "title": "Campionato do Mundo de Tr\u00edatlon de longa distancia", "text": ""}
{"id": "467335", "revid": "88215", "url": "https://gl.wikipedia.org/wiki?curid=467335", "title": "Campionato Europeo de tr\u00edatlon de media distancia", "text": " O Campionato Europeo de tr\u00edatlon de media distancia \u00e9 unha competici\u00f3n de tr\u00edatlon celebrada anualmente pola Uni\u00f3n Europea de Tr\u00edatlon. Comezou en 1985 pero deixouse de celebrar despois da edici\u00f3n de 1994. Retomouse en 2013 coa carreira de Barcelona."}
{"id": "467336", "revid": "88215", "url": "https://gl.wikipedia.org/wiki?curid=467336", "title": "Campionato de Europa de tr\u00edatlon de media distancia", "text": ""}
{"id": "467338", "revid": "61134", "url": "https://gl.wikipedia.org/wiki?curid=467338", "title": "Medio Ironman", "text": "Un Medio Ironman, tam\u00e9n chamado Ironman 70.3, \u00e9 unha da serie de carreiras de tr\u00edatlon de longa distancia organizadas pola World Triathlon Corporation (WTC). \nO \"70.3\" ref\u00edrese \u00e1 distancia total en millas (113,0\u00a0km) que cubre a carreira, a cal consiste en 1,9\u00a0km de nataci\u00f3n, 90\u00a0km en bicicleta e un medio marat\u00f3n (aproximadamente 21,1 km de carreira a p\u00e9). Cada unha das tres distancias \u00e9 a metade das distancias que se corren nun Ironman. As series de carreiras culminan cada ano co Campionato Mundial de Medio Ironman, para o que os competidores se cualifican durante as probas dos 12 meses anteriores. Ademais da carreira do Campionato Mundial, cel\u00e9branse campionatos de Ironman para as rexi\u00f3ns europea, Asia-Pac\u00edfico, e Latinoam\u00e9rica.\nCampionato Mundial de Medio Ironman.\nA cualificaci\u00f3n para o Campionato Mundial de Medio Ironman p\u00f3dese conseguir a trav\u00e9s das diferentes probas de medio Ironman celebradas durante os 12 meses anteriores. Algunhas probas de medio Ironman tam\u00e9n punt\u00faan para o Campionato Mundial de Ironman (de distancia completa), que se celebra en Hawai. \nPara a clasificaci\u00f3n t\u00e9\u00f1ense en conta os 5 mellores resultados do ano de cada atleta. Os 50 homes e 35 mulleres con maior puntuaci\u00f3n ao final da tempada son os que pasan a disputar a carreira polo campionato\nDende o seu primeiro ano como campionato con varias carreiras, en 2006, at\u00e9 2010, os Campionatos Mundiais de Medio Ironman celebr\u00e1ronse en Clearwater, Florida, durante o mes de novembro. En 2011, celebrouse en Las Vegas, en setembro. A partir de 2014 a localizaci\u00f3n muda cada ano."}
{"id": "467340", "revid": "88215", "url": "https://gl.wikipedia.org/wiki?curid=467340", "title": "Ironman 70.3", "text": ""}
{"id": "467341", "revid": "88215", "url": "https://gl.wikipedia.org/wiki?curid=467341", "title": "Campionato Mundial de Medio Ironman", "text": ""}
{"id": "467342", "revid": "88215", "url": "https://gl.wikipedia.org/wiki?curid=467342", "title": "Campionato Mundial de Ironman 70.3", "text": ""}
{"id": "467343", "revid": "88215", "url": "https://gl.wikipedia.org/wiki?curid=467343", "title": "Campionato do Mundo de Ironman 70.3", "text": ""}
{"id": "467344", "revid": "88215", "url": "https://gl.wikipedia.org/wiki?curid=467344", "title": "Campionato do Mundo de Medio Ironman", "text": ""}
{"id": "467347", "revid": "27155", "url": "https://gl.wikipedia.org/wiki?curid=467347", "title": "Aurona", "text": "Unha aurona \u00e9 un composto qu\u00edmico heteroc\u00edclico que \u00e9 un tipo especial de flavonoide. Hai dous is\u00f3meros destas mol\u00e9culas, en configuraci\u00f3n (\"E\") ou en configuraci\u00f3n (\"Z\"). A mol\u00e9cula cont\u00e9n un elemento benzofurano asociado cun bencilideno ligado na posici\u00f3n 2. Na aurona, un grupo similar \u00e1s chalconas est\u00e1 dentro dun anel de 5 membros en vez de dentro dun anel de 6 membros como \u00e9 m\u00e1is t\u00edpico nos flavonoides.\nDerivados das auronas.\nA aurona constit\u00fae o n\u00facleo estrutural dunha familia de derivados que tam\u00e9n se co\u00f1ecen en conxunto como auronas. As auronas son flavonoides vexetais que funcionan como pigmentos que lle dan cor \u00e1s flores dalgunhas plantas ornamentais ben co\u00f1ecidas, como as \"Antirrhinum\" e \"Cosmos\". Enc\u00f3ntranse auronas, como a 4'-cloro-2-hidroxiaurona (C15H11O3Cl) e a 4'-cloroaurona (C15H9O2Cl), na alga parda \"Spatoglossum variabile\".\nA maior\u00eda das auronas est\u00e1n na configuraci\u00f3n (\"Z\"), que \u00e9 a m\u00e1is estable segundo a computaci\u00f3n por AM1, pero existen tam\u00e9n algunhas na configuraci\u00f3n (\"E\"), como a (E)-3'-O-\u03b2-d-glicopiranosil-4,5,6,4'-tetrahidroxi-7,2'-dimetoxiaurona, que se encontra na planta \"Gomphrena agrestis\".\nBios\u00edntese.\nAs auronas biosintet\u00edzanse empezando polo coumaril-CoA. A aureusidina sintase cataliza a creaci\u00f3n de auronas a partir de chalconas por medio de hidroxilaci\u00f3n e ciclaci\u00f3n oxidativa.\nAplicaci\u00f3ns.\nAlg\u00fans derivados de auronas pos\u00faen propiedades antif\u00fanxicas e a analox\u00eda cos flavonoides suxire que as auronas poder\u00edan ter outras propiedades biol\u00f3xicas adicionais."}
{"id": "467348", "revid": "89787", "url": "https://gl.wikipedia.org/wiki?curid=467348", "title": "Campionato Mundial de Tr\u00edatlon de Velocidade", "text": "O Campionato Mundial de Tr\u00edatlon de Velocidade foi un campionato de tr\u00edatlon celebrado sobre a metade da distancia est\u00e1ndar, isto \u00e9, 750\u00a0m de nataci\u00f3n, 20\u00a0km de bicicleta e 5\u00a0km a p\u00e9.\nO campionato inaugural celebrouse en 2010, e foi organizado pola Uni\u00f3n Internacional de Tr\u00edatlon. En 2011 o campionato celebrouse nunha proba que formaba parte das Series Mundiais de 2011. Con todo, despois de 2011 celebr\u00e1ronse m\u00faltiples eventos nesta distancia como parte das Series Mundiais e non se fixo ningunha clasificaci\u00f3n con eles nin se entregou ning\u00fan t\u00edtulo no nivel de elite. Actualmente s\u00f3 se celebra por grupo de idades, o mesmo d\u00eda que a gran final das Series Mundiais."}
{"id": "467349", "revid": "88215", "url": "https://gl.wikipedia.org/wiki?curid=467349", "title": "Campionato do mundo de tr\u00edatlon de velocidade", "text": ""}
{"id": "467350", "revid": "88215", "url": "https://gl.wikipedia.org/wiki?curid=467350", "title": "Campionato do Mundo de Triatl\u00f3n Sprint", "text": ""}
{"id": "467351", "revid": "88215", "url": "https://gl.wikipedia.org/wiki?curid=467351", "title": "Campionato Europeo de Tr\u00edatlon de Media Distancia", "text": ""}
{"id": "467363", "revid": "89787", "url": "https://gl.wikipedia.org/wiki?curid=467363", "title": "Tr\u00edatlon Xterra", "text": " O Tr\u00edatlon Xterra ou XTerra \u00e9 o nome dunha serie de competici\u00f3ns de tr\u00edatlon cross pertencentes \u00e1 empresa privada \"Team Unlimited que\" pos\u00fae a marca. Organiza un circu\u00edto de competici\u00f3ns internacionais e eliminatorias para a final do Campionato do mundo de XTerra que ten lugar todos os anos en Maui no arquip\u00e9lago de Hawai.\nFundouse en 1996, como \"Aqua-terra\" antes de renomearse a Xterra. Foi a precursora do tr\u00edatlon cross e ata 2011 foi a \u00fanica competici\u00f3n mundial de tr\u00edatlon de monta\u00f1a. Cada proba consiste en tres sectores con distancias aproximadamente equivalentes ao tr\u00edatlon cl\u00e1sico, con 1,5\u00a0km de nataci\u00f3n en augas r\u00e1pidas, 30\u00a0km de bicicleta de monta\u00f1a e 10\u00a0km de carreira de monta\u00f1a .\nHistoria.\nOs tr\u00edatlons de monta\u00f1a naceron na illa de Maui no arquip\u00e9lago de Hawai en 1996, creados pola compa\u00f1\u00eda privada de televisi\u00f3n e m\u00e1rketing \"Team Unlimited\". Comezou como un encontro entre ciclistas de monta\u00f1a e triatletas, que compet\u00edan entre si nunha competici\u00f3n co nome de \"Aqua-Terra\". O seu crecente \u00e9xito permitiu o desenvolvemento de competici\u00f3ns en todo o mundo. Este circu\u00edto de tr\u00edatl\u00f3n cross, terminolox\u00eda adoptada pola Federaci\u00f3n Internacional de Tr\u00edatlon nos anos 2000, ten o nome oficial de Xterra. \"Team Unlimited\" organiza un circu\u00edto internacional que incl\u00fae cen carreiras distribu\u00eddas en dezaseis pa\u00edses diferentes.\nCampionato do mundo de Xterra.\nO Campionato do mundo de Xterra ten lugar cada ano a finais de outubro na illa de Maui. A participaci\u00f3n nesta competici\u00f3n require unha cualificaci\u00f3n que se obt\u00e9n sumando puntos durante as diferentes probas do ano. Uns 800 competidores profesionais e afeccionados cualif\u00edcanse cada ano e poden participar no evento."}
{"id": "467367", "revid": "88215", "url": "https://gl.wikipedia.org/wiki?curid=467367", "title": "Campionato do mundo de tr\u00edatlon Xterra", "text": ""}
{"id": "467371", "revid": "27155", "url": "https://gl.wikipedia.org/wiki?curid=467371", "title": "Super\u00f3xido", "text": "Un super\u00f3xido \u00e9 un composto que cont\u00e9n o ani\u00f3n super\u00f3xido, que ten a f\u00f3rmula qu\u00edmica . O nome sistem\u00e1tico do ani\u00f3n \u00e9 di\u00f3xido(1\u2212). O ani\u00f3n reactivo do ox\u00edxeno super\u00f3xido \u00e9 especialmente importante como produto da reduci\u00f3n por un electr\u00f3n do diox\u00edxeno O2, que ocorre moi frecuentemente na natureza. O ox\u00edxeno molecular (diox\u00edxeno) \u00e9 un dirradical que cont\u00e9n dous electr\u00f3ns desapareados, e o super\u00f3xido \u00e9 o resultado da adici\u00f3n dun electr\u00f3n que enche un dos dous orbitais moleculares dexenerados, deixando unha especie i\u00f3nica cargada cun s\u00f3 electr\u00f3n desapareado e unha carga neta de \u22121. Tanto o diox\u00edxeno coma o ani\u00f3n super\u00f3xido son radicais libres que presentan paramagnetismo.\nDerivados.\nO ani\u00f3n super\u00f3xido, , e a s\u00faa forma protonada, o radical hidroperoxilo HO2, est\u00e1n en equilibrio nunha soluci\u00f3n acuosa:\nDado que o radical hidroperoxilo ten un p\"K\"a de arredor de 4,8, a pH neutro o super\u00f3xido est\u00e1 predominantemente en forma de ani\u00f3n.\nOs super\u00f3xidos forman sales con metais alcalinos e alclinot\u00e9rreos. Os sales CsO2, RbO2, KO2 e NaO2 prep\u00e1ranse pola reacci\u00f3n do O2 co respectivo metal alcalino.\nOs sales de \u00e1lcali de son de cor amarela laranxa e bastante estables, sempre e cando se mante\u00f1an secos. Por\u00e9n, ao disolvelos en auga, o disolto sofre desproporcionaci\u00f3n (dismutaci\u00f3n) extremadamente r\u00e1pido e de maneira dependente do pH:\nEsta reacci\u00f3n (con humidade e di\u00f3xido de carbono en aire exhalado) \u00e9 no que se basea o uso do super\u00f3xido de potasio como fonte de ox\u00edxeno en xeradores qu\u00edmicos de ox\u00edxeno, como os que se utilizan na lanzadeira espacial e en submarinos. Os super\u00f3xidos util\u00edzanse tam\u00e9n en tanques de ox\u00edxeno para bombeiros, que proporcionan unha fonte doadamente dispo\u00f1ible de ox\u00edxeno.\nNeste proceso o act\u00faa como unha base de Br\u00f8nsted, formando inicialmente o radical HO2\u00b7. Pero o p\"K\"a do seu \u00e1cido conxugado, o super\u00f3xido de hidr\u00f3xeno (HO2\u00b7, tam\u00e9n chamado \"hidroperoxilo\" ou \"radical perhidroxilo\"), \u00e9 de 4,88, polo que a pH\u00a07 (neutro) practicamente todo, ag\u00e1s un 0,3% do super\u00f3xido, est\u00e1 en forma ani\u00f3nica, .\nO super\u00f3xido de potasio \u00e9 soluble en dimetil sulf\u00f3xido (facilitado por \u00e9teres coroa) e \u00e9 estable con tal de que non estean presentes prot\u00f3ns. O super\u00f3xido pode xerarse en solventes apr\u00f3ticos por voltametr\u00eda c\u00edclica.\nOs sales tam\u00e9n se descompo\u00f1en en estado s\u00f3lido, pero este proceso require quentar:\nBiolox\u00eda.\nO super\u00f3xido e o hidroperoxilo (HO2) son tratados indistintamente, pero o super\u00f3xido \u00e9 o que predomina a pH fisiol\u00f3xico. Tanto o super\u00f3xido coma o hidroperoxilo clasif\u00edcanse como especies reactivas do ox\u00edxeno. X\u00e9raos o sistema inmunitario para matar microorganismos invasores. Nos fagocitos, o super\u00f3xido prod\u00faceo en grandes cantidades o enzima NADPH oxidase para utilizalo nos mecanismos microbicidas dependentes do ox\u00edxeno. Asmutaci\u00f3ns no xene que codifica a NADPH oxidase causan unha s\u00edndrome de inmunodeficiencia chamada enfermidade grnulomatosa cr\u00f3nica, caracterizada por unha extrema susceptibilidade \u00e1 infecci\u00f3n, especialmente en organismos catalase positivos. \u00c1 s\u00faa vez, os microorganismos modificados xeneticamente para que carezan de super\u00f3xido dismutase (SOD) perden a s\u00faa virulencia. O super\u00f3xido \u00e9 tam\u00e9n delet\u00e9reo cando se orixina como un subproduto da respiraci\u00f3n celular mitocondrial (especialmente polos complexo I e III), as\u00ed como por outros enzimas, por exemplo a xantina oxidase.\nComo o super\u00f3xido \u00e9 t\u00f3xico a altas concentraci\u00f3ns, case todos os organismos que viven en presenza de ox\u00edxeno conte\u00f1en enzimas eliminadores de super\u00f3xido chamados super\u00f3xido dismutases (SOD). O SOD cataliza eficientemente a desproporcionaci\u00f3n do super\u00f3xido:\nOutras prote\u00ednas que poden ser oxidadas e reducidas polo super\u00f3xido (por exemplo, hemoglobina) te\u00f1en unha d\u00e9bil actividade similar \u00e1 da SOD. A inactivaci\u00f3n xen\u00e9tica por knockout de xenes da SOD produce fenotipos delet\u00e9reos en organismos que van desde bacterias a ratos e proporcionaron pistas importantes sobre como act\u00faan os mecanismos da toxicidade do super\u00f3xido in vivo.\nOs l\u00e9vedos que carecen tanto de SOD mitocondrial coma citos\u00f3lica crecen moi mal expostos ao aire, pero bastante ben en condici\u00f3ns anaerobias. A ausencia de SOD citos\u00f3lica causa un aumento dr\u00e1stico na mutax\u00e9nese e a inestabilidade xen\u00f3mica. Os ratos que carecen de SOD mitocondrial (MnSOD) morren aos 21 d\u00edas de idade debido a neurodexeneraci\u00f3n, cardiomiopat\u00eda e acidose l\u00e1ctica. Os ratos que carecen de SOD citos\u00f3lica (CuZnSOD) son viables pero sofren de m\u00faltiples patolox\u00edas, inclu\u00edndo unha reduci\u00f3n da duraci\u00f3n da vida, cancro de f\u00edgado, atrofia muscular, cataratas, involuci\u00f3n t\u00edmica, anemia hemol\u00edtica e un descenso moi r\u00e1pido dependente da idade da fertilidade feminina.\nO super\u00f3xido pode contribu\u00edr \u00e1 patox\u00e9nese de moitas doenzas (as probas son particularmente fortes para o envelenamento por radiaci\u00f3n e lesi\u00f3ns hiper\u00f3xicas), e quizais tam\u00e9n ao envellecemento por medio de danos oxidativos que sofren as c\u00e9lulas. Mentres que a acci\u00f3n do super\u00f3xido na patox\u00e9nese dalgunhas condici\u00f3ns \u00e9 forte (por exemplo, os ratos e ratas que sobreexpresan CuZnSOD ou MnSOD son m\u00e1is resistentes a ictus e ataques ao coraz\u00f3n), o papel do super\u00f3xido no envellecemento non foi debidamente probado polo momento. En organismos modelo (l\u00e9vedos, a mosca do vinagre \"Drosophila\" e ratos), someter xeneticamente a knockout a CuZnSOD acurta a duraci\u00f3n da vida e acelera certas caracter\u00edsticas do envellecemento (cataratas, atrofia muscular, dexeneraci\u00f3n macular, involuci\u00f3n t\u00edmica). Pero o inverso, incrementar os niveis de CuZnSOD, non parece (excepto talvez en \"Drosophila\"), incrementar consistentemente a duraci\u00f3n da vida. O punto de vista m\u00e1is aceptado \u00e9 que os danos oxidativos (resultantes de m\u00faltiples causas, inclu\u00edndo o super\u00f3xido) son s\u00f3 un dos varios factores que limitan a duraci\u00f3n da vida.\nA uni\u00f3n de O2 a hemoprote\u00ednas implica a formaci\u00f3n do complexo Fe(III) super\u00f3xido.\nEnsaio en sistemas biol\u00f3xicos.\nO ensaio de super\u00f3xido xerado en sistemas biol\u00f3xicos \u00e9 unha dif\u00edcil tarefa debido \u00e1 s\u00faa alta reactividade e curta vida media. Unha estratexia que se utilizou en ensaios cuantitativos converte o super\u00f3xido en per\u00f3xido de hidr\u00f3xeno, que \u00e9 relativamente estable. O per\u00f3xido de hidr\u00f3xeno \u00e9 despois ensaiado por un m\u00e9todo fluorim\u00e9trico. Como radical libre, o super\u00f3xido ten un forte sinal EPR, e \u00e9 posible detectar o super\u00f3xido directamente usando este m\u00e9todo cando a s\u00faa abundancia \u00e9 alta dabondo. Na pr\u00e1ctica isto pode conseguirse s\u00f3 in vitro en condici\u00f3ns non fisiol\u00f3xicas, como un alto pH (que fai m\u00e1is lenta a dismutaci\u00f3n espont\u00e1nea) co enzima xantina oxidase. Os investigadores desenvolveron unha serie de compostos ferramenta denominados \"trampas de spin\" que poden reaccionar co super\u00f3xido, formando un radical metaestable (de vida media de 1 a 15 minutos), o cal pode ser detectado m\u00e1is facilemnte por EPR. O uso de trampas de spin de super\u00f3xido foi levado a cabo inicilamente con DMPO, pero, m\u00e1is recentemente, util\u00edzanse moito m\u00e1is derivados do f\u00f3sforo con maiores vidas medias, como o DEPPMPO e o DIPPMPO.\nEnlace e estrutura.\nOs super\u00f3xidos son compostos nos cales o n\u00famero de oxidaci\u00f3n do ox\u00edxeno \u00e9 \u2212. Mentres que o ox\u00edxeno molecular (diox\u00edxeno) \u00e9 un dirradical que cont\u00e9n dous electr\u00f3ns desapareados, a adici\u00f3n dun segundo electr\u00f3n enche un dos seus dous orbitais moleculares dexenerados, deixando unha especie i\u00f3nica cargada cun s\u00f3 electr\u00f3n desapareado e unha carga negativa neta de \u22121. O diox\u00edxeno e o ani\u00f3n super\u00f3xido son ambos radicais libres que mostran paramagnetismo.\nOs derivados do diox\u00edxeno te\u00f1en distancias O-O caracter\u00edsticas que se correlacionan coa orde do enlace O\u2013O."}
{"id": "467372", "revid": "27155", "url": "https://gl.wikipedia.org/wiki?curid=467372", "title": "Ani\u00f3n super\u00f3xido", "text": ""}
{"id": "467373", "revid": "27155", "url": "https://gl.wikipedia.org/wiki?curid=467373", "title": "Radical super\u00f3xido", "text": ""}
{"id": "467374", "revid": "54334", "url": "https://gl.wikipedia.org/wiki?curid=467374", "title": "Teresa Rivero", "text": "Teresa Rivero S\u00e1nchez-Romate, nada en Xerez da Fronteira en 1935, \u00e9 unha empresaria espa\u00f1ola e expresidenta do Rayo Vallecano, sendo a primeira muller que chegou \u00e1 presidencia dun club de f\u00fatbol da Primeira Divisi\u00f3n.\nBiograf\u00eda.\nFilla dunha familia acomodada de Xerez da Fronteira, o seu pai Salvador Rivero Pastor era avogado e a s\u00faa nai M\u00aa Pepa S\u00e1nchez-Romate Pemart\u00edn, de clase alta moi vinculada ao cultivo do vi\u00f1o con adegas como Rivero, S\u00e1nchez-Romate e Pemart\u00edn. Viviu xunto aos seus 6 irm\u00e1ns na famosa praza da r\u00faa San Marcos en Jerez. Vinculada ao Opus Dei, aos 21 anos co\u00f1eceu ao empresario Jos\u00e9 Mar\u00eda Ruiz-Mateos, co que casou dous anos m\u00e1is tarde. Con el trasladouse a Madrid en 1967.\n\u00c9 marquesa vi\u00fava de Olivara (t\u00edtulo da Seren\u00edsima Rep\u00fablica de San Marino), polo seu matrimonio con Jos\u00e9 Mar\u00eda. Foi recibida como \"dama divisera hijadalgo\" do Ilustre Solar de Tejada.\nTeresa era gran afeccionada a tocar a guitarra, pero sempre ti\u00f1a que deixalo a causa os seus numerosos embarazos. \u00c9 nai de trece fillos (unha falecida) e dedicouse moitos anos a ser ama de casa.\nEn 2004 creou xunto ao seu marido unha fundaci\u00f3n co fin de mellorar as condici\u00f3ns de vida, socioculturais e educativas dos xerezanos, especialmente dos sectores m\u00e1is desfavorecidos.\nPresidenta do Rayo Vallecano.\nCon 59 anos a s\u00faa vida cambiou radicalmente cando o seu marido, m\u00e1ximo accionista do Rayo Vallecano, nombrouna presidenta do club madrile\u00f1o o 12 de xaneiro de 1994. Deste xeito, Teresa Rivero convert\u00edase na primeira muller en presidir un club da Primeira Divisi\u00f3n, malia reco\u00f1ecer publicamente non tener ning\u00fan co\u00f1ecemento sobre o mundo do f\u00fatbol.\nBaixo o seu mandato o club viviu os mellores anos deportivos da s\u00faa historia, coa s\u00faa mellor tempada en Primeira (a 1999/00, na que foi catro xornadas l\u00edder da categor\u00eda), a s\u00faa mellor actuaci\u00f3n na Copa do Rei (a 2000/01) e, sobre todo, chegando a participar na Copa da UEFA, onde acadou os cuartos de final.\nAs\u00ed mesmo, tam\u00e9n baixo o seu mandato, a secci\u00f3n feminina do club situouse entre os mellores clubs de Espa\u00f1a, co ascenso \u00e1 Superliga e a consecuci\u00f3n da Copa da Ra\u00ed\u00f1a en 2008, o primeiro t\u00edtulo oficial na historia do Rayo Vallecano.\nMostra do seu carisma, en 2004 os abonados do Rayo aprobaron en referendo que o Estadio de Vallecas tomase o seu nome.\nXa en febreiro de 2011, as 10 empresas m\u00e1is importantes de Nueva Rumasa, entre elas o club que presid\u00eda, entraron en concurso de acredores. Debido \u00e1 presi\u00f3n e ao abandono da afecci\u00f3n vallecana, en maio os Ruiz-Mateos traspasaron as acci\u00f3ns do club ao empresario Ra\u00fal Mart\u00edn Presa.\nCondena por fraude fiscal.\nEn 2018 foi condenada a sete anos de prisi\u00f3n por fraude fiscal."}
{"id": "467376", "revid": "47401", "url": "https://gl.wikipedia.org/wiki?curid=467376", "title": "Gilbert N. Lewis", "text": "Gilbert Newton Lewis, nado en Weymouth (Massachusetts) o 23 de outubro de 1875 e finado en Berkeley o 23 de marzo de 1946, foi un fisicoqu\u00edmico estadounidense, famoso polo seu traballo sobre a denominada estrutura de Lewis ou diagramas de punto. Tam\u00e9n \u00e9 lembrado por idear o concepto de enlace covalente e por cu\u00f1ar o voc\u00e1bulo fot\u00f3n.\nTraxectoria.\nPrimeiros anos.\nLewis foi educado no fogar ata os dez anos de idade e asistiu \u00e1 escola p\u00fablica ata que cumpriu catorce anos, momento en que ingresou na Universidade de Nebraska para, tres anos m\u00e1is tarde, comezar a estudar na Universidade Harvard onde mostrou interese pola econom\u00eda, a\u00ednda que finalmente se concentrou na qu\u00edmica. Obtivo a s\u00faa licenciatura en 1896 e o seu doutoramento en 1898. Desenvolveu un intenso traballo en cuesti\u00f3ns relativas principalmente \u00e1 qu\u00edmica, publicando numerosos artigos cos resultados das s\u00faas investigaci\u00f3ns.\nActividade profesional.\nTras de obter o seu doutoramento (Ph.D.) permaneceu como profesor durante un ano antes de viaxar cunha bolsa, coa que puido estudar co fisicoqu\u00edmico Wilhelm Ostwald en Leipzig e con Walther Nernst en Gotinga. Volveu a Harvard onde permaneceu tres anos m\u00e1is, e en 1904 abandonou a universidade para ocupar o cargo de superintendente de pesos e medidas na Oficina de Ciencia das Illas Filipinas, en Manila.\nAo ano seguinte marchou a Cambridge, cando o Instituto de Tecnolox\u00eda de Massachusetts (MIT) lle propuxo unirse a un grupo dedicado \u00e1 fisicoqu\u00edmica dirixido por Arthur Amos Noyes. En 1907 pasou a desempe\u00f1ar o cargo de profesor axudante, en 1908 como profesor adxunto e en 1911 como profesor titular. En 1912 deixou o MIT para traballar como profesor de fisicoqu\u00edmica e Decano do Colexio de Qu\u00edmica na Universidade de California.\nEn 1908 publicou o primeiro de varios artigos sobre a teor\u00eda da relatividade, en que deduciu a relaci\u00f3n masa-enerx\u00eda por un cami\u00f1o distinto do que fixo Albert Einstein.\nEn 1916 formulou o modelo do \u00e1tomo c\u00fabico, e a idea de que un enlace covalente consiste nun par de electr\u00f3ns compartidos; as\u00ed mesmo creou a expresi\u00f3n mol\u00e9cula impar cando un electr\u00f3n non \u00e9 compartido. As s\u00faas ideas foron desenvolvidas por Irving Langmuir e serviron de inspiraci\u00f3n para os estudos de Linus Pauling.\nEse mesmo ano desenvolveu, xunto con Max Trautz, a teor\u00eda das colisi\u00f3ns, coa que dan explicaci\u00f3n \u00e1 enerx\u00eda que se require para que te\u00f1a lugar unha reacci\u00f3n qu\u00edmica.\nAdemais, nese ano enunciou a regra do octeto.\nEn 1919, estudando as propiedades magn\u00e9ticas de soluci\u00f3ns de os\u00edxeno en nitr\u00f3xeno l\u00edquido, atopou que se formara unha mol\u00e9cula de O4. Esta foi a primeira evidencia do os\u00edxeno tetraat\u00f3mico.\nEn 1923, formulou a teor\u00eda do par electr\u00f3nico para as reacci\u00f3ns \u00e1cido-base, que permitiu distinguir os \u00e1cidos e bases de Lewis.\nGrazas ao traballo de Josiah Willard Gibbs sab\u00edase que as reacci\u00f3ns qu\u00edmicas tenden a un equilibrio determinado pola enerx\u00eda libre das substancias que interve\u00f1en. Lewis dedicou vinte e cinco anos a determinar a enerx\u00eda libre de varias substancias e en 1923 publicou con Merle Randall os resultados do estudo, formalizando a qu\u00edmica termodin\u00e1mica.\nEn 1926 cu\u00f1ou o termo fot\u00f3n para a menor unidade de enerx\u00eda radiante.\nLewis foi o primeiro, en 1933, que produciu unha mostra pura de \u00f3xido de deuterio (auga pesada). Acelerando deuter\u00f3ns no ciclotr\u00f3n de Ernest Lawrence logrou estudar moitas das propiedades dos nucle\u00f3ns.\nNos \u00faltimos anos da s\u00faa vida probou que a fosforescencia das mol\u00e9culas org\u00e1nicas obedece ao estado dun triplete excitado e mediu as s\u00faas propiedades magn\u00e9ticas.\nPublicou numerosos artigos sobre temas moi variados, dende os quantos de luz ata a econom\u00eda da estabilizaci\u00f3n de prezos.\nA\u00ednda que foi candidato en 42 ocasi\u00f3ns, Lewis nunca ga\u00f1ou o premio Nobel de Qu\u00edmica. O 23 de marzo de 1946, foi atopado morto no seu laboratorio de Berkeley onde estivera traballando con \u00e1cido cianh\u00eddrico, estend\u00e9ndose o rumor de que a causa da s\u00faa morte puidera ser un suicidio. Logo da morte de Lewis, os seus fillos seguiron a carreira do seu pai na qu\u00edmica."}
{"id": "467377", "revid": "47401", "url": "https://gl.wikipedia.org/wiki?curid=467377", "title": "Gilbert Newton Lewis", "text": ""}
{"id": "467402", "revid": "10599", "url": "https://gl.wikipedia.org/wiki?curid=467402", "title": "Teresa Rivero S\u00e1nchez-Romate", "text": ""}
{"id": "467403", "revid": "5863", "url": "https://gl.wikipedia.org/wiki?curid=467403", "title": "Bibliograf\u00eda de Frei Mart\u00edn Sarmiento", "text": ""}
{"id": "467405", "revid": "5863", "url": "https://gl.wikipedia.org/wiki?curid=467405", "title": "RCC", "text": ""}
{"id": "467406", "revid": "15490", "url": "https://gl.wikipedia.org/wiki?curid=467406", "title": "Gerard Coll Planas", "text": "Gerard Coll Planas, nado en Cardedeu, Barcelona, en 1980, \u00e9 un soci\u00f3logo, investigador, escritor e profesor espa\u00f1ol, especializado en x\u00e9nero, sociolox\u00eda da sexualidade e estudos LGBTI.\nTraxectoria.\nColl Planas \u00e9 doutor en sociolox\u00eda pola Universidade Aut\u00f3noma de Barcelona, profesor da Universidade de Vic e director do Centro de Estudos Interdisciplinarios de X\u00e9nero.\nFoi coordinador de diversos proxectos, como o titulado \"Contra a homofobia, ferramentas para as administraci\u00f3ns locais\" dependente da Comisi\u00f3n Europea que levou \u00e1 publicaci\u00f3n do libro branco europeo contra a homofobia.\nObra.\nO traballo de Coll Planas explora diversas facetas da realidade LGBTI, desde o acoso escolar e a violencia estrutural sufrida polos seus membros, at\u00e9 aspectos relativos \u00e1 construci\u00f3n social da identidade de x\u00e9nero e sexual, as\u00ed como a capacidade de axencia das persoas non-heterosexuais para definir a s\u00faa propia identidade.\nDesta maneira, apoi\u00e1ndose tanto na teor\u00eda cuir como en casos reais, reflexiona sobre que \u00e9 o que define a transexualidade ou que diferenza existe entre un cambio de sexo e unha simple intervenci\u00f3n de cirurx\u00eda est\u00e9tica. Tam\u00e9n delibera sobre si existe un continuo entre a orientaci\u00f3n sexual e a identidade de x\u00e9nero, si \u00e9 posible delimitar a fronteira entre, por exemplo, os gais efeminados e as mulleres trans, e cal \u00e9 o papel que xogan a sociedade, a pol\u00edtica, a econom\u00eda ou a vontade individual nestas cuesti\u00f3ns.\nPor outra banda, a s\u00faa obra explora igualmente a relaci\u00f3n que te\u00f1en co seu corpo as mulleres que foron diagnosticadas con cancro de mama."}
{"id": "467407", "revid": "89787", "url": "https://gl.wikipedia.org/wiki?curid=467407", "title": "Caitlyn Jenner", "text": "Caitlyn Marie Jenner, nada como William Bruce Jenner en Mount Kisco (Nova York) o 28 de outubro de 1949 \u00e9 unha personalidade televisiva e decatleta retirada estadounidense.\nJenner foi xogador de f\u00fatbol americano universitario cos Graceland Yellowjackets antes de sufrir unha ferida no xeonllo que requiriu cirurx\u00eda. Convencido polo adestrador do decatleta Jack Parker, L.\u00a0D.\u00a0Weldon, que probase o d\u00e9catlon, Jenner ga\u00f1ou a proba nos Xogos Ol\u00edmpicos de Montreal de 1976, establecen tres sucesivos r\u00e9cords mundiais e ga\u00f1ando fama como \"heroe de todos os estadounidenses\". Tras recibir o t\u00edtulo non oficial de \"mellor atleta do mundo\", Jenner estableceu unha carreira na televisi\u00f3n, no cinema, na escritura, nas carreiras automobil\u00edsticas, nos negocios e como modelo de portada de \"Playgirl\".\nJenner ten seis fillos coas s\u00faas tres sucesivas esposas (Chrystie Crownover, Linda Thompson e Kris Jenner) e dende 2007 apareceu no reality show \"Keeping Up with the Kardashians\". Asignado como var\u00f3n ao nacer, Caitlyn Jenner mostrouse publicamente como muller transexual en abril de 2015. O seu novo nome foi anunciado en xullo do mesmo ano, cambiado legalmente, igual que o seu x\u00e9nero, en setembro. Entre 2015 e 2016, Jenner protagonizou a serie de telerrealidade \"I Am Cait\", que se centrou na s\u00faa transici\u00f3n de x\u00e9nero. En xaneiro de 2017, someteuse a unha operaci\u00f3n de reasignaci\u00f3n sexual. Jenner foi considerada a muller transexual m\u00e1is c\u00e9lebre do mundo.\nTraxectoria.\nPrimeiros anos.\nCaitlyn Marie Jenner naceu como William Bruce Jenner en 1949, filla de Esther Ruth (de solteira McGuire) e William Hugh Jenner. O seu pai era arboricultor. Ten ascendencia inglesa, escocesa, irlandesa, neerlandesa e galesa. O seu irm\u00e1n m\u00e1is novo, Burt, faleceu nun accidente de coche en Canton, Connecticut, o 30 de novembro de 1976, pouco despois do triunfo de Jenner nos Xogos Ol\u00edmpicos. De nena, Jenner foi diagnosticada con dislexia.\nJenner asistiu ao Sleepy Hollow High School de Sleepy Hollow, Nova York e ao Newtown High School de Newtown, Connecticut, gradu\u00e1ndose en 1968. Jenner obtivo unha bolsa de f\u00fatbol americano e estudou no Graceland College en Lamoni, Iowa, mais foi obrigada a deixar o deporte a causa dunha lesi\u00f3n no xeonllo. Reco\u00f1ecendo o potencial de Jenner, o adestrador L. D. Weldon suxeriu a Jenner que se cambiase ao d\u00e9catlon. En 1970, Jenner acabou quinto no seu debut no d\u00e9catlon nos Drake Relays de Des Moines, Iowa. Jenner graduouse de Graceland en 1973 cun grao en educaci\u00f3n f\u00edsica.\nCarreira deportiva.\nJenner foi o campi\u00f3n estadounidense masculino de d\u00e9catlon en 1974 e aparecu na portada da revita \"Track &amp; Field News\" en agosto de 1974. Mentres estaba de xira en 1975, ga\u00f1ou o campionato franc\u00e9s e a medalla de ouro nos Xogos Panamericanos de 1975, logrando o r\u00e9cord do torneo con 8045 puntos. Isto foi seguido por novos r\u00e9cords de 8524 puntos no triangular U.S.A./U.R.S.S./Polonia de Eugene, Oreg\u00f3n, o 9-10 de agosto de 1975, rompendo o r\u00e9cord de Avilov, e 8538 puntos no torneo estadounidense, tam\u00e9n en Eugene.\nNos Xogos Ol\u00edmpicos de 1976 en Montreal, Jenner logrou cinco marcas persoais no primeiro d\u00eda da proba de d\u00e9catlon, a\u00ednda que quedou segundo por detr\u00e1s de Guido Kratschmer, da Rep\u00fablica Federal Alem\u00e1. Na proba final dos 1500\u00a0metros, Jenner tam\u00e9n estableceu unha nova marca persoal e ga\u00f1ou a medalla de ouro cun novo r\u00e9cord mundial de 8618 puntos.\nDespois dos Xogos.\nTralo \u00e9xito ol\u00edmpico, Jenner considerou que pod\u00eda capitalizalo cun status de celebridade semellante ao de Johnny Weissmuller e Sonja Henie, que se converteran en estrelas de cinema tralas s\u00faas medallas de ouro. O axente de Jenner, George Wallach, indicou que foi considerado para o papel de \"Superman\", que finalmente foi para Christopher Reeve.\nJenner apareceu na portada do 9 de agosto de 1976 da revista \"Sports Illustrated\", o n\u00famero de febreiro de 1979 de \"Gentleman's Quarterly\", e na portada de \"Playgirl\". Tam\u00e9n foi seleccionado polos Kansas City Kings co n\u00famero 139 do \"draft\" de 1977 a pesar de que non xogara ao baloncesto dende o instituto. A campa\u00f1a publicitaria foi organizada polo presidente do equipo Joe Axelson para burlarse das afirmaci\u00f3ns dos Kansas City Chiefs de que planeaban seleccionar \"o mellor atleta dispo\u00f1ible\" no National Football League Draft. Jenner foi presentado cun xersei co n\u00famero 8618, o resultado da proba ol\u00edmpica, mais nunca apareceu como xogador dos Kings.\nCarreira como actor.\nA comedia \"Can't Stop the Music\" (1980) foi a \u00fanica estrea cinematogr\u00e1fica de Jenner ata 2011. Jenner tivo tam\u00e9n alg\u00fan \u00e9xito na s\u00faa carreira televisiva, protagonizando os telefilmes \"The Golden Moment: An Olympic Love Story\" (1980) e \"Grambling's White Tiger\" (1981). Durante a tempada 1981-1982, Jenner foi un membro semirregular do elenco da serie polic\u00edaca \"CHiPs\" como o oficial Steve McLeish, substitu\u00edndo a Erik Estrada, que estaba nunha loita contractual con NBC e MGM.\nEn 2011, Jenner apareceu na comedia de Adam Sandler \"Jack and Jill\" nunha escena con Al Pacino. Igual que \"Can't Stop the Music\", o filme ga\u00f1ou o premio Razzie ao peor filme.\nEn setembro de 2016, Jenner apareceu como ela mesma nunha secuencia on\u00edrica da serie \"Transparent\".\nCarreira no motor.\nJenner tivo \u00e9xito no automobilismo no IMSA Camel GT series (International Motor Sports Association) na d\u00e9cada de 1980. A s\u00faa primeira vitoria foi nas 12 horas de Sebring de 1986 con Scott Pruett como compa\u00f1eiro.\nTransexualidade.\nNunha entrevista con Diane Sawyer en \"20/20\" en abril de 2015, Jenner mostrouse como muller transexual, dicindo que loitara coa disforia de x\u00e9nero dende a s\u00faa mocidade e que \"son unha muller\". Jenner vestiuse de muller durante moitos anos e tomou terapia hormonal substitutiva, mais parou despois de que a s\u00faa relaci\u00f3n con Kris Kardashian se volvese m\u00e1is seria, e acabando en matrimonio en 1991. Jenner conta que ti\u00f1a permiso para explorar a s\u00faa identidade de x\u00e9nero nas s\u00faas viaxes, mais non cando estaba a parella xunta, e que non saber cal era o mellor xeito de falar do asunto contribu\u00edu \u00e1 deterioraci\u00f3n do matrimonio de vinte e tres anos, que acabou formalmente en 2015.\nJenner someteuse a cirurx\u00eda est\u00e9tica e completou a cirurx\u00eda de reasignaci\u00f3n sexual en xaneiro de 2017. Jenner dixo que nunca se sentiu atra\u00edda polos var\u00f3ns, e que tendo en mente a dificultade da xente para entender as diferenzas entre orientaci\u00f3n sexual e identidade de x\u00e9nero, identificarase polo momento como asexual.\nVida persoal.\nAntes da s\u00faa transici\u00f3n de x\u00e9nero, Jenner estivo casada en tres ocasi\u00f3ns. En primeiro lugar con Chrystie Scott (de solteira Crownover) entre 1972 e 1981. Te\u00f1en un fillo, Burton \"Burt\" Jenner, e unha filla, Cassandra \"Casey\" Marino (de solteira Jenner). O proceso de divorcio entre Jenner e Scott finalizou a primeira semana de xaneiro de 1981.\nO 5 de xaneiro de 1981, Jenner casou coa actriz Linda Thompson en Hawaii. Te\u00f1en dous fillos, Brandon e Brody Jenner. En febreiro de 1986 separ\u00e1ronse e posteriormente divorci\u00e1ronse. Os seus fillos protagonizaron m\u00e1is tarde o reality show \"The Princes of Malibu\", e Brody apareceu tam\u00e9n en \"The Hills\".\nO 21 de abril de 1991, Jenner casou con Kris Kardashian (de solteira Houghton) despois dunha relaci\u00f3n de cinco meses. Xuntos tiveron d\u00faas fillas, Kendall e Kylie Jenner. A parella anunciou a s\u00faa separaci\u00f3n en outubro de 2013, a\u00ednda que realmente se separaran en xu\u00f1o. Kris solicitou o divorcio en setembro de 2014 alegando diferenzas irreconciliables. O proceso de divorcio acabou en decembro de 2014 e foi efectivo o 23 de marzo de 2015."}
{"id": "467408", "revid": "10599", "url": "https://gl.wikipedia.org/wiki?curid=467408", "title": "Primeira Divisi\u00f3n espa\u00f1ola de f\u00fatbol feminino", "text": ""}
{"id": "467410", "revid": "47401", "url": "https://gl.wikipedia.org/wiki?curid=467410", "title": "Bruce Jenner", "text": ""}
{"id": "467411", "revid": "89787", "url": "https://gl.wikipedia.org/wiki?curid=467411", "title": "Jacobus Arminius", "text": "Jacobus Arminius, latinizaci\u00f3n de Jakob Hermanszoon, nado en Oudewater (Pa\u00edses Baixos) o 10 de outubro de 1560 e finado en Leiden o 19 de outubro de 1609, foi un te\u00f3logo neerland\u00e9s do per\u00edodo da reforma protestante con opini\u00f3ns que foron a base do arminianismo e do movemento remonstrante. Dende 1603 foi profesor de teolox\u00eda na Universidade de Leiden e escribiu moitos libros e tratados sobre o tema.\nTraxectoria.\nArminius naceu en Oudewater, provincia de Utrecht. O seu pai faleceu cando era neno, quedando s\u00f3 coa s\u00faa nai. O cl\u00e9rigo Theodorus \u00c6milius adoptouno e matriculouno nunha escola da cidade de Utrecht. A s\u00faa nai morreu v\u00edtima da insurrecci\u00f3n ocorrida en Oudewater contra a administraci\u00f3n espa\u00f1ola, en 1575. Nesa \u00e9poca, Arminius foi enviado a estudar teolox\u00eda na Universidade de Leiden co patrocinio de amigos.\nArminius permaneceu en Leiden dende 1576 ata 1582. Entre os seus profesores estiveron Lambertus Danaeus, Johannes Drusius, Guillaume Feuguereius e Johann Kolmann. Kolmann cr\u00eda que o calvinismo presenta a Deus como \"un tirano e un verdugo\". Baixo esta influencia, Arminius plantou a semente do que foi a controversia coas teses dos seguidores de Jean Calvin. Non obstante, Arminius chegou a estudar baixo a direcci\u00f3n de Th\u00e9odore de Beza en Xenebra en 1582. Foi ordenado en 1588 e nomeado pastor en Amsterdam, adquirindo moi boa reputaci\u00f3n no exercicio do seu ministerio. En 1590 casou con Lijsbet Reael. En 1603 foi nomeado profesor de teolox\u00eda en Leiden, sendo ben valorado polos seus alumnos.\nFaleceu na cidade de Leiden o 19 de outubro de 1609.\nTeolox\u00eda.\nArminius \u00e9 co\u00f1ecido como o fundador da escola protestante anticalvinista. Dise que en 1589, Arminius ti\u00f1a que defender a doutrina calvinista da predestinaci\u00f3n contra o punto de vista de Dirck Volckertszoon Coornhert, mais Arminius conclu\u00edu que a visi\u00f3n calvinista era insostible e introduciu modificaci\u00f3ns nela.\nOs debates que se suscitaron en Leiden entre Arminius e Franciscus Gomarus acabaron por producir un enfrontamento con repercusi\u00f3ns sociais e pol\u00edticas de envergadura, tanto en Holanda como no resto da Europa protestante.\nA teolox\u00eda arminiana foi plenamente desenvolvida despois da s\u00faa morte polos primeiros seguidores neerlandeses de Arminius nun documento de cinco puntos de diverxencia co calvinismo cl\u00e1sico titulado \"Remonstrants\" (\"Memorial ou prego de protesta\"), polo que tam\u00e9n se fala de remonstrantes. Estes puntos foron tomados e estudados polos seguidores de Calvino (os \"gomaristas\"), que os refutaron con cinco puntos que chegaron a chamarse \"os cinco puntos do calvinismo\", base para as denominaci\u00f3ns reformadas que se distinguen das arminianas.\nComo reacci\u00f3n contra o nomeamento do te\u00f3logo arminiano Sim\u00f3n Episcopius, principal disc\u00edpulo de Arminius, como profesor de Leiden, foi convocado o s\u00ednodo de Dort ou de Dordrecht (1618\u20131619), nunha nova coxuntura pol\u00edtica que favorec\u00eda os gomaristas, polo apoio do estat\u00fader Mauricio de Nassau. O s\u00ednodo, liderado por Gomarus, nin sequera deixou intervir a Episcopius, e condenou a teolox\u00eda arminiana e os seus seguidores co anatema. Episcopius foi condenado ao desterro durante oito anos. O destacado pol\u00edtico arminiano Johan van Oldenbarnevelt foi executado, e outros, como Grotius, exili\u00e1ronse.\nOs baptistas ingleses John Smyth e Thomas Helwys, exiliados en Amsterdam entre 1606 e 1612, foron influenciados polo arminianismo e os seus seguidores foron co\u00f1eocidos como \"baptistas xerais\", polo seu convencemento de que Xes\u00fas morreu para salvar todos os homes que crean nel. Por\u00e9n, en 1891 os baptistas xerais un\u00edronse aos baptistas particulares na Uni\u00f3n Baptista de Gran Breta\u00f1a e Irlanda. Pola s\u00faa banda, os menonitas neerlandeses atoparon afinidades cos arminianos tanto no seu rexeitamento \u00e1 persecuci\u00f3n relixiosa, como na oposici\u00f3n \u00e1 concepci\u00f3n calvinista da predestinaci\u00f3n.\nAs obras de Arminius en lat\u00edn foron publicadas en Leiden en 1629 e en Frankfurt en 1631 e 1635.\nJohn Wesley (1703-1791), fundador do metodismo, adheriuse \u00e1 teolox\u00eda arminiana, da que se fixo propagador destacado. Tam\u00e9n foi adoptada a teolox\u00eda arminiana no s\u00e9culo XIX polo movemento restauracionista dos Disc\u00edpulos de Cristo e Igrexas de Cristo. As teses arminianas chegaron a ter aceptaci\u00f3n entre os cristi\u00e1ns de diferentes denominaci\u00f3ns de varios pa\u00edses, a\u00ednda que as s\u00faas orixes teol\u00f3xicas se remontan aos tempos de Pelaxio, quen se enfrontou notablemente con Agosti\u00f1o de Hipona. A doutrina arminiana \u00e9 m\u00e1is ben semipelaxiana, e asume alg\u00fans aspectos doutrinais do Concilio de Trento, tales como a bondade innata do home ou o libre albedr\u00edo humano."}
{"id": "467412", "revid": "15490", "url": "https://gl.wikipedia.org/wiki?curid=467412", "title": "Macedonia (provincia romana)", "text": "A provincia romana de Macedonia (, ) estableceuse oficialmente no 146 a.C., despois de que o xeneral romano Quintus Caecilius Metellus derrotase a Andriscus de Macedonia, o \u00faltimo autodenominado rei do antigo reino de Macedonia no 148 a.C, e despois de que as catro rep\u00fablicas clientelares (a \"tetrarqu\u00eda\") establecidas por Roma na rexi\u00f3n fosen disoltas. A provincia incorporou a antiga Macedonia, coa adici\u00f3n de Epirus, Tesalia e partes de Illyria. Peonia e Tracia. Isto creou unha \u00e1rea administrativa moito maior, \u00e1 que a\u00ednda se aplicaba o nome de \"Macedonia\". Os Dardanios, ao norte dos peonios, non estaban inclu\u00eddos, porque apoiaron aos romanos na s\u00faa conquista de Macedonia.\nDescrici\u00f3n.\nOrganizaci\u00f3n.\nDespois das reformas de Diocleciano a finais do s\u00e9culo III, \"Epirus Vetus\" dividiuse, e nalg\u00fan momento do s\u00e9culo IV a provincia de Macedonia foi dividida en \"Macedonia Prima\" no sur e \"Macedonia Secunda\" ou \"Salutaris\" no norte. Estas provincias estiveron subordinadas \u00e1 diocese de Macedonia, unha das tres dioceses que formaba a prefectura pretoriana de Illyricum. Cando a prefectura dividiuse entre os imperios Occidental e Oriental no 379, as provincias macedonias foron inclu\u00eddas en Illyricum oriental. Coa divisi\u00f3n definitiva do Imperio no 395, Macedonia pasou ao Leste, que evolucionou ao Imperio Bizantino.\nAcaia.\nAcaia (Ahaea) ou Achaia formaba inicialmente parte da provincia romana de Macedonia (do 146 ao 27 a.C.). Posteriormente converteuse nunha provincia separada polo primeiro pactode Augusto do 27 a.C, que estableceu o Imperio romano.\nEpiro Vetus.\n\"Epirus\", m\u00e1is tarde \"Epirus Vetus\" (\"antiga Epirus\"; ), foi unha provincia do imperio romano que correspondeu \u00e1 rexi\u00f3n de Epirus. Entre o 146 a.C. e o 27 a.C., formou parte da provincia de Macedonia, tras a cal pasou a formar parte de Acaia, antes de converterse nunha provincia separada baixo o emperador Traxano.\nNova Epirus.\n\"Epirus Nova\" (\"Nova Epirus\", ) ou \"Illyria Graeca\" ou \"Illyris propio\" foi unha provincia do Imperio Romano establecida por Diocleciano durante a s\u00faa reestruturaci\u00f3n dos l\u00edmites provinciais. Ata ent\u00f3n, a provincia pertenc\u00eda \u00e1 provincia de Macedonia. Dyrrachium (ou Epidamnus) foi establecida como a capital de \"Nova Epiro\". A rexi\u00f3n de Nova Epirus correspond\u00eda a unha parte de Iliria era ent\u00f3n \"en parte Grecia e en parte helenizado\".\nMacedonia Prima.\nMacedonia Prima (\"Primeira Macedonia\") foi unha provincia que abarca a maior parte do Reino de Macedonia, que coincide coa maior parte da rexi\u00f3n grega da moderna de Macedonia, e ti\u00f1a a Tesal\u00f3nica como a s\u00faa capital.\nMacedonia Secunda ou Salutaris.\n\"Macedonia Salutaris\" (\"Macedonia sa\"), tam\u00e9n co\u00f1ecida como \"Macedonia Secunda\" (\"Segunda Macedonia\") era unha provincia que abarcaba parcialmente a Dardania a e toda Peonia, sendo a segunda parte da actual Rep\u00fablica de Macedonia do Norte. A cidade de Stobi situada na confluencia dos r\u00edos Crna Reka e Vardar (chamados en grego Axios), que era a antiga capital de Peonia, \nxurdiu m\u00e1is tarde na cidade capital de \"Macedonia Salutaris\".\nTesalia.\nEsta provincia abarcaba a \u00e1rea da antiga Tesalia, que estaba xusto no sur da antiga Macedonia. Tam\u00e9n se mencionan as subdivisi\u00f3ns de Tesalia Prima e Tesalia Secunda.\nEconom\u00eda.\nO reinado de Augusto comezou cun longo per\u00edodo de paz, prosperidade e riqueza para Macedonia, a\u00ednda que a s\u00faa importancia na posici\u00f3n econ\u00f3mica do mundo romano diminu\u00edu en comparaci\u00f3n co seu veci\u00f1o, Asia Menor.\nA econom\u00eda resultou moi estimulada pola construci\u00f3n da V\u00eda Egnatia, a instalaci\u00f3n de comerciantes romanos nas cidades e a fundaci\u00f3n de colonias romanas. O goberno imperial trouxo, xunto cos seus cami\u00f1os e sistema administrativo, un boom econ\u00f3mico, que beneficiaba tanto \u00e1 clase dominante romana como \u00e1s clases baixas. Con vastos pastos cultivables e ricos, as grandes familias gobernantes acumularon grandes fortunas na sociedade baseadas no traballo escravo.\nA mellora das condici\u00f3ns de vida das clases produtivas provocou un aumento de artes\u00e1ns da rexi\u00f3n. Os canteiros, os mineiros, os ferreiros etc. traballaban en todo tipo de actividades e oficios. O pobo grego tam\u00e9n era amplamente empregado como titores, educadores e m\u00e9dicos en todo o mundo romano.\nA econom\u00eda de exportaci\u00f3n estaba baseada esencialmente na agricultura e gando, mentres que se exportaban ferro, cobre e ouro xunto con produtos como madeira, resina, verea, c\u00e1nabo, li\u00f1o e peixe. Outra fonte de riqueza foron os portos do reino, como Dion, Pella, Tesal\u00f3nica, Casandrea."}
{"id": "467414", "revid": "42983", "url": "https://gl.wikipedia.org/wiki?curid=467414", "title": "In\u00e9s Rey Garc\u00eda", "text": ""}
{"id": "467415", "revid": "42983", "url": "https://gl.wikipedia.org/wiki?curid=467415", "title": "Rosa Mar\u00eda Gallego Neira", "text": ""}
{"id": "467416", "revid": "42983", "url": "https://gl.wikipedia.org/wiki?curid=467416", "title": "Eudoxia Mar\u00eda Neira Fern\u00e1ndez", "text": ""}
{"id": "467417", "revid": "42983", "url": "https://gl.wikipedia.org/wiki?curid=467417", "title": "Xiao Varela G\u00f3mez", "text": ""}
{"id": "467418", "revid": "42983", "url": "https://gl.wikipedia.org/wiki?curid=467418", "title": "M\u00f3nica Mart\u00ednez Lema", "text": ""}
{"id": "467419", "revid": "42983", "url": "https://gl.wikipedia.org/wiki?curid=467419", "title": "Avia Veira Gonz\u00e1lez", "text": ""}
{"id": "467420", "revid": "89787", "url": "https://gl.wikipedia.org/wiki?curid=467420", "title": "Elecci\u00f3ns municipais de 2019 na Coru\u00f1a", "text": "As elecci\u00f3ns municipais de 2019 celebr\u00e1ronse na Coru\u00f1a o domingo 26 de maio, de acordo co Real Decreto de convocaci\u00f3n das elecci\u00f3ns locais en Espa\u00f1a disposto o 1 de abril de 2019 e publicado no \"Bolet\u00edn Oficial do Estado\" o 2 de abril. Foron elixidos os 27 membros do Concello da Coru\u00f1a, a trav\u00e9s dun sistema proporcional (m\u00e9todo d'Hondt), con listas pechadas e unha barreira electoral do 5\u00a0%.\nResultados.\n5 listas obtiveron representaci\u00f3n: a lista m\u00e1is votada, a do Partido Popular, obtivo 9 concelleiros (1 menos ca en 2015). A lista do Partido dos Socialistas de Galicia-PSOE tam\u00e9n acadou 9 concelleiros (3 m\u00e1is ca en 2015). Marea Atl\u00e1ntica conseguiu 6 concelleiros (4 menos ca en 2015), o Bloque Nacionalista Galego, 2 (1 m\u00e1is ca en 2015), en canto Cidad\u00e1ns-Partido da Cidadan\u00eda entrou na corporaci\u00f3n municipal por primeira vez cunha concelleira. Os resultados completos det\u00e1llanse a continuaci\u00f3n:\nConcelleiros elixidos.\nLista de concelleiros elixidos:"}
{"id": "467421", "revid": "37713", "url": "https://gl.wikipedia.org/wiki?curid=467421", "title": "The Crestfallen", "text": ""}
{"id": "467455", "revid": "1131", "url": "https://gl.wikipedia.org/wiki?curid=467455", "title": "Bill Pearson", "text": "O nome de Bill Pearson pode referirse a:"}
{"id": "467456", "revid": "89787", "url": "https://gl.wikipedia.org/wiki?curid=467456", "title": "Bill Pearson (escritor neozeland\u00e9s)", "text": "William Harrison \"Bill\" Pearson, nado en Greymouth o 18 de xaneiro de 1922 e finado en Auckland o 27 de setembro de 2002, foi un escritor, ensa\u00edsta e cr\u00edtico literario neozeland\u00e9s.\nTraxectoria.\nEstudou Lingua e literatura inglesa na Universidade de Canterbury, e formouse como profesor. Ensinou na escola de primaria de Blackball en 1942, experiencia que lle valeu para escribir a novela \"Coal Flat\" (1963). Logo de facer un mestrado, en 1949 foi a Londres. Doutorouse na Universidade de Londres, e en 1952 regresou ao seu pa\u00eds. Deu clases no departamento de ingl\u00e9s da Universidade de Auckland desde 1959 at\u00e9 a s\u00faa xubilaci\u00f3n en 1986. Nesa etapa mantivo unha estreita relaci\u00f3n coa comunidade universitaria do pobo maor\u00ed. Os seus ensaios e artigos sobre a literatura e sociedade de Nova Zelandia foron publicados en 1974 no volume \"Fretful Sleepers and Other Essays\".\nDado que a homosexualidade foi ilegal no seu pa\u00eds at\u00e9 1986, mantivo oculta a s\u00faa orientaci\u00f3n sexual durante boa parte da s\u00faa vida.\nEn 2010 o acad\u00e9mico Paul Millar publicou unha biograf\u00eda revisada, co t\u00edtulo de \"No Fretful Sleeper: A Life of Bill Pearson\"."}
{"id": "467457", "revid": "5863", "url": "https://gl.wikipedia.org/wiki?curid=467457", "title": "Elecci\u00f3ns Xerais 2019 en Espa\u00f1a", "text": ""}
{"id": "467462", "revid": "5863", "url": "https://gl.wikipedia.org/wiki?curid=467462", "title": "Constituci\u00f3n Espa\u00f1ola", "text": ""}
{"id": "467463", "revid": "27155", "url": "https://gl.wikipedia.org/wiki?curid=467463", "title": "Tiolato", "text": ""}
{"id": "467464", "revid": "89787", "url": "https://gl.wikipedia.org/wiki?curid=467464", "title": "Imidazol", "text": "O imidazol \u00e9 un composto org\u00e1nico coa f\u00f1ormula C3N2H4. \u00c9 un s\u00f3lido branco ou incoloro soluble en auga, que produce unha disoluci\u00f3n medianamente alcalina. En qu\u00edmica, \u00e9 un composto heteroc\u00edclico arom\u00e1tico, clasificado como un diazol e ten \u00e1tomos de nitr\u00f3xeno non adxacentes.\nMoitos produtos naturais, especialmente alcaloides, conte\u00f1en o anel imidazol. Estes imidazois comparten o anel 1,3-C3N2 pero presentan diversos substitu\u00edntes. Este sistema anular est\u00e1 presente en importantes mol\u00e9culas biol\u00f3xicas, como o amino\u00e1cido histidina e a hormona relacionada histamina. Moitos f\u00e1rmacos conte\u00f1en o anel imidazol, como certos antif\u00fanxicos, a serie de antibi\u00f3ticos de nitroimidazol e o sedante midazolam.\nCando se fusiona cun anel de pirimidina, forma unha purina, que \u00e9 o composto heteroc\u00edclico que cont\u00e9n nitr\u00f3xeno m\u00e1is abondoso na natureza.\nO nome \"imidazol\" (\"imidazole\") foi acu\u00f1ado en 1887 polo qu\u00edmico alem\u00e1n Arthur Rudolf Hantzsch (1857\u20131935).\nEstrutura e propiedades.\nO imidazol \u00e9 un anel de 5 membros plano. Pode existir en d\u00faas formas tautom\u00e9ricas, porque o hidr\u00f3xeno pode unirse a calquera dos dous \u00e1tomos de nitr\u00f3xeno. O imidazol \u00e9 un composto altamente polar, como evidencia o seu momento dipolar el\u00e9ctrico de 3,67\u00a0D. \u00c9 moi soluble en auga. Clasif\u00edcase como composto arom\u00e1tico debido \u00e1 presenza dun anel plano que cont\u00e9n 6 electr\u00f3ns \u03c0 (un par de lectr\u00f3ns do \u00e1tomo de nitr\u00f3xeno protonado e un de cada un dos catro \u00e1tomos restantes do anel).\nVelaqu\u00ed algunhas estruturas resonantes do imidazol:\nAnfoterismo.\nO imidazol \u00e9 anf\u00f3tero. \u00c9 dicir, pode funcionar como \u00e1cido ou coma base. Como \u00e1cido, o p\"K\"a do imidazol \u00e9 14,5, polo que \u00e9 menos \u00e1cido que os \u00e1cidos carbox\u00edlicos, fenois e imidas, pero lixeiramente m\u00e1is \u00e1cido que os alcohois. O prot\u00f3n \u00e1cido \u00e9 o que est\u00e1 unido ao nitr\u00f3xeno. A desprotonaci\u00f3n d\u00e1 lugar ao ani\u00f3n imidazol, que \u00e9 sim\u00e9trico. Como base, o p\"K\"a do \u00e1cido conxugado (citado como p\"K\"BH+ para evitar confusi\u00f3n entre os dous) \u00e9 aproximadamente 7, polo que o imidaol \u00e9 unhas sesenta veces m\u00e1is b\u00e1sico que a piridina. O sitio b\u00e1sico \u00e9 o nitr\u00f3xeno co par solitario (e non unido ao hidr\u00f3xeno). A protonaci\u00f3n d\u00e1 lugar ao cati\u00f3n imidazolio, que \u00e9 sim\u00e9trico.\nPreparaci\u00f3n.\nO descubrimento do imidazol f\u00edxoo en 1858 o qu\u00edmico xermano-brit\u00e1nico Heinrich Debus, a\u00ednda que xa se descubriran antes na d\u00e9cada de 1840 varios derivados do imidazol. O glioxal, o formaldehido e o amon\u00edaco cond\u00e9nsanse para formar imidazol (glioxalina, como foi denominado orixinalmente). Esta s\u00edntese, a\u00ednda que produce un rendemento relativamente baixo, a\u00ednda se usa para xerar imidazois \"C\"-substitu\u00eddos.\nNunha modificaci\u00f3n de microondas, os reactivos son bencilo, benzaldehido e amon\u00edaco en \u00e1cido ac\u00e9tico glacial, formando 2,4,5-trifenilimidazol (\"lofina\").\nO imidazol pode sintetizarse por numerosos m\u00e9todos ademais de polo m\u00e9todo de Debus. Moitas destas s\u00ednteses poden tam\u00e9n aplicarse a imidazois substitu\u00eddos variando os grupos funcionais nos reactivos. Estes m\u00e9todos categor\u00edzanse normalmente polo n\u00famero de compo\u00f1entes reactivos.\nO enlace (1,5) ou (3,4) pode formarse pola reacci\u00f3n dun imidato e un \u03b1-aminoaldehido ou \u03b1-aminoacetal. O exemplo de abaixo apl\u00edcase ao imidazol cando R1 = R2 = hidr\u00f3xeno.\nOs enlaces (1,2) e (2,3) poden formarse tratando un 1,2-diaminoalcano, a altas temperaturas, cun alcohol, aldehido, ou \u00e1cido carbox\u00edlico. C\u00f3mpre usar un catalizador deshidroxenante, como o platino en al\u00famina.\nOs enlaces (1,2) e (3,4) poden tam\u00e9n formarse a partir de \u03b1-aminocetonas \"N\"-substitu\u00eddas e formamida con calor. O produto ser\u00e1 un imidazol 1,4-disubstitu\u00eddo, pero aqu\u00ed como R1 = R2 = hidr\u00f3xeno, o propio imidazol \u00e9 o produto. O rendemento desta reacci\u00f3n \u00e9 moderado, pero parece ser o m\u00e9todo m\u00e1is efectivo de obter unha substituci\u00f3n 1,4.\nEste m\u00e9todo ten bos rendementos para os imidazois substitu\u00eddos. Unha adaptaci\u00f3n do m\u00e9todo de Debus, denom\u00ednase s\u00edntese de imadazol de Debus-Radziszewski. Os materiais de inicio son glioxal substitu\u00eddo, aldehido, amina e amon\u00edaco ou sal de amonio.\nPode sintetizarse imidazol por fot\u00f3lise de 1-viniltetrazol. Esta reacci\u00f3n s\u00f3 d\u00e1 un rendemento substancial se o 1-viniltetrazol se produce eficientemente a partir dun composto org\u00e1nico, como o 2-tributilestaniltetrazol. A reacci\u00f3n, que se mostra abaixo, produce imidazol cando R1 = R2 = R3 = hidr\u00f3xeno.\nO imidazol pode tam\u00e9n formarse nunha reacci\u00f3n en fase de vapor. A reacci\u00f3n ocorre con formamida, etilenediamina e hidr\u00f3xeno sobre platino en al\u00famina, e debe ter lugar entre 340 e 480\u00a0\u00b0C. Isto forma un produto de imidazol moi puro.\nA reacci\u00f3n de Van Leusen pode tam\u00e9n empregarse para formar imidazois que empezan a partir de TosMIC (tosilmetil isocianuro) e unha aldimina. A s\u00edntese de imidazol de Van Leusen permite a preparaci\u00f3n de imidazois a partir de aldiminas por reacci\u00f3n con TosMIC. A reacci\u00f3n foi posteriormente ampliada a unha s\u00edntese de dous pasos na cal a aldimina se xera in situ: a reacci\u00f3n de Van Leusen de tres compo\u00f1entes (vL-3CR).\nSignificado biol\u00f3xico e aplicaci\u00f3ns.\nO imidazol incorp\u00f3rase a mol\u00e9culas biol\u00f3xicas moi importantes. A m\u00e1is frecuente \u00e9 o amino\u00e1cido histidina, que ten unha cadea lateral imidazol. A histidina est\u00e1 presente en moitas prote\u00ednas e enzimas e desempe\u00f1a un importante papel na estrutura e funci\u00f3n de enlace da hemoglobina. Os compostos de histidina baseados no imidazol desempe\u00f1an unha importante funci\u00f3n no tmponamento intracelular. A histidina pode ser descarboxilada a histamina, que \u00e9 tam\u00e9n un composto biol\u00f3xico com\u00fan. A histamina pode causar urticaria cando se produce durante as reacci\u00f3ns al\u00e9rxicas. A relaci\u00f3n entre a histidina e a histamina m\u00f3strase a continuaci\u00f3n:\nUnha das aplicaci\u00f3ns do imidazol \u00e9 na purificaci\u00f3n de prote\u00ednas etiquedadas con histidina (His) en cromatograf\u00eda de afinidade de metal inmobilizado (IMAC). O imidazol util\u00edzase para elu\u00edr as prote\u00ednas etiquetadas unidas a i\u00f3ns n\u00edquel adheridos \u00e1 superficie de esferas na columna de cromatograf\u00eda. Pola columna pasa un exceso de imidazol, que despraza a etiqueta His da coordinaci\u00f3n co n\u00edquel, liberando as prote\u00ednas etiquetadas con His.\nO imidazol converteuse nunha parte importante de moitos f\u00e1rmacos. Os imidazois sint\u00e9ticos est\u00e1n presentes en moitos funxicidas e medicamentos antif\u00fanxicos, antiprotozoarios e antihipertensivos. O imidazol forma parte da mol\u00e9cula de teofilina, que se encontra nas follas e grans de caf\u00e9, que estimula o sistema nervioso central. Est\u00e1 presente tam\u00e9n no medicamento anticanceroso mercaptopurina, que combate a leucemia ao interferir coas actividades do ADN.\nVarios imidazois substitu\u00eddos, como o clotrimazol, son inhibidores selectivos da \u00f3xido n\u00edtrico sintase, o que os converte en interesantes dianas de drogas nas inflamaci\u00f3ns, enfermidades neurodexenerativas e tumores do sistema nervioso. Outras actividades biol\u00f3xicas do farmac\u00f3foro imidazol est\u00e1n relacionadas coa regulaci\u00f3n \u00e1 baixa dos fluxos de Ca2+ K+ intracelulares e a interferencia co inicio da traduci\u00f3n.\nDerivados farmac\u00e9uticos.\nOs derivados de imidazol substitu\u00eddos son un valioso tratamento de moitas infecci\u00f3ns sist\u00e9micas f\u00fanxicas. Os imidazois pertencen \u00e1 clase dos antif\u00fanxicos de azol, entre os que est\u00e1n o cetoconazol, o miconazol e o clotrimazol.\nComo comparaci\u00f3n, outro grupo de azois \u00e9 o dos triazois, que incl\u00fae o fluconazol, itraconazol e voriconazol. A diferenza entre os imidazois e os triazois implica o mecanismo de inhibici\u00f3n do enzima citocromo P450. O N3 do composto imidazol \u00fanese ao \u00e1romo de ferro do hemo do citocromo P450 f\u00e9rrico, mentres que o N4 dos triazois \u00fanese ao grupo hemo. Os triazois te\u00f1en unha maior especificidade polo citocromo P450 que os imidazois, polo que son m\u00e1is potentes que os imidazois.\nAlg\u00fans derivados de imidazois presentan efectos sobre os insectos, por exemplo o nitrato de sulconazol mostra un forte efecto anti-alimentaci\u00f3n sobre a larva do escaravello australiano que dixire a queratina da especie \"Anthrenocerus australis\", como tam\u00e9n ten o nitrato de econazol sobre a couza da roupa \"Tineola bisselliella\".\nAplicaci\u00f3ns industriais.\nO imidazol foi amplamente utilizado como inhibidor da corrosi\u00f3n sobre ceertos metais de transici\u00f3n, como o cobre. \u00c9 importante impedir a corrosi\u00f3n do cobre, especialmente en sistemas acuosos, onde a condutividade el\u00e9ctrica do cobre dimin\u00fae debido \u00e1 corrosi\u00f3n. Os imidazois poden tam\u00e9n utilizarse como axentes para sintetizar zeollitas.\nMoitos compostos de importancia industrial e tecnol\u00f3xica conte\u00f1en derivados do imidazol. O polibencimidazol (PBI) termoestable cont\u00e9n imidazol fusionado a un anel de benceno e enlazado ao benceno, e act\u00faa como un retardante do lume. O imidazol pode encontrarse tam\u00e9n en varios compostos usados en fotograf\u00eda e electr\u00f3nica.\nSales de imidazol.\nOs sales de imidazol, nos que o anel imidazol est\u00e1 no cati\u00f3n co\u00f1\u00e9cense como sales de imidazolio (por exemplo, nitrato ou cloruro de imidazolio). Estes sales f\u00f3rmanse a partir da protonaci\u00f3n ou substituci\u00f3n no nitr\u00f3xeno do imidazol. Foron utilizados como l\u00edquidos i\u00f3nicos e precursores de carbenos estables. Os sales nos que un imidazol desprotonado \u00e9 un ani\u00f3n son tam\u00e9n ben co\u00f1ecidos; estes sales denom\u00ednanse imidazolatos (por exemplo, o imidazolato de sodio, NaC3H3N2)."}
{"id": "467465", "revid": "27155", "url": "https://gl.wikipedia.org/wiki?curid=467465", "title": "1-H-imidazol", "text": ""}
{"id": "467473", "revid": "85894", "url": "https://gl.wikipedia.org/wiki?curid=467473", "title": "A Pena, Curtis, Curtis", "text": "A Pena \u00e9 un lugar da parroquia de Curtis, no concello coru\u00f1\u00e9s de Curtis na comarca de Betanzos."}
{"id": "467480", "revid": "5863", "url": "https://gl.wikipedia.org/wiki?curid=467480", "title": "Lexislatura Constitu\u00ednte de Espa\u00f1a", "text": ""}
{"id": "467485", "revid": "98629", "url": "https://gl.wikipedia.org/wiki?curid=467485", "title": "Xoana de Albret", "text": "Jeanne d'Albret, en galego Xoana de Albret, nada en Saint-Germain-en-Laye o 7 de xaneiro de 1528 e finada en Par\u00eds o 9 de xu\u00f1o de 1572 foi pretendente ao reino de Navarra co nome de Xoana III, que se autodenominou ra\u00ed\u00f1a de Navarra na Baixa Navarra, condesa de Foix e Bigorra, vizcondesa de Bearne, Marsan, Tart\u00e1s, e duquesa de Albret. O seu fillo foi o rei Henrique IV o Grande, primeiro rei Borb\u00f3n de Francia.\nOrixes familiares.\nXoana naceu en 1528 en Saint-Germain-en-Laye. Era a filla \u00fanica de Henrique II de Navarra e de Margarida de Francia. Criouse en Par\u00eds, na corte do rei Francisco I de Francia, o seu t\u00edo.\nMatrimonios e descendencia.\nO seu t\u00edo Francisco casouna en 1541 co duque Guillerme V de Cl\u00e9veris, cando apenas ti\u00f1a trece anos. Desa uni\u00f3n non houbo descendencia. En 1546 o matrimonio foi anulado.\nTrala morte de Francisco e o ascenso ao trono de Henrique II, o seu matrimonio foi de novo concertado. As\u00ed, o 20 de outubro de 1548 casou en Moulins con Ant\u00f3n de Borb\u00f3n (1518-1562), fillo de Carlos de Borb\u00f3n (1489-1537), duque de Vend\u00f4me, e de Francisca de Alen\u00e7on, o cal se converter\u00eda en herdeiro ao trono de Francia se se extingu\u00eda a reinante casa de Valois. Tiveron cinco fillos:\nA cuesti\u00f3n relixiosa.\nEn 1555 faleceu o seu pai e ela herdou o reino de Navarra e demais posesi\u00f3ns. En 1560 convereuse ao protestantismo e introduciu a Reforma en Navarra e B\u00e9arn. Por unha orde promulgada o 19 de xullo de 1561, impuxo o calvinismo nos seus Estados. Os dous fillos que lle quedaban foron educados segundo as ideas relixiosas da s\u00faa nai. Ese mesmo ano Ant\u00f3n de Borb\u00f3n e o seu irm\u00e1n Lu\u00eds I de Borb\u00f3n, as\u00ed como o pr\u00edncipe de Cond\u00e9, chegaron a Par\u00eds para asistir aos Estados Xerales nos que se discutir\u00edan as denuncias dos protestantes do reino.\nPrimeira guerra.\nCond\u00e9 foi detido o 31 de outubro de 1560 e condenado a morte, inici\u00e1ndose un conflito que estalou con virulencia tralo masacre dos protestantes de Wassy o 1 de marzo de 1562. Os confederados protestantes (\"Eidgenosse\", en alem\u00e1n confederado, de onde deriva hugonotes) pasaron \u00e1 ofensiva e recibiron axuda de Alema\u00f1a e de Inglaterra (a cambio da cesi\u00f3n de Le Havre) o 20 de setembro de 1562. Cond\u00e9 atopouse en Dreux e Ant\u00f3n de Borb\u00f3n en Rouen, onde foi apresado e asasinado o 10 de novembro de 1562. A paz de Amboise do 12 de marzo de 1563 puxo fin \u00e1 primeira guerra de relixi\u00f3n en Francia, na cal non participaron Navarra nin B\u00e9arn como Estados (nin Foix nin os vizcondados menores).\nSegunda guerra.\nA matanza de cat\u00f3licos en N\u00eemes (1567) foi o detonante da segunda guerra. En 1568 Carlos IX de Francia ordenou a confiscaci\u00f3n dos seus Estados, e en B\u00e9arn rebel\u00e1ronse os cat\u00f3licos dirixidos por Terride tomando o poder, mentres que noutros lugares o fac\u00edan as tropas reais. Xoana de Albret encabezou o movemento protestante e encomendou ao seu fillo de 15 anos que intervi\u00f1ese na sede de La Rochelle. A paz de Longiumeau do 23 de marzo de 1568 puxo fin a esta segunda guerra, mais rapidamente se iniciou a terceira.\nTerceira guerra.\nO 12 de marzo de 1569 produciuse a batalla de Jarnac, na que morreu o l\u00edder pol\u00edtico-militar protestante, Cond\u00e9, e o fillo de Xoana Henrique de Navarra foi designado novo xefe pol\u00edtico en tanto que a direcci\u00f3n militar quedaba en mans de Coligny. Xoana administrou La Rochelle en todos os sentidos, con excepci\u00f3n dos asuntos militares. Controlou a comunicaci\u00f3n cos pr\u00edncipes estranxeiros aliados intentando manter a alianza, especialmente trala morte de Cond\u00e9 en marzo de 1569. Contrariamente \u00e1s previsi\u00f3ns, o partido hugonote mant\u00edvose firme, mesmo despois da derrota de Moncontour. Xoana non se rendeu e en agosto de 1569 recuperou os seus Estados coa chegada das forzas do duque Francisco de Montmorency. A finais de 1570 debeu acceder a negociar ante a vontade dos seus correlixionarios e o 8 de agosto dese ano asinouse a paz de Saint-Germain en Laye. Os cat\u00f3licos non ter\u00e1n ning\u00fan dereito: cultos prohibidos e expulsi\u00f3n dos cl\u00e9rigos. Marchou de La Rochelle en 1571 para regresar aos seus dominios. Protestou contra a mala aplicaci\u00f3n da paz de Saint-Germain.\nAcordo matrimonial.\nXoana de Albret volveu emprender longas negociaci\u00f3ns en Par\u00eds para casar o seu fillo, o futuro Henrique IV, con Margarida de Francia, a terceira filla de Catarina de M\u00e9dicis. Non obstante, tivo que aceptar unha condici\u00f3n: Margarida de Francia non se converter\u00eda ao protestantismo. O matrimonio celebrouse o 18 de agosto de 1572, mais Xoana III de Albret no puido asistir \u00e1 cerimonia, xa que faleceu o 9 de xu\u00f1o de 1572. Segundo os rumores, foi asasinada por orde de Catarina de M\u00e9dicis.\nA Reforma na Baixa Navarra.\nA pesar de decretar a liberdade relixiosa no seu Reino en que a Igrexa Cat\u00f3lica Romana puido compartir templo cos protestantes no horario que dispuxese a autoridade civil, a licenza papal aos seus s\u00fabditos para a desobediencia e ocupaci\u00f3n de calquera territorio gobernado por unha ra\u00ed\u00f1a excomungada como signo de obediencia ao Papa, fixeron imposible a convivencia e finalizou coa prohibici\u00f3n da relixi\u00f3n papal no reino de Navarra. Trala morte de Ant\u00f3n de Borb\u00f3n, en 1562, Xoana promulgou unha serie de medidas destinadas a implantar a Reforma de B\u00e9arn: a publicaci\u00f3n dun catecismo de Jean Calvin en bearn\u00e9s (1563); a fundaci\u00f3n dunha academia protestante en Orthez (1566); a redacci\u00f3n de novas ordenanzas eclesi\u00e1sticas (1566-1571); a traduci\u00f3n do Novo Testamento ao \u00e9uscaro por Joannes Leizarraga (1571); e a traduci\u00f3n ao bearn\u00e9s do \"Psautier de Marot\", por Arnaud de Salette (1568). En 1571 a fe reformada (calvinista) foi oficializada en B\u00e9arn e Baixa Navarra como relixi\u00f3n estatal.\nAntergos.\nAntergos de Xoana III de Navarra"}
{"id": "467486", "revid": "47401", "url": "https://gl.wikipedia.org/wiki?curid=467486", "title": "Xoana III de Navarra", "text": ""}
{"id": "467487", "revid": "47401", "url": "https://gl.wikipedia.org/wiki?curid=467487", "title": "Jeanne d'Albret", "text": ""}
{"id": "467488", "revid": "23204", "url": "https://gl.wikipedia.org/wiki?curid=467488", "title": "Gran Premio do Reino Unido de 2019", "text": "O Gran Premio do Reino Unido de 2019 (co\u00f1ecido oficialmente como o 2019 Formula 1 Rolex British Grand Prix) foi unha carreira de F\u00f3rmula 1 que se celebrou o 14 de xullo de 2019, no Circu\u00edto de Silverstone, Northamptonshire e Buckinghamshire, Inglaterra, Reino Unido. A carreira foi a d\u00e9cima rolda da tempada de F\u00f3rmula 1, a septuax\u00e9sima cuarta (74\u00aa) edici\u00f3n do Gran Premio do Reino Unido, e a quincuax\u00e9simo quinta (55\u00aa) vez que a carreira disputouse no Circu\u00edto de Silverstone.\nPr\u00e1ctica.\nA primeira sesi\u00f3n de adestramentos rematou con Pierre Gasly sendo o m\u00e1is r\u00e1pido con Red Bull, case medio segundo por diante do segundo posto de Valtteri Bottas, que equedou 0,4 por diante do compa\u00f1eiro de Gasly, Max Verstappen. Os \u00fanicos incidentes importantes foron que Romain Grosjean estrelou o seu coche na sa\u00edda do foso e o alfa Romeo de Kimi R\u00e4ikk\u00f6nen parouse na recta de Wellington. Os pilotos tiveron problemas co nivel de adherencia da pista durante a sesi\u00f3n debido a que a pista foi asfaltada recentemente e, a\u00ednda que houbo unha breve choiva, tivo pouco impacto na execuci\u00f3n da sesi\u00f3n."}
{"id": "467489", "revid": "88215", "url": "https://gl.wikipedia.org/wiki?curid=467489", "title": "Innokentii Smoktunovskii", "text": "Innokenty Mikhaylovich Smoktunovsky (en ) nado co apelido \"Smoktunovich\" en Tatyanovska o 28 de marzo de 1925 e finado en Moscova o 3 de agosto de 1994, foi un actor sovi\u00e9tico, aclamado como o \"rei dos actores sovi\u00e9ticos\". Foi nomeado Artista do Pobo da URSS en 1974 e Heroe do Traballo Socialista en 1990.\nTraxectoria.\nPrimeiros anos.\nSmoktunovskii naceu nunha vila de Siberia nunha familia de campesi\u00f1os de orixe belarusa. Rumoreouse que provi\u00f1a dunha familia polaca, mesmo nobre, mais o propio actor desaprobou esas teor\u00eda afirmando que a s\u00faa familia era belarusa e non nobre. Serviu no ex\u00e9rcito sovi\u00e9tico durante a segunda guerra mundial. En 1946, uniuse a unha compa\u00f1\u00eda de teatro en Krasnoyarsk, e despois marchou a Moscova. En 1957, foi convidado por Georgy Tovstonogov para unirse ao teatro Bolshoi de Leningrado, onde abraiou o p\u00fablico coa s\u00faa dram\u00e1tica interpretaci\u00f3n do pr\u00edncipe en \"O idiota\", de Dostoyevski. Un dos seus mellores papeis foi o protagonista de \"Tsar Fyodor Ioannovich\" de Aleksey Konstantinovich Tolstoy (Teatro Maly, 1973).\nCarreira.\nA s\u00faa carreira no cinema foi lanzada polo filme de Mikhail Romm \"\u0414\u0435\u0432\u044f\u0442\u044c \u0434\u043d\u0435\u0439 \u043e\u0434\u043d\u043e\u0433\u043e \u0433\u043e\u0434\u0430\" (1962). En 1964, foi escollido para o papel de Hamlet na versi\u00f3n cinematogr\u00e1fica de Grigori Kozintsev da obra de Shakespeare, que recibiu eloxios de Laurence Olivier ademais do premio Lenin. Moitos cr\u00edticos ingleses mesmo consideran o \"Hamlet\" de Smoktunovskii por riba do de Olivier, nun momento no que o de Olivier se consideraba o definitivo. Smoktunovskii creou un retrato integral heroico, que mesturaba o que anteriormente parec\u00eda incompatible, a simplicidade masculina e a aristocracia exquisita, bondade e sarcasmo c\u00e1ustico, unha mentalidade burlona e o autosacrificio.\nSmoktunovskii f\u00edxose m\u00e1is c\u00e9lebre para o gran p\u00fablico como Yuri Detochkin na s\u00e1tira de detectives de Eldar Ryazanov \"Beregis Avtomobilya\" (1966), que revelou os importantes dotes c\u00f3micos do actor. M\u00e1is adiante, interpretou a Petr Ilich Chaikovskii no filme \"Chaikovskii\" (1969), a Dyadya Vanya na versi\u00f3n de Andrei Konchalovsky da obra de 1970, o narrador de \"Zerkalo\" de Andrei Tarkovsky, o home vello en \"On Thursday and Never Again\" (1977), de Anatoly Efros e a Salieri na miniserie \"\u041c\u0430\u043b\u0435\u043d\u044c\u043a\u0438\u0435 \u0442\u0440\u0430\u0433\u0435\u0434\u0438\u0438\" (1979) de Mikhail Schweitzer baseada nas obras de Aleksandr Pushkin.\nEn 1990, Smoktunovskii ga\u00f1ou o premio Nika na categor\u00eda de mellor actor. Faleceu o m\u00e9rcores 3 de agosto de 1994 nun sanatorio, aos 69 anos.\nEp\u00f3nimos.\nO planetoide 4926 Smoktunovskij foi bautizado na s\u00faa honra."}
{"id": "467490", "revid": "47401", "url": "https://gl.wikipedia.org/wiki?curid=467490", "title": "Innokenti Smoktunovski", "text": ""}
{"id": "467491", "revid": "47401", "url": "https://gl.wikipedia.org/wiki?curid=467491", "title": "Innokenty Smoktunovsky", "text": ""}
{"id": "467502", "revid": "5863", "url": "https://gl.wikipedia.org/wiki?curid=467502", "title": "Lista de deputados galegos desde a Transici\u00f3n", "text": ""}
{"id": "467510", "revid": "5863", "url": "https://gl.wikipedia.org/wiki?curid=467510", "title": "The Wealth of Nations", "text": ""}
{"id": "467521", "revid": "6573281", "url": "https://gl.wikipedia.org/wiki?curid=467521", "title": "Irmandade Galega Universitaria", "text": "Irmandade Galega Universitaria (IGU) \u00e9 unha asociaci\u00f3n estudantil. Ten presenza no claustro da Universidade de Santiago de Compostela, e foi fundada o 22 de novembro de 2018. Def\u00ednese como galeguista, nacionalista, transversal e interclasista. O seu primeiro presidente foi Manuel Mart\u00ednez, fundador xunto a Serxio Mar\u00eda Rodr\u00edguez e o exdirixente da Mocidade Nacionalista Galega e de Compromiso por Galicia Sa\u00fal S\u00e1nchez Freire, os tres politic\u00f3logos. A organizaci\u00f3n \u00e9 habitualmente identificada cun posicionamento nacionalista moderado e pr\u00f3ximo as teses do galeguismo hist\u00f3rico, os seus dirixentes t\u00e9\u00f1ense reivindicado herdeiros das Mocidades Galeguistas e do Movemento Estudantil Universitario, facendo da causa nacional o eixo central do seu ideario, amplamente reivindicado na s\u00faa propaganda e actos p\u00fablicos.\nOrganizou unha conferencia na Facultade de Ciencias Pol\u00edticas e Sociais que supuxo a volta \u00e1 vida p\u00fablica de Anxo Quintana. Outros dos convidados aos seus actos e conferencias te\u00f1en sido: Andoni Ortuzar, Xos\u00e9 Lu\u00eds Barreiro Rivas, Ram\u00f3n M\u00e1iz, Cristina Ares, Rafael Cui\u00f1a, Xo\u00e1n Bascuas, Xes\u00fas Palmou, Alba Nogueira, Mar\u00eda Xos\u00e9 Afonso, Manuel Antelo, Xos\u00e9 Manuel P\u00e9rez Bouza, entre outros cargos de Compromiso por Galicia, o sector m\u00e1is galeguista do Partido Popular, exdirixentes de Coalici\u00f3n Galega ou o Bloque Nacionalista Galego. En canto aos seus referentes noutros lugares do Estado, t\u00e9\u00f1ense identificado fundamentalmente con Eusko Gaztedi Indarra, a Juventut Nacionalista de Catalunya ou as Juventudes Nacionalistas de Canarias, organizaci\u00f3ns que te\u00f1en contado coa participaci\u00f3n de IGU nos seus debates e actos p\u00fablicos.\nActualmente conta con representaci\u00f3n fundamentalmente nas facultades de Ciencias Pol\u00edticas e Historia da USC, e participa activamente do foro Novo Galeguismo. O seu presidente \u00e9 Carlos Mart\u00ednez Eir\u00edn."}
{"id": "467547", "revid": "89787", "url": "https://gl.wikipedia.org/wiki?curid=467547", "title": "Instruci\u00f3ns previas", "text": "As instruci\u00f3ns previas ou o testamento vital \u00e9 un documento no que unha persoa maior de idade, capaz e libre deixa por escrito cales son as decisi\u00f3ns que quere que se tomen sobre coidados ou destino final do seu corpo para situaci\u00f3ns nas que non as puidese manifestar."}
{"id": "467551", "revid": "98629", "url": "https://gl.wikipedia.org/wiki?curid=467551", "title": "Estiu 1993", "text": "Estiu 1993 \u00e9 un filme catal\u00e1n de 2017 dirixido por Carla Sim\u00f3n. O filme rodouse en diversas poboaci\u00f3ns de La Garrotxa no ver\u00e1n de 2016. Tr\u00e1tase da primeira longametraxe da directora barcelonesa e est\u00e1 inspirada na s\u00faa propia experiencia. O filme estreouse na 67\u00aa edici\u00f3n do Festival Internacional de Cinema de Berl\u00edn, onde ga\u00f1ou o premio GWFF \u00f3 mellor filme debut. Foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado.\nSinopse.\nDespois de que os seus pais morresen de SIDA, Frida (interpretada por Laia Artigas), unha nena de 6 anos, deixa Barcelona e vai vivir \u00f3 campo cos seus t\u00edos e a filla deles, Anna (interpretada por Paula Robles), unha nena de 3 anos. Frida afrontar\u00e1 o seu primeiro ver\u00e1n coa nova familia adoptiva e a nova contorna rural \u00f3 que ter\u00e1 que adaptarse. Durante o ver\u00e1n de 1993, Frida aprender\u00e1 a aceptar a s\u00faa pena e a s\u00faa dor e os seus pais adoptivos aprender\u00e1n a querela como a s\u00faa propia filla."}
{"id": "467556", "revid": "89787", "url": "https://gl.wikipedia.org/wiki?curid=467556", "title": "Barbara Hutton", "text": "Barbara Woolworth Hutton, nada en Nova York o 14 de novembro de 1912 e finada en Beverly Hills o 11 de maio de 1979 foi unha celebridade, debutante, herdeira e fil\u00e1ntropa estadounidense. Foi chamada \"pobre nena rica\" (\"Poor Little Rich Girl\") primeiro cando lle deron un luxoso e caro baile de presentaci\u00f3n en sociedade en 1930, no medio da Gran Depresi\u00f3n, e despois debido a s\u00faa problem\u00e1tica vida privada.\nHerdeira dun terzo das propiedades do magnate Frank Winfield Woolworth, Barbara Hutton foi unha das mulleres m\u00e1is ricas do mundo. A s\u00faa infancia quedou marcada polo suicidio da s\u00faa nai cando ela ti\u00f1a catro anos e o abandono do seu pai, que a levou a unha vida con dificultades para establecer relaci\u00f3ns. Casada e divorciada en sete ocasi\u00f3ns, recibiu grandes t\u00edtulos estranxeiros, mais foi tratada maliciosamente, e en ocasi\u00f3ns explotada, por varios dos seus maridos. Mentres en p\u00fablico era envexada polas s\u00faas posesi\u00f3ns, a s\u00faa beleza e a s\u00faa aparente vida de lecer, en privado era profundamnete insecura, e \u00e1s veces buscaba refuxio no alcohol, as drogas e os homes.\nHutton tivo un fillo, Lance Reventlow, co seu segundo marido, mais era unha nai inconsistente e insegura e o posterior divorcio acabou nunha amarga batalla pola custodia. M\u00e1is adiante sufriu de anorexia nerviosa e quizais evitou novos embarazos. O seu fillo faleceu nun accidente de avi\u00f3n en 1972 con 36 anos, deix\u00e1ndoa devastada.\nTraxectoria.\nPrimeiros anos.\nNada en Nova York, Barbara Hutton foi a \u00fanica filla de Edna Woolworth (1883\u20131917), filla de Frank W. Woolworth, fundador da compa\u00f1\u00eda de tendas de mercador\u00edas baratas Woolworth. O pai de Barbara era Franklyn Laws Hutton (1877\u20131940), rico cofundador da E. F. Hutton &amp; Company (propiedade do irm\u00e1n de Franklyn Edward Francis Hutton), respectado investidor bancario e corretor de bolsa neoiorquino. Era sobri\u00f1a por matrimonio da herdeira dos cereais Marjorie Merriweather Post, que estivo casada durante un tempo (1920\u20131935) con E.F. Hutton; as\u00ed, a s\u00faa filla, a actriz e herdeira Dina Merrill (nada como Nedenia Hutton), era curm\u00e1 de Barbara Hutton. Dina Merrill contou en \"Biography of the Woolworths\" que por un tempo Barbara viviu con eles despois da morte do seu nai e o abandono do seu pai.\nEdna Hutton faleceu o 2 de maio de 1917 con 33 anos por asfixia debida \u00e1 mastoidite, mais persiste o rumor de que cometeu suicidio por envelenamento desesperada polos amor\u00edos do seu marido, especialmente despois de que o forense decidise que non era necesaria unha autopsia. Barbara, de catro anos, descubriu o corpo da s\u00faa nai. Despois da morte da s\u00faa nai, viviu con varios dos seus parentes, e foi criada por unha institutriz. Hutton asistiu \u00e1 Miss Hewitt's Classes, actualmente The Hewitt School de Lenox Hill en Nova York e \u00e1 escola de Miss Porter para nenas de Farmington, Connecticut. Volveuse unha nena introvertida que apenas interactuaba con outros nenos da s\u00faa idade. O seu amigo m\u00e1is \u00edntimo e \u00fanico confidente era o seu curm\u00e1n Jimmy Donahue, fillo da irm\u00e1 da s\u00faa nai. Jimmy Donahue herdou unha parte das propiedades Woolworth estate con Barbara e tam\u00e9n tivo co\u00f1ecidos e p\u00fablicos problemas coas drogas, o alcohol e as relaci\u00f3ns.\nEn 1924, a avoa de Hutton, Jennie (Creighton) Woolworth faleceu e legoulle 26,1 mill\u00f3ns de d\u00f3lares. Outros 2,1 mill\u00f3ns en acci\u00f3ns da herdanza de Edna coloc\u00e1ronse nun trust separado; ambos os dous trusts estaban administrado por Franklyn Hutton. Cando cumpriu vinte e un anos en 1933, o seu pai incrementara a s\u00faa herdanza a 42 mill\u00f3ns, sen inclu\u00edr 8 mill\u00f3ns adicionais da s\u00faa nai, convert\u00e9ndoa na muller m\u00e1is rica do mundo.\nDe acordo coas tradici\u00f3ns da clase alta de Nova York, Barbara Hutton tivo un luxoso baile de presentaci\u00f3n en sociedade en 1930 polo seu 18 aniversario, en que os invitados das familias Astor e Rockefeller, entre outras, foron divertidos por estrelas como Rudy Vallee e Maurice Chevalier. O baile custou 60\u00a0000 d\u00f3lares, unha aut\u00e9ntica fortuna nos tempos da depresi\u00f3n. A cr\u00edtica do p\u00fablico foi tan dura que ela marchou a unha viaxe por Europa para fuxir dos ataques da prensa.\nHutton viviu na casa familiar do 4 East 80th Street no Upper East Side.\nArte e xoiar\u00eda.\nAo longo dos anos, ademais dunha importante herdanza que inclu\u00eda pinturas dos vellos mestres e importantes esculturas, tam\u00e9n adquiriu persoalmente unha gran colecci\u00f3n que inclu\u00eda artes variadas, porcelana, xoias de gran valor, inclu\u00eddas pezas hist\u00f3ricas que pertenceron a Mar\u00eda Antonieta e \u00e1 emperatriz Ux\u00eda de Francia, e importantes pezas de Faberg\u00e9 e Cartier. Entre as pezas de xoiar\u00eda estaba o diamante Pasha de 40 quilates, que ela adquiriu nun infrecuente corte octogonal mais logo mandar recorter nun brillante redondeado, baix\u00e1ndoo a 36 quilates.\n\u00daltimos anos e morte.\nA morte do seu \u00fanico fillo Lance Reventlow nun accidente a\u00e9reo en 1972 levou a Hutton a un estado de desesperaci\u00f3n. Nesa \u00e9poca a s\u00faa fortuna diminu\u00edra debido \u00e1 s\u00faa extrema xenerosidade, inclu\u00edda a doaz\u00f3n da Winfield House ao goberno dos Estados Unidos como residencia para o embaixador brit\u00e1nico. Os tratos co seu avogado, Graham Mattison, tam\u00e9n consumiron a s\u00faa fortuna. Finalmente, comezou a liquidar os seus valores para obter fondos para vivir, a\u00ednda que continuou a gastar cartos en desco\u00f1ecidos para conseguir algo de atenci\u00f3n. Pasou os \u00faltimos anos nos \u00c1nxeles, vivindo no Beverly Wilshire Hotel, onde faleceu dun ataque ao coraz\u00f3n en maio de 1979 aos 66 anos. Un bi\u00f3grafo escribiu que cando faleceu s\u00f3 quedaban 3500 d\u00f3lares da s\u00faa fortuna, mais alg\u00fans que realmente a co\u00f1ec\u00eda afirmaron que non era certo. Foi enterrada no mausoleo da familia Woolworth no cemiterio Woodlawn no Bronx.\nVida privada.\nHutton aparec\u00eda frecuentemente b\u00e9beda en p\u00fablico e foi co\u00f1ecida durante a s\u00faa vida polos seus gastos en luxo. Era co\u00f1ecida por facer agasallos a completos desco\u00f1ecidos.\nMatrimonios.\nBarbara Hutton casou en sete ocasi\u00f3ns:\nOutras relaci\u00f3ns.\nHutton viviu con Frederick McEvoy, comprando un chal\u00e9 nun centro de esqu\u00ed en Franconia (New Hampshire), despois do seu matrimonio co actor Cary Grant. A parella nunca casou e mantivo a s\u00faa amizade ata a morte de McEvoy's en 1951."}
{"id": "467557", "revid": "89787", "url": "https://gl.wikipedia.org/wiki?curid=467557", "title": "Muhammad Ali Jinnah", "text": "Muhammad Ali Jinnah, nado como Mahomedali Jinnahbhai (en ) en Karachi o 25 de decembro de 1876 e finado na mesma cidade o 11 de setembro de 1948, foi un avogado, pol\u00edtico e fundador de Paquist\u00e1n. Jinnah actuou como l\u00edder da Liga Musulm\u00e1 Panindia dende 1913 ata a creaci\u00f3n de Paquist\u00e1n o 14 de agosto de 1947, sendo o primeiro Gobernador Xeral do pa\u00eds ata a s\u00faa morte. Foi co\u00f1ecido en Paquist\u00e1n como \"Quaid-i-Azam\" (\"Gran l\u00edder\") e \"Baba-i-Qaum\", \"Pai da naci\u00f3n\"). O d\u00eda do seu nacemento est\u00e1 considerado festa nacional no pa\u00eds.\nTraxectoria.\nJinnah naceu na mansi\u00f3n Wazir en Karachi, e estudou para avogado no Lincoln's Inn de Londres. Trala s\u00faa volta \u00e1 India Brit\u00e1nica, entrou no Bombay High Court, e comezou a interesarse na pol\u00edtica nacional, que acabou por substitu\u00edr a pr\u00e1ctica legal. Jinnah acadou prominencia no Congreso Nacional Indio nas d\u00faas primeiras d\u00e9cadas do s\u00e9culo XX. Neses primeiros anos da s\u00faa carreira pol\u00edtica, Jinnah avogou pola unidade hind\u00fa-musulm\u00e1, axudando \u00e1 creaci\u00f3n do pacto de Lucknow de 1916 entre o Congreso e a Liga Musulm\u00e1 Panindia, na que Jinnah tam\u00e9n era prominente. Foi tam\u00e9n un l\u00edder clave na All India Home Rule League, e propuxo un plan de reforma constitucional de catorce puntos para salvagardar os dereitos pol\u00edticos dos musulm\u00e1ns. Por\u00e9n, en 1920, dimitiu do Congreso cando este acordou unha campa\u00f1a de \"satyagraha\", que consideraba como anarqu\u00eda pol\u00edtica.\nEn 1940, Jinnah pasara a crer que os musulm\u00e1ns do subcontinente indio deber\u00edan ter o seu propio estado. Ese ano, a Liga Musulm\u00e1, liderada por Jinnah, aprobou a resoluci\u00f3n de Lahore, que ped\u00eda un estado separado. Durante a Segunda guerra mundial, a Liga aumentou a s\u00faa forza mentres os l\u00edderes do Congreso estaban en prisi\u00f3n, e nas elecci\u00f3ns provinciais de 1946 ga\u00f1aron a maior\u00eda dos escanos reservados para os musulm\u00e1ns. Finalmente, o Congreso e a Liga non foron quen de lograr unha f\u00f3rmula de poder compartido para que o subcontinente se mantivese unido nun \u00fanico estado, levando a todos os partidos a acordar a independencia dunha India predominantemente hind\u00fa e un Paquist\u00e1n de maior\u00eda isl\u00e1mica.\nComo primeiro Gobernador Xeral de Paquist\u00e1n, Jinnah traballou para establecer o goberno e as pol\u00edticas do novo estado, e para axudar os mill\u00f3ns de inmigrantes musulm\u00e1ns que chegaran dende a India a Paquist\u00e1n trala independencia, supervisando persoalmente o establecemento de campos de refuxiados. Jinnah faleceu aos 71 anos en setembro de 1948, s\u00f3 un ano despois de que Paquist\u00e1n obtivese a independencia do Reino Unido. Deixou un profundo e respectado legado en Paquist\u00e1n. Segundo o seu bi\u00f3grafo Stanley Wolpert, permanece como o maior l\u00edder do pa\u00eds."}
{"id": "467558", "revid": "88215", "url": "https://gl.wikipedia.org/wiki?curid=467558", "title": "Pep Mart\u00ed", "text": ""}
{"id": "467560", "revid": "15490", "url": "https://gl.wikipedia.org/wiki?curid=467560", "title": "Hijas de Galicia", "text": "Hijas de Galicia foi unha instituci\u00f3n creada en Cuba en 1917 para protexer as mulleres emigrantes galegas dos abusos e discriminaci\u00f3ns que sufr\u00edan. A asociaci\u00f3n xestouse dentro doutra xa existente de emigrados galegos: \"Solidaridad Pontevedresa\". En 1924, Hijas de Galicia abriu o Hospital Concepci\u00f3n Arenal e en 1938 constru\u00edu un gran balneario social para lecer e repouso. Hijas de Galicia converteuse na maior agrupaci\u00f3n do mundo de emigradas galegas e descendentes, chegando a ter 58.000 asociadas en 1960. A\u00ednda que a asociaci\u00f3n xa non existe como tal, contin\u00faa o seu hospital, incautado polo r\u00e9xime de Fidel Castro en 1959.\nTraxectoria.\nAntecedentes.\nNa primeira grande onda migratoria, entre 1880 e 1930, f\u00f3ronse a Am\u00e9rica medio mill\u00f3n de galegos. Ao principio, as mulleres supo\u00f1\u00edan apenas un 20 % do total pero, a partir da crise mundial do ano 1929, a porcentaxe subiu ata o 40 ou 45% e Cuba era o destino preferente. Un estudo do profesor cubano Julio C\u00e9sar Gonz\u00e1lez Pag\u00e9s cifra en 60.000 o n\u00famero de mulleres galegas acollidas nese pa\u00eds. As galegas chegaban desprotexidas a Cuba. Moitas chegaron soas ou con nenos pequenos. Analfabetas en moitos casos e sen recursos, traballaban sobre todo como serventas e, a mi\u00fado, eran captadas por intermediarios que as obrigaban a prostitu\u00edrse, o que fixo desta emigraci\u00f3n unha das m\u00e1is estigmatizadas pola poboaci\u00f3n cubana.\nAs galegas sufr\u00edan discriminaci\u00f3n por x\u00e9nero, por etnia, por estranxeiras e porque as propias sociedades de emigrantes t\u00ed\u00f1anas en total abandono: o mesmo Centro Gallego s\u00f3 ofrec\u00eda servizos sanitarios aos homes. Ante esa situaci\u00f3n, o 16 de xu\u00f1o de 1912 fundouse \"Solidariedade Pontevedresa\" para denunciar a situaci\u00f3n das s\u00faas paisanas e axudalas. En 1914 decidiron reformar o regulamento desta sociedade para que fose quen establecese un sanatorio para a comunidade galega. As\u00ed xurdiu o proxecto que deu orixe \u00e1 Instituci\u00f3n \"Hijas de Galicia\". \nConstituci\u00f3n e regulamento.\nNa Xunta Xeral do 18 de xaneiro de 1917, despois de discutir o proxecto de novos Estatutos, a Asociaci\u00f3n \"Solidaridad Pontevedresa\" constituise na sociedade \"Hijas de Galicia, sociedad sanitaria y de auxilio mutuo,\" encami\u00f1\u00e1ndose a traballar para aliviar a inseguridade que ti\u00f1an as mulleres galegas\".\"\nAdemais de constru\u00edr un hospital e un balneario social, desde a s\u00faa fundaci\u00f3n, a asociaci\u00f3n realizou unha intensa actividade na soluci\u00f3n dos tr\u00e1mites burocr\u00e1ticos que as inmigrantes ti\u00f1an ao chegar a Cuba e actuaba nas dif\u00edciles circunstancias que poideran afectarlles, efectuando reclamaci\u00f3ns para a entrada no pa\u00eds, durante a s\u00faa estancia en Cuba e, se era o caso, ante o Consulado espa\u00f1ol establecendo colaboraci\u00f3ns para a eventual repatriaci\u00f3n.\nDesde os seus inicios o goberno da asociaci\u00f3n form\u00e1bano e dirix\u00edan homes. A\u00ednda que estaba formada por mulleres, ti\u00f1a a obriga legal de que a s\u00faa xunta directiva estivese formada maioritariamente por homes. O seu primeiro presidente foi Avelino P\u00e9rez Vilanova, a quen substitu\u00edu en 1919 Benito Rey Doce, que reformou o regulamento para dar entrada a mulleres nel. Foi a partir do 22 de decembro de 1919 que a asociaci\u00f3n tivo por primeira vez na s\u00faa Xunta Directiva a mulleres ocupando a segunda vicepresidencia. A primeira elixida para este cargo (foino varias veces), foi a mestra mindoniense Andrea L\u00f3pez Chao. Tam\u00e9n o foi a ourens\u00e1 Jesusa Prado.\nO 15 de maio de 1927 foron aprobados uns novos Estatutos que dar\u00edan unha nova estrutura \u00e1 Sociedade, a\u00ednda que mantendo o esp\u00edrito fundacional do artigo segundo: \"\"Proporcionar asistencia sanitaria, auxilio e amparo \u00e1 muller, especialmente \u00e1s naturais da Rexi\u00f3n Galega. Conceder\u00e1 os mesmos beneficios \u00e1s doutras rexi\u00f3ns espa\u00f1olas e a\u00ednda de diferente nacionalidade\".\"\nHospital.\nEn 1924 a entidade comprou uns terreos e levou a cabo un proxecto de adquisici\u00f3n dunha cl\u00ednica situada no barrio de Luyan\u00f3. A proposta de Andrea L\u00f3pez Chao, o Sanatorio levou o nome Concepci\u00f3n Arenal.En setembro de 1927 aprobouse a construci\u00f3n doutros dous pavill\u00f3ns e o cercado da parcela que ocupaba o sanatorio. \nO Hospital Hijas de Galicia ti\u00f1a 6 pavill\u00f3ns de d\u00faas plantas, 10 salas de especialidades e unha flotilla de 6 coches para traslados. Fac\u00eda consultas a domicilio e traballaban nel 19 m\u00e9dicos, 9 enfermeiras, 26 axudantes e administrativos. Atend\u00eda a 206 asociadas e menores ao d\u00eda e entregaba medicamentos gratis. En 1958, un ano antes de que fose confiscado polo castrismo, inaugurouse o pavill\u00f3n de oito plantas que albergou a Maternidade e o Fogar-Albergue.\nEn 1959 o Hospital foi confiscado polo castrismo e continuou prestando os seus servizos. \nBalneario.\nOutro dos grandes logros da asociaci\u00f3n foi o Balneario social. En 1938 autorizouse a construci\u00f3n, que seis anos despois levar\u00eda o nome de Concepci\u00f3n Arenal, situado en Marianao,con instalaci\u00f3ns de repouso, lecer e esparexemento. Al\u00ed desenvolveu deportes como kaiak, squash ou voleibol. O equipo de voleibol de Hijas de Galicia foi campi\u00f3n invicto de Cuba de 1956 a 1960.O Balneario social converteuse na praia predilecta das familias galegas e na mellor alternativa de recreo para as clases medias brancas, cubanas e estranxeiras, que estando exclu\u00eddas dos selectos clubs da alta sociedade habanera, rexeitaban mesturarse coa xente de cor nas praias m\u00e1is populares.\nO Balneario Hijas de Galicia foi intervido na primeira metade da d\u00e9cada do 60 polo goberno de Fidel Castro e tranformouse no C\u00edrculo Social Obreiro \u201cJos\u00e9 Luis Tassende\".\nPrensa.\nA prensa feminina en Cuba tivo un desenvolvemento sostido no s\u00e9culo XX. Esta foi de tiradas reducidas e a s\u00faa distribuci\u00f3n fundamental foi na Habana. Para a comunidade galega que chegou a contar con 71 publicaci\u00f3ns, este tipo de prensa feminina f\u00edxose de forma excepcional e dentro destas sit\u00faaronse tres pertencentes a Hijas de Galicia: "}
{"id": "467561", "revid": "1576", "url": "https://gl.wikipedia.org/wiki?curid=467561", "title": "AC Cesena", "text": ""}
{"id": "467563", "revid": "1576", "url": "https://gl.wikipedia.org/wiki?curid=467563", "title": "Cesena FC", "text": ""}
{"id": "467564", "revid": "1576", "url": "https://gl.wikipedia.org/wiki?curid=467564", "title": "Cesena Football Club", "text": ""}
{"id": "467565", "revid": "1576", "url": "https://gl.wikipedia.org/wiki?curid=467565", "title": "Cesena Football Club S.r.l", "text": ""}
{"id": "467567", "revid": "88215", "url": "https://gl.wikipedia.org/wiki?curid=467567", "title": "Campionato Mundial de Tr\u00edatlon Xterra", "text": ""}
{"id": "467569", "revid": "89787", "url": "https://gl.wikipedia.org/wiki?curid=467569", "title": "Teobromina", "text": "A teobromina, anteriormente chamada xanteosa, \u00e9 un alcaloide amargo presente na planta do cacao, coa f\u00f3rmula qu\u00edmica C7H8N4O2. Enc\u00f3ntrse no chocolate, as\u00ed como noutros alimentos, como as follas de t\u00e9 e a noz de cola. Clasif\u00edcase como un alcaloide de xantina, grupo ao que tam\u00e9n pertencen a teofilina e a cafe\u00edna. Estes compostos difer\u00e9ncianse en que a cafe\u00edna ten un grupo metilo extra (ver o cap\u00edtulo Farmacolox\u00eda).\nMalia o seu nome, o composto non cont\u00e9n bromina, xa que o nome \"teobromina\" deriva de \"Theobroma\", o nome do x\u00e9nero da planta do cacao (que en grego significa 'alimento dos deuses')) co sufixo \"-ina\" que utilizan outros alcaloides e compostos nitroxenados b\u00e1sicos.\nA teobromina \u00e9 un po lixeiramente soluble en auga (330\u00a0mg/L), cristalino e amargo. Ten cor branca ou \u00e9 incolora, pero as mostras comerciais poden ser amareladas. Ten un efecto similar pero menor que a cafe\u00edna sobre o sistema nervioso humnano, polo que pode considerarse un hom\u00f3logo menor. A teobromina \u00e9 un is\u00f3mero da teofilina e da paraxantina e clasif\u00edcase como unha xantina dimetilo.\nA teobromina descubriuse en 1841 nos grans de cacao grazas aos traballos do qu\u00edmico ruso Aleksandr Voskresensky. A s\u00edntese de teobromina a partir de xantina foi publicada por primeira vez en 1882 por Hermann Emil Fischer.\nFontes.\nA teobromina \u00e9 o principal alcaloide que se encontra nos grans de cacao e o chocolate. O cacao en po ten unha cantidade de teobromina que pode variar desde o 2% ata arredor do 10%. A manteiga de cacao s\u00f3 cont\u00e9n cantidades traza de teobromina. Xeralmente hai maiores concentraci\u00f3ns no chocolate negro que no chocolate con leite. Pode tam\u00e9n encontrarse en cantidades traza na noz de cola, as bagas de guaran\u00e1, a herba mate (\"Ilex paraguariensis\") e a planta do t\u00e9. 28\u00a0g de chocolate con leite conte\u00f1en aproximadamente 60\u00a0mg de teobromina, mentres que a mesma cantidade de chocolate negro cont\u00e9n uns 200\u00a0mg. Os grans de cacao de forma natural conte\u00f1en aproximadamente un 1% de teobromina.\nEspecies de plantas ou os seus compo\u00f1entes que te\u00f1en cantidades substanciais de teobromina son:\nAs concentraci\u00f3ns medias de teobromina nos produtos de cacao e alfarrobeira son:\nBios\u00edntese.\nA teobromina \u00e9 un alcaloide pur\u00ednico derivado da xantosina, un nucle\u00f3sido. A clivaxe da ribosa e a N-metilaci\u00f3n renden 7-metilxantosina. A 7-metilxantosina \u00e1 s\u00faa vez \u00e9 o precursor da teobromina, e esta \u00e9 o precursor da cafe\u00edna.\nFarmacolox\u00eda.\nIncluso sen un consumo na dieta, a teobromina pode formarse no corpo como produto do metabolismo humano da cafe\u00edna, a cal \u00e9 metabolizada no f\u00edgado nun 12% de teobromina, un 4% de teofilina e un 84% de paraxantina.\nNo f\u00edgado, a teobromina metabol\u00edzase en xantina e seguidamente en \u00e1cido metil\u00farico. Enzimas importantes que interve\u00f1en nestas conversi\u00f3ns son o CYP1A2 e o CYP2E1.\nIgual que outros derivados da xantina metilados, a teobromina \u00e9:\nComo inhibidor da fosfodiesterase, a teobromina impide que os enzimas fosfodiesterase convertan o AMPc activo nunha forma inactiva. O AMPc funciona como un segundo mensaxeiro en moitos sistemas metab\u00f3licos contolados por hormonas e neurotransmisores, que degradan o glic\u00f3xeno. Cando un composto como a teobromina inhibe a inactivaci\u00f3n do AMPc, os efectos do neurotransmisor ou da hormona que estimulaban a produci\u00f3n de AMPc te\u00f1en moita maior duraci\u00f3n. En xeral, o resultado neto \u00e9 un efecto estimulador.\nEfectos.\nA teobromina \u00e9 un vasodilatador, un diur\u00e9tico e un estimuante do coraz\u00f3n. Por\u00e9n, non se usa actualmente como medicamento.\nHumanos.\nA cantidade de teobromina que se encontra no chocolate \u00e9 suficientemente pequena como para que o chocolate poida, en xeral, ser consumido con seguridade polos humanos. A doses de 0,8\u20131,5 g/d\u00eda (50\u2013100 g de cacao), n\u00f3tase suoraci\u00f3n, tremores e fortes dores de cabeza, mentres que se presentan efectos limitados sobre o estado de \u00e1nimo a doses de 250\u00a0mg/d\u00eda.\nA teobromina e a cafe\u00edna son similares porque son alcaloides relacionados. A teobromina \u00e9 m\u00e1is d\u00e9bil na s\u00faa inhibici\u00f3n de fosfodiesterases de nucle\u00f3tidos c\u00edclicos e o seu antagonismo cos receptores de adenosina. O efecto inhibitorio potencial da teobromina sobre as fosfodiesterases obs\u00e9rvase s\u00f3 en cantidades moito maiores que as que a xente normalmente inxire nunha dieta t\u00edpica que incl\u00faa o chocolate.\nAnimais.\nOs animais que metabolizan m\u00e1is lentamente a teobromina (que se encontra no chocolate), como os cans, poden sucumbir por envelenamento por teobromina s\u00f3 con consumir 50\u00a0g de chocolate con leite se se trata dun can pequeno ou 400\u00a0g para un can mediano. A concentraci\u00f3n de teobromina no chocolate negro (aproximadamente 10\u00a0g) \u00e9 10 veces maior que no chocolate con leite (de 1 a 5\u00a0g), o que significa que o chocolate negro \u00e9 moito m\u00e1is t\u00f3xico para os cans por unidade de peso ou volume que o chocolate con leite.\nExiste o mesmo risco para os gatos, a\u00ednda que os gatos \u00e9 menos probable que inxiran comidas doces, xa que a maior\u00eda non te\u00f1en receptores gustativos para o sabor doce. Entre as complicaci\u00f3ns est\u00e1n problemas dixestivos, deshidrataci\u00f3n, excitabilidade e frecuencia card\u00edaca lenta. Estadios posteriores do envelenamento por teobromina presentan ataques parecidos aos epil\u00e9pticos e morte. Se se colle a tempo, este envelenamento \u00e9 tratable. A\u00ednda que non \u00e9 o m\u00e1is com\u00fan, os efectos do envelenamento por teobromina poden ser mortais.\nTam\u00e9n son susceptibles alg\u00fans animais salvaxes. En 2014, atop\u00e1ronse mortos catro osos negros americanos nun sitio onde se deixou cebo en Nova Hampshire. Unha necropsia e o informe toxicol\u00f3xico realizados na Universidade de Nova Hampshire en 2015 confirmaron que morreran de ataque card\u00edaco causado pola teobromina despois de consumiren 41\u00a0kg de chocolate e donuts que foran situados al\u00ed como cebo. Un incidente similar matou un oso negro en M\u00edchigan en 2011."}
{"id": "467570", "revid": "23204", "url": "https://gl.wikipedia.org/wiki?curid=467570", "title": "Bol\u00edvar (serie de televisi\u00f3n)", "text": "Bolivar, una lucha admirable ou sinxelamente Bol\u00edvar, \u00e9 unha serie televisiva biogr\u00e1fica colombiana escrita por Juana Uribe e distribu\u00edda pola canle Caracol Televisi\u00f3n. A serie est\u00e1 baseada na vida de Sim\u00f3n Bol\u00edvar e est\u00e1 protagonizada por Luis Ger\u00f3nimo Abreu e Jos\u00e9 Ram\u00f3n Barreto."}
{"id": "467571", "revid": "23204", "url": "https://gl.wikipedia.org/wiki?curid=467571", "title": "Bolivar, una lucha admirable", "text": ""}
{"id": "467574", "revid": "1576", "url": "https://gl.wikipedia.org/wiki?curid=467574", "title": "Escocia no Festival de Eurovisi\u00f3n", "text": ""}
{"id": "467576", "revid": "5863", "url": "https://gl.wikipedia.org/wiki?curid=467576", "title": "Marcos Viturro G\u00f3mez", "text": ""}
{"id": "467577", "revid": "785", "url": "https://gl.wikipedia.org/wiki?curid=467577", "title": "Penas Agudas", "text": "O top\u00f3nimo galego Penas Agudas p\u00f3dese referir a:"}
{"id": "467578", "revid": "785", "url": "https://gl.wikipedia.org/wiki?curid=467578", "title": "As Penas Agudas", "text": ""}
{"id": "467579", "revid": "15490", "url": "https://gl.wikipedia.org/wiki?curid=467579", "title": "\u00c1frica Proconsular (provincia romana)", "text": "Africa Proconsularis foi unha provincia romana do noroeste da costa africana que foi creada en 146 a.C. trala derrota de Cartago na Terceira Guerra P\u00fanica. Comprend\u00eda aproximadamente o territorio da actual Tunicia, o nord\u00e9s de Alxeria e a costa do oeste de Libia ao longo do Golfo de Sirte. O territorio habitado orixinalmente por pobos b\u00e9rberes, co\u00f1ecidos en lat\u00edn como \"Mauri\", ind\u00edxenas de todo o norte de \u00c1frica ao oeste de Exipto. No s\u00e9culo IX a.C., Fenicia constru\u00edu asentamentos ao longo do Mar Mediterr\u00e1neo para facilitar o transporte mar\u00edtimo, dos cales Cartago alcanzou a dominio durante oito s\u00e9culos ata a s\u00faa conquista pola Rep\u00fablica romana.\nFoi unha das provincias m\u00e1is ricas da parte occidental do imperio romano, superada s\u00f3 por Italia. Ademais da cidade de Cartago, outros grandes asentamentos na provincia eran Hadrumetum (moderna Sousse, Tunicia), capital de Byzacena, e Hippo Regius (moderna Annaba, Alxeria).\nHistoria.\nA primeira provincia de Roma no noroeste de \u00c1frica estableceuna a Rep\u00fablica Romana no 146 a.C., trala derrota de Cartago na Terceira Guerra P\u00fanica. \"Africa Proconsularis\" ou \"Africa Vetus\" (antiga \u00c1frica), gobernada por un proc\u00f3nsul.\n\u00c9 posible que o nome \"\u00c1frica\" \u200b\u200bprove\u00f1a da palabra b\u00e9rber \"afer\" ou \"ifri\" que designaba unha tribo.\n\u00datica formouse como capital administrativa. O resto do territorio quedou no dominio do rei cliente B\u00e9rber numidio Masinisa. Nesa \u00e9poca, a pol\u00edtica romana en \u00c1frica era simplemente impedir que se elevase outra gran potencia no outro lado de Sicilia.\nNo 118 a.C., o pr\u00edncipe numido Iugurta intentou reunificar os reinos m\u00e1is pequenos. Con todo, logo da s\u00faa morte, gran parte do territorio de Iugurta quedou ao mando do rei cliente b\u00e9rber de Mauritania Boco e, nese momento, a romanizaci\u00f3n de \u00c1frica estaba firmemente arraigada. No 27 a.C., cando a Rep\u00fablica romana transformouse en imperio romano, a provincia de \u00c1frica comezou a ocupaci\u00f3n imperial baixo o dominio romano.\nImplement\u00e1ronse varias reformas pol\u00edticas e provinciais por Augusto e m\u00e1is tarde por Cal\u00edgula, pero Claudio finalizou as divisi\u00f3ns territoriais en provincias romanas oficiais. \u00c1frica era unha provincia senatorial. Despois das reformas administrativas de Diocleciano, dividiuse en \"\u00c1frica Zeugitana\" (que conservou o nome de Africa Proconsularis), xa que estaba rexido por un proc\u00f3nsul no norte. \u00c1frica Bizacena ao seu sur adxacente (correspondente ao leste de Tunicia), e \"\u00c1frica Tripolitania\" ao seu sur adxacente (correspondente ao sur de Tunicia e ao noroeste de Libia). Todas formaban parte da \"Dioecesis Africae\".\nA rexi\u00f3n permaneceu como parte do Imperio romano ata as migraci\u00f3ns xerm\u00e1nicas do s\u00e9culo V. Os v\u00e1ndalos cruzaron o noroeste de \u00c1frica desde Espa\u00f1a no 429 e a invadiron a area no 439 fundando o seu propio reino, inclu\u00edndo Sicilia, C\u00f3rsega, Sarde\u00f1a e as Baleares. Os v\u00e1ndalos controlaron o pa\u00eds como unha elite guerreira, pero afrontaron unha forte resistencia dos b\u00e9rberes nativos. Os v\u00e1ndalos tam\u00e9n perseguiron aos b\u00e9rberes cat\u00f3licos, xa que os v\u00e1ndalos eran adeptos do arianismo (as doutrinas semi-trinitarias de Arius, un sacerdote de Exipto). Cara ao final do s\u00e9culo V, o estado v\u00e1ndalo caeu en declive, abandonando a maior\u00eda dos territorios interiores aos mauri e outras tribos b\u00e9rberes da rexi\u00f3n.\nNo 533 d.C., o emperador Xustiniano, usando unha disputa din\u00e1stica v\u00e1ndala como pretexto, enviou un ex\u00e9rcito baixo o xeneral Belisario para recuperar \u00c1frica. Nunha curta campa\u00f1a, Belisario derrotou aos v\u00e1ndalos, entrou en Cartago cun triunfo e restableceu o dominio romano sobre a provincia. A restaurada administraci\u00f3n romana tivo \u00e9xito evitando os ataques das tribos b\u00e9rberes do deserto, e por medio dunha extensa rede de fortificaci\u00f3ns conseguiu estender o seu dominio cara ao interior.\nAs provincias do noroeste africano, xunto coas posesi\u00f3ns romanas en Espa\u00f1a, agrup\u00e1ronse no Exarcado de Cartago polo emperador Mauricio. O exarcado prosperou, e a partir del resultou o derrocamento do emperador Focas por Heraclio no 610. Heraclio considerou brevemente o traslado da capital imperial de Constantinopla a Cartago.\nDespois do 640, o exarcado conseguiu evitar a Conquista Musulm\u00e1, pero no 698, un ex\u00e9rcito musulm\u00e1n de Exipto saqueou Cartago e conquistou o exarcado, terminando o goberno romano e cristi\u00e1n no noroeste de \u00c1frica.\nAfricanos romanos.\nA\u00ednda as\u00ed, a presenza militar romana do Noroeste de \u00c1frica era relativamente pequena, formada por preto de 28.000 soldados e auxiliares en Numidia e nas d\u00faas provincias de Mauritania. A partir do s\u00e9culo II, estas guarnici\u00f3ns foron habitadas principalmente por habitantes locais. Desenvolveuse unha importante poboaci\u00f3n latino falante con devanceiros multinacionais, que compartian a rexi\u00f3n noroeste de \u00c1frica cos que falaban linguas p\u00fanicas e b\u00e9rberes. As forzas de seguridade imperiais comezaron a elexirse de entre a poboaci\u00f3n local, inclu\u00edndo aos b\u00e9rberes.\nAbun-Nasr, na s\u00faa \"Historia do Magrib\", dixo que \"o que fixo que os b\u00e9rberes aceptasen a forma de vida romana con gran facilidade foi que os romanos, a\u00ednda que era unha potencia colonizadora que capturou as s\u00faas terras pola forza das aramas, non mostraron ningunha exclusividade racial e eran extraordinariamente tolerantes cos cultos relixiosos b\u00e9rberes, xa foran aut\u00f3ctonos ou prestados dos cartaxineses Non obstante, a cultura romana penetrou no territorio romano en \u00c1frica de forma desigual. Os territorios de b\u00e9rberes non romanizadas continuaron existindo ao longo do per\u00edodo romano, incluso nas \u00e1reas rurais das rexi\u00f3ns profundamente romanizadas de Tunicia e Numidia.\"\nAo final do Imperio Romano Occidental, case todo o Magreb estaba totalmente romanizado, segundo Mommsen no seu \"Provincias do Imperio romano\". Os africanos romanos gozaban dun alto nivel de prosperidade. Esta prosperidade (e romanizaci\u00f3n) tocou parcialmente incluso as poboaci\u00f3ns que viv\u00edan f\u00f3ra dos l\u00edmites romanos (principalmente os Garamantes e os Getuli), que foron alcanzados polas expedici\u00f3ns romanas a \u00c1frica subsahariana.\nEconom\u00eda.\nA prosperidade da maior\u00eda das cidades depend\u00eda da agricultura. Chamado o \"graneiro do imperio\", o noroeste de \u00c1frica, segundo unha estimaci\u00f3n, produc\u00eda un mill\u00f3n de toneladas de cereais cada ano , un cuarto dos cales era exportado. Outros cultivos inclu\u00edan fabas, figos, uvas e outras froitas. No s\u00e9culo II, o aceite de oliva rivalizaba cos cereais como un elemento de exportaci\u00f3n . Ademais dos escravos, e da captura e transporte de animais salvaxes ex\u00f3ticos, a produci\u00f3n e as exportaci\u00f3ns principais inclu\u00edan o t\u00e9xtil, o m\u00e1rmore, o vi\u00f1o, a madeira, a gander\u00eda, a cer\u00e1mica e a la.\nA incorporaci\u00f3n de cidades coloniais ao Imperio romano trouxo un grao de urbanizaci\u00f3n sen parang\u00f3n a vastas \u00e1reas do territorio, particularmente no noroeste de \u00c1frica. Este nivel de r\u00e1pida urbanizaci\u00f3n tivo un impacto estrutural na econom\u00eda das cidades e a produci\u00f3n artesanal nas cidades romanas estivo estreitamente ligada \u00e1s esferas agrarias de produci\u00f3n. A medida que a poboaci\u00f3n de Roma creceu, tam\u00e9n o fixo a demanda de produtos do noroeste africano. Este florecente comercio permitiu \u00e1s provincias do Noroeste africano aumentar a produci\u00f3n artesanal nas cidades en r\u00e1pido desenvolvemento, convert\u00e9ndose as\u00ed en centros urbanos altamente organizados. Moitas cidades romanas compartiron aspectos de cidades modelo e de consumo, xa que a actividade artesanal estaba directamente relacionada co papel econ\u00f3mico que as cidades desempe\u00f1aban nas redes comerciais de longa distancia.\nA poboaci\u00f3n urbana estivo cada vez m\u00e1is ocupada nos sectores de artesan\u00eda e servizos e menos en emprego agrario, ata que unha parte significativa da vitalidade da cidade veu da venda ou comercio de produtos a trav\u00e9s de intermediarios a mercados de \u00e1reas tanto rurais como estranxeiras. Os cambios que ocorreron na infraestrutura para o procesamento agr\u00edcola, como o aceite e a produci\u00f3n de vi\u00f1o, como o comercio continuou a desenvolver as cidades e o comercio influ\u00edu directamente no volume de produci\u00f3n artesanal. A escala, a calidade e a demanda destes produtos alcanzaron o seu apoxeo na \u00c1frica romana do noroeste.\nGobernadores.\nEra republicana.\nSalvo que se indique o contrario, os nomes dos gobernadores en \u00c1frica e as s\u00faas datas son tomados de T.R.S. Broughton, \" Os Maxistrados da Rep\u00fablica Romana \" (Nova York: American Philological Association, 1951, 1986), vol. 1, e vol. 2 (1952).\n146-100 aC.\nAs probas de inscrici\u00f3n son menos com\u00fans para este per\u00edodo que para a era imperial, e os nomes dos que posu\u00edan unha \"provincia\" normalmente son rexistrados por historiadores s\u00f3 durante a guerra ou polos \"Fasti triumphales\". Despois da derrota de Cartago no 146 a.C., non se rexistran m\u00e1is asignaci\u00f3ns a \u00c1frica entre os maxistrados ou promaxistrados ata a Guerra de Iugurta (112-105 a.C), cando o comando contra Jugurtha en Numidia converteuse nunha provincia consular.\n90s\u201331 a.C.\nDurante as guerras civ\u00eds romanas dos anos 80 e 40 a.C., os gobernadores lex\u00edtimos son dif\u00edciles de distinguir dos mandos puramente militares, xa que as facci\u00f3ns rivais compet\u00edan polo control da provincia por medio da forza.\nEra imperial.\nImperio posterior (Dominaci\u00f3n).\nOs gobernadores son elixidos directamente polos emperadores, sen a aprobaci\u00f3n do Senado romano."}
{"id": "467580", "revid": "1576", "url": "https://gl.wikipedia.org/wiki?curid=467580", "title": "As Penas", "text": ""}
{"id": "467581", "revid": "785", "url": "https://gl.wikipedia.org/wiki?curid=467581", "title": "Santa Eulalia de Curtis", "text": ""}
{"id": "467582", "revid": "785", "url": "https://gl.wikipedia.org/wiki?curid=467582", "title": "Santa Baia de Curtis", "text": ""}
{"id": "467583", "revid": "89787", "url": "https://gl.wikipedia.org/wiki?curid=467583", "title": "Fiona Kidman", "text": "Fiona Judith Kidman, nada en Hawera o 26 de marzo de 1940, \u00e9 unha escritora e guionista neozelandesa.\nTraxectoria.\nCriouse en Northland, e despois de deixar os estudos traballou como bibliotecaria en Rotorua. En 1960 casou con Ian Kidman (finado en 2017, con quen tivo dous fillos.\nComezou a escribir como xornalista \"freelance\" a comezos da d\u00e9cada de 1960, e foi orientada no teatro e o teatro radiof\u00f3nico por Bruce Mason e William Austin. En 1979 publicou a s\u00faa primeira novela. A s\u00faa obra fala decote da vida da clase traballadora dos suburbios e o rural, as\u00ed como a s\u00faa moral e as s\u00faas hipocris\u00edas.\nKidman ten unha grande actividade no mundo literario. Foi presidenta da secci\u00f3n de Nova Zelandia do PEN International entre 1981 e 1983, e presidenta do New Zealand Book Council de 1992 a 1995, do que \u00e9 na actualidade presidente de honra. En 1988 fundou a dirixiu a Fiona Kidman Creative Writing School, que na actualidade forma parte da Whitireia Community Polytechnic. Desde 2006 \u00e9 membro do Katherine Mansfield Memorial do Meridian Energy.\nA s\u00faa novela \"The Captive Wife\" recibiu o premio Readers' Choice en 2006 dentro dos Montana New Zealand Book Awards. Con \"This Mortal Boy\", que recrea os sucesos do \"jukebox killer\" Paddy Black no c\u00e1rcere de Mt. Eden en 1955, ga\u00f1ou o premio Acorn Foundation Fiction"}
{"id": "467584", "revid": "23204", "url": "https://gl.wikipedia.org/wiki?curid=467584", "title": "Craig Santos Perez", "text": "Craig Santos Perez, nado en Mongmong-Toto-Maite o 6 de febreiro de 1980, \u00e9 un escritor e profesor estadounidense de ascendencia chamorra.\nTraxectoria.\nNado nun contexto biling\u00fce en Guam, en 1995 mudouse coa s\u00faa familia a California. A trav\u00e9s da poes\u00eda mantivo o contacto coa s\u00faa herdanza cultural chamorra. \u00c9 profesor asociado de literatura pac\u00edfica e escritura creativa na Universidade de Hawai\u02bbi en M\u0101noa. En 2011, canda a Brandy N\u0101lani McDougall, fundou a editorial Ala Press, especializada na literatura e cultura das illas do oc\u00e9ano Pac\u00edfico.\nPoes\u00eda.\nEn 2008 comezou a publicaci\u00f3n da s\u00faa serie de obras interconectadas, \"from unincorporated territory\", co seu primeiro poemario, \"hacha\". A s\u00faa poes\u00eda c\u00e9ntrase na vida no Pac\u00edfico, na inmigraci\u00f3n aos Estados Unidos de Am\u00e9rica, na historia colonial das Illas do Pac\u00edfico, e nas diversas di\u00e1sporas dos seus habitantes."}
{"id": "467585", "revid": "89787", "url": "https://gl.wikipedia.org/wiki?curid=467585", "title": "Elizabeth Smither", "text": "Elizabeth Edwina Smither, nada en New Plymouth o 15 de setembro de 1941, \u00e9 unha escritora e bibliotecaria neozelandesa."}
{"id": "467587", "revid": "1131", "url": "https://gl.wikipedia.org/wiki?curid=467587", "title": "Fervenza do Escouridal", "text": "A fervenza o Escouridal \u00e9 unha fervenza situada no r\u00edo Guilfonso, entre os concellos de Alfoz (parroquia do Pereiro) e O Valadouro (parroquia do Cadram\u00f3n). Est\u00e1 entre as m\u00e1is altas de Galicia, contando os varios tramos que a constit\u00faen.\nCaracter\u00edsticas.\nTen acceso dende O Cadram\u00f3n e dende O Pereiro, este m\u00e1is curto (pouco m\u00e1is de 3\u00a0km entre ida e volta) e doado, se ben o \u00faltimo tramo \u00e9 cualificado na literatura como de dificultade media.\nForma parte do r\u00edo Guilfonso, que logo d\u00e1 nacemento \u00f3 r\u00edo Ouro, estando situada a fervenza nas abas da serra do Xistral, unha zona de pluviosidade elevada. A parte central da fervenza ten 80 m de desnivel, se ben o conxunto ach\u00e9gase \u00f3s 150 m."}
{"id": "467588", "revid": "6059907", "url": "https://gl.wikipedia.org/wiki?curid=467588", "title": "Os fillos da vide", "text": "Os fillos da vide \u00e9 unha longametraxe documental, a primeira de Ana Dom\u00ednguez D\u00edaz, na que se narran os ciclos da vide e as estaci\u00f3ns, os vi\u00f1edos, a vendima e o vi\u00f1o para mostrar a relaci\u00f3n que a xente ti\u00f1a coa terra desde o persoal ao ancestral.\nTraxectoria.\nA rodaxe comezou no ano 2009, sendo un traballo de anos, preestreouse na R\u00faa no ano 2016 e estreouse en 2017 no Festival Internacional de Sevilla e no festival do Uruguai. Proxectouse en Cineuropa e no Play-Doc no ano 2018.\nPremios.\nFoi galardoada como Mellor Pel\u00edcula Galega en 2018 na Mostra Internacional de Cinema Etnogr\u00e1fico do Museo do Pobo Galego."}
{"id": "467589", "revid": "23204", "url": "https://gl.wikipedia.org/wiki?curid=467589", "title": "Gitega", "text": "Gitega (antigamente Kitega) \u00e9 a capital e unha das cidades m\u00e1is grandes de Burundi.\nEst\u00e1 localizada no centro do pa\u00eds a aproximadamente 62 quil\u00f3metros ao sueste de Bujumbura (a anterior capital e cidade m\u00e1is grande). Gitega foi a capital do Reino de Burundi at\u00e9 a s\u00faa abolici\u00f3n en 1966. A finais de decembro de 2018, o presidente de Burundi Pierre Nkurunziza anunciou que cumprir\u00eda a promesa que fixera en 2007 de devolverlle a Gitega o seu antigo status pol\u00edtico, quedando Bujumbura como capital econ\u00f3mica e centro de comercio. Cunha votaci\u00f3n no Parlamento de Burundi f\u00edxose oficial o cambio o 16 de xaneiro de 2019, esper\u00e1ndose que todas as ramas do goberno se trasladen en tres anos.\nXeograf\u00eda.\nGitega \u00e9 tam\u00e9n a capital da provincia hom\u00f3nima, unha das dezaoito provincias de Burundi. Est\u00e1 localizada no medio do pa\u00eds, a aproximadamente a mesma distancia entre a capital econ\u00f3mica, Bujumbura, e o lago Tanganica ao oeste, a fronteira con Tanzania ao leste e a fronteira con Ruanda ao norte. Local\u00edzase nunha ancha chaira rodeada por montes, uns quil\u00f3metros ao sueste da converxencia entre os r\u00edos Ruvyironza e Ruvubu. O Parque Nacional Ruvubu, o m\u00e1is grande do pa\u00eds, at\u00f3pase a 26 quil\u00f3metros ao leste.\nHistoria.\nOs alem\u00e1ns fundaron a cidade de Gitega en 1912.\nEn marzo de 2007, o presidente de Burundi Pierre Nkurunziza anunciou que se planeaba volver a establecer a capital en Gitega, alegando que ten unha localizaci\u00f3n mellor para a capital que Bujumbura.\nO 24 de decembro de 2018, Nkurunziza anunciou que Gitega se \u00eda converter en capital do pa\u00eds se contaba coa aprobaci\u00f3n do Parlamento. A esperada aprobaci\u00f3n parlamentaria (o partido do presidente, o CNDD-FFD, contaba cunha c\u00f3moda maior\u00eda en ambas as d\u00faas c\u00e1maras) chegou o 16 de xaneiro de 2019, e alg\u00fans ministerios xa comezaron o traslado dous d\u00edas m\u00e1is tarde.\nCultura.\n\u00c9 a sede do Museo Nacional de Gitega. Conta con varios santuarios con tambores reais \"karyenda\", as\u00ed como o \"ibwami\" (corte real). O 29 de abril de 1972, Ntare V de Burundi, o \u00faltimo \"Mwami\" (Rei) do pa\u00eds, foi asasinado en Gitega."}
{"id": "467590", "revid": "23204", "url": "https://gl.wikipedia.org/wiki?curid=467590", "title": "Ana Dom\u00ednguez D\u00edaz", "text": "Ana Dom\u00ednguez D\u00edaz, nada na R\u00faa en 1966, \u00e9 unha directora de cinema galega.\nTraxectoria.\nFormouse en artes pl\u00e1sticas na Escola Mestre Mateo de Santiago de Compostela, na Escola Massana de Barcelona e na Universidade de G\u00f6ttingen en Alema\u00f1a."}
{"id": "467593", "revid": "89787", "url": "https://gl.wikipedia.org/wiki?curid=467593", "title": "Hinemoana Baker", "text": "Hinemoana Baker, nada en Christchurch en 1968, \u00e9 unha escritora, m\u00fasica e artista neozelandesa en lingua inglesa e lingua maor\u00ed.\nTraxectoria.\nCriouse en Whakatane e Nelson. Descende da tribo Ng\u0101i Tahu da Illa Sur, e de Ng\u0101ti Raukawa, Ng\u0101ti Toa e Te \u0100ti Awa na Illa Norte. Ten un mestrado en literatura creativa polo Instituto de Linguas Modernas da Universidade de Victoria. Vive en Alema\u00f1a, logo de completar un curso dun ano como residente en Berl\u00edn. Foi residente tam\u00e9n en Arts Queensland en 2009, na Universidade de Iowa en 2010, e no International Institute of Modern Letters da Universidade de Victoria en Wellington en 2014.\nParticipou en festivais e eventos en Nova Zelandia, Australia, Indonesia, os Estados Unidos de Am\u00e9rica e Europa, entre eles o Poetas Di(n)versos.\nA s\u00faa obra foi publicada en diversas publicaci\u00f3ns e antolox\u00edas."}
{"id": "467594", "revid": "88215", "url": "https://gl.wikipedia.org/wiki?curid=467594", "title": "Provincia de Bujumbura Mairie", "text": ""}
{"id": "467595", "revid": "88215", "url": "https://gl.wikipedia.org/wiki?curid=467595", "title": "Provincia de Bujumbura Rural", "text": ""}
{"id": "467596", "revid": "1410", "url": "https://gl.wikipedia.org/wiki?curid=467596", "title": "Metro de Lisboa", "text": "O Metro de Lisboa (en portugu\u00e9s: \"Metropolitano de Lisboa\") \u00e9 unha rede ferroviaria de metro que d\u00e1 servizo \u00e1 cidade de Lisboa, en Portugal. Foi inaugurado o 29 de decembro de 1959, convert\u00e9ndose na primeira rede de ferrocarril metropolitano do pa\u00eds. Est\u00e1 constitu\u00eddo por catro li\u00f1as con 56 estaci\u00f3ns e unha extensi\u00f3n total de 44,2\u00a0km."}
{"id": "467597", "revid": "5863", "url": "https://gl.wikipedia.org/wiki?curid=467597", "title": "Liberdade provisional", "text": "Liberdade provisional ou liberdade baixo fianza \u00e9 un termo empregado na lexislaci\u00f3n procesual penal de determinados pa\u00edses para referirse \u00e1 resoluci\u00f3n xudicial, e ao \"status\" en que queda un imputado, tras o fin da medida cautelar persoal de prisi\u00f3n preventiva. \u00c9 unha figura t\u00edpica dos sistemas procesuais penais inquisitivos. \u00c9 denominada tam\u00e9n tam\u00e9n excarceraci\u00f3n provisional.\nNo r\u00e9xime inquisitivo, a prisi\u00f3n preventiva \u00e9 a condici\u00f3n \"normal\" das persoas suxeitas \u00e1 persecuci\u00f3n criminal, de a\u00ed que a liberdade sexa s\u00f3 \"provisional\".\nFianza e medidas cautelares.\nPolo xeral, a liberdade provisional decr\u00e9tase so dous condicionantes:\n1) O pagamento dunha fianza. Tr\u00e1tase dunha cont\u00eda econ\u00f3mica que debe ser depositada na sede xudicial (do xeito en que se determine).\n2) A adopci\u00f3n de medidas cautelares. \u00c9 un complemento \u00e1 fianza. En conxunto, o seu obxectivo \u00e9 garantir que a persoa provisionalmente liberada estea localizable para a Xustiza. As medidas poden inclu\u00edr desde a restrici\u00f3n de movementos (por exemplo, a prohibici\u00f3n de abandonar un determinado territorio ou manterse afastada dun lugar ou persoa por per\u00edodo e distancia que se determinan), a obriga de comparecer periodicamente nunha sede policial ou xudicial ou a prohibici\u00f3n de realizar determinadas actividades (inclusive o exercicio dalgunhas profesi\u00f3ns), entre outras."}
{"id": "467599", "revid": "1505", "url": "https://gl.wikipedia.org/wiki?curid=467599", "title": "Rodrigo G\u00f3mez de Neda", "text": "Rodrigo Gomes de Neda (tam\u00e9n transcrito Rodrigo G\u00f3mez de Neda) foi un nobre e militar galego no s\u00e9culo XIII.\nTraxectoria.\n\u00c9 co\u00f1ecido grazas ao seu testamento, outorgado na cidade occitana de Montpellier en 1287. Este documento \u00e9 a \u00fanica fonte sobre a s\u00faa vida que se co\u00f1ece, mais \u00e9 prolixa en datos biogr\u00e1ficos.\nNo dito testamento, escrito en lat\u00edn, \u00e9 denominado como \"Rodericus Gomessij\" e afirma ser \u00abmiles yspanus\u00bb (soldado da Hispania) de Neda. As\u00ed mesmo, reco\u00f1ece ter cometido asoballamentos en Galicia por el e por seu pai, Don Gomes, polos cales encomenda a alma a Deus e pide facer restituci\u00f3ns para expiar as s\u00faas culpas, as cales declara en favor de diferentes persoas e instituci\u00f3ns."}
{"id": "467600", "revid": "109216", "url": "https://gl.wikipedia.org/wiki?curid=467600", "title": "Detenci\u00f3n", "text": "Unha detenci\u00f3n \u00e9 unha medida cautelar de car\u00e1cter persoal pola que se limita temporal e provisionalmente a unha persoa da s\u00faa liberdade, co fin de po\u00f1ela a disposici\u00f3n xudicial.\nCaracter\u00edsticas.\nDeber\u00e1 practicarse na forma que menos prexudique \u00e1 persoa, a s\u00faa reputaci\u00f3n e patrimonio. En Espa\u00f1a, tal e como indica o artigo dezasete da Constituci\u00f3n de 1978, \"Debe durar o tempo estritamente necesario, m\u00e1ximo setenta e d\u00faas horas\" (corenta e oito horas para a polic\u00eda e vinte e catro horas para que o xu\u00edz ou xu\u00edza autorice a pr\u00f3rroga). Este prazo, por delitos de terrorismo ou de pertenza a bandas armadas, poder\u00e1 prolongarse corenta e oito horas m\u00e1is, ata cinco d\u00edas (cento vinte horas). No caso de estado de excepci\u00f3n e de estado de sitio (especialmente excepci\u00f3n) non poder\u00e1 exceder de dez d\u00edas e ten que autorizalo a autoridade gubernativa.\nA detenci\u00f3n p\u00f3dena realizar tanto a Autoridade Xudicial, o Ministerio Fiscal, Axentes da Autoridade e incluso particulares."}
{"id": "467601", "revid": "89787", "url": "https://gl.wikipedia.org/wiki?curid=467601", "title": "Pobo fang", "text": "Os fang, tam\u00e9n co\u00f1ecidos como f\u00e3n ou pahouin, son un grupo \u00e9tnico de \u00c1frica Central que habita en Guinea Ecuatorial, o norte de Gab\u00f3n e o sur do Camer\u00fan. Representan arredor do 85% da poboaci\u00f3n total da Guinea Ecuatorial, concentrados na rexi\u00f3n de R\u00edo Muni. Noutros pa\u00edses, nas rexi\u00f3ns onde viven, conforman un dos m\u00e1is significativos e influentes grupos \u00e9tnicos."}
{"id": "467602", "revid": "23204", "url": "https://gl.wikipedia.org/wiki?curid=467602", "title": "Fang", "text": ""}
{"id": "467607", "revid": "23204", "url": "https://gl.wikipedia.org/wiki?curid=467607", "title": "Lingua fang", "text": "O fang \u00e9 unha lingua africana central falada por preto de 1 mill\u00f3n de persoas do pobo fang no Camer\u00fan, Gab\u00f3n, Guinea Ecuatorial, San Tom\u00e9 e Pr\u00edncipe e a Rep\u00fablica do Congo. \u00c9 a lingua bant\u00fa dominante de Gab\u00f3n e Guinea Ecuatorial. Est\u00e1 relacionada coas linguas bulu e ewondo do sur do Cameroon. Baixo o goberno do presidente Mac\u00edas Nguema, entre 1970 e 1979, o fang foi a lingua oficial de Guinea Ecuatorial.\nExisten moitas variedades dialectais do fang en Gab\u00f3n e o Camer\u00fan. Maho (2009) clasifica o fang do sur como unha lingua diferente. Os outros dialectos son o ntoumou, o okak, o mek\u00ea, o atsi (batsi), o nzaman (zaman), o mveni e o mva\u00efe."}
{"id": "467608", "revid": "98629", "url": "https://gl.wikipedia.org/wiki?curid=467608", "title": "Metro de Nova York", "text": "O Metro de Nova York (en ingl\u00e9s: \"New York City Subway\") \u00e9 o sistema de transporte ferroviario urbano m\u00e1is grande dos Estados Unidos e un dos m\u00e1is grandes do mundo, con entre 420 e 475 estaci\u00f3ns (dependendo de como se contabilicen os puntos de transbordo: a MTA usa 469 como n\u00famero oficial de estaci\u00f3ns) e 1.062 quil\u00f3metros de v\u00edas primarias en servizo. Se se contan as v\u00edas secundarias en talleres e cocheiras o total ascende a 1.361\u00a0km.\n\u00c9 operado pola Autoridade de Tr\u00e1nsito da Cidade de Nova York (\"New York City Transit Authority\" en ingl\u00e9s), denomin\u00e1ndose coloquialmente \"MTA New York City Transit\" por parte da Autoridade Metropolitana de Transporte (\"Metropolitan Transportation Authority\" en ingl\u00e9s, MTA polas s\u00faas siglas) da que \u00e9 unha axencia afiliada. As d\u00faas son axencias creadas polo Estado de Nova York, en 1953 e 1968, respectivamente, para explotar os transportes de titularidade p\u00fablica da cidade no caso de New York City Transit Authority, e para supervisar o transporte p\u00fablico na Rexi\u00f3n da Cidade de Nova York no caso da MTA.\nLi\u00f1as e rutas.\nDivisi\u00f3n A.\nTam\u00e9n co\u00f1ecida como Divisi\u00f3n IRT, pois ata 1940 estas li\u00f1as eran operadas pola Interborough Rapid Transit Company.\nDivisi\u00f3n B.\nTam\u00e9n co\u00f1ecida como Divisi\u00f3n BMT/IND, pois ata 1940 estas li\u00f1as eran operadas pola Brooklyn-Manhattan Transit Corporation e o Independent Subway System.\nLi\u00f1as futuras.\nA li\u00f1a da Segunda Avenida, en construci\u00f3n dende 2008, incorporar\u00e1se aos servizos da Divisi\u00f3n B.\nO metro na cultura popular.\nNo cine.\nO metro de Nova York ten aparecido de forma protagonista en moitos filmes. Un dos m\u00e1is notables na pel\u00edcula de 1971 \"The French Connection\". A persecuci\u00f3n do remolque do metro polo coche do protagonista baixo a li\u00f1a elevada de BMT West End \u00e9 considerada como unha das mellores escenas de persecuci\u00f3n na historia do cine. No ano 1974 estr\u00e9ase \"The Taking of Pelham One Two Three\", centrado no secuestro dun tren n\u00famero 6 en Manhattan. O filme de culto \"The Warriors\", de 1979, basea o seu argumento nunha grupo de mozos delincuentes tomando o metro dende o norte do Bronx ata Coney Island, no sur de Brooklyn. O filme de 2004 \"Spider-Man 2\" conta cunha secuencia dunha loita e choque dun tren elevado f\u00f3ra de control en Manhattan, a\u00ednda que na realidade foi filmado no metro de Chicago.\nNa m\u00fasica.\nNa m\u00fasica, unha das canci\u00f3ns m\u00e1is co\u00f1ecidas sobre o metro da cidade \u00e9 \"Take the A Train\" (en galego: \"Colle o Tren A\"), composta por Billy Strayhorn e versionada pola banda de Duke Ellington, o tema est\u00e1 inspirado na li\u00f1a A, que vai dende o sur de Brooklyn a Harlem. A antiga entrada da estaci\u00f3n de Times Square p\u00f3dese ver na portada do \u00e1lbum \"Loaded\", do grupo de rock The Velvet Underground.\nGraffiti.\nO metro \u00e9 recordado pola xente que viv\u00eda na cidade ao longo dos anos 70 e 80 polo crime e o graffiti, mais isto foise reducindo dende finais dos 80 ata hoxe en d\u00eda, co chamado Clean Train Movement.\nSobre a cultura do graffiti no metro fix\u00e9ronse varios filmes e series, coma o documental de 1983 \"Style Wars\" ou a serie de Netflix \"Get Down\", esta \u00faltima centrada tam\u00e9n no mundo do hip hop. Rumi e Thor, personaxes da serie, son os que m\u00e1is se ven influenciados en pintar os vag\u00f3ns do metro con mensaxes de loita e protesta dirixidos \u00e1 poboaci\u00f3n neoiorquina.\nOs trens completamente pintados de graffitis contrastan enormemente cos actuais, relativamente limpos."}
{"id": "467609", "revid": "88215", "url": "https://gl.wikipedia.org/wiki?curid=467609", "title": "Primeiro ministro de China", "text": ""}
{"id": "467611", "revid": "56817", "url": "https://gl.wikipedia.org/wiki?curid=467611", "title": "Pobo bubi", "text": "Os bubi son un grupo \u00e9tnico bant\u00fa de \u00c1frica central que \u00e9 ind\u00edxena da illa de Bioko, na Guinea Ecuatorial. Outrora o grupo de maior\u00eda na rexi\u00f3n, a poboaci\u00f3n experimentou un decline agudo por mor da guerra e as doenzas durante as expedici\u00f3ns portuguesas. O seu nome prov\u00e9n do bubi \"amigo\", como \"muni\", m\u00e1is \u00f3 sur, e tam\u00e9n se chaman \"bocho\" ou \"mondjo\" \"persoa\". Tam\u00e9n son chamados ediyas.\nA s\u00faa orixe e filiaci\u00f3n racial a\u00ednda no foi determinada. Tesmann, base\u00e1ndose en parentes non ben definidos entre a lingua bubi e a dos galoa do Ogoue, consid\u00e9raos orixinarios de al\u00ed e sup\u00f3n que se produciu unha emigraci\u00f3n de sur a norte. A proximidade das costas camerunesas e a semellanza da lingua fai que outros os consideren orixinarios dese pa\u00eds."}
{"id": "467612", "revid": "23204", "url": "https://gl.wikipedia.org/wiki?curid=467612", "title": "Bubi", "text": ""}
{"id": "467614", "revid": "23204", "url": "https://gl.wikipedia.org/wiki?curid=467614", "title": "Lingua bubi", "text": "O bubi \u00e9 unha lingua bant\u00fa falada polos bubi, un grupo \u00e9tnico bant\u00fa orixinario da illa de Bioko, na Guinea Ecuatorial. A lingua foi tra\u00edda a Bioko dende a \u00c1frica continental hai m\u00e1is que hai tres mil anos cando os bubi cheraron \u00e1 illa.\nConta cuns 50\u00a0000 falantes, con tres variedades diferenciadas: norte, sur e centro-leste. Salienta polo seu car\u00e1cter tonal e a diverxencia de palabras en funci\u00f3n do x\u00e9nero. A lingua tam\u00e9n \u00e9 falada polos bubi que habitan en Gab\u00f3n e o Camer\u00fan."}
{"id": "467615", "revid": "88215", "url": "https://gl.wikipedia.org/wiki?curid=467615", "title": "Comisi\u00f3n Pontificia para o Estado da Cidade do Vaticano", "text": "A Comisi\u00f3n Pontificia para o Estado da Cidade do Vaticano (en , en ) \u00e9 o corpo lexislativo da Cidade do Vaticano. Est\u00e1 formada polo Presidente da Gobernaci\u00f3n do Estado da Cidade do Vaticano, que \u00e9 tam\u00e9n Presidente da Comisi\u00f3n Pontificia, e outros seis cardeais nomeados polo Papa por un mandato de cinco anos.\nDescrici\u00f3n.\nA Comisi\u00f3n Pontificia foi creada en 1939 por P\u00edo XII. As leis e as regulaci\u00f3ns propostas pola Comisi\u00f3n deben ser entregadas ao papa polo Secretariado de estado antes de ser feitas p\u00fablicas e de que entren en vigor. As leis, regulaci\u00f3ns, e instruci\u00f3ns promulgadas pola Comisi\u00f3n son publicadas na \"Acta Apostolicae Sedis\".\nAl\u00e9n da s\u00faa funci\u00f3n lexislativa, o Presidente da Gobernaci\u00f3n do Estado da Cidade do Vaticano, que dende o 1 de outubro de 2021 \u00e9 o cardeal espa\u00f1ol Fernando V\u00e9rgez Alzaga, ten realizado funci\u00f3ns executivas pola autoridade que delega nel o Papa.\nAdministraci\u00f3n.\nA Comisi\u00f3n est\u00e1 encabezada polo Presidente da Comisi\u00f3n Pontificia para o Estado da Cidade do Vaticano. Como membro maior do curia romana, o presidente \u00e9 normalmente un cardeal da Igrexa cat\u00f3lica. Tam\u00e9n exerce como xefe de goberno da Cidade do Vaticano, o Presidente da Gobernaci\u00f3n do Estado da Cidade do Vaticano, un cargo que \u00e9 distinto do anterior t\u00edtulo de Gobernador da Cidade do Vaticano. As administraci\u00f3ns e departamentos do goberno da Cidade do Vaticano, como o Corpo della Gendarmeria, o Observatorio do Vaticano, os Museos Vaticanos, e o Departamento das Vilas Pontificias, que administra Castel Gandolfo, responden ante o Gobernador.\nDurante unha sede vacante, o mandato do presidente remata, igual que a maior\u00eda de cargos da curia. Con todo, o titular do cargo antes da morte ou a dimisi\u00f3n do papa ingresa nunha Comisi\u00f3n, co anterior Cardeal Secretario de Estado e o Camarlengo da Santa Igrexa Romana Santa, para manexar algunhas das funci\u00f3ns do xefe de Estado at\u00e9 que un novo papa sexa escollido.\nActual.\nDende o 2021, o presidente e os membros son:"}
{"id": "467617", "revid": "27155", "url": "https://gl.wikipedia.org/wiki?curid=467617", "title": "Xanteosa", "text": ""}
{"id": "467618", "revid": "89787", "url": "https://gl.wikipedia.org/wiki?curid=467618", "title": "Taslima Nasrin", "text": "Taslima Nasrin ou Taslima Nasreen, nada en Mymensingh (Bangladesh) o 25 de agosto de 1962 \u00e9 unha escritora, m\u00e9dica, feminista e activista polos dereitos humanos de nacionalidade brit\u00e1nica, india e sueca. \u00c9 co\u00f1ecida polos seus escritos sobre a opresi\u00f3n da muller e as s\u00faas cr\u00edticas \u00e1 relixi\u00f3n, que a obrigaron a ir ao exilio e que provocaron m\u00faltiples fatwas pedindo a s\u00faa morte. A obra de Nasrin foi traducido a trinta linguas e alg\u00fans dos seus libros est\u00e1n prohibidos en Bangladesh.\nGa\u00f1ou atenci\u00f3n global a comezos da d\u00e9cada de 1990 debido aos seus artigos e novelas con visi\u00f3ns feministas e cr\u00edtica do que ela consideraba todas as relixi\u00f3ns mis\u00f3xinas, inclu\u00eddo o islam.\nNasrin vive no exilio dende 1994. Tras pasar m\u00e1is dunha d\u00e9cada en Europa e nos Estados Unidos, marchou \u00e1 India en 2004, mais foi deportada en 2008, a\u00ednda que permaneceu en Kolkata con permiso de residencia de longa duraci\u00f3n, entrada m\u00faltiple ou visado 'X' dende 2004.\nNasrin avoga pola liberdade de pensamento e os dereitos humanos publicando, dando conferencias e facendo campa\u00f1as. Non puido regresar nin ao seu fogar en Bangladesh nin ao seu fogar adoptivo en Bengala Occidental (India).\nTraxectoria.\nNasrin naceu no seo dunha familia musulm\u00e1 conservadora. \u00c9 fila do doutor Rajab Ali e de Edul Ara e naceu en Mymensingh. O seu pai era m\u00e9dico e profesor de xurisprudencia m\u00e9dica no Mymensingh Medical College e tam\u00e9n en Sir Salimullah Medical College de Dacca e no Dhaka Medical College. Nasrin estudou medicina e f\u00edxose as\u00ed mesmo m\u00e9dica. Comezou a escribir aos 15 anos poemas e textos sobre as diferenzas entre as castas, entre os homes e as mulleres e entre ricos e pobres.\nEn 1986 publicou o seu primeiro libro de poemas ao que seguiu unha serie de poemas er\u00f3ticos. Xa por ent\u00f3n o seu estilo provocativo e as s\u00faas convicci\u00f3ns radicais convert\u00e9rana nunha escritora notable.\nEn febreiro de 1993, publicou por primeira vez en bengal\u00ed \"Lajja\", unha novela na que Nasrin describe as desgrazas dunha familia hind\u00fa de Dacca despois da destruci\u00f3n na India, o 6 de decembro de 1992, da mesquita de Babri d'Adoyha. A autora denuncia formalmente os instigadores dese acto, mais o que lle interesa en realidade \u00e9 describir a situaci\u00f3n dos que pagan o prezo da loucura dos extremistas relixiosos.\nEn 1994, o Estado acusouna de \"ofender os sentimentos relixiosos dos musulm\u00e1ns\"; os l\u00edderes relixiosos declararon unha folga xeral que paralizou o pa\u00eds, esixindo a s\u00faa inmediata execuci\u00f3n, 300\u00a0000 manifestantes congreg\u00e1ronse na capital de Bangladesh pedindo o seu aforcamento e Nasrin, finalmente, abandonou o seu pa\u00eds cami\u00f1o do exilio.\nEse mesmo ano recibiu o Premio Sakharov de Dereitos Humanos e Liberdade de Conciencia, que concede o Parlamento Europeo.\nA d\u00e9cada seguinte residiu en cidades europeas (Berl\u00edn, Estocolmo) e en Nova York onde viv\u00eda a s\u00faa irm\u00e1.\nEn 2004, regresou \u00e1 India e de novo sufriu ameazas. Intentou obter a nacionalidade mais foi rexeitada. Apenas lograba visados temporais a causa da presi\u00f3n dos fundamentalistas.\nEn 2007, tras unha conferencia na India, un grupo radical ofreceu a cifra de 500 000 rupias para quen a decapitase. A mediados de febreiro de 2008, obtivo unha extensi\u00f3n do seu visado por seis meses e asegurou que a India se convertera no seu segundo fogar neg\u00e1ndose a viaxar a Par\u00eds para recibir o premio Simone de Beauvoir que lle acababa de ser concedido. Por\u00e9n, o 19 de marzo de 2008, finalmente fuxiu de novo a Europa logo de ser acusada de blasfemia e ser ameazada con novas fatwas.\nO 21 de maio de 2008, recibiu o premio Simone de Beauvoir das mans de Rama Yade, Secretaria de Estado de Dereitos Humanos do goberno franc\u00e9s tras reunirse coa presidenta do grupo feminista franc\u00e9s Ni Putes Ni Soumises Sihem Habchi. O 7 de xullo do mesmo ano foi nomeada cidad\u00e1 de honra de Par\u00eds e a causa dos seus problemas financeiros buscou a protecci\u00f3n na cidade, obtendo unha axuda para o aloxamento.\nEn febreiro de 2010, atribu\u00edronlle a publicaci\u00f3n dun artigo no diario \"Kannada Daily\" que causou disturbios e provocaron a morte de dous var\u00f3ns na India. Ela negou ser a autora da publicaci\u00f3n, asegurando que se trataba dunha mala traduci\u00f3n dun artigo publicado en xaneiro de 2007 no semanario Outlook India no que ela contestaba a teses en relaci\u00f3n a que o Cor\u00e1n e os hadiths non falaban de que as mulleres deb\u00edan levar veo. Afirmaba, ademais, que as musulm\u00e1s \"deb\u00edan queimar os seus burkas\".\nO 23 de maio de 2013, comprometeuse coa Organizaci\u00f3n para a Cidadan\u00eda Universal (OCU) a favor da libre circulaci\u00f3n de persoas no mundo. Recibiu un \"pasaporte de cidadan\u00eda universal\" simb\u00f3lico na sede da UNESCO en Par\u00eds.\nObra.\nTodas as s\u00faas novelas atacan os tab\u00fas da sociedade, sobre todo os relixiosos e os sexuais, e os seus artigos denuncian as inxustizas sociais, concretamente as que padecen as mulleres do seu pa\u00eds. Taslima chegou a dicir que \"as mulleres do noso pa\u00eds non ser\u00e1n libres mentres a pol\u00edtica se basee na relixi\u00f3n\".\nA experiencia sobre violencia sexual durante a s\u00faa adolescencia e o seu traballo como xinec\u00f3loga desenvolveron o seu esp\u00edrito cr\u00edtico sobre a situaci\u00f3n das mulleres nos pa\u00edses musulm\u00e1ns. Nos seus escritos destaca a loita pola laicidade e a s\u00faa filosof\u00eda feminista.\nEst\u00e1 influenciada por Virginia Woolf, Simone de Beauvoir e Rokeya Sakhawat Hussain. Tam\u00e9n polo poeta Humayun Azad.\nO 30 de abril de 2010, nunha entrevista publica en \"Le Figaro Madame\", expuxo tres ideas claves:\nVida persoal.\nDurante a s\u00faa etapa de autoexilio en Suecia, en 1995 casou en segredo con outro exiliado do seu pa\u00eds, o poeta Daude Haider. Previamente estivera casada d\u00faas veces, a primeira en 1982 co poeta Rudra Mohammade Shahidullah, que se suicidou, e a segunda co xornalista Naymul Islam Khan do que se divorciou en 1991. Ese mesmo ano casou con Minar Mahmood, director do desaparecido semanario \"Bichinta\", do que se divorciou en 1992.\nPremios e reco\u00f1ecementos.\nNasrin recibiu m\u00faltiples premios en reco\u00f1ecemento ao seu compromiso incondicional na loita pola liberdade de expresi\u00f3n. Alg\u00fans deles foron:"}
{"id": "467619", "revid": "47401", "url": "https://gl.wikipedia.org/wiki?curid=467619", "title": "Primavera \u00c1rabe", "text": ""}
{"id": "467630", "revid": "98629", "url": "https://gl.wikipedia.org/wiki?curid=467630", "title": "Sakura (sat\u00e9lite)", "text": "Sakura, co\u00f1ecido tam\u00e9n como CS 1 (acr\u00f3nimo de \"Communications Satellite\") foi un sat\u00e9lite artificial da axencia espacial xaponesa NASDA lanzado o 15 de decembro de 1977 mediante un foguete Delta 2914 desde Cabo Ca\u00f1averal.\nCaracter\u00edsticas.\nSakura era un sat\u00e9lite de comunicaci\u00f3ns experimental cunha masa de 664,17\u00a0kg. Ti\u00f1a forma de cilindro de 2,18 m de altura, cunha antena que sobresa\u00eda outros 1,31 m. Estabiliz\u00e1base mediante xiro, a 90 r.p.m. e co eixo de xiro perpendicular \u00e1 s\u00faa \u00f3rbita, e a s\u00faa superficie estaba cuberta de c\u00e9lulas solares para proporcionarlle enerx\u00eda. A antena mant\u00ed\u00f1ase fixa, sen rotaci\u00f3n, e cunha precisi\u00f3n no apuntado mellor de 0,3 graos. Emit\u00eda en banda K e banda C e o disco da antena estaba orientado cunha inclinaci\u00f3n de 45 graos respecto do eixo de rotaci\u00f3n. Os experimentos a bordo usaron frecuencias de 2,1, 2,3, 4, 6, 20 e 30 GHz para telefon\u00eda e televisi\u00f3n e foron usados para estudar as caracter\u00edsticas do equipamento, a transmisi\u00f3n de sinais, a operaci\u00f3n dos sistemas de comunicaci\u00f3ns e o control e operaci\u00f3n do sat\u00e9lite."}
{"id": "467631", "revid": "72012", "url": "https://gl.wikipedia.org/wiki?curid=467631", "title": "CS 1", "text": ""}
{"id": "467633", "revid": "5863", "url": "https://gl.wikipedia.org/wiki?curid=467633", "title": "Rodrigo Gomes de Neda", "text": ""}
{"id": "467637", "revid": "19415", "url": "https://gl.wikipedia.org/wiki?curid=467637", "title": "Premio de Composici\u00f3n Andr\u00e9s Gaos", "text": "O Premio de Composici\u00f3n Andr\u00e9s Gaos \u00e9 un concurso de composici\u00f3n musical organizado pola Deputaci\u00f3n da Coru\u00f1a. Iniciado en 1997, se ben as tres primeiras edici\u00f3ns do concurso foron organizadas con car\u00e1cter anual, a partir de 1999 pasou a celebrarse cada dous anos.\nRecibe o seu nome en honor ao compositor coru\u00f1\u00e9s Andr\u00e9s Gaos Berea."}
{"id": "467641", "revid": "89787", "url": "https://gl.wikipedia.org/wiki?curid=467641", "title": "Rowley Habib", "text": "Rowley Habib, nado en Oruanui o 24 de abril de 1933 e finado o 3 de abril de 2016, tam\u00e9n co\u00f1ecido como Rore Hapipi, foi un escritor neozeland\u00e9s en lingua maor\u00ed.\nTraxectoria.\nFillo de pai liban\u00e9s e nai maor\u00ed, identificouse coa \"iwi\" Ng\u0101ti T\u016bwharetoa. Tivo diversos traballos ao longo da s\u00faa vida, desde nunha librar\u00eda \u00e1 construci\u00f3n de centrais hidroel\u00e9ctricas.\nEntre 1956 e 1971 colaborou de forma habitual con relatos na revista maor\u00ed \"Te Ao Hou The New World\".\nFoi o primeiro maor\u00ed en escribir o gui\u00f3n dun filme de televisi\u00f3n, o drama \"The Gathering\" (1979), que reflicte a vida dunha muller maior dos tangihanga. En 1976 publicara a obra de teatro maor\u00ed \"Death of the Land\", un drama sobre a venda dun antigo territorio. Levouse a cabo unha adaptaci\u00f3n televisiva en 1978, que inclu\u00edu tomas da Marcha pola Terra de 1975. O drama \"The Protesters\" ga\u00f1ou o Premio Feltex ao mellor gui\u00f3n en 1983. Na rodaxe participaron actores e actrices como Merata Mita, Jim Moriarty, Billy T. James ou Don Selwyn.\nEn 1984 foi reco\u00f1ecido co Katherine Mansfield Menton Fellowship. En 2013 Creative New Zealand concedeulle o Premio Ng\u0101 Tohu a T\u0101 Kingi Ihaka Te Waka Toi en reco\u00f1ecemento pola s\u00faa traxectoria ao servizo da arte maor\u00ed, describindo a s\u00faa obra \"Death of the Land\" coma un fito no desenvolvemento do teatro maor\u00ed."}
{"id": "467642", "revid": "1131", "url": "https://gl.wikipedia.org/wiki?curid=467642", "title": "Rore Hapipi", "text": ""}
{"id": "467647", "revid": "1131", "url": "https://gl.wikipedia.org/wiki?curid=467647", "title": "Salto do Coro", "text": "O salto do Coro \u00e9 unha fervenza do rego de Argomoso, afluente do r\u00edo Vali\u00f1adares, situada na parroquia de Argomoso (Mondo\u00f1edo).\nO salto ten unha \u00fanica ca\u00edda sobre unha rocha lisa, duns 15 m de altura, cun estanque natural \u00f3s seus p\u00e9s. O acceso \u00e9 sinxelo por un cami\u00f1o inclinado de m\u00e1is de medio quil\u00f3metro dende a beira do Vali\u00f1adares. Ata al\u00ed, o acceso pode facerse andando ou mesmo en coche."}
{"id": "467652", "revid": "25871", "url": "https://gl.wikipedia.org/wiki?curid=467652", "title": "Persio", "text": "Aulo Persio Fraco, \"Aulus Persius Flaccus\" en lat\u00edn, nado en Volterra, Etruria, o 4 de decembro de 34 e finado en Roma o 24 de novembro de 62, foi un poeta sat\u00edrico latino.\nTraxectoria.\nDunha familia de orixe etrusca instalada en Volterra e pertencente \u00e1 orde ecuestre, quedou orfo a moi temper\u00e1 idade e chegou a Roma aos doce anos. Al\u00ed completou a s\u00faa formaci\u00f3n en gram\u00e1tica e ret\u00f3rica e familiarizouse coa filosof\u00eda estoica.\nA\u00ednda que non participou na vida pol\u00edtica, moveuse nos ambientes estoicos que atacaban o goberno e a moral disoluta da corte do emperador Ner\u00f3n. Morreu prematuramente no ano 62, cando s\u00f3 contaba 28 anos, dunha enfermidade do est\u00f3mago, deixando a s\u00faa valiosa biblioteca a Cornuto, quen, tras a morte do seu disc\u00edpulo, fixo unha correcci\u00f3n das s\u00faas s\u00e1tiras e encargou a edici\u00f3n da obra a Cesio Baseo, poeta tam\u00e9n e amigo de Persio, a quen est\u00e1 dedicada a segunda das s\u00faas S\u00e1tiras.\nPasou a s\u00faa curta vida rodeado de nai, irm\u00e1, t\u00eda e curm\u00e1 coas que conviv\u00eda. Se cadra pola s\u00faa curta idade ou polo peculiar da s\u00faa vida, encerrado entre mulleres e membro da familia que lideraba a oposici\u00f3n total ao emperador, polo seu propio car\u00e1cter e a s\u00faa falta de contacto coa vida real, representa un ideal estoico moi r\u00edxido e severo. A s\u00faa moral foi dura e simplista, dogm\u00e1tica; o seu programa, estoico: s\u00f3 \u00e9 libre o sabio porque domina as s\u00faas paix\u00f3ns.\nObra.\nSon en total seis s\u00e1tiras, uns seiscentos versos en total. Nelas critica os vicios propios da \u00e9poca de Ner\u00f3n, pero nin coa indignaci\u00f3n de Lucilio nin coa iron\u00eda de Horacio, sen\u00f3n baixo a perspectiva severamente moralista da filosof\u00eda estoica do seu mestre Cornuto.\nA primeira ataca o mal gusto literario da \u00e9poca e a censura, diserta sobre os problemas xerais da poes\u00eda e exp\u00f3n as teor\u00edas literarias do autor; a segunda o abandono da primitiva relixi\u00f3n romana e a falsa relixiosidade imperante; a terceira trata sobre a importancia da educaci\u00f3n e arremete contra os que abandonan o estudo da doutrina estoica; a cuarta dir\u00edxese contra os aproveitados e entremetidos que se benefician do seu apelido, relaci\u00f3ns e riquezas para faceren carreira pol\u00edtica. A quinta diserta sobre a aut\u00e9ntica liberdade, que s\u00f3 pode adquirirse mediante o co\u00f1ecemento da doutrina estoica; est\u00e1 dedicada ao seu mestre Cornuto. A sexta trata sobre o recto uso das riquezas.\nPersio non posu\u00eda un estro f\u00e1cil: escrib\u00eda con pouca continuidade e lentamente (\"scriptitavit et raro et tarde\") e desenvolve exclusivamente os temas particularmente queridos para os estoicos: o verdadeiro esp\u00edrito da relixi\u00f3n, a educaci\u00f3n, a liberdade e o desprezo da riqueza. O estilo de Persio \u00e9 escuro e dif\u00edcil posto que, por m\u00e1is que persiga a linguaxe coloquial, d\u00e9ixase arrastrar pola moda retoricista de \u00e9poca neroniana. A s\u00faa obra mestura discursos, mon\u00f3logos, interrogaci\u00f3ns ret\u00f3ricas e ant\u00edteses e m\u00f3strase anticl\u00e1sica, chea de met\u00e1foras desconcertantes e de palabras escuras. Foi moi valorado na Antig\u00fcidade (Tertuliano, Lactancio, Xerome de Estrid\u00f3n, Agosti\u00f1o de Hipona) e durante a Idade Media, como testemu\u00f1a a rica tradici\u00f3n manuscrita, moi probabelmente polo contido moralizante da s\u00faa obra; ademais, o barroco Francisco de Quevedo revelouse como un entusiasta seguidor e imitador da s\u00faa obra."}
{"id": "467654", "revid": "624", "url": "https://gl.wikipedia.org/wiki?curid=467654", "title": "Aulo Persio Flaco", "text": ""}
{"id": "467655", "revid": "56817", "url": "https://gl.wikipedia.org/wiki?curid=467655", "title": "Ertra, Ertra, Ertra", "text": "\"Ertra, Ertra, Ertra\" (en , en ) \u00e9 o himno nacional de Eritrea. Foi adoptado en 1993, pouco despois da independencia, e \u00e9 oficialmente transliterado como \"Eritrea, Eritrea, Eritrea\". O himno foi escrito por Solomon Tsehaye Beraki, e composto por Isaac Abraham Meharezghi e Aron Tekle Tesfatsion."}
{"id": "467656", "revid": "23204", "url": "https://gl.wikipedia.org/wiki?curid=467656", "title": "Himno nacional de Eritrea", "text": ""}
{"id": "467657", "revid": "15490", "url": "https://gl.wikipedia.org/wiki?curid=467657", "title": "Flavio Eutropio", "text": "Flavio Eutropio (en lat\u00edn: \"Flavius Eutropius\") foi un historiador romano do s\u00e9culo IV, \"magister memoriae\" de Constantinopla, e cronista de Xuliano o Ap\u00f3stata na s\u00faa expedici\u00f3n contra os persas no ano 363.\nTraxectoria.\nNon se co\u00f1ece demasiado sobre a s\u00faa vida e puidese ser que baixo o seu nome se confundan os feitos de diversos personaxes hom\u00f3nimos. Pero a maior parte do seguro que se sabe sobre el procede dos datos que fornece el mesmo no seu \"Breviarium historiae romanae\" (en galego, \"Ep\u00edtome ou compendio de historia romana\"). As copias conservadas da s\u00faa obra ch\u00e1mano \"clar\u00edsimo\" e \"consular\", as\u00ed que \u00e9 indubid\u00e1bel que debeu chegar aos m\u00e1is altos postos do estado romano. Marcelo Emp\u00edrico relaci\u00f3nao con Ausonio, o que poder\u00eda indicar a s\u00faa orixe bordelesa, pero o seu nome \u00e9 grego e a opini\u00f3n m\u00e1is corrente admite que deb\u00eda ser de orixe oriental e sobri\u00f1o do r\u00e9tor Acacio de Cesarea.\nEstivo en Antioqu\u00eda, onde se reencontrou co emperador Xuliano o Ap\u00f3stata, do cal era fervente partidario. E entrou na administraci\u00f3n imperial como \"magister epistularum\" ou secretario redactor de cartas de Constancio II (337-361). El mesmo afirma que participou ou estivo na expedici\u00f3n que Xuliano fixo na primavera do ano 363 contra os persas. Despois de ser \"praeses Ciliciae\" en 367-369, converteuse en \"magister memoriae\" do emperador Valente, ao cal dedicou o seu \"Breviarium historiae romanae\" en data indeterminada. Parece non ser anterior a 367 (data da primeira expedici\u00f3n contra os godos do emperador Valente, a quen a dedicatoria d\u00e1 o t\u00edtulo de \"Gothicus Maximus\") nin posterior ao 9 de agosto de 378 (data da morte deste emperador) (cf. Eutropio, \"Breviarium\"... dedicatoria).\nEn 371 el ou algu\u00e9n do seu mesmo nome converteuse en proc\u00f3nsul de Asia. E durante o seu mandato foi acusado por Festo de participar no complot de Teodoro, polo que foi relevado das s\u00faas funci\u00f3ns. Absolto por falta de probas, abandonou Asia para volver a Roma, onde foi \"comes rerum privatarum\" do emperador Graciano. Por ent\u00f3n escribiuse co defensor do paganismo e arist\u00f3crata romano S\u00edmaco, e esta relaci\u00f3n e a ausencia no seu \"Breviarium\" de todo feito concernente aos cristi\u00e1ns \u2013salvo unha reserva cara \u00e1 pol\u00edtica relixiosa de Xuliano\u2013 induce a crer que Eutropio era de confesi\u00f3n pag\u00e1. Entre 379 e 381, Teodosio I nomeouno prefecto da provincia de Il\u00edrico. En 387, compartiu o consulado ordinario con Valentiniano II, unha honra moi destacada.\nObras.\nEutropio compuxo un \"Breviarium historiae romanae\" ou \"Compendio de historia romana\" en dez libros. Foron escritos durante o goberno de Valente e conta sen demasiada ret\u00f3rica a historia de Roma desde a s\u00faa fundaci\u00f3n at\u00e9 a \u00e9poca final do emperador Xoviano (364) e a subida ao poder de Valente.\nAt\u00e9 o libro VI n\u00e1rrase a historia dos reis de Roma e do per\u00edodo republicano. No VII tr\u00e1tase sobre as dinast\u00edas Xulio-Claudia e Flavia conclu\u00edndo co asasinato de Domiciano. Os libros VIII ao X cons\u00e1granse aos sucesores de Domiciano at\u00e9 o reinado de Xoviano. Coidadosamente compilado, sobresae pola s\u00faa imparcialidade e o seu estilo claro, a\u00ednda que o seu lat\u00edn xa non \u00e9 o cl\u00e1sico. Estes m\u00e9ritos convert\u00e9rono durante moito tempo en libro de ensino.\nPara o per\u00edodo republicano, Eutropio dependeu dun ep\u00edtome de Tito Livio; para as partes posteriores, parece usar a obra biogr\u00e1fica de Suetonio e o perdido e hipot\u00e9tico \"Enmannsche Kaisergeschichte.\" No final, tam\u00e9n puido empregar \u00e1 s\u00faa propia experiencia persoal.\nO \"Breviarium\" foi continuado at\u00e9 o tempo do emperador romano oriental Xustiniano o Grande por Paulo Di\u00e1cono, e esta versi\u00f3n foi \u00e1 s\u00faa vez ampliada polo historiador lombardo Landolfo Sagax (c. 1000), e levada at\u00e9 a \u00e9poca do emperador Le\u00f3n V o Armenio (813-820) na \"Historia Miscella\".\nDas traduci\u00f3ns gregas de Peanio (ao redor de 380) e Capit\u00f3n Licio (s\u00e9culo VI), a versi\u00f3n do primeiro cons\u00e9rvase case completa. A mellor edici\u00f3n de Eutropio \u00e9 de H. Droysen (1879); cont\u00e9n a versi\u00f3n grega e as edici\u00f3ns ampliadas de Paulo Di\u00e1cono e Landolfo. Tam\u00e9n existen numerosas edici\u00f3ns e traduci\u00f3ns en ingl\u00e9s."}
{"id": "467659", "revid": "839", "url": "https://gl.wikipedia.org/wiki?curid=467659", "title": "Giuseppe Bertello", "text": "Giuseppe Bertello, nado en Foglizzo (provincia de Tur\u00edn) o 1 de outubro de 1942, \u00e9 un cardeal italiano da Igrexa cat\u00f3lica, presidente da Comisi\u00f3n Pontificia para o Estado da Cidade do Vaticano e presidente da Gobernaci\u00f3n do Estado da Cidade do Vaticano dende outubro de 2011. Traballou no servizo diplom\u00e1tico da Santa S\u00e9 de 1971 a 2011, converteuse en arcebispo en 1987, ostentou o cargo de Nuncio en varios pa\u00edses como Ruanda, M\u00e9xico, e Italia, e foi o representante da Santa S\u00e9 ante varias organizaci\u00f3ns internacionais.\nTraxectoria.\nBertello foi ordenado sacerdote o 29 de xu\u00f1o de 1966 polo bispo Albino Mensa. Licenciouse en teolox\u00eda pastoral e obtivo un doutoramento en lei can\u00f3nica. Estudou diplomacia na Academia Eclesi\u00e1stica Pontificia.\nServizo diplom\u00e1tico.\nEntrou no servizo diplom\u00e1tico da Santa S\u00e9 en 1971, e traballou at\u00e9 1973 na nunciatura no Sud\u00e1n, que era tam\u00e9n a delegaci\u00f3n apost\u00f3lica para a rexi\u00f3n do Mar Vermello. Dende 1973 a 1976, foi secretario da nunciatura en Turqu\u00eda, convert\u00e9ndose en Capel\u00e1n da S\u00faa Santidade o 9 de febreiro de 1976. Foi secretario da nunciatura en Venezuela de 1976 a 1981, e exerceu o rango de auditor da Oficina da Organizaci\u00f3n das Naci\u00f3ns Unidas en Xenebra de 1981 a 1987. En 1987, encabezou a delegaci\u00f3n de observadores da Santa S\u00e9 na Conferencia de Ministros Estranxeiros do Movemento de Pa\u00edses Non Ali\u00f1ados en Pyongyang, onde foi o primeiro sacerdote cat\u00f3lico en visitar a pequena comunidade cat\u00f3lica daquel pa\u00eds, illada dende a Guerra de Corea.\nO 17 de outubro de 1987, o Papa Xo\u00e1n Paulo II nomeouno Arcebispo Titular de Urbs Salvia e nomeouno nuncio apost\u00f3lico en Ghana, Togo e Ben\u00edn. Foi consagrado o 28 de novembro polo cardeal Agostino Casaroli, cos bispos Albino Mensa e Luigi Bettazzi como principais co-consagradores. O 12 de xaneiro de 1990, foi transferido a Ruanda, onde apoiou organizaci\u00f3ns de dereitos humanos e animou a bispos cat\u00f3licos a se unir aos que avogaban polo fin da guerra civil. Ficou no seu posto e viaxou por rexi\u00f3ns perigosas onde foi testemu\u00f1a do xenocidio tutsi en 1994. En marzo de 1995, Xo\u00e1n Paulo II nomeouno Observador Permanente da Santa S\u00e9 ante as Naci\u00f3ns Unidas en Xenebra e coa mesma funci\u00f3n na Organizaci\u00f3n Mundial do Comercio. En 1997 Bertello negociou o status da Santa S\u00e9 como observador permanente na Organizaci\u00f3n Mundial do Comercio, convert\u00e9ndose no seu primeiro representante aquel ano.\nO 27 de decembro de 2000, Xo\u00e1n Paulo nomeouno nuncio apost\u00f3lico en M\u00e9xico. O 30 de xullo de 2002, recibiu ao Papa que relizou unha visita apost\u00f3lica ao pa\u00eds para a canonizaci\u00f3n de Juan Diego Cuauhtlatoatzin. O 11 de xaneiro de 2006, Bertello foi nomeado Nuncio Apost\u00f3lico en Italia e a Rep\u00fablica de San Marino polo papa Bieito XVI.\nEn 2007, Bertello recibiu a Cruz Espl\u00e9ndida da Orde Mexicana da Aguia Azteca e o 4 de outubro de 2008 otorg\u00f3uselle a Gran Cruz de Cabaleiro da Orde do M\u00e9rito da Rep\u00fablica Italiana.\nTraballo na curia.\nO 3 de setembro de 2011, Bieito XVI nomeou a Bertello Presidente da Comisi\u00f3n Pontificia para o Estado da Cidade do Vaticano e Presidente da Gobernaci\u00f3n do Estado da Cidade do Vaticano, nomeamento que se fixo efectivo o 1 de outubro de 2011, no seu 69 aniversario. O 6 de xaneiro de 2012, o papa Bieito anunciou que Bertello ser\u00eda ordenado cardeal. Foi nomeado cardeal-di\u00e1cono de Santi Vito, Modesto e Crescenzia o 18 de febreiro. O 21 de abril Bieito nomeouno para un mandato de cinco anos como membro da Congregaci\u00f3n para a Evanxelizaci\u00f3n dos Pobos, a Congregaci\u00f3n de Bispos, e o Consello Pontificio para a Xustiza e a Paz.\nFoi un dos cardeais electores que participaron no conclave papal de 2013 que elixiu o papa Francisco.\nO 13 de abril de 2013 foi asignado ao Consello de Asesores Cardeais estabelecido por Francisco para aconsellarlle un plan para reestruturar a Curia Romana. Francis f\u00edxoo membro da Administraci\u00f3n do Patrimonio da S\u00e9 Apost\u00f3lica o 10 de novembro de 2014 e membro da Congregaci\u00f3n para as Causas dos Santos o 3 de decembro de 2016. Francisco tam\u00e9n renovou o seu nomeamento na Comisi\u00f3n Pontificia para o Estado da Cidade do Vaticano ata 2021."}
{"id": "467663", "revid": "15490", "url": "https://gl.wikipedia.org/wiki?curid=467663", "title": "Eutropio", "text": "Eutropio pode referirse a:"}
{"id": "467668", "revid": "23204", "url": "https://gl.wikipedia.org/wiki?curid=467668", "title": "Do Androids Dream of Electric Sheep?", "text": ""}
{"id": "467669", "revid": "98629", "url": "https://gl.wikipedia.org/wiki?curid=467669", "title": "Monarqu\u00eda electiva", "text": "A monarqu\u00eda electiva \u00e9 unha forma de goberno na cal o monarca \u00e9 elixido por votaci\u00f3n a trav\u00e9s dalg\u00fan mecanismo de natureza variable. A diferenza da democracia, os electores e os candidatos pertencen a alg\u00fan corpo restrinxido, polo cargo ocupado, a pertenza a un estamento (nacemento), ou alg\u00fan tipo de condici\u00f3n persoal ou social. Na actualidade Samoa, a Soberana Orde de Malta, a Cidade do Vaticano, os Emiratos \u00c1rabes Unidos e Malaisia son as \u00fanicas monarqu\u00edas electivas vixentes.\nAntiga Grecia.\nAo longo da historia certos pobos elixiron esta como unha forma de goberno como unha modificaci\u00f3n entre a monarqu\u00eda, a rep\u00fablica e o despotismo. Un exemplo diso son os espartanos que por voto elix\u00edan anualmente os seus dous reis.\nAntiga Roma.\nA monarqu\u00eda romana foi en principio electiva. A partir do quinto rei, a elecci\u00f3n dos \u00faltimos f\u00edxose sempre entre membros da mesma familia, a\u00ednda que non por descendencia directa de primox\u00e9nito var\u00f3n, que \u00e9 o que adoita entenderse como monarqu\u00eda hereditaria.\nPobos xerm\u00e1nicos.\nOs pobos xerm\u00e1nicos no momento de invadir o Imperio Romano (s\u00e9culo III ao s\u00e9culo V) dispu\u00f1an dunha instituci\u00f3n equivalente \u00e1 monarqu\u00eda temporal electiva para tempos de guerra, elixida pola asemblea de guerreiros. Co tempo a instituci\u00f3n converteuse nunha monarqu\u00eda vitalicia. Seguiu sendo electiva, a\u00ednda que a esencia da elecci\u00f3n foise desvirtuando pola pr\u00e1ctica da asociaci\u00f3n ao trono. Esta consist\u00eda en que o rei asociaba o reinado a unha persoa -normalmente, pero non necesariamente o fillo m\u00e1is vello- nos seus \u00faltimos anos, dun modo similar ao que fixeran os emperadores romanos. Mesmo, para garantir a elecci\u00f3n do candidato desexado convocaba en vida a asemblea -para ent\u00f3n non composta por todos os homes libres, sen\u00f3n s\u00f3 polos potentados m\u00e1is importantes, equiparados \u00e1 \"nobilitas\" (nobreza) romana do baixo Imperio, coa que xa se fusionaron mediante enlaces matrimoniais as familias xermanas m\u00e1is importantes-. A transici\u00f3n a unha monarqu\u00eda hereditaria f\u00edxose as\u00ed de forma insensible. O seguinte foi a aplicaci\u00f3n \u00e1 sucesi\u00f3n mon\u00e1rquica das leis ou tradici\u00f3ns das tribos xerm\u00e1nicas en cuesti\u00f3ns de herdanza, especialmente as dos francos salios, que se deu en chamar lei s\u00e1lica (que imped\u00eda a herdanza \u00e1s mulleres). Tal cousa non ti\u00f1a sentido na orixe, en que hab\u00eda que optar entre guerreiros destacados polo seu valor probado no combate.\nT\u00edbet.\nO monarca do T\u00edbet entre 1391 e 1951, o Dalai Lama, \u00e9 considerado a encarnaci\u00f3n do Boddhisatva Avalokitesvara, por tanto a s\u00faa selecci\u00f3n d\u00e1se cando altos xerarcas da Escola Gelug, a maior das escolas budistas tibetanas, designa un infante como a reencarnaci\u00f3n do previo Dalai Lama tras a morte do anterior. Isto foi un sistema de monarqu\u00eda teocr\u00e1tica e electiva que funcionou at\u00e9 a sa\u00edda do Dalai Lama tras a anexi\u00f3n chinesa do territorio.\nAlema\u00f1a e Francia.\nO Sacro Imperio permaneceu como unha instituci\u00f3n electiva, na se foron sucedendo diversas dinast\u00edas ao longo da Idade Media e a Idade Moderna (Ot\u00f3nidas, Hohenstaufen, Habsburgo), sen que fose descartable a irrupci\u00f3n da candidatura dun candidato externo (Afonso X o Sabio, Francisco I de Francia, que no entanto non conseguiron a elecci\u00f3n). En Francia, os capetos conseguiron manter a sucesi\u00f3n masculina ininterrompida at\u00e9 a crise que suscitou a Guerra dos Cen Anos, nun momento en que os pretendentes \u00e1 coroa non invocaban un mellor dereito por carisma ou dotes persoais, sen\u00f3n un mellor dereito din\u00e1stico.\nEspa\u00f1a.\nA monarqu\u00eda visigoda non tivo ocasi\u00f3n de asentar o principio de monarqu\u00eda hereditaria, e nos primeiros s\u00e9culos da Reconquista, os reinos cristi\u00e1ns que se crearon nas monta\u00f1as setentrionais da Pen\u00ednsula Ib\u00e9rica foron constru\u00edndo as s\u00faas propias instituci\u00f3ns, alg\u00fans m\u00e1is pr\u00f3ximos \u00e1s feudais que se estaban desenvolvendo en Francia, mentres que o reino de Asturias constru\u00edu co tempo unha pretendida lexitimidade visigoda. Os primeiros reis de Asturias foron electivos, pero xa para comezos do s\u00e9culo XI a instituci\u00f3n asentouse como hereditaria: foi posible incluso a repartici\u00f3n de reinos como herdanza entre os fillos de Sancho III o Maior, que unificara case todos os territorios cristi\u00e1ns peninsulares (a adecuaci\u00f3n ou non do feito ao dereito navarro tradicional \u00e9 cuestionada polos historiadores, pero efectivamente produciuse na pr\u00e1ctica). M\u00e1is adiante foron posibles incluso a sucesi\u00f3n feminina (non se aplicaba a lei s\u00e1lica) ou as rexencias por minor\u00eda de idade.\nImperio Azteca.\nO Imperio Azteca foi unha monarqu\u00eda electiva, sendo \u00fanica no continente americano. Esta compart\u00eda varias caracter\u00edsticas coas polis gregas, como o feito de que o pobo virtualmente elix\u00eda o emperador; a pesar da enorme distancia e os per\u00edodos hist\u00f3ricos que os dividiron. A elecci\u00f3n divid\u00edase en 3 etapas: a primeira era cando os macehuales (campesi\u00f1os), comerciantes e artes\u00e1ns dun calpulli (barrio de Tenochtitl\u00e1n) elix\u00edan o seu representante; na segunda etapa, os representantes de cada calpulli reun\u00edanse no Gran Consello, onde se escoll\u00edan os 4 Grandes Se\u00f1ores; na terceira e \u00faltima etapa os Grandes Se\u00f1ores discut\u00edan durante bastante tempo quen deber\u00eda ser elixido Gran Tlatoani (parecido ao Conclave), segundo fosen -principalmente- os seus logros militares e os seus co\u00f1ecementos. Ao final, o Gran Tlatoani era considerado como unha deidade.\nCidade do Vaticano.\nO Estado da Cidade do Vaticano mant\u00e9n ese sistema, mediante a elecci\u00f3n do Papa en conclave, \u00e9 dicir: a reuni\u00f3n dos cardeais, que te\u00f1en o papel de \"pr\u00edncipes electores\". Nun primeiro momento o Papa, como bispo de Roma, era elixido polo pobo de \"Roma\". Posteriormente restrinxiuse o colexio electoral aos p\u00e1rrocos das igrexas romanas (como ocorreu cos demais bispos de cada cidade). Os cardeais, elixidos \u00e1 s\u00faa vez polo Papa, seguen sendo titulares dunha parroquia en Roma.\nSamoa.\nSamoa forma unha Monarqu\u00eda parlamentaria independente. A constituci\u00f3n de 1960, que tomou formalmente efecto despois da independencia do pa\u00eds, bas\u00e9ase na democracia parlamentaria do Reino Unido, modificada para ter en conta os costumes de Samoa. Os dous grandes xefes samoanos dende a independencia ve\u00f1en sendo designados conxuntamente dende o cargo de xefe de Estado. O anterior xefe de Estado, Malietoa Tanumafili II, que faleceu o 12 de maio de 2007 \u00e1 idade de 94 anos, ocupou este cargo desde a morte do segundo gran xefe en 1963. O seu sucesor Tuiatua Tupua Tamasese Efi foi designado pola lexislatura para un mandato de 5 anos (sendo reelixido en 2012) e mantivo o t\u00edtulo de O le Ao o le Malo e o tratamento de \"Alteza\" pero ao limitar os mandatos da Xefatura do Estado a cinco anos (re-elixibles), Samoa converteuse de facto nunha rep\u00fablica."}
{"id": "467670", "revid": "116391", "url": "https://gl.wikipedia.org/wiki?curid=467670", "title": "Lista de xefes de Estado das Comores", "text": "A seguinte \u00e9 unha lista dos xefes de Estado das Comores, dende que o pa\u00eds se independizou de Francia en 1975."}
{"id": "467671", "revid": "15490", "url": "https://gl.wikipedia.org/wiki?curid=467671", "title": "\u00c1ngeles Huerta", "text": "\u00c1ngeles Huerta Gonz\u00e1lez, nada en Xix\u00f3n en 1974 e residente en Galiza dende o ano 2002, \u00e9 unha directora de cine e guionista.\nTraxectoria.\nDoutora en Literatura Comparada pola Universidade de Oviedo, comezou realizando curtametraxes de xeito autodidacta ao tempo que ensinaba idiomas, chegando a rodar d\u00faas pel\u00edculas co seu alumnado de italiano \"(Amore ossoleto\" e \"Roma \u00e8 troppo lontana\"). Posteriormente mudouse a Londres e diplomouse en Practical Filmmaking na MetFilm School, rodando outras d\u00faas curtas \"(Normal people\" e \"The Fetch)\". Traballou tam\u00e9n no gui\u00f3n de \"La Nadadora\", de Sandra S\u00e1nchez, e colaborou como documentalista en proxectos de comunicaci\u00f3n alternativos.\nEstreouse na especialidade de longametraxe co filme \"Esquece Monelos\", o documental galego m\u00e1is premiado no ano 2017. Esta obra foi galardoada co Premio Mestre Mateo na categor\u00eda de Mellor Documental, Mellor Direcci\u00f3n de Fotograf\u00eda (Jaime P\u00e9rez) e Mellor Montaxe (Sandra S\u00e1nchez); e obtivo a Menci\u00f3n Especial do Xurado do certame Documentamadrid. O filme foi candidato aos Premios Goya 2018 en oito categor\u00edas e finalista nos Premios Feroz na categor\u00eda Mellor Documental. \nO seu seguinte proxecto foi outra longametraxe, \"O corpo aberto\". Unha historia de ficci\u00f3n baseada no relato \"Lobosandaus,\" que forma parte do libro de contos \"Arraianos,\" publicado por Xos\u00e9 Lu\u00eds M\u00e9ndez Ferr\u00edn. A pel\u00edcula estreouse en outono de 2022, e obtivo 12 premios na edici\u00f3n de 2023 dos premios Mestre Mateo, entre eles o da mellor longametraxe, mellor direcci\u00f3n e mellor gui\u00f3n.\nO 1 de xullo do 2023 foi nomeada Xu\u00edza Honoraria do Couto Mixto."}
{"id": "467672", "revid": "88215", "url": "https://gl.wikipedia.org/wiki?curid=467672", "title": "Presidente das Comores", "text": ""}
{"id": "467673", "revid": "88215", "url": "https://gl.wikipedia.org/wiki?curid=467673", "title": "Presidente de Comores", "text": ""}
{"id": "467675", "revid": "1576", "url": "https://gl.wikipedia.org/wiki?curid=467675", "title": "Servizos Web", "text": ""}
{"id": "467677", "revid": "5863", "url": "https://gl.wikipedia.org/wiki?curid=467677", "title": "Axente rici\u00f1os", "text": ""}
{"id": "467678", "revid": "12452", "url": "https://gl.wikipedia.org/wiki?curid=467678", "title": "Xastrer\u00eda", "text": ""}
{"id": "467679", "revid": "12452", "url": "https://gl.wikipedia.org/wiki?curid=467679", "title": "Xastrar\u00eda", "text": ""}
{"id": "467680", "revid": "15490", "url": "https://gl.wikipedia.org/wiki?curid=467680", "title": "Bitinia e Ponto (provincia romana)", "text": "Bitinia e Ponto () foi o nome dunha provincia romana do Imperio romano na costa do Mar Negro de Anatolia (Turqu\u00eda). Formouse a finais da Rep\u00fablica romana pola am\u00e1lgama dos antigos reinos de Bitinia (convertida nunha provincia por Roma no 74 a.C.) e Ponto (anexionado a Bitinia no 63 a.C.) ). A fusi\u00f3n formou parte dunha conquista m\u00e1is ampla de Anatolia e da s\u00faa reduci\u00f3n \u00e1s provincias romanas.\nNo 74 a.C., Bitinia foi entregada a Roma por Nicomedes IV de Bitinia, coa esperanza de que Roma a defendese contra o seu vello inimigo, Ponto. Debido \u00e1 influencia dun amigo de Nicomedes, Xulio C\u00e9sar, a\u00ednda mozo e un discurso apaixonado da irm\u00e1 do falecido rei, Nysa ante o Senado, Roma aceptou o agasallo. Roma dividiuse en dous bandos, os populares, o partido das \"persoas\" e os optimates, partido dos \"mellores\". Nysa ofreceu a s\u00faa hospitalidade a C\u00e9sar, un popular, para salvarlle a vida mant\u00e9ndoo lonxe de Roma durante unha proscrici\u00f3n (unha especie de caza de bruxas) por parte de Sulla, un optimate no poder. Por sempre C\u00e9sar tivo que soportar as calumnias difamatorias dos optimates sobre a s\u00faa relaci\u00f3n con Nicomedes, pero Bitinia converteuse no proxecto favorito dos populares.\nOs populares celebraron ambos consulados en Roma. Marcus Aurelius Cotta foi enviado para asegurar a provincia como gobernador. Era t\u00edo materno de Xulio C\u00e9sar. Mitr\u00eddates VI de Ponto, un h\u00e1bil guerreiro, ao ver unha futura invasi\u00f3n do seu reino, atacou Bitinia antes de que chegase o c\u00f3nsul. Cotta mandou chamar ao seu co-c\u00f3nsul, Lucius Licinius Lucullus. A Terceira Guerra Mitrid\u00e1tica seguiu e prolongouse. Ao final dos seus consulados, os dous comandantes quedaron como proc\u00f3nsules. Mitr\u00eddates conseguiu mobilizar case todo o resto de Anatolia contra eles. Os dous populares non ti\u00f1an a capacidade suficiente para enfrontarse a Mitr\u00eddates. O Senado finalmente destitu\u00edu a Cotta cunha acusaci\u00f3n de corrupci\u00f3n. Os homes de Lucullus se amotinaron. Na confusi\u00f3n perdeu case toda Anatolia e quedou f\u00f3ra dela. O Senado perdeu a s\u00faa paciencia, e escolleu o mellor comandante que ti\u00f1an. No 66 a.C Roma aprobou a Lex Manilia nomeando a Pompeio, un popular, como Summus Imperator, un termo que ser\u00eda m\u00e1is util despois da Guerra Civil. Tivo o apoio total de C\u00e9sar. tivo as mans totalmente libres para someter Asia. No 64 a.C. todos os aliados de Mitr\u00eddates foran derrotados ou forzados a cambiar de bando. Expulsado de Ponto, perseguido a trav\u00e9s de Anatolia, foi asasinado por antigos amigos esperando ga\u00f1ar o favor romano.\nA riqueza de Anatolia quedou baixo dominio de Roma. A tarefa de Pompeio foi dividila en provincias. Mantivo as rexi\u00f3ns m\u00e1is grandes e combinou as cidades estado. Ponto nunca se converteu nunha provincia propia, simplemente engadiuse ao seu antigo inimigo, Bitinia, mentres que o seu nome adxuntouse ao final de Bitinia. Este non era un matrimonio de diferentes culturas. A costa do Mar Negro fora helenizada, a pesar das diferenzas das poboaci\u00f3ns ancestrais. A nova provincia comezou a funcionar no 63 a.C. Ti\u00f1a unha riqueza lendaria e importante para a Rep\u00fablica. Pompeio estivo no Primeiro Triunvirato cos seus compa\u00f1eiros populares. Foi a cima da s\u00faa carreira, pero tiveron unha liorta e loitaron na Guerra Civil Romana. O \u00faltimo l\u00edder popular, Octavio C\u00e9sar, asumiu o t\u00edtulo de imperator de forma permanente e foille concedido outro polo Senado, Augusto. Bitinia e Ponto continuaron desde esa data, o 27 a.C., como unha provincia imperial, un nome que permaneceu.\nXeograf\u00eda.\nA provincia romana de Bitinia e Ponto comprende unha franxa costeira dun pa\u00eds monta\u00f1oso que conti\u00f1a extensos terreos cultivables, moi f\u00e9rtiles, nun clima suave e h\u00famido na costa sur do Mar Negro desde o B\u00f3sforo ata aproximadamente a cidade de Trabzon. Xusto ao sur da franxa costeira atop\u00e1base unha cordilleira leste-oeste, as Monta\u00f1as P\u00f3nticas, que illan a costa da rexi\u00f3n da Anatolia Central, unha meseta t\u00e9peda de pastos e bosques baixos. A provincia estend\u00edase polas abas da cordilleira. No seu reverso atop\u00e1banse vales e mesetas nos que se atopaban cidades que estaban ao bordo da provincia costeira pero que non formaban parte dela.\nHistoria.\nAliado romano.\nBaixo o rei Prusias I de Bitinia, Bitinia p\u00faxose en contacto primeiro coa Rep\u00fablica Romana. Bitinia permaneceu neutral durante a guerra de Roma contra o Imperio Sel\u00e9ucida e o seu rei Ant\u00edoco III o Grande entre o 192-188 a.C., a pesar de que o Imperio sel\u00e9ucida era o inimigo do reino desde tempo atr\u00e1s.\nO fillo e sucesor de Prusias I, Prusias II de Bitinia, abriu por primeira vez relaci\u00f3ns con Roma. Trala fracasada invasi\u00f3n de Prusias II ao Reino de P\u00e9rgamo no 154 a.C. aliado de roma, Bitinia viuse obrigada a pagar grandes compensaci\u00f3n de guerra. Prusias II enviou ao seu fillo (o futuro Nicomedes II de Bitinia) a Roma a negociar unha reduci\u00f3n dos pagamentos anuais. Unha vez en Roma, Nicomedes II ga\u00f1ouse o favor do Senado romano e, tras un infrutuoso intento de asasinato de Nicomedes II polo seu pai Prusias II, o Senado apoiou a Nicomedes II na s\u00faa revolta contra seu pai. Apoiado por Roma e o rei de P\u00e9rgamo Atalo II Filadelfo, Nicomedes II derrocou ao seu pai e converteuse en rei no 149 a.C. e firmou unha alianza con Roma.\nNicomedes II foi un aliado leal, apoiando activamente os intereses de Roma no Mar Exeo e no Mar Negro. No 133 a.C., o rei Atalo III de P\u00e9rgamo morreu, legando o seu reino a Roma. Con todo, Eumenes III, reclamando ser fillo ilex\u00edtimo dun ex rei de P\u00e9rgamo, reclamou o trono e fixo a guerra contra os romanos. A\u00ednda que os romanos enviaron ao c\u00f3nsul romano Publius Licinius Crassus Dives Mucianus para facer cumprir as s\u00faas reclamaci\u00f3ns no 130 a.C., Eumenes III os derrotou e matou a Crassus. Roma enviou un segundo ex\u00e9rcito no 129 a.C baixo Marcus Perperna para enfrontarse ao pretendente de P\u00e9rgamo. Apoiado polas forzas de Nicomedes II, Perperna conseguiu derrotar a Eumenes III e asegurou as reivindicaci\u00f3ns de Roma no oeste de Anatolia, permitindo a Roma anexionar P\u00e9rgamo directamente como a provincia de Asia.\nReino cliente.\nPrimeira Guerra Mitrid\u00e1tica (89-85 a..C).\nAs relaci\u00f3ns entre Bitinia e Roma agri\u00e1ronse durante o reinado do fillo e sucesor de Nicomedes II Nicomedes III de Bitinia debido a influencia sobre o reino central de Anatolia de Capadocia.\nCoronouse rei no 127 a.C., Nicomedes III asolou Paflagonia ao longo do Mar Negro e comezou a expandir a s\u00faa influencia sobre Capadocia, o aliado romano. No 116 a.C., o rei capadocio Ariarates VI foi asasinado polo nobre capadociano Gordius por ordes do rei Mitr\u00eddates VI de Ponto. Mitr\u00eddates VI instalou ent\u00f3n a s\u00faa irm\u00e1 Laodice de Capadocia, vi\u00fava de Ariarates VI, como rexente do infante Ariarates VII, asegurando o control de Ponto sobre Capadocia no proceso.\nNicomedes III buscou aproveitar o baleiro pol\u00edtico en Capadocia, invadiu o reino e negouse a reco\u00f1ecer ao neno Ariarates VII como gobernante lex\u00edtimo de Capadocia. Laodice, nai da falecida esposa de Nicomedes III Nysa, casou con Nicomedes III para asegurar o seu control sobre o reino. Mitr\u00eddates VI invadiu rapidamente Capadocia para impedir que Nicomedes III reclamase o trono, expulsou a Nicomedes III, restaurou ao seu sobri\u00f1o Ariarates VII no trono Capadocio e devolveu Capadocia a area de influencia de Ponto.\nTras unha rebeli\u00f3n dos nobres capadocianos no 97 a.C. contra o control de Ponto, Nicomedes III e Mitr\u00eddates VI enviaron emisarios a Roma no 95 a.C. pedindo \u00e1 Rep\u00fablica que intervi\u00f1ese na s\u00faa loita polo dominio do reino. O Senado romano non se uniu a ningunha das partes, por\u00e9n, pediu que ambos se retirasen de Capadocia e garantizaran a s\u00faa independencia.\nO ano seguinte, no 94 a.C, Nicomedes III morreu e foi sucedido polo seu fillo, o pro-romano Nicomedes IV de Bitinia, como rei. No 93 a.C, ignorando o mandato de Roma de non interferir na independencia de Capadocia, os soldados do Reino de Armenia baixo Tigranes II o Grande, xenro de Mitr\u00eddates VI, invadiron e conquistaron Capadocia por orde do rei de Ponto. Con Capadocia asegurada, Mitr\u00eddates VI invadiu Bitinia, derrotando a Nicomedes IV no 90 a.C., anexionando o seu reino.\nNicomedes IV buscou a protecci\u00f3n de Roma. Ao chegar a Italia, o Senado enviou unha delegaci\u00f3n a Ponto, esixindo a Mitr\u00eddates que restaurase a Nicomedes IV ao seu trono. A\u00ednda que a Guerra Social a\u00ednda estaba en pleno apoxeo en Italia, Roma conseguiu restaurar con \u00e9xito a ambos reis debido \u00e1 crecente influencia da Rep\u00fablica na rexi\u00f3n.\nUnha vez restaurado no seu trono, o Senado animou a Nicomedes IV a atacar os territorios de Mitr\u00eddates VI. Mitr\u00eddates VI invadiu Bitinia no 88 a.C., obrigando de novo a Nicomedes IV a fuxir a Roma. En resposta ao derrocamento de Nicomedes IV e o crecente poder de Mitr\u00eddates VI, o Senado declarou a guerra contra Ponto e enviou ao c\u00f3nsul romano Lucius Cornelius Sulla ao leste para derrotar a Mitr\u00eddates VI. A vitoria de Roma sobre Mitr\u00eddates VI no 85 a.C. e o posterior Tratado de D\u00e1rdanos aseguraron a Roma como a principal potencia de Anatolia, restaurou a Nicomedes IV ao seu trono e levou a Bitinia a estreitar a relaci\u00f3ns coa Rep\u00fablica.\nDesde o 80 a.C. ao 78 a.C., durante a ditadura de Sila, Xulio C\u00e9sar fuxiu a Bitinia para evitar ser asasinado na proscripci\u00f3n de Sila.\nTerceira Guerra Mitrid\u00e1tica (73\u201363 aC).\nDebido \u00e1 loita pol\u00edtica interna entre Lucio Cornelio Sila, Caio Mario e Lucio Cornelio Cina, Roma non puido derrotar definitivamente ao rei de Ponto Mitr\u00eddates VI. No 74 a.C., o rei Nicomedes IV de Bitinia morreu e, esperando asegurar o seu reino da posterior agresi\u00f3n de Ponto, legou o seu reino a Roma. O Senado votou inmediatamente anexionar o reino como unha provincia dirixida directamente pola Rep\u00fablica.\nA morte de Nicomedes IV causou un baleiro de poder en Asia Menor, permitindo a Mitr\u00eddates VI invadir e conquistar o reino sen l\u00edder. Con Mitr\u00eddates VI novamente con ideas sobre protectorados romanos en Asia Menor, inclu\u00edda Bitinia, Roma lanzou unha terceira guerra contra Ponto. Ao enviar ao c\u00f3nsul Lucullo a Asia, Roma expulsou a Ponto e ao seu aliado Armenia f\u00f3ra de Asia, reafirmando o dominio romano sobre Anatolia no ano 71 a.C. e conquistou o Reino do Ponto.\nMitr\u00eddates VI fuxiu ao seu aliado o Reino de Armenia, que foi invadido por Lucullo no 69 a.C. Malia os seus \u00e9xitos iniciais, con todo, Lucullus non puido levar a termo a guerra contra Ponto xa que Mitr\u00eddates VI permaneceu en liberdade. Destitu\u00eddo L\u00faculo, o Senado enviou a Cneo Pompeio Magno (\"Pompeio\") a Oriente para derrotar finalmente a Mitr\u00eddates VI. Ao chegar a Asia Menor no 65 a.C., Pompeio derrotou definitivamente a Mitr\u00eddates VI nas Monta\u00f1as do C\u00e1ucaso do Reino de Armenia.\nVolvendo \u00e1 Anatolia propiamente dita no ano 64 a.C., Pompeio anexionou oficialmente Bitinia e a metade occidental de Ponto (inclu\u00edndo as cidades gregas ao longo do Mar Negro) \u00e1 Rep\u00fablica como provincia gobernada directamente de \"Bitinia e Ponto\". En canto \u00e1 metade oriental de Ponto (\"Armenia Menor\"), Pompeio engadiu o seu territorio ao do Reino de Galacia baixo o rei cliente de Roma Deiotarus como recompensa pola s\u00faa lealdade a Roma.\nProvincia romana.\nGuerras civ\u00eds republicanas.\nBitinia e Ponto convert\u00e9ronse nun importante xogador durante as guerras civ\u00eds republicanas romanas. Cando Xulio C\u00e9sar cruzou o r\u00edo Rubic\u00f3n no 49 a.C. e comezou a guerra civil de C\u00e9sar, moitos dos membros do Senado romano baixo o liderados por Pompeio fuxiron a oriente. O rei dos G\u00e1latas, Deiotarus, gobernante do estado minoritario de Ponto oriental (Armenia Menor), p\u00faxose do lado do seu antigo patr\u00f3n, Pompeio, contra C\u00e9sar. Non obstante, trala derrota de Pompeio na Batalla de Farsalia e posterior morte no 48 a.C., Deiotarus enfrontouse \u00e1 execuci\u00f3n das forzas de C\u00e9sar ata que o orador romano Marcus Tullius Cicero avogou polo seu caso e obtivo o seu perd\u00f3n de C\u00e9sar. C\u00e9sar posteriormente nomeou a Gnaeus Domitius Calvinus como o seu tenente xefe en Asia Menor mentres C\u00e9sar viaxou a Reino Tolemaico.\nCo C\u00e9sar en Exipto, Farnaces II do Ponto, o rei cliente de roma do Reino do B\u00f3sforo e o fillo m\u00e1is novo de Mitr\u00eddates VI, aproveitaron a oportunidade e conquistaron Colchis e Armenia menor. Os gobernantes de apadocia e Galacia, Ariobarzanes III e Deiotarus respectivamente, apelaron a Calvino por protecci\u00f3n e pronto as forzas romanas buscaron a batalla con Pharnaces II. Atop\u00e1ronse na batalla de Nic\u00f3polis (48 a.C.) no leste de Anatolia no 48 a.C., onde Pharnaces II derrotou ao ex\u00e9rcito romano e invadiu gran parte de Capadocia, Ponto e Bitinia.\nDespois de derrotar \u00e1s forzas Ptolomeicas na Batalla do Nilo, C\u00e9sar abandonou Exipto no 47 a.C. e viaxou a trav\u00e9s de Siria, Cilicia e Capadocia para enfrontarse a Farnaces II. Cando Pharnaces II decatousese da proximidade de C\u00e9sar co seu veterano ex\u00e9rcito, enviou emisarios a buscar unha paz que C\u00e9sar rexeitou. C\u00e9sar enfrontouse a Farnaces II na Batalla de Zela, derrotando definitivamente ao rei de Ponto e reafirmando o dominio romano sobre Asia Menor. Ao seu regreso ao reino do B\u00f3sforo, Farnaces II foi asasinado polo seu xenro Asandro. A cambio, C\u00e9sar nomeou a Asandro novo rei cliente de Roma. C\u00e9sar incorporou ent\u00f3n \u00e1 Armenia Menor ao reino cliente de Roma da Capadocia para servir como amortecedor entre os intereses de Roma en Asia Menor contra as futuras agresi\u00f3ns dos reinos orientais.\nNo 45 a.C., C\u00e9sar, agora ditador romano, nomeou a Quintus Marcius Crispus como gobernador de Bitinia e Ponto. Despois do asasinato de C\u00e9sar o 15 de marzo do 44 a.C., polos membros do Senado romano, Marcus Junius Brutus e Caio Casio Longino fuxiron de Italia e asumiron o mando das provincias orientais da Rep\u00fablica, inclu\u00edndo Bitinia e Ponto no 43 a.C. Cando Crispus negouse a servir ao asasino do seu mecenas, Casio fixo que o destituisen do seu cargo e forzarono a retirarse. Trala derrota de Bruto e Casio polo Segundo Triunvirato na Batalla de Filipos no 42 a.C., Marco Antonio asumiu o mando das provincias orientais da Rep\u00fablica.\nO segundo triunvirato expirou no 33 a.C., acabando co dereito legal de Antonio para gobernar a metade oriental da Rep\u00fablica. Co triunvirato vencido, a loita polo dominio entre Antonio e Octavio intensificouse. Mentres Octavio constru\u00edu o seu apoio en Occidente, Antonio achegouse cada vez m\u00e1is \u00e1 ra\u00ed\u00f1a exipcia Cleopatra. Cando a Octavio declarou a guerra a Exipto, Antonio, apoiado polas provincias orientais (inclu\u00edndo Bitinia e Ponto) acudiu en axuda de Exipto contra Octavio. A vitoria de Octavio sobre Antonio na Batalla de Accio no 31 a.C asegurou a posici\u00f3n de Octavio como indiscutible amo do mundo romano. No 27 a.C, Octavio converteuse en \"Augusto\", o primeiro emperador romano.\nEstado residual.\nNo 39 a.C., Antonio arrebatou o control do estado residual (os restos do antigo Reino de Ponto) do goberno do rei capadocio Ariarates X de Capadocia e fixo a Dar\u00edo do Ponto, fillo de Farnaces II do Ponto, rei cliente de Roma de Ponto. Antonio tam\u00e9n concedeu a Dar\u00edo a direcci\u00f3n do reino cliente romano de Cilicia. O seu reinado durou ata a s\u00faa morte no 37 a.C., tras o cal Antonio nomea a Polem\u00f3n I do Ponto como rei cliente de Cilicia e Arsaces do Ponto como rei cliente de Armenia Menor.\nTrala morte prematura de Arsaces o ano seguinte no ano 36 a.C., Antonio nomeou a Polemon I como rei cliente de Ponto. Anos m\u00e1is tarde, no 16 a.C., Polemon I, a petici\u00f3n de Marco Vipsanio Agripa e coa aprobaci\u00f3n do emperador Augusto, casou coa ra\u00ed\u00f1a do B\u00f3sforo, convert\u00e9ndose no gobernante dese reino, ademais de Ponto e Cilicia. Polemone m\u00e1is tarde engadir\u00eda a Colchis romana ao seu reino de reinos clientes que gobernou en nome de Roma.\nTrala morte de Polemon I o 8 a.C., foi sucedido polo seu fillastro Tiberio Julio Aspurgo como rei do reino do B\u00f3sforo e pola s\u00faa segunda esposa Pitodoris do Ponto que converteuse na ra\u00ed\u00f1a cliente de Ponto, Cilicia e Colchis. Pitodoris casar\u00eda ent\u00f3n co rei Arquelao de Capadocia, o rei romano de Capadocia, no 8 a.C., un\u00edndo as\u00ed varios reinos clientes orientais baixo unha soa familia. Trala morte de Arquelao no 14 d.C. e a subseguinte transformaci\u00f3n de Capadocia nunha provincia gobernada directamente no ano 18 a.C., Pitodoris perdeu o seu t\u00edtulo de ra\u00ed\u00f1a de Capadocia.\nPitodoris foi sucedido polo seu fillastro Polem\u00f3n II do Ponto logo da s\u00faa morte no ano 38 Polemon II gobernou como rei cliente romano sobre Ponto e Cilicia ata que o emperador romano Ner\u00f3n o destitu\u00edu no ano 62. Cilicia foi ent\u00f3n anexada a unha provincia romana gobernada directamente e Ponto foi re-incorporada a Capadocia, ent\u00f3n unha provincia romana gobernada directamente.\nPrincipado.\nComo parte das reformas constitucionais de Augusto, que transformaron a Rep\u00fablica romana no Imperio romano todas as provincias romanas se dividiron en provincias imperiais e provincias senatoriais. As provincias imperiais eran esas provincias fronterizas que requir\u00edan unha presenza militar permanente para protexer ao Imperio das invasi\u00f3ns. Como tal, s\u00f3 o Emperador (como comandante supremo do ex\u00e9rcito) ti\u00f1a o dereito de nomear aos gobernadores desas provincias.\n\u00c1 inversa, as provincias senatoriais centr\u00e1ronse no Mar Mediterr\u00e1neo e non posu\u00edan ningunha forza militar significativa, a provincia de Bitinia e Ponto, situ\u00e1ndose ao longo da costa sur do Mar Negro, foi unha excepci\u00f3n a\u00ednda que tampouco ti\u00f1a ningunha gornici\u00f3n significativa. Augustus permitiu ao Senado nomear aos gobernadores destas provincias como fixera con todas as provincias baixo o sistema republicano: utilizouse unha clasificaci\u00f3n para seleccionar un proc\u00f3nsul que ter\u00eda imperium sobre o territorio, e ser\u00eda asistido por un \"legatus\" ou un tenente gobernador e un \"cuestor\" que manexaba os temas financeiros.\nO escritor romano Plinio o Novo foi gobernador da provincia no ano 110-113. As s\u00faas \"Epistulae\" (\"Cartas\") ao emperador Traxano (mandato 98-117) son unha fonte importante da administraci\u00f3n provincial romana.\nSegundo Di\u00f3n Casio, ao redor do 134 o Senado cedeu ao emperador o control de Bitinia e de Ponto a cambio de Licia e Pamf\u00edlia.\nDominio.\nBaixo as reformas administrativas do emperador Diocleciano, Bitinia e Ponto dividiuse en tres provincias m\u00e1is pequenas: Bitinia, Honorias e Paflagonia, diocese de Pontica, \u00e1 s\u00faa vez, parte da prefectura de Oriente.\nImperio bizantino.\nDespois das invasi\u00f3ns musulm\u00e1s do s\u00e9culo IX, o Imperio Bizantino reorganizou a s\u00faa estrutura provincial en \"themas\" bizantinos. A provincia de Bitinia e Ponto reorganiz\u00e1ronse nos temas de Bucelario, Opsiciano e Optimates."}
{"id": "467701", "revid": "85894", "url": "https://gl.wikipedia.org/wiki?curid=467701", "title": "Bienal de Venecia", "text": "A Bienal de Venecia (en italiano, \"Biennale di Venezia\" ) \u00e9 unha instituci\u00f3n sen \u00e1nimo de lucro subvencionada polo Estado italiano. \u00c9 unha das instituci\u00f3ns culturais m\u00e1is importantes do mundo.\nO seu nome utilizouse sempre como sin\u00f3nimo da Exposici\u00f3n Internacional de Arte de Venecia, entre as exposici\u00f3ns internacionais de arte contempor\u00e1nea do mundo m\u00e1is antigas, importantes e prestixiosas.\nO nome \"Biennale\" deriva da frecuencia bienal dos seus eventos (coa excepci\u00f3n do Festival Internacional de Cinema de Venecia, nado o ano 1932, con frecuencia anual).\nTanto a Bienal internacional de Arte de Venecia como o Festival Internacional de Cine de Venecia son os eventos m\u00e1is antigos e os primeiros do seu x\u00e9nero.\nOutros eventos celebrados pola Bienal son: a Exposici\u00f3n Internacional de Arquitectura de Venecia; o Festival de Teatro de Venecia; o Festival de Danza Contempor\u00e1nea de Venecia e o Festival de M\u00fasica Contempor\u00e1nea de Venecia."}
{"id": "467703", "revid": "96271", "url": "https://gl.wikipedia.org/wiki?curid=467703", "title": "Milicia", "text": "Dende o punto de vista etimol\u00f3xico, milicia pode referirse a facer a guerra e disciplinar aos soldados para este efecto. Do mesmo xeito, tam\u00e9n caracteriza o \"servizo ou profesi\u00f3n militar\" ou un \"conxunto de tropa ou xente de guerra\".\nCon todo, o termo milicia utilizouse tam\u00e9n, nun sentido m\u00e1is restrinxido, para referirse a unha forza militar composta soamente de cidad\u00e1ns, os cales se dedican \u00e1 defensa do seu pobo ou naci\u00f3n, a aplicaci\u00f3n da lei de emerxencia, ou de paramilitares de servizos, en momentos de emerxencia, e que non reciben ning\u00fan salario regular nin se comprometeron a un prazo fixo de servizo. Tr\u00e1tase dunha polisemia con m\u00faltiples significados distintos pero relacionados.\nEn xeral, unha milicia \u00e9 o grupo formado pola uni\u00f3n de varios cidad\u00e1ns que se organizan para proporcionar defensa ou servizos paramilitares a unha causa, sen recibir paga de forma regular ou estar adscritos \u00e1 mesma por un per\u00edodo prefixado (a diferenza dun soldado regular), e de forma voluntaria (a diferenza dos membros dunha leva ou substituci\u00f3n obrigatoria). O membro dun destes grupos \u00e9, por extensi\u00f3n, un miliciano ou unha miliciana.\nA milicia pode comportarse ocasionalmente como ex\u00e9rcito regular ou como guerrilla, segundo a relaci\u00f3n de forzas que te\u00f1a con cada opo\u00f1ente en concreto.\nEtimolox\u00eda.\nO termo \"milicia\" prov\u00e9n de ra\u00edces latinas e fai referencia \u00e1 actividade militar. Segundo os pa\u00edses e a \u00e9poca, o termo ten diferentes usos ou connotaci\u00f3ns, pero o habitual \u00e9 aplicar o termo miliciano a combatentes non integrados nun ex\u00e9rcito regular.\nSignificados.\nA palabra pode ter varios significados dependendo do seu contexto. Os significados legais e hist\u00f3ricos de \"milicia\" incl\u00faen:\nEn calquera destes casos, unha milicia \u00e9 distinta dun ex\u00e9rcito regular. Pode servir para suplementar as forzas armadas, ou pode oporse a elas, por exemplo, como resistencia a un golpe de estado militar. Este era o caso dos milicianos galegos e espa\u00f1ois, voluntarios que non estaban integrados no ex\u00e9rcito regular republicano que combateu na guerra civil espa\u00f1ola."}
{"id": "467704", "revid": "89787", "url": "https://gl.wikipedia.org/wiki?curid=467704", "title": "Avi\u00f3n comercial", "text": "Un avi\u00f3n comercial ou avi\u00f3n de li\u00f1a \u00e9 un avi\u00f3n, xeralmente grande, usado para transportar pasaxeiros e a s\u00faa equipaxe. Estes avi\u00f3ns est\u00e1n operados por aeroli\u00f1as. A\u00ednda que a definici\u00f3n pode cambiar de pa\u00eds a pa\u00eds, un avi\u00f3n de li\u00f1a def\u00ednese tipicamente como un avi\u00f3n para transportar m\u00faltiples pasaxeiros ou carga en servizo comercial.\nOs avi\u00f3ns comerciais con maior capacidade son os avi\u00f3ns de fuselaxe ancha. Estes avi\u00f3ns xeralmente conte\u00f1en un dobre corredor que percorre todo o aparello desde o morro at\u00e9 a cola. O uso deste tipo de aeronaves est\u00e1 normalmente reservado a voos de longa distancia entre centros de conexi\u00f3n.\nOs aparellos m\u00e1is com\u00fans son os de fuselaxe estreita ou avi\u00f3ns de \u00fanico corredor. O uso m\u00e1is com\u00fan destes avi\u00f3ns \u00e9 o de voos de curta-media distancia.\nAs industrias produtoras.\nNa historia da aviaci\u00f3n, unhas poucas industrias dominaron no mercado: a estadounidense Boeing, McDonnell Douglas (adquirida por Boeing) e a Lockheed Corporation, hoxe parte de Lockheed-Martin, que xa non se dedica \u00e1 aviaci\u00f3n civil; as rusas T\u00fapolev, Iliushin e Sukhoi, a ruso-ucra\u00edna Antonov, a multinacional europea Airbus e a brasileira Embraer. Outras industrias co\u00f1ecidas son de Havilland Canada (agora parte de Bombardier), a francesa ATR (hoxe parte de Airbus) e Fokker (declarada en creba no 1996), todas especializadas na construci\u00f3n de aeronaves Turbofan.\nOs modelos.\nOs avi\u00f3ns comerciais nacen nos primeiros anos despois da segunda guerra mundial, cando toda a experiencia t\u00e9cnica acu\u00e1tica na carreira de armamentos se aplica \u00e1 construci\u00f3n de aeronaves dedicadas ao transporte de persoas. O primeiro a\u00e9reo en absoluto en desenvolver un servizo a pasaxeiros foi un A.E.G. J.II que o 5 de febreiro aseguraba un voo diario entre Berl\u00edn e Weimar. Desde ent\u00f3n, a aviaci\u00f3n comercial desenv\u00f3lvese e impulsa a construci\u00f3n de aeronaves comerciais cada vez m\u00e1is veloces.\nTipos.\nAvi\u00f3ns de fuselaxe estreita.\nOs avi\u00f3ns de pasaxeiros m\u00e1is com\u00fans son os de fuselaxe estreita ou corredor \u00fanico. Estes son avi\u00f3ns que adoitan a ter entre 5 e 6 asentos por fila, a\u00ednda que dependendo do tama\u00f1o e da configuraci\u00f3n este n\u00famero pode ser menor, separados por un corredor. Os primeiros reactores de pasaxeiros eran deste tipo: o primeiro de Havilland Comet, o Boeing 707 e o seu competidor o Douglas DC-8. A estes segu\u00edronlle modelos semellantes m\u00e1is pequenos: o Douglas DC-9 e os seus derivados MD-80/MD-90/Boeing 717; os Boeing 727, 737 e 757 que usaban a secci\u00f3n transversal da cabina do 707; ou os sovi\u00e9ticos Tupolev Tu-154, Ilyushin Il-18 e Ilyushin Il-62.\nEntre os avi\u00f3ns de fuselaxe estreita producidos no presente at\u00f3panse os Airbus A220 e a familia A320, os Boeing 737 e a familia E-Jet de Embraer E-Jet, que son normalmente usados para voos de alcance medio con de 100 a 240 pasaxeiros.\nAvi\u00f3ns de fuselaxe ancha.\nOs m\u00e1is grandes avi\u00f3ns de fuselaxe ancha, ou de dous corredores xa que te\u00f1en dous corredores que atravesan a cabina, son usados para voos de longo alcance. O primeiro foi o catrimotor Boeing 747, seguido polos trimotores Lockheed L-1011 e Douglas DC-10, a partir do cal se desenvolver\u00eda o MD-11. Posteriormente apareceron outros modelos de catro motores, como os Ilyushin Il-86 e Il-96, o Airbus A340 e o A380 de dobre cuberta. M\u00e1is recentemente apareceron tam\u00e9n bimotores de fuselaxe ancha, como os Airbus A300/A310, A330 e A350, e os Boeing 767, 777 e 787.\nAvi\u00f3ns rexionais.\nOs avi\u00f3ns de pasaxeiros rexionais levan menos de 100 pasaxeiros. Estes aparellos m\u00e1is pequenos adoitan a usarse para alimentar o tr\u00e1fico dos grandes centros de conexi\u00f3ns das aeroli\u00f1as. Entre os reactorios rexionais at\u00f3panse as series Bombardier CRJ100/200 e o Bombardier CRJ700, ou a familia Embraer ERJ. Entre os turboh\u00e9lice rexionais m\u00e1is usados no presente ent\u00e1n a serie Dash-8, e os ATR 42/72.\nMotores.\nAt\u00e9 o comezo da era do jet, os motores de pist\u00f3n eran com\u00fans en propliners como o Douglas DC-3. Case todos os avi\u00f3ns modernos est\u00e1n propulsados por motores de turbina, xa sexa turboventiladores ou turboh\u00e9lices. Os motores de turbina de gas funcionan de maneira eficiente a altitudes moito maiores, son m\u00e1is fiables que os motores de pist\u00f3n, e producen menos vibraci\u00f3ns e ru\u00eddo. Outra vantaxe \u00e9 o uso dun tipo com\u00fan de combustible, a base de queroseno. Antes da era do jet, era com\u00fan utilizar motores iguais ou moi similares tanto en avi\u00f3ns civ\u00eds como en avi\u00f3ns militares. Nos \u00faltimos anos houbo diverxencias, de modo que agora \u00e9 infrecuente que o mesmo tipo de motor sexa utilizado en avi\u00f3ns militares e avi\u00f3ns civ\u00eds. Polo xeral, as aeronaves militares que comparten tecnolox\u00eda de motores con avi\u00f3ns comerciais son tipicamente transportes ou tipos de buques tanque.\nA configuraci\u00f3n a bordo.\nA disposici\u00f3n dos asentos, a distancia entre fileiras ou pitch e o tipo de clases \u00e9 unha decisi\u00f3n da aeroli\u00f1a que opera o avi\u00f3n. En xeral, aeroli\u00f1a de bandeira como Iberia manter\u00e1n unha distribuci\u00f3n en 2 ou 3 clases dependendo da ruta, mentres que aeroli\u00f1as de baixo custo como easyJet ou Ryanair preferir\u00e1n a econom\u00eda dun avi\u00f3n cunha soa clase.\nNormalmente disponse de tres tipos de asento: primeira clase \"business\" e clase econ\u00f3mica, de alta densidade ou turista; a diferenza d\u00e9bese \u00e1 colocaci\u00f3n dos postos a bordo, ao espazo dispo\u00f1ible para as pernas e ao tipo de servizo ofrecido a bordo. Para voos nacionais util\u00edzanse s\u00f3 d\u00faas clases: executiva e econ\u00f3mica; mentres que para as rutas internacionais os voos ofrecen d\u00faas ou tres clases.\nA configuraci\u00f3n de d\u00faas clases \u00fasase por exemplo en Airbus A330, Boeing 767 e Boeing 777; e de tres en Boeing 747, Airbus A380.\nDurante o voo, especialmente internacionais, normalmente s\u00e9rvese comida a bordo, ofr\u00e9cese a posibilidade de ver unha pel\u00edcula ou escoitar m\u00fasica; nos \u00faltimos anos os modelos m\u00e1is modernos proporcionan conexi\u00f3n a Internet ou seguir a ruta do avi\u00f3n. A configuraci\u00f3n a bordo e os servizos a bordo son con todo a discreci\u00f3n da compa\u00f1\u00eda a\u00e9rea que opera o voo."}
{"id": "467705", "revid": "6818", "url": "https://gl.wikipedia.org/wiki?curid=467705", "title": "Avi\u00f3n de pasaxeiros", "text": ""}
{"id": "467706", "revid": "106737", "url": "https://gl.wikipedia.org/wiki?curid=467706", "title": "Presidente da Comisi\u00f3n de Asuntos de Estado de Corea do Norte", "text": "O Presidente da Comisi\u00f3n de Asuntos de Estado da Rep\u00fablica Popular Democr\u00e1tica de Corea (en coreano:\u00a0\uc870\uc120\ubbfc\uc8fc\uc8fc\uc758\uc778\ubbfc\uacf5\ud654\uad6d \uad6d\ubb34\uc704\uc6d0\ud68c \uc704\uc6d0\uc7a5) \u00e9 o l\u00edder da Rep\u00fablica Popular Democr\u00e1tica de Corea, segundo a constituci\u00f3n do pa\u00eds. O presidente dirixe a Comisi\u00f3n de Asuntos de Estado, que \u00e9 a instituci\u00f3n de liderado suprema en Corea do Norte, e encabeza as forzas armadas do pa\u00eds como o comandante supremo do Ex\u00e9rcito Popular de Corea. O presidente \u00e9 tam\u00e9n o l\u00edder do partido como Presidente do Partido dos Traballadores de Corea.\nHistoria.\nO cargo ten a s\u00faa orixe no posto de Presidente da Comisi\u00f3n Nacional de Defensa do Comit\u00e9 Popular Central da Rep\u00fablica Popular Democr\u00e1tica de Corea (en coreano:\u00a0\uc870\uc120\ubbfc\uc8fc\uc8fc\uc758\uc778\ubbfc\uacf5\ud654\uad6d \uc911\uc559\uc778\ubbfc\uc704\uc6d0\ud68c \uad6d\ubc29\uc704\uc6d0\ud68c \uc704\uc6d0\uc7a5) que foi creado o 28 de decembro de 1972 xunto coa Comisi\u00f3n Nacional de Defensa, que naquel tempo era unha comisi\u00f3n subordinada ao Comit\u00e9 Popular Central. O presidente da Rep\u00fablica Popular Democr\u00e1tica de Corea, que naquel momento era Kim Il-sung era o presidente \"ex officio\" da Comisi\u00f3n Nacional de Defensa, as\u00ed como o Comandante Supremo do Ex\u00e9rcito Popular de Corea, e ostentou o cargo do 28 de decembro de 1972 at\u00e9 o 9 de abril de 1993.\nUnha emenda \u00e1 Constituci\u00f3n de 1972 foi aprobada o 22 de maio de 1992 coa que o presidente do pa\u00eds deixaba de ser o presidente \"ex officio\" da Comisi\u00f3n Nacional de Defensa e o comandante supremo do Ex\u00e9rcito Popular de Corea. A mesma emenda tam\u00e9n converteu a Comisi\u00f3n Nacional de Defensa nunha instituci\u00f3n separada do Comit\u00e9 Popular Central para devir o \u00f3rgano de liderado militar m\u00e1is alto do pa\u00eds. Esta emenda permitiu que Kim Jong-il fose elixido como Presidente da Comisi\u00f3n Nacional de Defensa da Rep\u00fablica Popular Democr\u00e1tica de Corea (en coreano:\u00a0\uc870\uc120\ubbfc\uc8fc\uc8fc\uc758\uc778\ubbfc\uacf5\ud654\uad6d \uad6d\ubc29\uc704\uc6d0\ud68c \uc704\uc6d0\uc7a5) o 9 de abril de 1993 despois do seu nomeamento como comandante supremo do Ex\u00e9rcito Popular de Corea o 24 de decembro de 1991.\nTras a morte de Kim Il-sung o 8 de xullo de 1994, aprobouse outra emenda \u00e1 Constituci\u00f3n de 1972 o 5 de setembro de 1998 que converteu a Comisi\u00f3n Nacional de Defensa na instituci\u00f3n de liderado militar e administraci\u00f3n m\u00e1is alta, ficando como o corpo decisorio m\u00e1is alto de Corea do Norte. A emenda tam\u00e9n aboliu o cargo de Presidente despois de consagrar a Kim Il-sung como presidente eterno do pa\u00eds. A emenda estipulou que o presidente da Comisi\u00f3n Nacional de Defensa manda sobre todas as forzas armadas e gu\u00eda a defensa nacional. Na pr\u00e1ctica isto fixo que o presidente da Comisi\u00f3n Nacional de Defensa pasase a ser o oficial m\u00e1is poderoso do pa\u00eds a pesar de que a emenda non o establece como tal.\nOutra emenda \u00e1 Constituci\u00f3n de 1972 que foi aprobada o 9 de abril de 2009 estableceu que o presidente da Comisi\u00f3n Nacional de Defensa \u00e9 o \"l\u00edder supremo\" do pa\u00eds. A emenda tam\u00e9n especifica os poderes do presidente de Comisi\u00f3n Nacional de Defensa, como guiar os asuntos estatais, nomear ou destitu\u00edr cadros da defensa nacional, ratificar ou rexeitar tratados, conceder indultos, e declarar o estado de emerxencia ou o estado de guerra, poderes que antes ti\u00f1a a Comisi\u00f3n Nacional de Defensa como un todo.\nKim Jong-il exerceu como presidente da Comisi\u00f3n Nacional de Defensa do 9 de abril de 1993 at\u00e9 a s\u00faa morte o 17 de decembro de 2011. A s\u00faa morte levou a outra emenda \u00e1 Constituci\u00f3n 1972 que foi aprobada o 13 de abril de 2012 que consagrou a Kim Jong-il como presidente eterno da Comisi\u00f3n Nacional de Defensa da Rep\u00fablica Popular Democr\u00e1tica de Corea (en coreano:\u00a0\uc870\uc120\ubbfc\uc8fc\uc8fc\uc758\uc778\ubbfc\uacf5\ud654\uad6d \uc601\uc6d0\ud55c \uad6d\ubc29\uc704\uc6d0\ud68c \uc704\uc6d0\uc7a5), e permitiu ao seu fillo Kim Jong-un sucedelo como Primeiro Presidente da Comisi\u00f3n Nacional de Defensa da Rep\u00fablica Popular Democr\u00e1tica de Corea (en coreano:\u00a0\uc870\uc120\ubbfc\uc8fc\uc8fc\uc758\uc778\ubbfc\uacf5\ud654\uad6d \uad6d\ubc29\uc704\uc6d0\ud68c \uc81c1\uc704\uc6d0\uc7a5).\nKim Jong-un ocupou o cargo de primeiro presidente da Comisi\u00f3n Nacional de Defensa dende o 13 de abril de 2012 at\u00e9 o 30 de xu\u00f1o de 2016, cando se aprobou unha emenda \u00e1 Constituci\u00f3n de 1972, para crear a Comisi\u00f3n de Asuntos de Estado que substitu\u00edu \u00e1 Comisi\u00f3n Nacional de Defensa como o corpo decisorio m\u00e1is alto do pa\u00eds. Esta emenda mesma tam\u00e9n creou o actual cargo de Presidente da Comisi\u00f3n de Asuntos de Estados para o que Kim Jong-un foi elixido.\nPoderes e responsabilidades.\nSegundo o Artigo 103 da Constituci\u00f3n, o Presidente da Comisi\u00f3n de Asuntos de Estado ten os deberes seguintes e autoridade para:"}
{"id": "467707", "revid": "88215", "url": "https://gl.wikipedia.org/wiki?curid=467707", "title": "Presidente da Comisi\u00f3n Nacional de Defensa de Corea do Norte", "text": ""}
{"id": "467708", "revid": "88215", "url": "https://gl.wikipedia.org/wiki?curid=467708", "title": "Primeiro Presidente da Comisi\u00f3n Nacional de Defensa da Rep\u00fablica Popular Democr\u00e1tica de Corea", "text": ""}
{"id": "467717", "revid": "27155", "url": "https://gl.wikipedia.org/wiki?curid=467717", "title": "Neurofibrila", "text": ""}
{"id": "467718", "revid": "4482", "url": "https://gl.wikipedia.org/wiki?curid=467718", "title": "EXXpedition", "text": "eXXpedition \u00e9 un proxecto que procura visibilizar o t\u00f3xico no corpo das mulleres e o t\u00f3xico nos mares.\nTraxectoria.\nComandadas por mulleres, as expedici\u00f3ns comezaron a organizarse no ano 2014 po\u00f1endo o foco nos pl\u00e1sticos e os t\u00f3xicos dos oc\u00e9anos. Participou neste proxecto Mar\u00eda Jos\u00e9 Arceo.\nV\u00e9xase tam\u00e9n.\nLigaz\u00f3ns externas.\n/"}
{"id": "467719", "revid": "7523", "url": "https://gl.wikipedia.org/wiki?curid=467719", "title": "Mathieu Kamba", "text": "Mathieu Kamba, nado o 5 de outubro de 1995 en Calgary, Alberta, \u00e9 un xogador canadense de baloncesto profesional que xoga no Unicaja Banco Oviedo da Liga LEB Ouro.\nTraxectoria profesional.\nO 27 de xu\u00f1o de 2019, anunciouse a s\u00faa fichaxe polo Leyma Coru\u00f1a da Liga LEB Ouro.\nO 10 de xullo de 2020, Kamba asinou por unha tempada co Melilla Baloncesto da Liga LEB Ouro.\nO 11 de agosto de 2021, Kamba chegou a un acordo por unha tempada co Oviedo CB da Liga LEB Ouro."}
{"id": "467720", "revid": "106737", "url": "https://gl.wikipedia.org/wiki?curid=467720", "title": "Primeiro ministro de Corea do Norte", "text": "O primeiro ministro da Rep\u00fablica Popular Democr\u00e1tica de Corea (en coreano:\u00a0\ucd1d\ub9ac) \u00e9 o xefe de goberno de Corea do Norte. Tam\u00e9n se co\u00f1ece como \"Premier\" de Corea do Norte. Actualmente ocupa o cargo Kim Tok-hun.\nHistoria.\nOrixinalmente, segundo a Constituci\u00f3n de 1948, o primeiro ministro era o posto estatal m\u00e1is alto en Corea do Norte. Kim Il-sung inaugurou o cargo, mant\u00e9ndoo durante 24 anos at\u00e9 1972, mentres as funci\u00f3ns cerimoniais do xefe de Estado eran realizadas polo Presidente do Comit\u00e9 Permanente da Asemblea Popular Suprema.\nA Constituci\u00f3n de 1972 creou o cargo de Presidente da RPDC, o cal substitu\u00edu ao primeiro ministro como o m\u00e1ximo cargo estatal. A presidencia executiva foi creada con Kim en mente, e foi transferido a ese posto nada m\u00e1is promulgada a Constituci\u00f3n. O primeiro ministro era agora o xefe do Consello de Administraci\u00f3n, pero a maior\u00eda dos poderes do gabinete anterior foron pasados ao Comit\u00e9 Popular Central, o consello gobernante de m\u00e1is alto nivel presidido polo presidente mesmo. O primeiro primeiro ministro despois de Kim Il-sung foi Kim Il. O cargo foi ent\u00f3n chamado \"Premier do Consello de Administraci\u00f3n\" (\uc815\ubb34\uc6d0 \ucd1d\ub9ac, \"jungmuwon chongni\").\nDespois da morte de Kim Il-sung, o cargo de presidente ficou vacante (oficialmente Kim Il-sung foi proclamado Presidente Eterno) e Kim Jong-il planeou unha nova reorganizaci\u00f3n Estatal. Unha revisi\u00f3n da Constituci\u00f3n en 1998 aboliu tanto o Comit\u00e9 Popular Central como o Consello de Administraci\u00f3n, e creando de novo o Gabinete.\nFunci\u00f3ns.\nO primeiro ministro representa e supervisa o gabinete, o cal executa as pol\u00edticas decididas polo Comit\u00e9 Central do Partido dos Traballadores de Corea. A oficina ten ningunha autoridade que fai pol\u00edtica do seu propio.\nO primeiro ministro forma parte dun triunvirato que supervisa a rama executiva de Corea do Norte, xunto ao Presidente do Presidium da Asemblea Popular Suprema (o xefe de Estado \"de facto\") e o Presidente da Comisi\u00f3n de Asuntos de Estado (comandante en xefe). Na pr\u00e1ctica, con todo, o presidente da Comisi\u00f3n de Asuntos de Estado, que est\u00e1 constitucionalmente definido como \"o cargo m\u00e1is alto do estado\" exerce o control absoluto sobre o goberno e o pa\u00eds. \nSobre o papel, o presidente da Comisi\u00f3n de Asuntos de Estado, o presidente do Presidium da Asemblea e o primeiro ministro te\u00f1en os poderes equivalentes a un terzo dos poderes dun presidente na maior\u00eda de sistemas presidenciais. O presidente do Presidium dirixe as relaci\u00f3ns internacionais, o primeiro ministro manexa os asuntos dom\u00e9sticos e encabeza o goberno, e o presidente da Comisi\u00f3n de Asuntos de Estado manda sobre as forzas armadas.\nLista de primeiros ministros de Corea do Norte.\nA seguinte \u00e9 unha lista de primeiros ministros de Corea do Norte dende a s\u00faa fundaci\u00f3n en 1948."}
{"id": "467722", "revid": "6524249", "url": "https://gl.wikipedia.org/wiki?curid=467722", "title": "Isabel Rodr\u00edguez Mate", "text": "Isabel Rodr\u00edguez Mate \u00e9 unha historiadora e profesora galega que ten no seu legado diversas contribuci\u00f3ns aos estudos feministas e de x\u00e9nero.\nTraxectoria.\nEn 2016 doutorouse en Ciencias Pol\u00edticas pola Universidade de Santiago de Compostela, licenciada en Historia e DEA en Estudos Contempor\u00e1neos. Na s\u00faa tese \"X\u00e9nero, ordenamento xur\u00eddico e acci\u00f3n social (1812-1981)\", dirixida por Isabel Diz Otero,anal\u00edzanse as actuaci\u00f3ns promovidas polo descontento fronte aos agravios xur\u00eddicos que afectaban \u00e1s mulleres galegas, nun marco temporal que comprende desde os albores do proceso de construci\u00f3n do sistema liberal no Estado espa\u00f1ol at\u00e9 a Transici\u00f3n pol\u00edtica en Galiza ap\u00f3s a morte de Francisco Franco.\nObras.\nCoordinou a investigaci\u00f3n e selecci\u00f3n de documentos da obra \"22 Documentos do feminismo galego\" editada pola Fundaci\u00f3n Galiza Sempre no 2010.\nRealizou o gui\u00f3n, investigaci\u00f3n e documentaci\u00f3n da exposici\u00f3n itinerante (levada, entre outros lugares, \u00e1 Coru\u00f1a, Vigo, Lugo, Ourense, Porri\u00f1o, Allariz ou Foz) organizada pola Fundaci\u00f3n Galiza Sempre titulada \"Feminismo galego, cambios sociais e dereitos das mulleres\".\nEscribiu os estudos: \"A participaci\u00f3n pol\u00edtica das mulleres galegas no primeiro terzo do s\u00e9culo XX. O galeguismo\" e \"Eles libres e iguais, elas obedientes pola graza de Deus (2023).\" Santiago\":\" Laiovento. 226 p\u00e1xs. ISBN 978-84-8487-633-5, as\u00ed como diversos artigos ou colaboraci\u00f3ns en revistas de car\u00e1cter hist\u00f3rico e feminista."}
{"id": "467725", "revid": "72012", "url": "https://gl.wikipedia.org/wiki?curid=467725", "title": "Repartici\u00f3n de \u00c1frica", "text": ""}
{"id": "467726", "revid": "56817", "url": "https://gl.wikipedia.org/wiki?curid=467726", "title": "Hermann von der Hardt", "text": "Hermann von der Hardt, nado o 15 de novembro de 1660 e finado o 28 de febreiro de 1746, foi un historiador e orientalista alem\u00e1n.\nTraxectoria.\nNaceu en Melle, en Westfalia. Estudou linguas orientais na Universidade de Jena, a Universidade de Leipzig e interesouse especialmente no hebreo. Converteuse en conservador da rica biblioteca do duque Rodolfo Augusto de Brunswick-Wolfenb\u00fcttel, e despois en profesor de linguas orientais en Helmstedt en 1690, e finalmente en reitor do Gymnasium de Marienburg en 1709.\nA temeridade das s\u00faas interpretaci\u00f3ns aleg\u00f3ricas dos m\u00e1is marabillosos feitos da Biblia causoulle numerosos desgustos.\nObras.\nEntre as s\u00faas obras publicadas, compre destacar:\nDeixou ademais un manuscrito dunha historia da Reforma Protestante, que se conserva no \"Helmstedt Juleum\"."}
{"id": "467728", "revid": "88215", "url": "https://gl.wikipedia.org/wiki?curid=467728", "title": "Primeiro ministro da Rep\u00fablica Popular Democr\u00e1tica de Corea", "text": ""}
{"id": "467729", "revid": "23204", "url": "https://gl.wikipedia.org/wiki?curid=467729", "title": "B\u00f3chega", "text": "Unha b\u00f3chega ou bocha \u00e9 un mecanismo de defensa do corpo humano consistente nunha lesi\u00f3n elevada, palpable e circunscrita, chea de l\u00edquido linf\u00e1tico e outros flu\u00eddos corporais, que se forma na epiderme. Esta lesi\u00f3n f\u00f3rmase para protexer o tecido tegumentario interior, o desprendemento ou a elevaci\u00f3n principal da bocha \u00e9 a primeira capa da pel; co\u00f1ecida esta como a epiderme. Pode producirse como reacci\u00f3n a queimaduras ou fricci\u00f3n e axuda a reparar o dano producido na pel. As bochas figuran entre as eflorescencias primarias.\nEtiolox\u00eda.\nAs lesi\u00f3ns de b\u00f3chegas adoitan ser consecuencia de axentes qu\u00edmicos ou f\u00edsicos como queimaduras, conxelaci\u00f3n de segundo grao ou a irritaci\u00f3n mec\u00e1nica -por exemplo, zapatos que rozan, calcet\u00edns de fibras de algod\u00f3n, tocar alg\u00fan instrumento cord\u00f3fono. Tam\u00e9n, algunhas infecci\u00f3ns (por exemplo, a varicela e a erisipela bullosa) poden mostrar unha vesiculaci\u00f3n."}
{"id": "467730", "revid": "23204", "url": "https://gl.wikipedia.org/wiki?curid=467730", "title": "Bocha (pel)", "text": ""}
{"id": "467731", "revid": "27155", "url": "https://gl.wikipedia.org/wiki?curid=467731", "title": "Faloidina", "text": "A faloidina \u00e9 un composto que pertence a unha clase de toxinas chamadas falotoxinas, que se encontran no fungo \"Amanita phalloides\". \u00c9 un hexap\u00e9ptido bic\u00edclico r\u00edxido que \u00e9 mortal poucos d\u00edas despois de ser inxectado no torrente sangu\u00edneo. O principal s\u00edntoma do envelenamento por faloidina \u00e9 sentir unha gran fame debido \u00e1 destruci\u00f3n das c\u00e9lulas do f\u00edgado. Funciona un\u00edndose e estabilizando a prote\u00edna actina filamentosa (actina F ou F-actina) e impedindo a despolimerizaci\u00f3n das fibras de actina. Debido \u00e1 s\u00faa uni\u00f3n forte e selectiva coa actina F, os derivados da faloidina que levan etiquetas fluorescentes util\u00edzanse moito en microscop\u00eda para visualizar a actina F en investigaci\u00f3ns biom\u00e9dicas. A\u00ednda que a faloidina \u00e9 moi t\u00f3xica para as c\u00e9lulas hep\u00e1ticas, engade pouca toxicidade adicional \u00e1 que te\u00f1en outros compo\u00f1entes da \"Amanita phalloides\", xa que non se absorbe no tracto dixestivo.\nDescubrimento.\nA faloidina foi un dos primeiros p\u00e9ptidos c\u00edclicos que se descubriron. Foi illado da \"Amanita phalloides\" e cristalizado por Feodor Lynen e Ulrich Wieland en 1937. A s\u00faa estrutura \u00e9 pouco com\u00fan porque cont\u00e9n un enlace ciste\u00edna-tript\u00f3fano que orixina un hexap\u00e9ptido bic\u00edclico. Este enlace non fora atopado antes e fai que determinar a estrutura da faloidina sexa bastante m\u00e1is dif\u00edcil que a doutros p\u00e9ptidos. Estes investigadores determinaron a presenza dun \u00e1tomo de xofre usando espectroscop\u00eda UV. Os experimentos con n\u00edquel de Raney confirmaron a presenza de xofre no anel do tript\u00f3fano. Atoparon que o tript\u00f3fano desulfurado segu\u00eda sendo circular, o cal demostraba que a estrutura da faloidina \u00e9 normalmente bic\u00edclica. Unha vez linearizado, puido determinarse a secuencia de amino\u00e1cidos da faloidina desulfurizada por degradaci\u00f3n de Edman, traballo feito por T. Wieland e W. Sch\u00f6n en 1955.\nDebido \u00e1 s\u00faa alta afinidade pola actina, descubriuse o seu uso potencial como reactivo de tinguidura ou marcaxe para a visualizaci\u00f3n da actina en microscop\u00eda. Os derivados conxugados con fluor\u00f3foros son un produto moi vendido para laboratorios. Debido \u00e1 s\u00faa capacidade de unirse selectivamente \u00e1 actina filamentosa (actina F) e non aos mon\u00f3meros de actina (actina G), a faloidina etiquetada fluorescentemente \u00e9 m\u00e1is efectiva que os anticorpos contra a actina.\nS\u00edntese.\nBios\u00edntese.\nA faloidina \u00e9 un hexap\u00e9ptido bic\u00edclico que cont\u00e9n un enlace pouco frecuente ciste\u00edna-tript\u00f3fano. O xene que codifica a faloidina forma parte da familia MSDIN de xenes da \"A. phalloides\" e codifica un prop\u00e9ptido de 34 amino\u00e1cidos. Un residuo de prolina flanquea a rexi\u00f3n de sete residuos que posteriormente constituir\u00e1 a faloidina. Despois da traduci\u00f3n, o p\u00e9ptido debe ser escindido proteoliticamente, ciclado, hidroxilado, formarse o enlace Trp-Cys para orixinar triptationina, e epimerizado para formar D-Thr. A orde o mecanismo bioqu\u00edmico exacto destes pasos non se co\u00f1ece completamente. O que se cre actualmente \u00e9 que os xenes necesarios para a bios\u00edntese est\u00e1n agrupados preto dos xenes MSDIN.\nA primeira modificaci\u00f3n postraducional do p\u00e9ptido de 34 amino\u00e1cidos \u00e9 a clivaxe proteol\u00edtica por medio dunha prolil oligopeptidase (POP) que elimina o p\u00e9ptido l\u00edder de 10 amino\u00e1cidos. Despois, a POP cicla o hexap\u00e9ptido Ala-Trp-Leu-Ala-Thr-Cys-Pro por transpeptidaci\u00f3n entre o amino\u00e1cido 1 (Ala) e o 7 (Pro). Crese que a formaci\u00f3n de triptationina por medio do enlace cruzado Trp-Cys ocorre a continuaci\u00f3n.\nS\u00edntese qu\u00edmica.\nComo a faloidina se utiliza pola s\u00faa capacidade de unirse e estabilizar os pol\u00edmeros de actina pero as c\u00e9lulas non poden captala doadamente, os derivados da faloidina demostraron ser m\u00e1is \u00fatiles no laboratorio. Esencialmente, segue a s\u00edntese t\u00edpica dun pequeno p\u00e9ptido, usando hidroxilprolina. A principal dificultade na s\u00edntese \u00e9 a formaci\u00f3n do enlace da triptationina (ciste\u00edna-tript\u00f3fano).\nM\u00e1is abaixo m\u00f3strase o mecanismo sint\u00e9tico xeral levado a cabo por Anderson et al. en 2005 para a s\u00edntese en fase s\u00f3lida de ala7-faloidina, que difire no residuo 7 da faloidina como se indica na imaxe. THPP significa \"linker\" de tetrahidropiranil polistireno, que se utiliza para conectar a mol\u00e9cula co soporte s\u00f3lido durante a s\u00edntese. N\u00f3tese que a s\u00edntese mostrada \u00e9 simplemente un esquema xeral para indicar a orde de formaci\u00f3n de enlaces para unir os materiais de partida. A ala7-faloidina e outras variantes similares da faloidina son \u00fatiles para incrementar a captaci\u00f3n na c\u00e9lula da floidina e para unir a eles un fluor\u00f3foro que favoreza a visualizaci\u00f3n da actina F en microscop\u00eda.\nA primeira s\u00edntese total da faloidina conseguiuse pola combinaci\u00f3n da s\u00edntese en fase s\u00f3lida e en fase de soluci\u00f3n (Baosheng Liu e Jianheng Zhang, Patente dos Estados Unidos, US 8,569,452 B2). As propiedades f\u00edsicas e qu\u00edmicas da faloidina sint\u00e9tica son as mesmas que as da natural.\nMecanismo de acci\u00f3n.\nA faloidina \u00fanese \u00e1 actina F, impedindo a s\u00faa polimerizaci\u00f3n e envelenando a c\u00e9lula. A faloidina \u00fanese especificamente \u00e1 interface entre as subunidades da actina F, unindo fortemente as subunidades adxacentes. A faloidina, un heptap\u00e9ptido biciclico, \u00fanese aos filamentos de actina moito m\u00e1is fortemente que aos mon\u00f3meros de actina, o que leva a unha diminuci\u00f3n na constante de disociaci\u00f3n das subunidades de actina dos extremos dos filamentos, que estabiliza esencialmente os filamentos de actina impedindo a despolimerizaci\u00f3n de filamentos. Ademais, a faloidina inhibe a actividade de hidr\u00f3lise de ATP da actina F. As\u00ed, a faloidina atrapa os monimeros de actina nunha conformaci\u00f3n distinta da propia da actina G e estabiliza a estrutura da actina F ao reducir grandemente a constante de disociaci\u00f3n dos mon\u00f3meros, un evento asociado co atrapamento de ADP. Overall, phalloidin is found to react stoichiometrically with actin, strongly promote actin polymerization, and stabilize actin polymers.\nA faloidina funciona de forma diferente segundo a s\u00faa concentraci\u00f3n na c\u00e9lula. Cando se introduciu no citoplasma en baixas concentraci\u00f3ns, a faloidina recruta as formas menos polimerizadas da actina citopl\u00e1smica e a filamina en \"illas\" estables de pol\u00edmeros de actina agregados, a\u00ednda que non interfire coas fibras de estr\u00e9s, \u00e9 dicir, os grosos feixes de microfilamentos. Wehland \"et al.\" tam\u00e9n sinalaron que a maiores concentraci\u00f3ns, a faloidina induce a contracci\u00f3n celular.\nS\u00edntomas.\nPouco despois do seu descubrimento, fix\u00e9ronse experimentos nos que se inxectou faloidina a ratos e descubriuse que a s\u00faa LD50 \u00e9 de 2\u00a0mg/kg por v\u00eda intraperitoneal (IP). Cando os ratos se expo\u00f1en \u00e1 dose letal m\u00ednima tardan varios d\u00edas en morrer. O \u00fanico efecto lateral aparente do envelenamento por faloidina \u00e9 ter unha gran fame. Isto prod\u00facese porque a faloidina s\u00f3 \u00e9 captada polo f\u00edgado por medio de prote\u00ednas de transporte de membrana de sales biliares. Unha vez dentro do f\u00edgado, a faloidina \u00fanese \u00e1 actina F, impedindo a s\u00faa despolarizaci\u00f3n. Este proceso require un tempo para que destr\u00faan as c\u00e9lulas hep\u00e1ticas. Os riles poden tam\u00e9n captar faloidina, pero non tan eficazmente coma o f\u00edgado, e neles a faloidina causa nefrose.\nUso para a obtenci\u00f3n de imaxes.\nAs propiedades da faloidina fan que sexa unha \u00fatil ferramenta para investigar a distribuci\u00f3n da actina F nas c\u00e9lulas etiquetando a faloidina con an\u00e1logos fluorescentes e us\u00e1ndoos para tinguir os filamentos de actina en microscop\u00eda \u00f3ptica. Os derivados fluorescentes da faloidina fix\u00e9ronse enormemente \u00fatiles para localizar os filamentos de actina nas c\u00e9lulas vivas ou fixadas e para visualizar os filamentos de actina in vitro. Desenvolveuse unha t\u00e9cnica de alta resoluci\u00f3n para detectar a actina F aos niveis necesarios para a microscop\u00eda \u00f3ptica e electr\u00f3nica utilizando faloidina conxugada co fluor\u00f3foro eosina, que act\u00faa como etiqueta fluorescente. Neste m\u00e9todo co\u00f1ecido como fotooxidaci\u00f3n de fluorescencia, as mol\u00e9culas fluorescentes poden utilizarse para dirixir a oxidaci\u00f3n de diaminobencidina (DAB) para xerar un produto de reacci\u00f3n que pode facerse denso aos electr\u00f3ns e detectable por microscop\u00eda electr\u00f3nica. A cantidade de fluorescencia visualizada pode usarse como unha medida cuantitativa da cantidade de actina filamentosa que hai nas c\u00e9lulas se se usan cantidades saturantes de faloidina fluorescente. En consecuencia, a microscop\u00eda fluorescente xunto coa microinxecci\u00f3n de faloidina pode utilizarse para avaliar as funci\u00f3ns directas e indirectas da actina citopl\u00e1smica nos seus diferentes estadios de formaci\u00f3n de pol\u00edmero. Por tanto, a faloidina fluorescente \u00e9 unha ferramaneta \u00fatil no estudo das redes de actina a alta resoluci\u00f3n.\nUsos e limitaci\u00f3ns.\nA faloidina \u00e9 moito m\u00e1is pequena que un anticorpo como os que tipicamente se usar\u00edan para etiquetar prote\u00edans celulares para microscopia de fluorescencia, e permite un etiquetado moito m\u00e1is denso de actina filamentosa, polo que pode obterse unha imaxe moito m\u00e1is detallada a maiores resoluci\u00f3ns.\nAs faloidinas non modificadas non permean a membrana, polo que so menos efectivas en experimentos con c\u00e9lulas vivas. Por\u00e9n, sintetiz\u00e1ronse derivados da faloidina nos que se observa unha moita maior permeabilidade celular.\nAs c\u00e9lulas tratadas con faloidinas mostran varios efectos t\u00f3xicos e frecuentemente morren. Ademais, \u00e9 importante indicar que as c\u00e9lulas tratadas con faloidina van ter niveis moito maiores de actina asociada coa membrana plasm\u00e1tica, e a microinxecci\u00f3n de faloidina en c\u00e9lulas vivas cambia a distirbuci\u00f3n da actina e a motilidade celular."}
{"id": "467732", "revid": "88215", "url": "https://gl.wikipedia.org/wiki?curid=467732", "title": "Xefatura de goberno", "text": ""}
{"id": "467733", "revid": "88215", "url": "https://gl.wikipedia.org/wiki?curid=467733", "title": "Premier de Corea do Norte", "text": ""}
{"id": "467735", "revid": "72012", "url": "https://gl.wikipedia.org/wiki?curid=467735", "title": "Carreira por \u00c1frica", "text": ""}
{"id": "467736", "revid": "88215", "url": "https://gl.wikipedia.org/wiki?curid=467736", "title": "Presidente Eterno da Rep\u00fablica", "text": ""}
{"id": "467737", "revid": "98629", "url": "https://gl.wikipedia.org/wiki?curid=467737", "title": "Repartimento de \u00c1frica", "text": "A repartici\u00f3n de \u00c1frica ou repartimento de \u00c1frica, tam\u00e9n chamado a disputa por \u00c1frica ou a carreira por \u00c1frica, foi a invasi\u00f3n, divisi\u00f3n territorial, colonizaci\u00f3n e a anexi\u00f3n de territorios africanos durante o per\u00edodo do Novo Imperialismo, entre a d\u00e9cada de 1880 e o comezo da primeira guerra mundial, que involucrou \u00e1 Terceira Rep\u00fablica Francesa, o Imperio alem\u00e1n, o Imperio brit\u00e1nico, o Reino de Italia, o Reino de Portugal, B\u00e9lxica e o Imperio espa\u00f1ol, xustificada por distintas reclamaci\u00f3ns destes pa\u00edses. \nA segunda metade do s\u00e9culo XIX, no ano 1877, viu a transici\u00f3n do imperialismo \"informal\" que exerc\u00eda o control a trav\u00e9s da influencia militar e da dominaci\u00f3n econ\u00f3mica a aquel de dominio directo. Os intentos para mediar a competencia imperial, tal como a Conferencia de Berl\u00edn (1884 - 1885) entre o Imperio brit\u00e1nico, a Terceira Rep\u00fablica Francesa e o Imperio alem\u00e1n non puideron establecer definitivamente as reclaci\u00f3ns de cada unha das potencias involucradas. Estas disputas sobre \u00c1frica estiveron entre os principais factores que orixinaron a primeira guerra mundial.\nApertura do continente.\nEra dos descubrimentos.\nA apertura de \u00c1frica \u00e1 exploraci\u00f3n occidental a s\u00faa explotaci\u00f3n comezaran seriamente ao final do s\u00e9culo XVI. Contra 1835, os europeos trazaran mapas da maior parte do noroeste de \u00c1frica. Entre os exploradores europeos m\u00e1is famosos estaban David Livingstone, que trazou planos do vasto interior, e Alexandre de Serpa Pinto, que a cruzou nunha complicada expedici\u00f3n, trazando mapas do interior do continente. Arduas expedici\u00f3ns nas d\u00e9cadas de 1850 e 1860 por Richard Burton, John Speke e James Grant descubriron os grandes lagos centrais e o nacemento do r\u00edo Nilo. Ao final do s\u00e9culo, os europeos cartografaran o Nilo desde o seu nacemento, o percorrido do r\u00edo N\u00edxer, os r\u00edos Congo e Zambeze foranm xa trazados, e o mundo descubrira os grandes recursos de \u00c1frica.\nDe calquera modo, nos comezos da loita pola posesi\u00f3n de \u00c1frica, as naci\u00f3ns occidentais controlaban unicamente o 10 % do continente. En 1875 os territorios controlados m\u00e1is importantes, tanto pola su extensi\u00f3n como pola s\u00faa riqueza eran Alxeria, baixo o dominio de Francia; a Colonia do Cabo, controlada polo Reino Unido, e Angola, que estaba dominada por Portugal.\nOs adiantos tecnol\u00f3xicos facilitaron a expansi\u00f3n a grandes distancias. A industrializaci\u00f3n provocou r\u00e1pidos avances en transporte e comunicaci\u00f3ns, especialmente na navegaci\u00f3n con barcos de vapor, os ferrocarr\u00eds e os tel\u00e9grafos. Os avances m\u00e9dicos tam\u00e9n foron de importancia, en especial as medicinas para as enfermidades tropicais. O desenvolvemento das aplicaci\u00f3ns da quinina, un efectivo tratamento contra a malaria, permitiu que a vasta rexi\u00f3n dos tr\u00f3picos puidera ser acces\u00edbel para os europeos.\nCausas da disputa.\n\u00c1frica e os mercados globais.\nA \u00c1frica subsahariana, unha das \u00faltimas rexi\u00f3ns do mundo en gran parte sen afectar polo \"imperialismo informal\" e a \"civilizaci\u00f3n\", tam\u00e9n resultaba atractiva para as potencias europeas por raz\u00f3ns econ\u00f3micas e raciais. Durante unha \u00e9poca onde a balanza comercial do Reino Unido de Gran Breta\u00f1a e Irlanda mostraba un crecente d\u00e9ficit, cos mercados continentais encoll\u00e9ndose e cada vez m\u00e1is proteccionistas debido \u00e1 Gran Depresi\u00f3n entre os anos 1873 e 1896, \u00c1frica ofrec\u00eda ao Reino Unido, Alema\u00f1a, Francia e outros pa\u00edses un mercado aberto do que se colleitar\u00eda un grande excedente: un mercado que comprara m\u00e1is da metr\u00f3pole do que vend\u00eda en total. O Reino Unido, ao igual que a maior\u00eda dos outros pa\u00edses industriais, empezara a ter un desfavor\u00e1bel balance de comercio (que era contrarrestado, de todos os modos, polo ingreso das inversi\u00f3ns das s\u00faas colonias).\nDebido a que o Reino Unido se desenvolveu como a m\u00e1is importante naci\u00f3n postindustrial do mundo, os servizos convert\u00e9ronse nun importante sector da s\u00faa econom\u00eda. As exportaci\u00f3ns financeiras, como se mencionou, manti\u00f1an a econom\u00eda do Reino Unido en p\u00e9, especialmente as inversi\u00f3ns de capitais f\u00f3ra de Europa, particularmente para o desenvolvemento de mercados abertos en \u00c1frica (predominantemente asentamentos coloniais), o Medio Oriente, o sur e o sueste de Asia e Ocean\u00eda.\nAdemais, o capital excedente era polo xeral m\u00e1is rend\u00edbel ao investirse no estranxeiro, onde a man de obra era barata, e a limitada competencia e as abundantes materias primas subministraban unha maior ganancia pos\u00e9bel. Outro aliciente para o imperialismo, desde logo, foi a demanda de recursos non dispo\u00f1\u00edbeis en Europa, especialmente cobre, algod\u00f3n, caucho, t\u00e9 e folla de lata, recursos aos que os consumidores europeos se acostumbraran e dos que a industria do vello continente se volvera dependente.\nDe calquera maneira, en \u00c1frica \u2014exclu\u00edndo ao que se converter\u00eda na Uni\u00f3n Surafricana en 1909\u2014 a cantidade de capital investido polos europeos era relativamente baixa, comparada con outros pa\u00edses, antes e despois da Conferencia de Berl\u00edn. En consecuencia, as compa\u00f1\u00edas implicadas no comercio tropical africano eran relativamente poucas, \u00e1 parte da Compa\u00f1\u00eda Mineira De Beers de Cecil Rhodes. Estas observaci\u00f3ns poden restar m\u00e9rito dos argumentos proimperialistas dalg\u00fans \"lobbies\" (grupos de presi\u00f3n) coloniais como o \"Alldeutscher Verband\", ou como Francesco Crispi ou Jules Ferry, que argumentaban que alg\u00fans mercados protexidos en \u00c1frica resolver\u00edan os problemas de prezos baixos e a sobreproduci\u00f3n causados polos mercados continentais en diminuci\u00f3n. Por\u00e9n, de acordo coa cl\u00e1sica tese de John A. Hobson, exposta na s\u00faa obra \"Imperialismo\" de 1902, que influir\u00eda en autores tales como Lenin, Le\u00f3n Trotsky ou Hannah Arendt, esta diminuci\u00f3n nos mercados continentais foi un factor clave no novo per\u00edodo neoimperialista a nivel global. Historiadores posteriores sinalaron que tales estat\u00edsticas s\u00f3 ocultaron o feito de que o control formal da \u00c1frica tropical ti\u00f1a gran valor estrat\u00e9xico nunha era de rivalidade imperial, mentres o Canal de Suez permaneceu como unha localizaci\u00f3n estrat\u00e9xica. A febre do ouro de Witwatersrand de 1886, que levou \u00e1 fundaci\u00f3n de Johannesburgo e foi un factor importante na segunda Guerra dos B\u00f3er en 1889, contou para a \"conxunci\u00f3n do superfluo di\u00f1eiro e da superflua man de obra, que se deron a man entre si para abandonar xuntos o pa\u00eds\", que \u00e9 por si s\u00f3, de acordo con Hannah Arendt, o novo elemento da era imperialista.\nMotivos.\nMentres a \u00c1frica tropical non era unha zona de grandes investimentos, outras rexi\u00f3ns si o eran. O vasto interior, entre Sur\u00e1frica, rica en ouro e diamantes, e Exipto, que ti\u00f1a un valor estrat\u00e9xico importante para asegurar o fluxo do comercio exterior. O Reino Unido de Gran Breta\u00f1a e Irlanda estaba desta maneira baixo intensa presi\u00f3n pol\u00edtica, especialmente debido a partidiarios do Partido Conservador, para protexer os mercados lucrativos no Raj Brit\u00e1nico (India), a Dinast\u00eda Qing (China) e Am\u00e9rica Latina dos rivais usurpadores. Desta forma, protexer a importante v\u00eda mar\u00edtima entre o leste e o oeste (o Canal de Suez) era crucial. A rivalidade entre o Reino Unido, Francia, o Imperio alem\u00e1n e outras potencias europeas estivo presente durante gran parte da colonizaci\u00f3n. Deste modo, mentres Alema\u00f1a, que fora unificada baixo o dominio do reino de Prusia despois da batalla de Sadowa en 1866 e a guerra franco-prusiana en 1870, dificilmente era unha potencia colonial antes do per\u00edodo neoimperialista, e participar\u00eda ansiosamente na disputa. Sendo un poder industrial en crecemento, que lle pisaba os tal\u00f3ns ao Reino Unido, a\u00ednda non tivera a oportunidade de controlar territorios extracontinentais, principalmente debido \u00e1 s\u00faa tard\u00eda unificaci\u00f3n, \u00e1 s\u00faa fragmentaci\u00f3n en varios estados, e \u00e1 s\u00faa falta de experiencia en navegaci\u00f3n moderna. Isto cambiar\u00eda baixo o liderado de Bismarck, que implementou a \"Weltpolitik\" (pol\u00edtica mundial) e, despois de dispo\u00f1er as bases do illamiento de Francia coa alianza entre o Imperio alem\u00e1n e o Imperio austroh\u00fangaro, e m\u00e1is tarde coa Tripla Alianza, cando o Reino de Italia se uniu \u00e1 aliaza dos dos imperios anteditos, exixiu a Conferencia de Berl\u00edn que fixou as regras para un control efectivo dos territorios estranxieros. O expansionismo alem\u00e1n conducir\u00eda ao plan Tirpitz, implementado polo almirante von Tirpitz, que tam\u00e9n redactar\u00eda os Decretos de Frota en 1898, importantes para nunha loita armada co Reino Unido. En 1914, estes Decretos lle deran ao Imperio alem\u00e1n a segunda forza naval do mundo (aproximadamente un 40 % m\u00e1is pequena que a Mari\u00f1a Real Brit\u00e1nica). De acordo con von Tirpitz, esta agresiva pol\u00edtica naval estaba respaldada m\u00e1is polo partido Nacional Liberal de Alema\u00f1a que polos conservadores, demostrando que os principais soportes do imperialismo das naci\u00f3ns europeas eran as crecentes clases burguesas.\nA \"Weltpolitik\" de Bismarck.\nO Imperio alem\u00e1n iniciou a s\u00faa expansi\u00f3n mundial na d\u00e9cada de 1880 baixo o liderado de Otto von Bismarck, alentado pola burgues\u00eda nacional. Alg\u00fans destes burgueses, afirmando ser do pensamento de Friedrich List, defenderon a expansi\u00f3n en Filipinas e en Timor; outros decidiron establecerse en Formosa (a actual Taiw\u00e1n) etc. A finais da d\u00e9cada de 1870, estas voces illadas empezaron a seren relevadas por unha verdadeira pol\u00edtica imperialista, co\u00f1ecida como a \"Weltpolitik\" (pol\u00edtica mundial), que foi respaldada pola tese mercantilista. En 1881 H\u00fcbbe-Schleiden, un avogado, publicou \"Deutsche Kolonisation\", na cal dic\u00eda que \"o fomento duna conciencia nacional demandaba unha pol\u00edtica exterior independente\". O panxermanismo foi as\u00ed ligado \u00e1s xoves campa\u00f1as imperialistas da naci\u00f3n. Ao principio dos anos da d\u00e9cada de 1880 creouse o \"Deutscher Kolonialverein\", que tivo a s\u00faa propia revista en 1884, a \"Kolonialzeitung\". Este grupo colonial foi relevado polo grupo nacionalista \"Alldeutscher Verband\".\nAs\u00ed, O Imperio alem\u00e1n converteuse na terceira potencia colonial en \u00c1frica, adquirindo un imperio de 2,6 mill\u00f3ns de quil\u00f3metros cadrados en total, con 14 mill\u00f3ns de individuos, principalmente nas s\u00faas posesi\u00f3ns africanas (\u00c1frica do Suroeste, Togolandia, Camer\u00fan e Tanganica). A disputa por \u00c1frica levou a Bismarck a propo\u00f1er a Conferencia de Berl\u00edn, que se realizar\u00eda entre 1884 e 1885. \nDespois da \"Entente Cordiale\" de 1904 entre Francia e o Reino Unido, Alema\u00f1a tratou de illar a Francia en 1905 coa Primeira Crise Marroqu\u00ed. Isto levou \u00e1 Conferencia de Alxeciras en 1905, na que a influencia de Francia sobre Marrocos foi compensada polo intercambio doutros territorios, e despois \u00e1 Crise de Agadir, ou Segunda Crise Marroqu\u00ed, en 1911. Xunto co Incidente de Fachoda de 1898 entre Francia e o Reino Unido, esta sucesi\u00f3n de crises internacionais proba a amargura da loita entre os diferentes imperios, que finalmente levou \u00e1 primeira guerra mundial.\nO conflito dos imperialismos rivais.\nMentres Pierre de Brazza estaba explorando o Reino do Congo para Francia, Henry Stanley tam\u00e9n o explorou a principios dos anos de 1880 en nome de Leopoldo II de B\u00e9lxica, que obter\u00eda o seu propio Estado Libre do Congo. Ao pretender avogar humanitarismo e denunciar a escravitude, Leopoldo II usou as t\u00e1cticas m\u00e1is inhumanas para explotar as s\u00faas recentemente adquiridas terras. Os seus crimes foron revelados en 1905, pero permaneceu ao mando at\u00e9 1908, cando foi obrigado a ceder o control a goberno belga. \nFrancia ocupou Tunisia en maio de 1882 (e Guinea en 1884) e, en parte, convenceu a Italia para unirse en 1882 \u00e1 Alianza Dual entre o Imperio alem\u00e1n e o Imperio austroh\u00fangaro, que formaron as\u00ed a Tripla Alianza. Ese mesmo ano, o Reino Unido de Gran Breta\u00f1a e Irlanda ocupou o Exipto otom\u00e1n, que non se circunscrib\u00eda ao Exipto propiamenrte dito, sen\u00f3n que comprend\u00eda tam\u00e9n o Sud\u00e1n e parte de Somalia. Entre 1870 e 1882, o Reino de Italia tomou posesi\u00f3n das primeiras partes de Eritrea, mentres que Alema\u00f1a declarou a Togolandia, Camer\u00fan e \u00c1frica do Suroeste baixo o seu dominio en 1884. A \u00c1frica Occidental Francesa (AOF) foi fundada en 1895, e a \u00c1frica Ecuatorial Francesa (AEF), en 1910. \nO Reino de Italia continuou a s\u00faa conquista para ga\u00f1ar o seu \"lugar no Sol\". Despois da derrota na Primeira guerra italo-et\u00edope (1895-1896), adquiriu Somalilandia en 1899 e toda a Eritrea nese mesmo ano. En 1911 viuse envlvido nunha guerra co Imperio otom\u00e1n, na que adquiriu a Tripolitania e a Cirenaica (a actual Libia). Enrico Corradini, que financiara a guerra na s\u00faa totalidade, m\u00e1is tarde uniu o seu grupo ao novo Partido Nacional Fascista (PNF), desenvolveu en 1919 o concepto de \"Nacionalismo Proletario\", imaxinou lexitimar o imperialismo do Reino de Italia cunha sorprendente mestura de socialismo con nacionalismo: \"Debemos empezar por reco\u00f1ecer o feito de que hai tanto naci\u00f3ns proletarias como clases proletarias; \u00e9 dicir, hai naci\u00f3ns cuxas condici\u00f3ns de vida est\u00e1n suxeitas (...) ao modo de vida doutras naci\u00f3ns, como hai clases. Unha vez que isto sexa comprendido, o nacionalismo debe insistir firmemente nesta verdade: Italia \u00e9, material e moralmente, unha naci\u00f3n proletaria\". A Segunda Guerra italo-et\u00edope entre 1935 e 1936, ordenada por Benito Mussolini, ser\u00eda en realidade unha das \u00faltimas guerras colonizadoras, ocupando Etiop\u00eda, que se mantivera como o \u00faltimo territorio independente de \u00c1frica, durante 5 anos. A Guerra Civil Espa\u00f1ola, para alg\u00fans o inicio da Guerra Civil Europea, empezar\u00eda en 1936. \nPor outro lado, os brit\u00e1nicos abandonaron o seu illamento en 1902 coa Alianza Anglo-Xaponesa, que permitir\u00eda ao Imperio do Xap\u00f3n sa\u00edr vitorioso da s\u00faa guerra contra Rusia (1904-1905). O Reino Unido asinou ent\u00f3n a \"Entente Cordiale\" con Francia en 1904, e, en 1907, a Tripla Entente, que inclu\u00eda ao Imperio ruso, que se opuxo \u00e1 Tripla Alianza que Bismarck formara tan pacientemente.\nA Sociedade Americana de Colonizaci\u00f3n e a fundaci\u00f3n de Liberia.\nOs Estados Unidos tomaron parte, marxinalmente, nesta empresa a trav\u00e9s da Sociedade Americana de Colonizaci\u00f3n (ACS), establecida en 1816 por Robert Finley. A ACS ofrec\u00eda a emigraci\u00f3n a Liberia (\"Terra dos libres\"), unha colonia fundada en 1820, a alg\u00fans escravos negros liberados; o escravo emancipado Lott Carry converteuse no primeiro misioneiro estadounidense en \u00c1frica. A este intento de colonizaci\u00f3n op\u00faxose a poboci\u00f3n nativa. \nLiderados polos sure\u00f1os dos Estados Unidos, o primeiro presidente da Sociedade Americana de Colonizaci\u00f3n foi James Monroe, de Virxinia, que se converteu no quinto presidente dos Estados Unidos (1817- 1825). Desta forma, un dos principais partidarios da colonizaci\u00f3n estadounidense de \u00c1frica foi o mesmo home que proclamou, no seu Discurso do Estado da Uni\u00f3n de 1823, a opini\u00f3n de que as potencias europeas xa non deb\u00edan colonizar Am\u00e9rica ou interferir nos asuntos das naci\u00f3ns soberanas americanas. A cambio, o Estados Unidos planeaban permaneceren neutrais nas guerras entre potencias europeas e en guerras entre unha potencia europea e as s\u00faas colonias. Por\u00e9n, se estas guerras posteriores ocorreran en Am\u00e9rica, os Estados Unidos ver\u00edan tal acci\u00f3n como hostil cara a si mesmos. Este famoso estatuto \u00e9 co\u00f1ecido como a Doutrina Monroe, e foi a base da neutralidade dos Estados Unidos at\u00f1e finais do s\u00e9culo XIX.\nA\u00ednda que a colonia de Liberia nunca chegou a ser tan grande como foi prevista, tan s\u00f3 foi o primeiro paso na colonizaci\u00f3n estadounidense de \u00c1frica, segundo os seus primeiros defensores. As\u00ed, Jehudi Ashmun, un dos primeiros l\u00edderes da ACS, visualizou un imperio estadounidense en \u00c1frica. Entre os anos de 1825 e 1826, fixo o pos\u00edbel por arrendar, anexionar ou comprar terras tribais ao longo da costa e preto de importantes r\u00edos que conduciran ao interior. Igual que o seu predecesor, o tenente Robert Stockton, quen en 1821 estableceu o sitio para Monrovia \"persuadindo\" a un xefe local ao que se refer\u00edan como o \"Rei Peter\" para que vendera Cabo Montserado (ou Mesurado) apuntando cunha pistola \u00e1 s\u00faa cabeza, Ashmun estaba preparado para usar a forza para estender o territorio da colonia. Nun tratado de maio de 1825, o \"Rei Peter\" e outros \"reis\" nativos acordaron vender terras a cambio de 500 barras de tabaco, tres barr\u00eds de ron, cinco barr\u00eds de p\u00f3lvora, cinco paraugas, dez postes de aceiro e dez pares de zapatos, entre outros obxectos. En marzo de 1825 a ACS iniciou unha publicaci\u00f3n trimestral, a \"Revista Colonial do Repositorio Africano\", editada polo reverendo Ralph Randolph Gurley, que encabezou a Sociedade at\u00e9 1844. Concibido como o \u00f3rgano promocional da Sociedade, o \"Repositorio\" prometeu tanto a colonizaci\u00f3n como a Liberia.\nA Sociedade controlou a colonia de Liberia at\u00e9 1847 cando, temendo que os brit\u00e1nicos anexionaran o asentamento, Liberia foi proclamado un estado libre e independente, convirt\u00e9ndose as\u00ed na primeira naci\u00f3n africana descolonizada. A altura de 1867 a Sociedade mandara a Liberia a m\u00e1is de 13 000 emigrantes. Despois da Guerra Civil Estadounidense (1861-1865), cando moitas persoas de raza negra quer\u00edan ir a Liberia, o soporte financeiro para a colonizaci\u00f3n diminu\u00edra. Durante os seus \u00faltimos anos a Sociedade enfocouse en proxectos educativos e misioneiros en Liberia m\u00e1is que na emigraci\u00f3n.\nSucesi\u00f3n de crises previas \u00e1 primeira guerra mundial.\nA colonizaci\u00f3n do Congo.\nAs exploraci\u00f3ns de David Livingstone, continuadas por Henry Morton Stanley, excitaron a imaxinaci\u00f3n dos europeos. Pero, ao principio, as ostentosas ideas de colonizaci\u00f3n de Stanley encontraron pouco apoio debido aos problemas e \u00e1 escala de acci\u00f3n requirida, excepto por Leopoldo II de B\u00e9lxica, que, en 1876, organizara a Asociaci\u00f3n Internacional Africana. De 1879 a 1884, Stanley foi enviado en segredo por Leopoldo II \u00e1 rexi\u00f3n do Congo, onde concerou acordos con varios xefes africanos ao longo do r\u00edo Congo e, en 1882, ti\u00f1a suficiente territorio como para formar as bases do Estado Libre do Congo. Leopoldo II foi o dono oficial da colonia desde 1885, explot\u00e1ndoa polo seu marfil e o seu caucho.\nMentres Stanley estaba explorando o Congo en nome de Leopoldo II de B\u00e9lxica, o oficial da mari\u00f1a francesa Pierre de Brazza viaxou cara \u00e1 conca do Congo occidental e izou a bandeira francesa sobre a recentemente fundada Brazzaville en 1881, ocupando as\u00ed a actual Rep\u00fablica do Congo. \nPortugal, que tam\u00e9n reclamou a zona debido a vellos tratados co nativo Reino do Congo, concertou un tratado co Reino Unido o 26 de febreiro de 1884 para cortar o acceso ao oc\u00e9ano Atl\u00e1ntico \u00e1 Sociedade do Congo.\nEn 1890 o Estado Libre do Congo consolidara o control do seu territorio entre Leopoldville e Stanleyville e estaba considerando abarcar o sur do r\u00edo Lualaba en Stanleyville. \nAo mesmo tempo, a Compa\u00f1\u00eda Brit\u00e1nica de Sur\u00e1frica (BSAC) de Cecil Rhodes est\u00e1base expandindo cara ao norte desde o r\u00edo Limpopo, e a atenci\u00f3n centr\u00e1base na terra onde as s\u00faas expansi\u00f3ns se encontrar\u00edan, Katanga, sitio do Reino de Yeke de Msiri. Ademais de ser o poder militar m\u00e1is forte da zona, Msiri comercia grandes cantidades de cobre, marfil e escravos, e os rumores de ouro chegaban aos o\u00eddos dos europeos. A disputa por Katanga foi un exemplo perfecto deste per\u00edodo. Rhodes e a Compa\u00f1\u00eda Brit\u00e1nica de Sur\u00e1frica mandaron d\u00faas expedici\u00f3ns a Msiri en 1890 baixo o mando de Alfred Sharpe, quen foi desairado, e Joseph Thomson quen non logrou chegar a Katanga. En 1891 Leopoldo II mandou catro expedici\u00f3ns. A expedici\u00f3n \"Le Marinel\" s\u00f3 puiddo conseguir unha carta. A expedici\u00f3n \"Delcommune\" foi desairada. A ben armada expedici\u00f3n \"Stairs\" ti\u00f1a ordes de tomar Katanga con ou sen o consentimento de Msiri; este negouse, foi fusilado, e a expedici\u00f3n cortoulle a cabeza e a cravaron nun poste como unha \"lecci\u00f3n barb\u00e1rica\" \u00e1 xente. A expedici\u00f3n \"Bia\" culminou o labor de establecer unha administraci\u00f3n e unha \"presenza polic\u00edaca\" en Katanga.\nO medio mill\u00f3n de quil\u00f3metros cadrados de Katanga entraron na posesi\u00f3n de Leopoldo II e formou parte do seu reino africano de m\u00e1is de 2 300 000 km\u00b2, ao redor de 75 veces o tama\u00f1o de B\u00e9lxica. O Estado Libre do Congo impuxo tal r\u00e9xime de terror na xente colonizada, inclu\u00edndo asasinatos masivos con mill\u00f3ns de v\u00edtimas, e traballo de escravitude, que B\u00e9lxica, baixo a presi\u00f3n da Asociaci\u00f3n de Reforma do Congo, terminou o mandato de Leopoldo II e anexionou o Estado Libre do Congo en 1908 como unha colonia de B\u00e9lxica, co\u00f1ecida como o Congo Belga.\nO Canal de Suez.\nFerdinand de Lesseps obtivera concesi\u00f3ns de Isma'il Pax\u00e1, l\u00edder de Exipto entre os anos de 1854 a 1856, para constru\u00edr o Canal de Suez. Algunhas fontes estiman a forza de traballo en 30 000 obreiros, pero outros estiman que at\u00e9 120 000 traballadores morreron durante os dez anos que levou a construci\u00f3n do canal debido \u00e1 desnutrici\u00f3n, a fatiga e a diferentes enfermidades, especialmente o c\u00f3lera. \nPouco despois de ser terminado o canal, en 1869, Isma'il Pax\u00e1, o gobernador de Exipto, tomou prestadas grandes sumas de di\u00f1eiro de banqueiros franceses e ingleses con grandes taxas de interese. En 1875 Pax\u00e1 estaba enfrontando graves dificultades financeiras, e foi obrigado a vender a s\u00faa parte do Canal de Suez. Estas partes foron repartidas polo primeiro Ministro do Reino Unido, Benjamin Disraeli, que buscaba darlle ao seu pa\u00eds o control pr\u00e1ctico desta v\u00eda mar\u00edtima estrat\u00e9xica. Cando Isma'il Pax\u00e1 negououse a reconocer a d\u00e9beda externa de Exipto en 1879, Francia e o Reino Unido asumiron o control financeiro conxunto sobre o pa\u00eds, forzando ao mandatario exipcio a abdicar. \nAs clases dirixentes exipcias aceptaron con agrado a intervenci\u00f3n estranxeira. A Revolta de Urabi desatouse contra o khedive e a influencia europea en 1882, un ano despois da Revolta Mahdista. Muhammad Ahmad, que se autoproclamara en 1881 como o \"Mahdi\", o redentor do islam, liderou a rebeli\u00f3n, e foi derrotado s\u00f3 en 1898 por Horatio Kitchener. O Reino Unido, a continuaci\u00f3n, asumiu a administraci\u00f3n do pa\u00eds.\nA Conferencia de Berl\u00edn.\nA ocupaci\u00f3n de Exipto e a adquisici\u00f3n do Reino do Congo foron os primeiros acontecementos importantes do que se converter\u00eda nunha precipitada disputa polo territorio africano. En 1884 Otto von Bismarck convocou a Conferencia de Berl\u00edn para discutir o problema de \u00c1frica. Os diplom\u00e1ticos asistentes enmascar\u00e1ronse cunha fachada humanitaria condenando o tr\u00e1fico de escravos, prohibindo a venda de bebidas alcoh\u00f3licas e armas de fogo en certas rexi\u00f3ns, e expresando a s\u00faa preocupaci\u00f3 polas actividades misioneiras. Pero o que foi m\u00e1is importante foi que os diplom\u00e1ticos en Berl\u00edn estableceron as regras de competencia polas que as grandes potencias deb\u00edan guiarse na s\u00faa busca de colonias. Tam\u00e9n acordaron que o territorio ao longo dd r\u00edo Congo ser\u00edan administrados por Leopoldo II de B\u00e9lxica como unha \u00e1rea neutral, co\u00f1ecida como o Estado Libre do Congo, na cal o comercio e a navegaci\u00f3n ser\u00edan libres. Ningunha naci\u00f3n reclamar\u00eda ning\u00fan territorio africano sen notificar as s\u00faas intenci\u00f3ns aos demais pa\u00edses involucrados. Ning\u00fan territorio poder\u00eda ser formalmente reclamado antes de ser eficazmente ocupado. Por\u00e9n, os competidores ignoraron as regras cando lles foi conveniente e, en varias ocasi\u00f3ns, a guerra foi evitada por moi pouco.\nOcupaci\u00f3n brit\u00e1nica de Egixto e Sur\u00e1frica.\nAs ocupaci\u00f3ns de Exipto e da Colonia do Cabo por parte do Reino Unido contribu\u00edron \u00e1 preocupaci\u00f3n de asegurar o nacemento do r\u00edo Nilo. Exipto foi ocupado polas fuorzas brit\u00e1nicas en 1882 (a\u00ednda que non foie declarado formalmente un protectorado at\u00e9 1914, e nunca foi propiamente unha colonia); os territorios do Sud\u00e1n, Nixeria, Kenya e Uganda foron subxugados na d\u00e9cada de 1890 e principios da d\u00e9cada de 1900, e no sur, a Colonia do Cabo (adquirida en 1795) proveu a base para a subxugaci\u00f3n dos Estados africanos veci\u00f1os, e os poboadores holandeses que abandonaran O Cabo para evitar aos brit\u00e1nicos, m\u00e1is tarde fundar\u00edan as s\u00faas propias rep\u00fablicas. En 1877, Theophilus Shepstone anexion\u00f3u a daquela chamada Rep\u00fablica de Sur\u00e1frica (ou Transvaal \u2014independente de 1857 a 1877\u2014) aos dominios brit\u00e1nicos. O Reino Unido consolidou o seu poder sobre a maior\u00eda das colonias de Sur\u00e1frica en 1879, despois da Guerra Anglo-Zul\u00fa. Os B\u00f3ers (descendentes dos holandeses) protestaron e, en decembro de 1880, sublev\u00e1ronse, o que levou \u00e1 Primeira Guerra dos B\u00f3er (1880-1881). O primeiro ministro brit\u00e1nico William Gladstone asinou un tratado de paz o 23 de marzo de 1881, outorg\u00e1ndolles un goberno libre aos B\u00f3ers en Transvaal. A Segunda Guerra dos B\u00f3er desenvolveuse entre 1899 e 1902; as rep\u00fablicas independentes dos B\u00f3ers do Estado Libre de Orange e a Rep\u00fablica do Transvaal, foron derrotadas esta vez e absorbidas polo Imperio brit\u00e1nico.\nIncidente de Fachoda.\nO incidente de Fachoda de 1898 foi un dos conflitos cruciais no cami\u00f1o para que Europa consolidara as s\u00faas posesi\u00f3ns no continente africano. Levou ao Reino Unido e a Francia ao bordo da guerra, pero culminou nunha gran vitoria estrat\u00e9xica para o Reino Unido, e dispuxo as bases para a \"Entente Cordiale\" de 1904 entre estas d\u00faas naci\u00f3ns rivais. O conflito derivou dalgunhas batallas sobre o control de certas secci\u00f3ns do Nilo, o que causou que o Reino Unido se expandira cara ao Sud\u00e1n.\nO avance franc\u00e9s caera ao interior de \u00c1frica foi principalmente desde \u00c1frica occidental (hoxe en d\u00eda Senegal) cara ao leste, a trav\u00e9s do Sahel, ao longo do bordo sur do S\u00e1hara, un territorio que hoxe en d\u00eda cobren o Senegal, Mal\u00ed, o N\u00edxer e o Chad. O seu principal obxectivo era obter unha uni\u00f3n ininterrompida entre os r\u00edos N\u00edxer e o Nilo, controlando desta forma todo o comercio da rexi\u00f3n do Sahel, en virtude do seu existente control sobre as rotas de caravanas que atravesaban o S\u00e1hara. Os brit\u00e1nicos, por outra parte, quer\u00edan enlazar as s\u00faas posesi\u00f3ns na \u00c1frica austral (actuais Sur\u00e1frica, Botsuana, Zimbabue, Lesoto, Eswatini e Zambia) cos seus territorios en \u00c1frica oriental (actual Kenya) e estas d\u00fas \u00e1reas co naceimento do Nilo. Sud\u00e1n (que neses d\u00edas inclu\u00eda a actual Uganda) era obviamente a clave para a realizaci\u00f3n destas ambici\u00f3ns, especialmente desde que Exipto estivo baixo o control brit\u00e1nico. Esta \"li\u00f1a vermella\" a trav\u00e9s de \u00c1frica foi feita m\u00e1is famosa por Cecil Rhodes. Xunto con Lord Milner (o ministro colonial brit\u00e1nico en Sur\u00e1frica), Rhodes abogou tal imperio de \"O Cabo ao Cairo\" unindo con v\u00edas f\u00e9rreas o Canal de Suez coa parte rica en minerais do sur do continente. A\u00ednda que obstaculizado pola ocupaci\u00f3n alem\u00e1 de Tanganica at\u00e9 o final da primeira guerra mundial, Rhodes exerceu presi\u00f3n exitosamente en nome de tan extenso imperio africano. Se se debuxa unha li\u00f1a desde a Cidade do Cabo at\u00e9 O Cairo (o so\u00f1o de Rhodes), e outra desde Dakar at\u00e9 o Corno de \u00c1frica (o que \u00e9 Etiop\u00eda, Eritrea, Djibuti e Somalia actualmente), (a ambici\u00f3n francesa), estas d\u00faas li\u00f1as interceptar\u00edanse nalgunha parte do leste do Sud\u00e1n, cerca de Fachoda, explicando a s\u00faa importancia estrat\u00e9xica. En resumo, o Reino Unido buscara estender o seu imperio de \u00c1frica oriental continuamente desde O Cairo ao cabo da Boa Esperanza, mentraes Francia buscaba estender as s\u00faas propias posesi\u00f3ns de Dakar at\u00e9 Sud\u00e1n, o que lle permitir\u00eda ao seu imperio abarcar o continente desde o oc\u00e9ano Atl\u00e1ntico at\u00e9 o mar Vermello.\nUn ex\u00e9rcito baixo o mando de Jean-Baptiste Marchand chegou primeiro ao forte estratexicamente localizado en Fachoda, seguido moi de cerca polo batall\u00f3n brit\u00e1nico comandado por Lord Kitchener, comandante en xefe do ex\u00e9rcito brit\u00e1nico desde 1892. Os franceses retirar\u00e1ronse despois dun encontro sen vencedorres, e continuaron presionando as reclamaci\u00f3ns noutros postos da rexi\u00f3n. En marzo de 1899 os franceses e os brit\u00e1nicos acordaron que os nacementos dos r\u00edos Nilo e Congo marcaran a fronteira entre os seus dominios.\nCrises marroqu\u00eds.\nA pesar de que a Conferencia de Berl\u00edn establecera as normas para o repartimento de \u00c1frica, non abrandara aos imperios rivais. O incidente de Fachoda de 1898, que puxera a Francia e ao Reino Unido ao bordo dunha guerra, finalmente conduciu \u00e1 sinatura da \"Entente Cordiale\" en 1904, que revirteu a influencia de varias potencias europeas. Como resultado, o novo poder alem\u00e1n decidiu\u00f3 po\u00f1er a proba a solidez da s\u00faa influencia, usando o territorio de Marrocos como campo de batalla.\nAs\u00ed, o 31 de marzo de 1905 o k\u00e1iser Guillerme II de Alema\u00f1a visitou T\u00e1nxer, no norte de Marrocos, e pronunciou un discurso a prol da independencia dese pa\u00eds, retando a influencia francesa en Marrocos. A influencia gala en Marrocos fora reafirmada polo Reino Unido de Gran Breta\u00f1a e Irlanda e Espa\u00f1a en 1904. O discurso tomou unha actitude desafiante. A crise alcanzou o seu auxe a mediados de xu\u00f1o de 1905, cando Delcass\u00e9 foi forzado a sa\u00edr do ministerio por Maurice Rouvier. Pero en xullo dese ano Alema\u00f1a estaba sendo apartada, e os franceses accederon a convocar unha conferencia para resolver a crise. Antes de celebrar a conferencia, por\u00e9n, Alema\u00f1a seguiu mobilizando reservistas do seu ex\u00e9rcito en decembro, e Francia movendo tropas nas fronteiras durante xaneiro de 1906.\nA Conferencia de Alxeciras de 1906 foi convocada para acabar coa disputa. Das trece naci\u00f3ns presentes, os representantes do Imperio alem\u00e1n s\u00f3 foron apoiados por Austria-Hungr\u00eda. A Terceira Rep\u00fablica Francesa recibiu o apoio do Reino Unido, o Imperio ruso, o reino de Italia, o de Espa\u00f1a e os Estados Unidos de Am\u00e9rica. Os alem\u00e1ans aceptaron eventualmente un acoerdo, asinado o 31 de maio de 1906, no que Francia ced\u00eda certos cambios dom\u00e9sticos en Marrocos, pero reti\u00f1a o control das \u00e1reas clave. \nPor\u00e9n, cinco anos despois, a segunda crise marroqu\u00ed (ou crise de Agadir) iniciouse pola chegada do canoneiro alem\u00e1n \"Panther\" ao porto de Agadir o 1 de xullo de 1911. Alema\u00f1a estaba comezando a intentar superar a supremac\u00eda naval do Reino Unido (a mari\u00f1a brit\u00e1nica ti\u00f1a daquela a norma de ser de maior tama\u00f1o que as d\u00faas seguientes frotas navais do mundo combinadas). Cando os brit\u00e1nicos escoitaron a nova da chegada do \"Panther\" a Marrocos, erroneamente creron que os alem\u00e1ns quer\u00edan converter Agadir nunha base naval no Atl\u00e1ntico.\nPorque o prop\u00f3sito do movemento alem\u00e1n era reforzar as reclamaci\u00f3ns de compensaci\u00f3ns para aceptar o control franc\u00e9s deste Sultanato de \u00c1frica do Norte, onde a supremac\u00eda de Francia asegur\u00e1rase na Conferencia de Alxeciras. En novembro de 1911 asinouse unha convenci\u00f3n segundo a cal Alema\u00f1a aceptaba a posici\u00f3n de Francia en Marrocos a cambio de territorios na colonia do Congo Medio (hoxe a Rep\u00fablica do Congo), localizada na \u00c1frica Ecuatorial Francesa.\nSubsecuentemente, Francia estableceu un protectorado pleno sobre Marrocos o 30 de marzo de 1912, terminando o que quedaba da independencia formal do pa\u00eds. Pouco despois, segundo os acordos franco-espa\u00f1ois asinados o 27 de novembro de 1912, Frnacia cedeu partes, no norte e no sur do seu protectorado, a Espa\u00f1a, que constitu\u00edu o Protectorado Espa\u00f1ol de Marrocos que exerceu at\u00e9 os anos 1956 (zona norte) e 1958 (zona sur). \nO apoio brit\u00e1nico a Francia durante as d\u00faas crises marroqu\u00eds reforz\u00f3 a Entente entre ambos os pa\u00edses e, sumado ao distanciamento anglo-xermano, afondou as divisi\u00f3ns que culminar\u00edan na primeira guerra mundial.\nEncontro colonial.\nConsciencia e exhibici\u00f3ns coloniais.\nO \"lobby colonial\".\nNas s\u00faas etapas iniciais, o neoimperialismo era basicamente a acci\u00f3n de exploradores individuais e alg\u00fans mercadores aventureiros. Varios l\u00edderes pol\u00edticos importantes, como Gladstone, opo\u00f1\u00edanse a esta colonizaci\u00f3n nos seus primeiros anos. Por\u00e9n, durante o seu segundo mandato, de 1880 a 1885, non puido resistir o \"lobby\" colonial, e por iso non executou a s\u00faa promesa electoral de retirarse de Exipto. A\u00ednda que Gladstone se opo\u00f1\u00eda personamente ao imperialismo, as tensio\u00f3ns sociais causadas pola Gran Depresi\u00f3n fix\u00e9rono cambiar a favor do jingo\u00edsmo, termo xurdido nunha carta enviada polo pol\u00edtico radical brit\u00e1nico George Holyoake ao xornal \"Daily News\" o 13 de marzo de 1878. Para creiar o termo \"jingo\u00edsmo\", Holyoake inspirouse na expresi\u00f3n \"by Jingo\", presente no refr\u00e1n dunha canci\u00f3n de guerra composta por G. H. MacDermott e G. W. Hunt e moi popular nos \"pubs\" e nos \"music halls\" da Gran Breta\u00f1a, na \u00e9poca da guerra ruso-turca de 1877\u20131878. Os imperialistas convert\u00e9ranse nos \"parasitos do patriotismo\". \nEn Francia, o pol\u00edtico daquela radical Georges Clemenceau tam\u00e9n opo\u00f1\u00edase ao imperialismo: pensaba que a colonizaci\u00f3n era un desv\u00edo da \"li\u00f1a azul dos montes Vosgos\", que era o revanchismo e a urxencia patri\u00f3tica de reclamar a rexi\u00f3n de Alsacia-Lorena que fora anexionada ao Imperio alem\u00e1n polo tratado de Frankfurt de 1871. Clemenceau, de feito, fixo caer ao gabinete de Jules Ferry de Jules Ferry despois do desastre de Tonk\u00edn de 1885. De acordo co cl\u00e1sico de Hannah Arendt \"As orixes do totalitarismo\" (1951), esta ilimitada expansi\u00f3n da soberan\u00eda nacional en territorios estranxeiros contradic\u00eda a unidade da naci\u00f3n-estado que lle prov\u00eda a cidadan\u00eda \u00e1 s\u00faa poboaci\u00f3n. \nAs\u00ed, unha tensi\u00f3n entre a necesidade universal de respectar os dereitos humanos da xente colonizada, xa que deb\u00edan de ser considerados \"cidad\u00e1ns\" da naci\u00f3n-estado, e os impulsos imperialistas para a desmedida explotaci\u00f3n das poboaci\u00f3ns consideradas inferiores empezou a xurdir. Algunhas voces nas metr\u00f3poles opux\u00e9ronse ao que consideraban como crueldade innecesaria da administraci\u00f3n colonial, descrita na obra de Joseph Conrad \"O coraz\u00f3n das tebras\" (1899) \u2014contempor\u00e1neo de \"A carga do home branco\" de Rudyard Kipling\u2014 ou na \"Viaxe \u00e1 fin da noite\" de Louis-Ferdinand C\u00e9line (1932).\nDesta maneira, os \"lobbies\" foron erixidos progresivamente para lexitimar o repartimento de \u00c1frica e outras aventuras expansivas no estranxeiro. En Alema\u00f1a, en Francia e no Reino Unido, a burgues\u00eda empezou a demandar fortes normas pol\u00edticas exteriores para asegurar o crecemento do mercado. En 1916, Lenin publicar\u00eda o seu famoso \"Imperialismo, fase superior do Capitalismo\" para explicar este fen\u00f3meno. A\u00ednda en potencias menores, persoas como Corradini empezaron a reclamar un \"lugar no sol\" para as presuntas \"naci\u00f3ns proletarias\", reforzando o nacionalismo e o militarismo nun prototipo anticipado do fascismo.\nPropaganda colonial e jingo\u00edsmo.\nPor\u00e9n, ao final da primeira guerra mundial os imperios colonizadores fix\u00e9ranse moi populares case en todas partes: a opini\u00f3n p\u00fablica fora convencida da necesidade dun imperio colonial, a\u00ednda que moitos dos metropolitanos nunca o ver\u00edan. As exhibici\u00f3ns coloniais foran instrumentais neste cambio de mentalidades populares provocado pola propaganda colonial, mantida polo \"lobby\" colonial e por varios cient\u00edficos. As\u00ed, a conquista de territorios foi inevitabelmente seguida por exhibici\u00f3ns p\u00fablicas dos ind\u00edxenas por motivos cient\u00edficos e de lecer. Karl Hagenbeck, un comerciante alem\u00e1n de animais salvaxes e futuro empresario de moitos zool\u00f3xicos de Europa, decidiu desta maneira exhibir en 1874 a xente de Samoa e Saamis como poboaci\u00f3ns \"puramente naturais\". En 1876 mandou a un dos seus colaboradores ao recentemente conquistado Sud\u00e1n Anglo-Exipcio para que conseguira algunhas bestas salvaxes e Nubas. Presentados en Par\u00eds, Londres e Berl\u00edn, estes Nubas foron un \u00e9xito. Tales \"zool\u00f3xicos humanos\" pod\u00edan encontrarse en Hamburgo, Antuerpen, Barcelona, Londres, Mil\u00e1n, Nova York, Varsovia etc., e entre 200 000 e 300 000 visitantes asistindo a cada exhibici\u00f3n. Os Tuaregs foron exhibidos despois da conquista francesa de Tombouctou (descuberto por Ren\u00e9 Caill\u00e9, disfrazado como musulm\u00e1n, en 1828 e que, desta forma, ganou o premio ofrecido pola \"Soci\u00e9t\u00e9 de G\u00e9ographie\" francesa); os malgaxes despois da ocupaci\u00f3n de Madagascar; as mulleres amazonas de Abomey, despois da derrota nos medios de Behanzin contra os franceses en 1894... Non acostumados \u00e1s condici\u00f3ns clim\u00e1ticas, alg\u00fans dos ind\u00edxenas exhibidos morreron, como uns Galibis en Par\u00eds en 1892.\nAlbert Geoffroy Saint-Hilaire, director do \"Xard\u00edn de Aclimataci\u00f3n\" de Par\u00eds, decidiu en 1877 organizar d\u00faas \"exhibici\u00f3ns etnol\u00f3xicas\", presentando Nubas e Inuits. O p\u00fablico do xard\u00edn parisiense duplicouse, cun mill\u00f3n de entradas pagadas nese ano, un gran logro para eses tempos. Entre 1877 e 1912, aproximadamente trinta \"exhibici\u00f3ns etnol\u00f3xicas\" foron presentadas no \"Jardin zoologique d'acclimatation\".As \"vilas de negros\" ser\u00edan presentadas na Feira Mundial de Par\u00eds de 1878 e 1879; a Feira Mundial de 1900 presentou o famoso diorama \"vivindo\" en Madagascar, mentres que as Exhibici\u00f3ns Coloniais en Marsella (1906 e 1922) e en Par\u00eds (1907 e 1931) presentar\u00edan tam\u00e9n seres humanos en gaiolas, frecuentemente epidos ou semiespidos. As \"vilas senegalesas\" n\u00f3mades tam\u00e9n foron creadas, mostrando as\u00ed o poder do imperio colonial a toda a poboaci\u00f3n.\nNos Estados Unidos, Madison Grant, director da Sociedade Zool\u00f3xica de Nova York, expuxo ao pigmeo Ota Benga no Zool\u00f3xico de Bronx xunto con simios e outros animais en 1906. A instancias de Grant, un prominente cient\u00edfico racista (chamado as\u00ed por ser seguidor das teor\u00edas antropol\u00f3xicas do s\u00e9culo XIX) e euxenecista, o director Hornaday, puxo a Ota Benga nunha gaiola cun orangut\u00e1n e marcouno como o \"elo perdido\" nun intento de demostrar o darwinismo e, en particular, que africanos como Ota Benga eran m\u00e1is pr\u00f3ximos aos monos que os europeos.\nTales exhibici\u00f3ns coloniais, nas que se incl\u00faen a Exhibici\u00f3n do Imperio Brit\u00e1nico de 1924 e a exitosa Exposici\u00f3n Colonial de Par\u00eds de 1931, foron indudabelmente un elemento clave do proxecto de colonizaci\u00f3n e lexitimaron a desapiadada disputa por \u00c1frica, dol mesmo modo que o popular c\u00f3mic \"As aventuras de Tint\u00edn\", cheo de clix\u00e9s, foron obviamente portadores dunha ideolox\u00eda etnoc\u00e9ntrica e racista que foi a condici\u00f3n de consentimento das masas para o fen\u00f3meno imperialista. O traballo de Herg\u00e9 alcanzou a cima con historias como \"Tint\u00edn no Congo\" (1930-1931). (A\u00ednda que cabe dicir que paradoxalmente, Herg\u00e9 criticou o colonialismo europeo en Shanghai durante o per\u00edodo de entreguerras en \"O Loto Azul\").\nMentres as bandas dese\u00f1adas c\u00f3micas xogaban o mesmo papel que os \"westerns\" para lexitimar as guerras indias nos Estados Unidos, as exhibici\u00f3ns coloniais eran tanto populares como cient\u00edficas, sendo unha interface entre as masas e a investigaci\u00f3n cient\u00edfica seria. As\u00ed, antrop\u00f3logos como Madison Grant ou Alexis Carrel formaron o seu racismo pseudocient\u00edfico, inspirados por \"Un ensaio sobre a inequidade das Razas Humanas\" de Joseph Arthur de Gobineau (1853-1855). Os zool\u00f3xicos humanos prov\u00edan laboratorios para estas hip\u00f3teseis raciais e ademais unha demostraci\u00f3n de validez: ao etiquetaren a Ota Benga como o \"elo perdido\" entre os simios e os europeos, o darwinismo social e a pseudoxerarqu\u00eda das razas foron simultaneamente \"probados\", e o leigo pod\u00eda observar esta \"verdade cient\u00edfica\".\nA antropolox\u00eda, a filla da colonizaci\u00f3n, participou neste presunto racismo cient\u00edfico baseado no darwinismo social respaldando, xunto co positivismo social e o cientifismo, as reclamaci\u00f3ns de superioridade das civilizaci\u00f3ns occidentais sobre as \"culturas primitivas\". Por\u00e9n, o descubrimento de culturas antigas levar\u00eda dialecticamente \u00e1 antropolox\u00eda a criticarse a si mesma e a revalidar a importancia das culturas estranxeiras. \nAs\u00ed, a Expedici\u00f3n Punitiva de 1897 comandada polo almirante brit\u00e1nico Harry Rawson capturou, incendiou e saqueou a cidad de Benin City, incidentalmente levando ao seu fin ao altamente sofisticado Reino de Ben\u00edn de \u00c1frica occidental. Por\u00e9n, o saqueo de Ben\u00edn introduciu os famosos bronces de Ben\u00edn e outras obras de arte ao mercado europeo de arte, xa que o Almirantado Brit\u00e1nico poxou o patrimonio confiscado para custear os gastos da expedici\u00f3n. A mayior\u00eda dos bronces de Ben\u00edn foron adquiridos por compradores alem\u00e1ns, a\u00ednda que un grupo numeroso permanece no Museo Brit\u00e1nico. Os bronces de Ben\u00edn marcaron o inicio da lomga revalorizaci\u00f3n do valor da cultura da \u00c1frica occidental, que tivo grandes influencias na formaci\u00f3n do modernismo.\nMoitos estudos contempor\u00e1neos enfoc\u00e1ronse na construci\u00f3n do discurso racista no s\u00e9culo XIX e a s\u00faa propaganda como unha condici\u00f3n previa do proxecto de colonizaci\u00f3n e do repartimento de \u00c1frica, feita totalmente sen o co\u00f1ecemento da poboaci\u00f3n local, como exemplificu Stanley: \"os salvaxes s\u00f3 respectan a forza, o poder, a audacia e a decisi\u00f3n.\" A antropolox\u00eda, que estaba relacionada coa criminolox\u00eda, prosperou nestas exploraci\u00f3ns, ao ter a xeograf\u00eda ante ela e a etnolox\u00eda \u2014que, xunto cos estudos de Claude L\u00e9vi-Strauss, teorizar\u00eda a ilusi\u00f3n etnoc\u00e9ntrica\u2014 f\u00edxoo tam\u00e9n pouco despois. Segundo varios historiadores, a formaci\u00f3n deste discurso racista e as s\u00faas pr\u00e1cticas tam\u00e9n ser\u00edan unha condici\u00f3n previa do \"racismo de estado\" (Michel Foucault) como foi o encarnado no Holocausto. A invenci\u00f3n dos campos de concentraci\u00f3n durante a Segunda Guerra B\u00f3er tam\u00e9n ser\u00eda unha innovaci\u00f3n usada polo Terceiro Reich.\nO exterminio dos Nama e os Herero.\nEn 1985 un informe da ONU reco\u00f1eceu o intento de Alema\u00f1a de exterminar os pobos Herero e Nama do suroeste de \u00c1frica como un dos primeiros intentos de xenocidio do s\u00e9culo XX. En total, uns 65 000 Herero (o 80 % da s\u00faa poboaci\u00f3n total) e 10 000 Nama (o 50 % da s\u00faa poboaci\u00f3n total) oueron asasinados entre 1904 e 1907. Unha caracter\u00edstica deste xenocidio foi a morte por inanici\u00f3n e o envenlenamento de pozos das poboaci\u00f3ns Herero e Nama que estaban atrapadas no deserto de Namib.\nConclusi\u00f3ns.\nDurante o per\u00edodo neoimperialista, a finais do s\u00e9culo XIX, Europa adquiriu case 23 mill\u00f3ns de km\u00b2 \u2014un quinto da superficie terrestre total\u2014 en posesi\u00f3ness coloniais. As posesi\u00f3ons formais de Europa nesa \u00e9poca inclu\u00edan o continente africano enteiro excepto Etiop\u00eda, Liberia e Saguia el Hamra (territorio este \u00faltimo que despois integrar\u00edase no S\u00e1hara Espa\u00f1ol. Entre 1885 e 1914 o Reino Unido tomou cerca do 30 % da poboaci\u00f3n de \u00c1frica baixo o seu control, un 15 % foi de Francia, un 9 % de Alema\u00f1a, un 7 % de B\u00e9lxica e tan s\u00f3 un 1 % para Italia. Tan s\u00f3 Nixeria achegou 15 mill\u00f3n de individuos, m\u00e1is que os de toda a \u00c1frica Occidental Francesa ou o Imperio colonial alem\u00e1n enteiro. Foi paradoxal que o Reino Unido, o incondicional defensor do libre comercio, emerxeu en 1914 non s\u00f3 co imperio de ultramar m\u00e1is extenso grazs \u00e1 s\u00faa prolongada presenza na India, sen\u00f3n tam\u00e9n coas maiores ganancias no repartimento de \u00c1frica, refleectindo a s\u00faa vantaxosa posici\u00f3n no seu principio. En termos de superficie ocupada, os franceses foron os marxinais vencedores, pero moito do seu territorio consist\u00eda no escasamente poboado deserto do S\u00e1hara.\nAo imperialismo pol\u00edtico seguiu a expansi\u00f3n econ\u00f3mica, cos \"lobbies coloniai\" apoiando ao chauvinismo e ao jingo\u00edsmo en cada crise a fin de legxitimar a empresa colonial. As tensi\u00f3ns entre as potencias imperiais levaron a unha sucesi\u00f3n de crises, que finalmente explotaron en agosto de 1914, cando as rivalidades previas e as alianzas crearon un efecto domin\u00f3 que lev\u00f3ua \u00e1s m\u00e1is importantes naci\u00f3ns europeas \u00e1 guerra. O Imperio austroh\u00fangaro atacou Serbia para vingar o asasinato do pr\u00edncipe austr\u00edaco Francisco Fernando por parte de axentes serbios, o Imperio ruso mobilizar\u00edase para asistir aos seus irm\u00e1ns eslavos en Serbia, o Imperio alem\u00e1n intervir\u00eda para axudar a Austria-Hungr\u00eda contra Rusia. Xa que Rusia ti\u00f1a unha alianza militar con Francia contra Alema\u00f1a, o ex\u00e9rcito alem\u00e1n, comandado polo xeneral von Moltke decidiu realizar o ben preparado Plan Schlieffen para invadir Francia e, rapidamente, sacala da guerra antes de enfrontarse a Rusia no que se esperaba que fora unha longa campa\u00f1a. Isto requiriu unha invasi\u00f3n de B\u00e9lxica, o que levou ao Reino Unido \u00e1 guerra contra Alema\u00f1a, Austria-Hungr\u00eda e os seus aliados. As campa\u00f1as U-Boot de Alema\u00f1a contra os barcos fixo que o Reino Unido eventualmente arrastrara aos Estados Unidos ao que xa se convertera na primeira guerra mundial. \nAdemais, usando a Alianza Anglo-Xaponesa como excusa, Xap\u00f3n aproveitou esta oportunidade para conquistar os intereses alem\u00e1ns na China e no Pac\u00edfico para converterse na potencia dominante no Pac\u00edfico Oeste, establecendo o motivo para a Segunda Guerra Sino-xaponesa (que comezou en 1937) e, eventualmente, para a segunda guerra mundial.\nColonias africanas alistadas pola s\u00faa potencia colonizadora.\nReino Unido.\nOs brit\u00e1nicos estaban principalmente interesados en manter li\u00f1as de comunicaci\u00f3n seguras coa India, que os levaron a interes\u00e1rense por Exipto e Sur\u00e1frica. Unha vez que estas d\u00faas \u00e1reas estaban seguras, foi o intento de colonizadores brit\u00e1nicos como Cecil Rhodes de establecer o ferrocarril de O Cabo-O Cairo."}
{"id": "467739", "revid": "88215", "url": "https://gl.wikipedia.org/wiki?curid=467739", "title": "Presidente da Rep\u00fablica Popular Democr\u00e1tica de Corea", "text": ""}
{"id": "467740", "revid": "1505", "url": "https://gl.wikipedia.org/wiki?curid=467740", "title": "Motorola 68851", "text": "O Motorola 68851 \u00e9 unha unidade de xesti\u00f3n de memoria (MMU) externa que est\u00e1 dese\u00f1ada para proporcionar soporte de memoria paxinado para o 68020 mediante a interface do coprocesador dese procesador. En teor\u00eda, p\u00f3dese utilizar con outros procesadores como o 68010 simulando a interface do coprocesador no software.\nOs procesadores da familia 68K posteriores, como o 68030, 68040 e 68060, te\u00f1en unha MMU interna e non funcionar\u00e1n co 68851, excepto posiblemente por simulaci\u00f3n da interface do coprocesador.\nO 68851 estaba dispo\u00f1ible como unha opci\u00f3n para o Apple Macintosh II, e era necesario para executar o sistema operativo A/UX de Apple. En Mac VOS, Connectix Virtual lanzouse a principios de 1989 e usou o 68851 para proporcionar memoria virtual, que logo se integrou en System 7.\nMoi poucas tarxetas para o Amiga utilizan o 68851, principalmente porque s\u00f3 se pode usar cunha pequena gama de procesadores e a maior\u00eda das tarxetas Amigas e aceleradoras usan un procesador que ten a s\u00faa propia MMU ou non pode admitir unha MMU. Unha das poucas tarxetas que a usa \u00e9 a Commodore A2620."}
{"id": "467742", "revid": "7523", "url": "https://gl.wikipedia.org/wiki?curid=467742", "title": "Diego Epifanio", "text": "Diego Epifanio Carbonero, m\u00e1is co\u00f1ecido como Epi, nado en Burgos, \u00e9 un adestrador profesional de baloncesto espa\u00f1ol. Dende 2022 adestra \u00f3 Leyma Coru\u00f1a da Liga LEB Ouro. \nTraxectoria.\nDiego Epifanio ten unha longa traxectoria como adestrador de equipos de formaci\u00f3n no mundo do baloncesto logo de m\u00e1is de quince anos dedicado \u00e1 formaci\u00f3n de xogadores de baloncesto. Tras doce anos como segundo adestrador de Andreu Casadevall en Burgos, e ap\u00f3s a sa\u00edda deste cara o CAI Zaragoza da Liga ACB, faise cargo do equipo co que consegue o ascenso \u00e1 Liga ACB. Tras conseguir manter a categor\u00eda durante d\u00faas temporadas, \u00e9 cesado do equipo, asinando poucos d\u00edas despois polo Club Baloncesto Breog\u00e1n."}
{"id": "467743", "revid": "5132", "url": "https://gl.wikipedia.org/wiki?curid=467743", "title": "Diego Epifanio Carbonero", "text": ""}
{"id": "467749", "revid": "15490", "url": "https://gl.wikipedia.org/wiki?curid=467749", "title": "Antonio Puga Rodr\u00edguez", "text": "Antonio Puga Rodr\u00edguez, \u00e9 un avogado e pol\u00edtico galego.\nTraxectoria.\nAvogado en Celanova, nas elecci\u00f3ns municipais de 2019 encabezou a candidatura da agrupaci\u00f3n veci\u00f1al Celanova Decide. Obtiveron catro concelleiros e grazas ao apoio de PSOE e BNG foi elixido alcalde de Celanova o 15 de xu\u00f1o."}
{"id": "467750", "revid": "5863", "url": "https://gl.wikipedia.org/wiki?curid=467750", "title": "Senadores galegos", "text": ""}
{"id": "467751", "revid": "5863", "url": "https://gl.wikipedia.org/wiki?curid=467751", "title": "Jos\u00e9 Manuel Sande Garc\u00eda", "text": ""}
{"id": "467756", "revid": "785", "url": "https://gl.wikipedia.org/wiki?curid=467756", "title": "\u2020", "text": ""}
{"id": "467763", "revid": "785", "url": "https://gl.wikipedia.org/wiki?curid=467763", "title": "Guerra do franc\u00e9s", "text": ""}
{"id": "467764", "revid": "785", "url": "https://gl.wikipedia.org/wiki?curid=467764", "title": "Guerra contra o franc\u00e9s", "text": ""}
{"id": "467771", "revid": "98629", "url": "https://gl.wikipedia.org/wiki?curid=467771", "title": "Francesc Alomar", "text": "Francisco Alomar Florit, nado en Sineu (Mallorca) o 23 de decembro de 1928 e finado en Gustei (Coles) o 9 de agosto de 1955, foi un ciclista profesional espa\u00f1ol, alcumado \"o cami\u00f1ante solitario\".\nTraxectoria.\nComezou a andar en bici de forma habitual mentres fac\u00eda o servizo militar, para desprazarse ao cuartel. Logo de varias vitorias en carreiras nas Illas Baleares, en 1952 f\u00edxose profesional.\nFaleceu na estrada N-525 (actual OU-150) cando regresaba de participar na Volta ciclista a Galicia. O seu equipo, o Pe\u00f1as Solera Cacaolat, decidiu abandonar a proba logo de que Federico Mart\u00edn Bahamontes acusase a organizaci\u00f3n de favorecer os ciclistas Emilio e Manuel Rodr\u00edguez Barros.\nEra irm\u00e1n m\u00e1is vello do tam\u00e9n ciclista profesional Jaume Alomar.\nDesde 1955 na s\u00faa vila natal cel\u00e9brase durante as festas de ver\u00e1n o Memorial Alomar. Ademais instalouse unha escultura s\u00faa na praza do Fossar."}
{"id": "467772", "revid": "1131", "url": "https://gl.wikipedia.org/wiki?curid=467772", "title": "Francesc Alomar Florit", "text": ""}
{"id": "467779", "revid": "89787", "url": "https://gl.wikipedia.org/wiki?curid=467779", "title": "Premios Mil Primaveras", "text": "O Premio Mil Primaveras \u00e9 un premio que comezou a organizar a Coordinadora de Traballadoras e Traballadores de Normalizaci\u00f3n da Lingua no ano 2019 coa finalidade de valorar, reco\u00f1ecer e difundir acci\u00f3ns, campa\u00f1as, programas e proxectos cuxo obxectivo principal fose a posta en valor e o fomento da lingua galega. Colabora economicamente a Deputaci\u00f3n Provincial de Pontevedra e na entrega dos premios o Concello de Pontevedra.\nO nome do premio \"mil primaveras\" entra en relaci\u00f3n co texto \"mil primaveras m\u00e1is\" de \u00c1lvaro Cunqueiro."}
{"id": "467785", "revid": "1131", "url": "https://gl.wikipedia.org/wiki?curid=467785", "title": "Esculca", "text": "Esculca \u00e9 un observatorio para a defensa dos dereitos e liberdades civ\u00eds en Galiza fronte \u00e1s limitaci\u00f3ns e vulneraci\u00f3ns que poidan sufrir. Entre as s\u00faas principais actuaci\u00f3ns salientan as denuncias de vulneraci\u00f3n dos dereitos humanos por parte do Reino de Espa\u00f1a.\nPara salvagardar a s\u00faa independencia fronte as mesmas administraci\u00f3ns e instituci\u00f3ns que denuncia, os seus estatutos prohiben que Esculca reciba financiamento p\u00fablico.\nA s\u00faa actual presidenta \u00e9 Luc\u00eda Barros Mi\u00f1ones."}
{"id": "467787", "revid": "89787", "url": "https://gl.wikipedia.org/wiki?curid=467787", "title": "Asemblea Popular Suprema", "text": "A Asemblea Popular Suprema (en ) \u00e9 o parlamento unicameral da Rep\u00fablica Popular Democr\u00e1tica de Corea (RPDC), comunmente co\u00f1ecida como Corea do Norte. Est\u00e1 composta por un deputado de cada unha das 687 circunscrici\u00f3ns da RPDC, elixidos para mandatos de 5 anos.\nA Constituci\u00f3n reco\u00f1ece ao Partido dos Traballadores de Corea como o principal partido do Estado. O Partido dos Traballadores, liderado por Kim Jong-un, goberna a RPDC nunha coalici\u00f3n co Partido Socialdem\u00f3crata e o Partido Chondo\u00edsta Chongu, chamada Fronte Democr\u00e1tica para a Reunificaci\u00f3n da Patria. As elecci\u00f3ns cel\u00e9branse en intervalos de cinco anos, as m\u00e1is recente en 2019.\nA\u00ednda que a Asemblea Popular Suprema \u00e9 o principal \u00f3rgano lexislativo da RPDC, normalmente delega a autoridade no pequeno e poderoso Presidium, elixido entre os seus membros.\nHistoria.\nSegundo a Constituci\u00f3n de 1972, o n\u00famero de escanos da Asemblea era de 655. Este n\u00famero foi aumentado a 687 despois das elecci\u00f3ns de 1986.\nEn 1990, a composici\u00f3n da APS era de 601 escanos ocupados polo Partido dos Traballadores de Corea, 51 asentos ocupados polo Partido Socialdem\u00f3crata de Corea, 22 escanos ocupados polo Partido Chondo\u00edsta Chongu e 13 escanos ocupados por pol\u00edticos independentes.\nA \u00faltima convenci\u00f3n durante o goberno de Kim Il-sung tivo lugar en abril de 1994, tres meses antes da s\u00faa morte. Logo, durante o per\u00edodo de loito, a asemblea non se reuniu nin se celebraron elecci\u00f3ns. A pr\u00f3xima reuni\u00f3n convocouse en setembro de 1998, catro anos despois da morte de Kim.\nKim Jong-il non fixo un discurso na primeira sesi\u00f3n da 10\u00aa Asemblea en 1998. En lugar diso, os membros escoitaron un discurso gravado en cintas do falecido Kim Il Sung, que se realizou na primeira sesi\u00f3n da 9\u00aa Asemblea, en 1991. O aumento do status Ex\u00e9rcito Popular de Corea foi anticipado pola elecci\u00f3n da Asemblea en xullo de 1998, cando 101 oficiais militares foron elixidos de 687 deputados, polos 57 elixidos en 1990.\nChoe Ryong Hae \u00e9 o presidente do Presidium da Asemblea dende 2019. Pak Thae-song \u00e9 o presidente da C\u00e1mara (portavoz), mentres que Pak Chol-min e Pak Kum-hui son os vicepresidentes.\nO 14 de abril de 2012, durante a quinta sesi\u00f3n da XII Asemblea Popular Suprema, Kim Jong Un foi elixido como l\u00edder supremo do pa\u00eds. Ao dirixirse \u00e1 Asemblea, Kim Yong-nam, presidente do Presidium da Asemblea, dixo que a ascensi\u00f3n de Kim ao primeiro posto da RPDC reflect\u00eda \"o ardente desexo e vontade un\u00e1nime de todos os membros do partido, os servizos e outras persoas\". O seu status de l\u00edder foi reafirmado cando foi elixido sen oposici\u00f3n o 9 de marzo de 2014.\nElecci\u00f3ns e afiliaci\u00f3n.\nSegundo a Constituci\u00f3n de Corea do Norte, todos os cidad\u00e1ns de m\u00e1is de 17 anos, independentemente da s\u00faa afiliaci\u00f3n a alg\u00fan partido, opini\u00f3ns pol\u00edticas ou relixi\u00f3n, son elixibles para ser elixidos na lexislatura e votar nas elecci\u00f3ns.\nTodos os candidatos son seleccionados pola Fronte Democr\u00e1tica para a Reunificaci\u00f3n da Patria en reuni\u00f3ns masivas para decidir que candidatos ser\u00e1n nomeados. A Fronte Democr\u00e1tica para a Reunificaci\u00f3n da Patria \u00e9 unha fronte popular formada polo Partido dos Traballadores de Corea, o Partido Socialdem\u00f3crata de Corea e o Partido Chondo\u00edsta Chongu, e outras organizaci\u00f3ns sociais e xuven\u00eds, como a secci\u00f3n coreana do movemento pioneiro. a Liga da Xuventude Kimilsungist-Kimjongilist, a Uni\u00f3n de Mulleres Socialistas de Corea e a Sociedade da Cruz Vermella da Rep\u00fablica Popular Democr\u00e1tica de Corea.\nFunci\u00f3ns.\nSegundo a Constituci\u00f3n de Corea do Norte, a Asemblea Popular Suprema \u00e9 o \u00f3rgano m\u00e1is poderoso do Estado. Esta \u00e9 convocada unha ou d\u00faas veces no ano en sesi\u00f3ns regulares de varios d\u00edas cada unha. No tempo restante, o Presidium act\u00faa no lugar da Asemblea. Tam\u00e9n se poden celebrar sesi\u00f3ns extraordinarias da Asemblea cando as convoca o Presidium ou un terzo dos deputados da Asemblea.\nAs funci\u00f3ns da Asemblea son:\nAs modificaci\u00f3ns constitucionais requiren a aprobaci\u00f3n dos dous terzos dos deputados.\nPresidium.\nO Presidium exerce o poder lexislativo cando a Asemblea est\u00e1 en receso, que ocorre todos os d\u00edas excepto uns poucos de cada ano. Para todos os efectos, \u00e9 o \u00f3rgano m\u00e1is alto de poder estatal en Corea do Norte.\nO Presidium est\u00e1 composto polo presidente, os vicepresidentes, un secretario xeral e outros membros. O Presidium \u00e9 elixido polos membros da Asemblea.\nO secretario xeral, cun papel en gran parte simb\u00f3lico, \u00e9 actualmente Jong Yong-guk. As funci\u00f3ns do Presidium son:"}
{"id": "467794", "revid": "89787", "url": "https://gl.wikipedia.org/wiki?curid=467794", "title": "Moeda de pedra", "text": "A moeda de pedra, co\u00f1ecida tam\u00e9n coa denominaci\u00f3n de rai (do yap\u00e9s: \"raay\") ou pedra rai, consiste nun disco circular de pedra calcaria, con di\u00e1metro de entre uns cent\u00edmetros e catro metros, que se utilizou como moeda na illa de Yap, na Micronesia, entre os s\u00e9culos XV e XX d. de C. A palabra \"rai\" \u00e9 hom\u00f3nima coa que significa \"balea\" en lingua yap, por mor do costume de esculpir as primeiras pedras coa forma deste cet\u00e1ceo.\nO peculiar sistema monetario de Yap base\u00e1base nunha historia oral da propiedade. Debido a que estas pedras son demasiado grandes para as mover, a merca dun artigo cunha destas moedas implicaba simplemente acordar oralmente o cambio da titularidade da s\u00faa propiedade, sen se requirir o movemento f\u00edsico da pedra.\nHistoria.\nOs habitantes de Yap extraeron as rochas de calcaria fundamentalmente das illas Palau e tam\u00e9n nalgunha medida da de Guam, e lev\u00e1ronas a Yap en canoas e balsas para as usar al\u00ed como di\u00f1eiro. A lenda local di que os yapeses descubriron as rochas calcarias en Palau hai uns cincocentos ou seiscentos anos, cando unha expedici\u00f3n liderada por un home chamado Anagumang arribou \u00e1 illa. Este tipo de rocha non exist\u00eda en Yap, polo que resultaba moi prezada polos seus habitantes.\nPrimeiro, Anagumang ter\u00eda ordenado aos sus homes a corta das pedras con forma de balea, a\u00ednda que se terminou por elixir unha forma circular, probablemente pola s\u00faa maior facilidade de transporte, para o que se colocaba un pau atravesado no furado central da pedra, a modo de eixe. Por\u00e9n, as pedras de maior tama\u00f1o deberon requirir o esforzo de decenas de homes para o seu transporte. Os habitantes de Palau esixiron a cambio aos yapeses o pagamento de doas, cocos e copra, polo privilexio de explotaren as canteiras de calcaria.\nEn 1871, David O'Keefe naufragou preto de Yap e recibiu axuda dos nativos. Xa recuperado, axudou os insulares a adquiriren m\u00e1is pedras rai, proporcion\u00e1ndolles utensilios de ferro, polo que recibiu como pagamento copra e carallotes, mercador\u00edas moi valiosas nas exportaci\u00f3ns do Extremo Oriente. Coa chegada das ferramentas, incrementouse de gran xeito o n\u00famero das pedras extra\u00eddas, o que provocou un certo tipo de inflaci\u00f3n e a conseguinte depreciaci\u00f3n das pedras obtidas desta maneira, en comparaci\u00f3n coas m\u00e1is antigas. O libro titulado \"His Majesty O'Keefe\", de Laurence Kingman, c\u00e9ntrase na vida deste mari\u00f1o en Yap, do mesmo xeito que a longametraxe hom\u00f3nima de 1954 (estreada en Espa\u00f1a co t\u00edtulo de \"Su majestad de los mares del sur\"), dirixida por Byron Haskin e protagonizada por Burt Lancaster.\nO comercio con pedras rai det\u00edvose a comezos do s\u00e9culo XX, por mor das disputas comerciais entre os intereses dos espa\u00f1ois e dos alem\u00e1ns neses territorios, e as canteiras ficaron abandonadas. Cando o ex\u00e9rcito imperial xapon\u00e9s chegou a Yap durante a segunda guerra mundial, usou unha gran cantidade de pedras rai para a construci\u00f3n de edificaci\u00f3ns e de v\u00edas de comunicaci\u00f3n, e mesmo para facer de \u00e1ncoras.\nO economista Milton Friedman comparou o papel monetario destas pedras coas reservas de ouro que os Estados Unidos mante\u00f1en en Fort Knox.\nA\u00ednda que a moeda de estilo occidental substitu\u00edu as pedras rai como moeda corrente, estas a\u00ednda mante\u00f1en valor entre os habitantes da illa, \u00e1 parte de t\u00e9rense constitu\u00eddo nun s\u00edmbolo nacional.\nDimensi\u00f3ns e valor.\nAs pedras rai son discos circulares de calcaria cun grande furado no medio. O seu tama\u00f1o \u00e9 moi variable; as m\u00e1is grandes son de m\u00e1is de tres metros de di\u00e1metro e de medio metro de grosor, cun peso de ata catro toneladas. Nos xard\u00edns do Museo do Banco do Canad\u00e1 en Otava, Ontario, am\u00f3sase unha pedra rai de 2,13 metros de di\u00e1metro.\nO valor extr\u00ednseco dunha pedra rai non s\u00f3 se baseaba no seu tama\u00f1o e na perfecci\u00f3n da s\u00faa artesan\u00eda, sen\u00f3n tam\u00e9n na propia historia da pedra. Se morrera moita xente durante o seu transporte, por exemplo, ou se fora alg\u00fan navegante de sona o que a transportara, o seu valor increment\u00e1base. E este valor cambiaba tam\u00e9n en funci\u00f3n da posici\u00f3n social do seu posuidor, de maneira que val\u00eda m\u00e1is a rai dun nobre que a dun plebeo.\nAs pedras utiliz\u00e1banse fundamentalmente en transacci\u00f3ns sociais vinculadas co matrimonio, herdanzas, pactos pol\u00edticos; tam\u00e9n como s\u00edmbolo de alianza ou mesmo como simple pagamento a cambio de alimentos. Moitas delas atop\u00e1ronse fronte a templos ou nos cami\u00f1os m\u00e1is importantes. A\u00ednda que a propiedade dunha pedra pod\u00eda cambiar, non era habitual que a pedra se movese do seu sitio, xa que os habitantes da zona co\u00f1ec\u00edan o nome e as vicisitudes de todos os propietarios que esta tivera, mesmo no caso daquelas que durante o seu traslado terminaran no fondo do mar como resultado do naufraxio da balsa que a transportaba desde o seu lugar de orixe ata Yap. Era, xa que logo, suficiente unha simple declaraci\u00f3n oral para que a s\u00faa propiedade ficase transferida. Estes cambios de titularidade quedaban rexistrados pola tradici\u00f3n oral, o que esix\u00eda que a transferencia fose amplamente publicitada."}
{"id": "467795", "revid": "65337", "url": "https://gl.wikipedia.org/wiki?curid=467795", "title": "Rai", "text": ""}
{"id": "467796", "revid": "65337", "url": "https://gl.wikipedia.org/wiki?curid=467796", "title": "Pedra rai", "text": ""}
{"id": "467797", "revid": "65337", "url": "https://gl.wikipedia.org/wiki?curid=467797", "title": "Di\u00f1eiro de pedra", "text": ""}
{"id": "467798", "revid": "5863", "url": "https://gl.wikipedia.org/wiki?curid=467798", "title": "Cueiro", "text": "Un cueiro \u00e9 unha peza absorbente usada para hixienizar e evitar a contaminaci\u00f3n da contorna por mor dos refugallos dun organismo. Adoitan usalo os beb\u00e9s e adultos que perderon a capacidade de controlar os seus refugallos (feces e ouri\u00f1os), ou que son incapaces de atopar un lugar onde depositar os mesmos. Isto aplica tanto a persoas que non poden chegar a tempo a un ba\u00f1o ou non \u00e9 accesible o mesmo, tal \u00e9 o caso dos astronautas, mergulladores, etc.\nCaracter\u00edsticas.\nO prop\u00f3sito dun cueiro \u00e9 conter e manter a quen o usa seco e confortable por varias horas. Cando o cueiro \u00e9 utilizado e alcanza a s\u00faa capacidade, hai que cambiar o mesmo por un novo; este proceso adoita facelo outra persoa, a\u00ednda que en certos casos tam\u00e9n o mesmo usuario pode cambiar o cueiro.\nO uso do cueiro non \u00e9 exclusivo de persoas. Por varias raz\u00f3ns os animais poden utilizalos, dende raz\u00f3ns veterinarias (doenzas, etc), at\u00e9 para facilidade do dono do mesmo, como pode ser o dono dun mono ou outro animal \u00f3 que debe adestrarse para o uso dun lugar com\u00fan de dep\u00f3sito de refugallos.\nA\u00ednda que non se co\u00f1ece a data da s\u00faa invenci\u00f3n, en diversas culturas ancestrais, como a azteca, exipcia e a romana, xa se empregaban diversos materiais, como follas, teas ou peles, para cubrir os nenos."}
{"id": "467814", "revid": "88215", "url": "https://gl.wikipedia.org/wiki?curid=467814", "title": "Primeiro Ministro de Corea do Norte", "text": ""}
{"id": "467815", "revid": "98629", "url": "https://gl.wikipedia.org/wiki?curid=467815", "title": "Ralstonia", "text": "Ralstonia \u00e9 un x\u00e9nero de proteobacterias, que antes estaba inclu\u00eddo no x\u00e9nero \"Pseudomonas\". Recibe o seu nome pola bacteri\u00f3loga estadounidense Ericka Ralston (nada Ericka Barrett), a cal identificou 20 cepas de \"Pseudomonas\" que formaban un grupo fenot\u00edpico, e denominounas \"Pseudomonas pickettii\", por M. J. Pickett, investigador do Universidade de California en Los Angeles que lle enviara as cepas. Posteriormente, \"P. pickettii\" foi transferida ao novo x\u00e9nero \"Ralstonia\", xunto conoutras especies.\nXen\u00f3mica.\nEspecies do x\u00e9nero \"Ralstonia\" foron tam\u00e9n identificadas como contaminantes com\u00fans dos kits de extracci\u00f3n de ADN ou de reactivos de PCR, o que pode causar que apareza erradamente como presente en conxuntos de datos de microbiota ou metaxen\u00f3mica."}
{"id": "467816", "revid": "88215", "url": "https://gl.wikipedia.org/wiki?curid=467816", "title": "Asemblea Popular Suprema de Corea do Norte", "text": ""}
{"id": "467817", "revid": "56817", "url": "https://gl.wikipedia.org/wiki?curid=467817", "title": "Monas (x\u00e9nero)", "text": "Monas \u00e9 un x\u00e9nero de crisof\u00edceas, descrito por Otto Friedrich M\u00fcller en 1773 como un grupo de infusorios. Co tempo, acabou por representar un x\u00e9nero agregado.\nHistoria taxon\u00f3mica.\nA este x\u00e9nero foron transferidos moitos organismos, pero a maior\u00eda das especies de \"Monas\" foron despois sinonimizadas ou integradas noutros x\u00e9neros. Os organismos unha vez asignados a \"Monas\" realmente pertenc\u00edan a diversos grandes grupos de li\u00f1axes eucariotas (Opisthokonta, Amoebozoa, Rhizaria, Archaeplastida, Stramenopiles, Alveolata, Cryptophyta, Excavata), e incluso a li\u00f1axes procariotas.\nO x\u00e9nero foi tam\u00e9n inclu\u00eddo noutros grupos, como en Mastigophora ou Flagellata. A pr\u00e1ctica actual \u00e9 o uso (cuestionable) de sin\u00f3nimos, base\u00e1ndose en semellanzas morfol\u00f3xicas, dos nomes xen\u00e9ricos \"Monas\" (principalmente usado na literatura do leste de Asia) e \"Spumella\" (usado como sin\u00f3nimo na literatura europea e americana) como biflaxelado non pigmentado en Chrysophyceae. Por\u00e9n, hai un conflito entre as investigaci\u00f3ns morfol\u00f3xicas e moleculares. O tax\u00f3n actual \"Monas\"/\"Spumella\" segue sendo polifil\u00e9tico e comprende polo menos cinco li\u00f1axes, e as probas sobre a identidade da especie tipo de \"Monas\" perd\u00e9ronse.\nEste problema na circunscrici\u00f3n de grupos, usando o concepto de especie morfol\u00f3xico (ou taxon\u00f3mico) pr\u00e1ctico ou o concepto de especie biol\u00f3xico (baseado no grao de semellanza molecular), tam\u00e9n aparece na taxonom\u00eda doutros microorganismos, como outros flaxelados (por exemplo, \"Bodo\", \"Cercomonas\") e microalgas (por exemplo, Chlorococcales)."}
{"id": "467818", "revid": "5863", "url": "https://gl.wikipedia.org/wiki?curid=467818", "title": "Kim Jae-ryong", "text": "Kim Jae-ryong \u00e9 un pol\u00edtico norcoreano. Exerce como primeiro ministro de Corea do Norte dende abril de 2019 e tam\u00e9n \u00e9 membro da Asemblea Popular Suprema.\nO 10 de marzo de 2019, Kim foi elixido para a Asemblea Popular Suprema nas elecci\u00f3ns parlamentarias . Menos dun mes despois, durante a primeira sesi\u00f3n da XIV Asemblea Popular Suprema, Kim foi nomeado primeiro ministro de Corea do Norte substitu\u00edndo a Pak Pong-ju. Tam\u00e9n foi elixido membro do Politbur\u00f3 do Partido dos Traballadores de Corea e da Comisi\u00f3n Militar Central do mesmo."}
{"id": "467820", "revid": "54334", "url": "https://gl.wikipedia.org/wiki?curid=467820", "title": "Mosteiro San Pedro de Rocas", "text": ""}
{"id": "467825", "revid": "27155", "url": "https://gl.wikipedia.org/wiki?curid=467825", "title": "Flagellata", "text": ""}
{"id": "467826", "revid": "89787", "url": "https://gl.wikipedia.org/wiki?curid=467826", "title": "Dereito civil galego", "text": "A Compilaci\u00f3n de Dereito Civil de Galicia do 2 de decembro de 1963 foi substitu\u00edda pola Lei de Dereito Civil de Galicia do 24 de maio de 1995. \u00c1 s\u00faa vez derrogada pola lei do 14 de xu\u00f1o de 2006.\nEstrutura.\nConsta dun t\u00edtulo preliminar e dez t\u00edtulos."}
{"id": "467827", "revid": "89787", "url": "https://gl.wikipedia.org/wiki?curid=467827", "title": "Pseudomonas putida", "text": "Pseudomonas putida \u00e9 unha especie de bacteria gramnegativa con forma de bacilo, saprotr\u00f3fica que vive no solo. Base\u00e1ndose en an\u00e1lises de ARNr 16S, confirmouse que \"P. putida\" \u00e9 taxonomicamente unha especie de \"Pseudomonas\" (\"sensu stricto\") e foi situada, xunto con outras especies, no grupo \"P. putida\" dese x\u00e9nero, que leva o seu mesmo nome.\nUnha variedade de \"P. putida\", chamada \"Pseudomonas\" degradadora de hidrocarburos multipl\u00e1smidos, \u00e9 o primeiro organismo que foi patentado no mundo. Como \u00e9 un organismo vivo, a patente foi discutida e levada ante a Corte Suprema dos Estados Unidos no seu hist\u00f3rico caso \"Diamond contra Chakrabarty\", que ga\u00f1ou o inventor, Ananda Mohan Chakrabarty. O organismo mostra un metabolismo moi diverso, inclu\u00edndo a capacidade de degradar solventes org\u00e1nicos como o tolueno. Esta capacidade aproveitouse para usala en biorremediaci\u00f3n ou degradaci\u00f3n de contaminantes ambientais. O uso de \"P. putida\" \u00e9 preferible ao dalgunhas outras especies de \"Pseudomonas\" que poden facer esa degradaci\u00f3n, xa que \u00e9 unha bacteria inofensiva, a diferenza de \"P. aeruginosa\", por exemplo, que e un pat\u00f3xeno humano oportunista.\nUsos.\nBiorremediaci\u00f3n.\nO metabolismo tan diverso das cepas silvestres de \"P. putida\" pode ser aproveitado para biorremediaci\u00f3n; por exemplo, probouse no laboratorio que pode funcionar como un inoculante de solos para remediar os solos contaminados con naftaleno.\n\"P. putida\" pode converter o aceite de estireno en PHA pl\u00e1stico biodegradable. Isto pode ser \u00fatil para a reciclaxe da escuma de polistireno, que doutro modo non ser\u00eda biodegradable.\nBiocontrol.\n\"P. putida\" demostrou propiedades potenciais de biocontrol, como antagonista eficaz de doenzas que causan a podremia de plantas como as causadas por \"Pythium\" (un oomiceto) e \"Fusarium\" (un fungo filamentoso).\nUso de sinaturas de oligonucle\u00f3tidos do xenoma de \"P. putida\" KT2440.\nO uso de di- a pentanucle\u00f3tidos e a lista dos octa- a tetradecanucle\u00f3tidos m\u00e1is abundantes son medidas \u00fatiles para co\u00f1ecer a sinatura xen\u00f3mica de especies bacterianas. O cromosoma de \"P. putida\" KT2440 caracter\u00edzase pola simetr\u00eda das febras e paridade intrafebras de oligonucle\u00f3tidos complementarios. Cada tetranucle\u00f3tido aparece cunha frecuencia similar nas d\u00faas febras. O uso de tetranucle\u00f3tidos est\u00e1 nesgado polo contido G+C e as restrici\u00f3ns fisicoqu\u00edmicas, como a enerx\u00eda de apiamento (\"stacking\") das bases, \u00e1ngulo de torcemento da h\u00e9lice dinucleot\u00eddica, ou a flexibilidade do trinucle\u00f3tido. As 105 rexi\u00f3ns con composici\u00f3n at\u00edpica de oligonucle\u00f3tidos poden difeenciarse polos seus padr\u00f3ns de uso de oligonucle\u00f3tidos en categor\u00edas de illas de xenes adquiridas horizontalmente, de xenes multidominio ou de rexi\u00f3ns antigas, como os xenes de prote\u00ednas ribos\u00f3micas e de ARNr. Unha secuencia palindr\u00f3mica extrax\u00e9nica espec\u00edfica de especie \u00e9 a repetici\u00f3n m\u00e1is com\u00fan no xenoma, que pode ser aproveitada para a tipificaci\u00f3n de cepas de \"P. putida\". Na secuencia codificante de \"P. putida\", LLL \u00e9 o trip\u00e9ptido m\u00e1is abundante.\nS\u00edntese org\u00e1nica.\nA facilidade con que \"P. putida\" se pode manipular xeneticamente permitiu o seu uso na s\u00edntese de numerosos f\u00e1rmacos org\u00e1nicos e compostos de uso agr\u00edcola partindo de varios substratos.\nCBB5 e o consumo de cafe\u00edna.\n\"P. putida\" CBB5, unha variedade silvestre non sometida a modificaci\u00f3n xen\u00e9tica que se encontra no solo, pode vivir aliment\u00e1ndose de cafe\u00edna e observouse que degrada a cafe\u00edna a di\u00f3xido de carbono e amon\u00edaco."}
{"id": "467835", "revid": "5863", "url": "https://gl.wikipedia.org/wiki?curid=467835", "title": "Vaso campaniforme", "text": ""}
{"id": "467837", "revid": "5863", "url": "https://gl.wikipedia.org/wiki?curid=467837", "title": "Referendo do Estatuto de 1980", "text": ""}
{"id": "467839", "revid": "5863", "url": "https://gl.wikipedia.org/wiki?curid=467839", "title": "Referendo do Estatuto de Galicia de 1980", "text": ""}
{"id": "467841", "revid": "1131", "url": "https://gl.wikipedia.org/wiki?curid=467841", "title": "100 Galicia cen. Obxectos para contar unha cultura", "text": "100 Galicia cen. Obxectos para contar unha cultura foi unha exposici\u00f3n temporal itinerante do Consello da Cultura Galega. Inaugurada en maio de 2016 en Santiago de Compostela, en outubro pasou \u00e1 Coru\u00f1a e en xaneiro de 2017 a Vigo, onde rematou no mes de abril.\nDescrici\u00f3n.\nInspirada en \"A History of the World in 100 Objects\" do British Museum, estivo comisariada por Manuel Gago Mari\u00f1o e contou coa colaboraci\u00f3n de Afundaci\u00f3n e ABANCA.\nO libro-cat\u00e1logo, editado e presentado por Ram\u00f3n Villares Paz e coordinado por Manuel Gago, incl\u00fae unha fotograf\u00eda de cada peza e un artigo sobre cada unha delas, de varios autores, entre eles: Felipe Criado Boado, Xurxo Ay\u00e1n, Ermelindo Portela Silva, Henrique Monteagudo, Alfredo Erias, Anselmo L\u00f3pez Carreira, Pegerto Saavedra, Francisco D\u00edaz-Fierros, Anxo Angueira, Olivia Rodr\u00edguez, Pilar Cagiao, Henrique Alvarellos, Comba Campoy, Miguel Anxo Seixas Seoane, Xavier Queipo, Mar\u00eda Luisa Sobrino, Xusto Beramendi, Lourenzo Fern\u00e1ndez Prieto, Xos\u00e9 Manoel N\u00fa\u00f1ez Seixas, Ram\u00f3n M\u00e1iz, Manuel Gago, V\u00edctor Freixanes, Ram\u00f3n Villares, Xos\u00e9 Ram\u00f3n Pousa, Emilio P\u00e9rez Touri\u00f1o e Mar\u00eda Xos\u00e9 Porteiro."}
{"id": "467845", "revid": "5863", "url": "https://gl.wikipedia.org/wiki?curid=467845", "title": "Colar da Chousa Nova", "text": ""}
{"id": "467851", "revid": "5863", "url": "https://gl.wikipedia.org/wiki?curid=467851", "title": "Museo Arqueol\u00f3xico do Castro de Viladonga", "text": ""}
{"id": "467854", "revid": "5863", "url": "https://gl.wikipedia.org/wiki?curid=467854", "title": "Museo da Catedral Bas\u00edlica de Ourense", "text": ""}
{"id": "467859", "revid": "5863", "url": "https://gl.wikipedia.org/wiki?curid=467859", "title": "Cego Zago", "text": ""}
{"id": "467890", "revid": "1131", "url": "https://gl.wikipedia.org/wiki?curid=467890", "title": "Parque de Oza", "text": "O parque de Oza \u00e9 un espazo verde cunha extensi\u00f3n de 55\u00a0000 metros cadrados situado na cidade da Coru\u00f1a, no barrio do Castrill\u00f3n, o que o converte nun espazo verde urbano e un pulm\u00f3n para a cidade.\nHistoria e situaci\u00f3n xeogr\u00e1fica.\nTras presentarse o proxecto por primeira vez no ano 2005 e ser rexeitado, o parque foi constru\u00eddo no ano 2010, en resposta \u00e1 gran demanda veci\u00f1al para a construci\u00f3n dunha zona verde no distrito. Ocupa o espazo no que se atopaba unha leira se\u00f1orial abandonada, as\u00ed como o co\u00f1ecido Cami\u00f1o do Corgo.\nAo redor do parque p\u00f3dense atopar numerosos servizos a disposici\u00f3n dos usuarios, tales como colexios de educaci\u00f3n primaria e infantil, educaci\u00f3n secundaria, polideportivos, centro comercial, a igrexa de Oza e as estaci\u00f3ns de bus e de tren.\nEstrutura.\nO parque presenta unha estrutura en chanzos, presentando as\u00ed diferentes niveis no seu interior. Todos estes niveis at\u00f3panse comunicados por diferentes cami\u00f1os, ofrecendo un total de 2350 metros de percorrido lineal.\nNo seu nivel inferior, presenta un espazo habilitado para os nenos e as nenas, no que se atopan diferentes tipo de xogos separados por idades. Na zona superior, ofr\u00e9cense d\u00faas pistas de f\u00fatbol, as\u00ed como varios tableros de pimp\u00f3n. Na zona intermedia do parque, at\u00f3panse unha serie de maquinas cuxa funci\u00f3n \u00e9 a de permitir \u00e1s persoas de maior idade facer exercicio con seguridade.\nA vexetaci\u00f3n, as zonas de auga e os elementos hist\u00f3ricos que exist\u00edan antes da construci\u00f3n do parque son un dos elementos m\u00e1is importantes do mesmo, que conta con diferentes especies arb\u00f3reas de gran valor bot\u00e1nico, as\u00ed como a recuperaci\u00f3n de diferentes fontes ou estanques, restos dos muros, unha paxareira etc."}
{"id": "467908", "revid": "5863", "url": "https://gl.wikipedia.org/wiki?curid=467908", "title": "Foro do burgo de Caldelas", "text": ""}
{"id": "467910", "revid": "5863", "url": "https://gl.wikipedia.org/wiki?curid=467910", "title": "Galicia no Tempo", "text": ""}
{"id": "467911", "revid": "5863", "url": "https://gl.wikipedia.org/wiki?curid=467911", "title": "Museo da Catedral de Ourense", "text": ""}
{"id": "467913", "revid": "89787", "url": "https://gl.wikipedia.org/wiki?curid=467913", "title": "Per\u00f3xido org\u00e1nico", "text": "Os per\u00f3xidos org\u00e1nicos son compostos org\u00e1nicos que conte\u00f1en o grupo funcional per\u00f3xido (ROOR\u2032). Se R\u2032 \u00e9 hidr\u00f3xeno, os compostos denom\u00ednanse hidroper\u00f3xidos org\u00e1nicos. Os per\u00e9steres te\u00f1en a estrutura xeral RC(O)OOR. O enlace O\u2212O rompe facilmente, producindo radicais libres da forma RO\u2022 (o punto representa un electr\u00f3n desapareado). As\u00ed, os per\u00f3xidos org\u00e1nicos son \u00fatiles como iniciadores en varios tipos de polimerizaci\u00f3n, como as resinas epoxi usadas en pl\u00e1sticos reforzados con vidro. Para este prop\u00f3sito util\u00edzanse comunmente o MEKP e o per\u00f3xido de benzo\u00edlo. Por\u00e9n, a mesma propiedade tam\u00e9n determina que os per\u00f3xidos org\u00e1nicos poidan intencionalmente ou non iniciar unha polimerizaci\u00f3n explosiva en materiais con enlaces qu\u00edmicos insaturados, e este proceso pode utilizarse en explosivos. Os per\u00f3xidos org\u00e1nicos, igual que os inorg\u00e1nicos, son potentes axentes branqueantes.\nPropiedades.\nA lonxitude do enlace O\u2212O nos per\u00f3xidos \u00e9 duns 1,45\u00a0\u00c5 con \u00e1ngulos R\u2212O\u2212O (onde R = H, C) duns 110\u00b0 (similar aos da auga). Caracteristicamente, os \u00e1ngulos diedros C\u2212O\u2212O\u2212R (R = H, C) son duns 120\u00b0. O enlace O\u2212O \u00e9 relativamente feble, cunha enerx\u00eda de disociaci\u00f3n de enlace de 45\u201350\u00a0kcal/mol, que \u00e9 menos da metade da forza dos enlaces C\u2212C, C\u2212H e C\u2212O.\nAs principais clases de per\u00f3xidos org\u00e1nicos son:\nEstes compostos aparecen na natureza ou son \u00fatiles en comercialmente. Co\u00f1\u00e9cense tam\u00e9n outros compostos peroxi m\u00e1is especializados.\nBiolox\u00eda.\nOs per\u00f3xidos desempe\u00f1an un importante papel en biolox\u00eda. Co\u00f1\u00e9cense centos de per\u00f3xidos e hidroper\u00f3xidos, que derivan de \u00e1cidos graxos, esteroides e terpenos. Por exemplo, derivan de \u00e1cidos graxos varios 1,2-dioxenos. A bios\u00edntese de prostaglandins real\u00edzase a trav\u00e9s dun endoper\u00f3xido, un tipo de per\u00f3xido bic\u00edclico.\nNo vagalume, a oxidaci\u00f3n da luciferina, que \u00e9 catalizada polo enzima luciferase, rende un composto peroxi, o 1,2-dioxetano. O dioxetano \u00e9 inestable e descomponse espontaneamente a di\u00f3xido de carbono e cetonas excitadas, as cales liberan o exceso de enerx\u00eda emitindo luz (bioluminescencia).\nUsos industriais.\nEn qu\u00edmica de pol\u00edmeros.\nO per\u00f3xido de dibenzo\u00edlo util\u00edzase como iniciador de radical que axuda \u00e1 polimerizaci\u00f3n de acrilatos. As resinas industriais baseadas en \u00e9steres de \u00e1cido metaacrilico e/ou acr\u00edlicos prod\u00facense invariablemente por polimerizaci\u00f3n de radical con per\u00f3xidos org\u00e1nicos a elevadas temperaturas. A velocidade de polimerizaci\u00f3n ax\u00fastase elixindo unha temperatura e tipo de per\u00f3xidos axeitados.\nO per\u00f3xido de metiletilcetona, o per\u00f3xido de benzo\u00edlo e en menos medida o per\u00f3xido de acetona util\u00edzanse como iniciadores para a polimerizaci\u00f3n de radical dalgunhas resinas, por exemplo, o poli\u00e9ster e a silicona, que se encontran a mi\u00fado cando se fabrica fibra de vidro. O hidroper\u00f3xido de pinano util\u00edzase na produci\u00f3n de estireno-butadieno (caucho sint\u00e9tico).\nAxentes branqueantes e desinfectantes.\nO per\u00f3xido de benzo\u00edlo e o per\u00f3xido de hidr\u00f3xeno util\u00edzanse como axentes branqueantes e de \"maduraci\u00f3n\" para tratar a fari\u00f1a para facer que o gran de trigo libere m\u00e1is doadamente o glute; a alternativa \u00e9 deixar que a fari\u00f1a se oxide lentamente ao aire, o cal \u00e9 un proceso demasiado lento para as necesidades da era industrial. O per\u00f3xido de benzo\u00edlo \u00e9 un eficaz medicamento t\u00f3pico para tratar maior\u00eda das formas de acne.\nPreparaci\u00f3n.\nA partir de per\u00f3xido de hidr\u00f3xeno.\nOs dialquilsulfatos reaccionan co per\u00f3xido de hidr\u00f3xeno alcalino. Neste m\u00e9todo, o sulfato de alquilo doa o grupo alquilo e o i\u00f3n sulfato forma o grupo que sae:\nEste m\u00e9todo pode tam\u00e9n render per\u00f3xidos c\u00edclicos. Os dioxetanos de catro membros poden obterse por cicloadici\u00f3n 2+2 de ox\u00edxeno a alquenos.\nReacci\u00f3ns.\nOs organoper\u00f3xidos poden ser reducidos a alcohois con hidruro de litio aluminio, como se describe nesta ecuaci\u00f3n idealizada:\nOs \u00e9steres de fosfito e fosfinas terciarias tam\u00e9n efect\u00faan a reduci\u00f3n:\nClivaxe de cetonas e alcohois no rearranxo de Kornblum\u2013DeLaMare\nAlg\u00fans per\u00f3xidos son f\u00e1rmacos cuxa acci\u00f3n est\u00e1 baseada na formaci\u00f3n de radicais en lugares desexados do organismo. Por exemplo, a artemisinina e os seus derivados, como o artesunato, pos\u00faen a acci\u00f3n m\u00e1is r\u00e1pida de todos os f\u00e1rmacos actuais contra a malaria por \"Plasmodium falciparum\". O artesunato tam\u00e9n \u00e9 eficaz reducindo a produci\u00f3n de ovos do trematodo na infecci\u00f3n por \"Schistosoma haematobium\".\nUtil\u00edzanse varios m\u00e9todos anal\u00edticos para a determinaci\u00f3n cuantitativa e cualitativa de per\u00f3xidos. Unha detecci\u00f3n cualitativa simple de per\u00f3xidos l\u00e9vase a cabo coa reacci\u00f3n do ioduro-amid\u00f3n. Aqu\u00ed, os per\u00f3xidos, hidroper\u00f3xidos ou per\u00e1cidos oxidan o ioduro pot\u00e1sico engadido a iodo, o cal reacciona co amid\u00f3n producindo unha cor azul escura. Existen indicadores de papel comerciais que usan esta reacci\u00f3n. Este m\u00e9todo \u00e9 tam\u00e9n axeitado para a avaliaci\u00f3n cuantitativa, pero pode non distinguir entre diferentes tipos de compostos per\u00f3xido. A decoloraci\u00f3n de varias tinturas \u00edndigo en presenza de per\u00f3xidos util\u00edzase para este prop\u00f3sito. Por exemplo, a perda da cor azul no leuco-azul de metileno \u00e9 selectiva para o per\u00f3xido de hidr\u00f3xeno.\nA an\u00e1lise cuantitativa de hidroper\u00f3xidos pode realizarse usando titulaci\u00f3n potenciom\u00e9trica con hidruro de litio aluminio. Outro modo de avaliar o contido de per\u00e1cidos e per\u00f3xidos \u00e9 a titulaci\u00f3n volum\u00e9trica con alc\u00f3xidos como o et\u00f3xido de sodio.\nOx\u00edxeno activo en per\u00f3xidos.\nO grupo per\u00f3xido consid\u00e9rase que cont\u00e9n un \u00e1tomo de ox\u00edxeno activo. O concepto de contido de ox\u00edxeno activo \u00e9 \u00fatil para comparar a concentraci\u00f3n relativa de grupos per\u00f3xido en formulaci\u00f3ns, que est\u00e1 relacionado co contido en enerx\u00eda. En xeral, o contido de enerx\u00eda increm\u00e9ntase \u00e1 vez que o contido en ox\u00edxeno activo e as\u00ed canto maior \u00e9 o peso molecular dos grupos org\u00e1nicos, menor \u00e9 o contido en enerx\u00eda e, normalmente, menor a perigosidade do produto.\nO termo \"ox\u00edxeno activo\" util\u00edzase para especificar a cantidade de per\u00f3xido presente en calquera formulaci\u00f3n de per\u00f3xidos org\u00e1nicos. Un dos \u00e1tomos de ox\u00edxeno de cada grupo per\u00f3xido consid\u00e9rase \"activo\". A cantidade te\u00f3rica de ox\u00edxeno activo pode describirse pola seguinte ecuaci\u00f3n:\nonde \"p\" \u00e9 o n\u00famero de grupos per\u00f3xido da mol\u00e9cula e \"m\" \u00e9 a masa molecular do per\u00f3xido puro.\nOs per\u00f3xidos org\u00e1nicos v\u00e9ndense xeralmente en formulaci\u00f3ns que incl\u00faen un ou m\u00e1is axentes flegmatizantes (desensibilizadores ou estabilizadores). \u00c9 dicir, por motivos de seguridade ou polos beneficios nas prestaci\u00f3ns do produto as propiedades dunha formulaci\u00f3n de per\u00f3xidos org\u00e1nicos son normalmente modificadas por meido do uso de aditivos para flegmatizar, estabilizar ou \u00e1s veces potenciar o per\u00f3xido org\u00e1nico para o seu uso comercial. As formulaci\u00f3ns comerciais constan en ocasi\u00f3ns de mesturas de per\u00f3xidos org\u00e1nicos, as cales poden ser flegmatizadas ou non.\nDescomposici\u00f3n t\u00e9rmica de per\u00f3xidos org\u00e1nicos.\nOs per\u00f3xidos org\u00e1nicos son \u00fatiles en s\u00edntese qu\u00edmica debido \u00e1 s\u00faa propensi\u00f3n \u00e1 descomposici\u00f3n t\u00e9rmica. Ao descompo\u00f1\u00e9rense xeran radicais libres \u00fatiles que poden iniciar a polimerizaci\u00f3n para crear pol\u00edmeros, modificar pol\u00edmeros por enxerto ou \"visbreaking\" (~viscorreduci\u00f3n) ou o establecemento de enlaces cruzados para crear un pol\u00edmero termoestable (\"thermoset\"). Cando se utilizan para estes prop\u00f3sitos, o per\u00f3xido est\u00e1 moi dilu\u00eddo, polo que a calor xerada pola descomposici\u00f3n exot\u00e9rmica \u00e9 absorbida con seguridade polo medio que o rodea (por exemplo, un composto pol\u00edmero ou emulsi\u00f3n). Mais cando o per\u00f3xido est\u00e1 nunha forma m\u00e1is pura, a calor creada pola s\u00faa descomposici\u00f3n pode que non se disipe tan rapidamente como se xera, o cal pode ter como resultado un incremento da temperatura, o cal intensifica m\u00e1is a velocidade de descomposici\u00f3n exot\u00e9rmica. Isto pode crear unha situaci\u00f3n perigosa co\u00f1ecida como \"descomposici\u00f3n autoacelerante\".\nProd\u00facese unha descomposici\u00f3n autoacelerante cando a velocidade de descomposici\u00f3n do per\u00f3xido \u00e9 dabondo alta como para xerar calor a unha velocidade m\u00e1is r\u00e1pida que a de disipaci\u00f3n no ambiente. A temperatura \u00e9 o principal factor na velocidade de descomposici\u00f3n. A temperatura m\u00e1is baixa \u00e1 que un per\u00f3xido org\u00e1nico empaquetado sofre unha descomposici\u00f3n autoacelerante nun per\u00edodo dunha semana def\u00ednese como \"temperatura de descomposici\u00f3n autoacelerante\".\nSeguridade.\nOs per\u00f3xidos son tam\u00e9n fortes oxidantes e reaccionan facilamente coa pel, polpa de la e algod\u00f3n. Por raz\u00f3ns de seguridade, os compostos perox\u00eddicos son almacenados en contedores ou recipientes fr\u00edos e opacos, xa que a calor e a iluminaci\u00f3n aceleran as s\u00faas reacci\u00f3ns qu\u00edmicas. As pequenas cantidades de per\u00f3xidos, que se orixinan nos recipientes de almacenamento ou reacci\u00f3n poden neutralizarse usando axentes redutores como o sufato de ferro(II). Entre as medidas de seguridade en plantas industriais que producen grandes cantidades de per\u00f3xidos est\u00e1n as seguintes:\n1) O equipamento est\u00e1 localizado dentro de estruturas de formig\u00f3n reforzado con fiestras con l\u00e1mina met\u00e1lica, que aliviar\u00edan a presi\u00f3n e non se fragmentar\u00edan en caso de explosi\u00f3n.\n2) Os produtos son embotellados en recipientes pequenos e levados a un sitio fresco pouco despois da s\u00faa s\u00edntese.\n3) Os recipientes est\u00e1n feitos de materiias non reactivos como o aceiro inoxidable, certas aliaxes de aluminio ou vidro escuro.\nPara unha manipulaci\u00f3n con seguridade de per\u00f3xidos org\u00e1nicos concentrados un par\u00e1metro importante \u00e9 a temperatura da mostra, que deber\u00eda manterse por debaixo da temperatura de descomposici\u00f3n autoacelerante do composto.\nO tansporte de per\u00f3xidos org\u00e1nicos est\u00e1 restrinxido e regulado en moitos pa\u00edses."}
{"id": "467916", "revid": "5863", "url": "https://gl.wikipedia.org/wiki?curid=467916", "title": "Galicia 100, obxectos para contar unha cultura", "text": ""}
{"id": "467919", "revid": "27155", "url": "https://gl.wikipedia.org/wiki?curid=467919", "title": "Per\u00e9ster", "text": ""}
{"id": "467920", "revid": "22570", "url": "https://gl.wikipedia.org/wiki?curid=467920", "title": "Emanuel Swedenborg", "text": "Emanuel Swedenborg, nado como Emanuel Swedberg en Estocolmo o 29 de xaneiro de 1688 e finado en Londres o 29 de marzo de 1772, foi un cient\u00edfico, te\u00f3logo, fil\u00f3sofo e m\u00edstico sueco, m\u00e1is co\u00f1ecido polo seu libro sobre o al\u00e9n, \"De caelo et ejus mirabilibus et de inferno, ex auditis et visis\" (1758).\nTraxectoria.\nEmanuel Swedenborg era fillo do profesor e bispo luterano Jesper Swedberg (1653\u20131735), bispo de Skara, un dos m\u00e1is destacados cl\u00e9rigos do pa\u00eds.\nDende a s\u00faa infancia, mostrou paix\u00f3n polo estudo de todo o que ten relaci\u00f3n co universo e o home, observou os mecanismos, as forzas e os influxos que regulan a vida e como se desenvolven. Moito antes dos dez anos, relacionouse co mundo adulto para procurar respostas en temas como a fe, a vida eterna ou a sede da alma, mais descontento coas respostas que obtivo \u00e1s s\u00faas cuesti\u00f3ns, experimentou sobre si mesmo e por si mesmo. Ao experimentar sobre a s\u00faa respiraci\u00f3n, pensou que ter\u00eda a partir da infancia acceso a estados de conciencia modificada. M\u00e1is tarde fabricou as s\u00faas propias lentes \u00f3pticas para explorar o infinitamente grande e o infinitamente pequeno.\nAta aos 56 anos de idade, Swedenborg dedicou esencialmente a s\u00faa vida \u00e1s investigaci\u00f3ns cient\u00edficas que o levaron a numerosos pa\u00edses. Publicou un gran n\u00famero de libros sobre matem\u00e1ticas, xeolox\u00eda, qu\u00edmica, f\u00edsica, mineralox\u00eda, astronom\u00eda, anatom\u00eda, biolox\u00eda e psiquiatr\u00eda, nos cales se localiza o xerme de numerosas ideas brillantes asignadas m\u00e1is tarde a outros investigadores.\nFixo os planos dun avi\u00f3n, dun submarino, descubriu a funci\u00f3n das gl\u00e1ndulas end\u00f3crinas e o funcionamiento do cerebro e o cerebelo. As s\u00faas obras contin\u00faan a empregarse nos Estados Unidos en institutos de investigaci\u00f3n en psicomotricidade, probando as\u00ed clinicamente o fundamento de descubrimentos feitos preto de tres s\u00e9culos antes. Inventou un sistema decimal monetario que serve tam\u00e9n para o estudo da cristalograf\u00eda.\nFoi o primeiro en desenvolver a hip\u00f3tese sobre a formaci\u00f3n nebulosa do Sistema Solar, dando a natureza da V\u00eda L\u00e1ctea. Efectuou tam\u00e9n un estudo avanzado sobre a circulaci\u00f3n do sangue e sobre a relaci\u00f3n do coraz\u00f3n e os pulm\u00f3ns.\nAos 56 anos abandonou as investigaci\u00f3ns cient\u00edficas para dedicarse por completo \u00e1 investigaci\u00f3n teol\u00f3xica, psicol\u00f3xica e filos\u00f3fica coa fin de facer descubrir aos homes unha espiritualidade racional. Faleceu en 1772 logo de escribir m\u00e1is dun centenar de obras.\nLegado.\nA s\u00faa busca insaciable da sede da alma f\u00edxoo relacionarse con personalidades reco\u00f1ecidas do seu tempo, como Newton, Leibniz e outros membros da \"Royal Society\", as\u00ed como coas universidades de Oxford e Cambridge. Viaxou por toda Europa patrocinado polo rei Carlos XII e o duque de Brunswick, coa fin de estudar e imprimir os froitos das s\u00faas investigaci\u00f3ns.\nSe en vida influ\u00edu en reis, destacados cient\u00edficos e fil\u00f3sofos, como Newton, Kant ou Voltaire, foi despois da s\u00faa morte como consecuencia do co\u00f1ecemento que naceu sobre as bases do seu pensamento, cando se notou a s\u00faa influencia nas esferas relixiosas mas\u00f3nicas e terap\u00e9uticas.\nOs escritos de Emanuel Swedenborg inspiraron grandes m\u00fasicos, escritores e psic\u00f3logos nas s\u00faas obras. Entre eles os m\u00e1is co\u00f1ecidos foron Goethe, William Blake, Helen Keller, G\u00e9rard de Nerval, Thomas Carlyle, Isaac Pitman, Johnny Appleseed, Balzac, Wagner, Oberlin, Berlioz, Ralph Waldo Emerson, Baudelaire, Paul Val\u00e9ry, Henry James, \u00c9liphas L\u00e9vi, Hahnemann. Jorge Luis Borges deu varias conferencias sobre o m\u00edstico sueco, de quen afirmou que \"falaba cos anxos polas r\u00faas de Londres\". Carl Gustav Jung debuxou a inspiraci\u00f3n da s\u00faa \u00abpsicolox\u00eda das profundidades\u00bb nos \"Misterios Celestiais\", que infl\u00fae polos seus estudos en toda a psicolox\u00eda moderna.\nAlg\u00fans serv\u00edronse dos escritos de Swedenborg e achac\u00e1ronlle que s\u00f3 ti\u00f1a como finalidade o espiritismo, mentres que Swedenborg soamente practicaba o espiritismo para convencer, e non sen reticencias, co\u00f1ecendo ben os peridos desas pr\u00e1cticas. As\u00ed, estes grupos lanzaron un descr\u00e9dito importante contra Swedenborg e os seus escritos, mestur\u00e1ndoo coas s\u00faas pr\u00e1cticas sectarias.\nOutros mesmo se serviron del sen nomealo directamente para crear o seu propio movemento relixioso, a s\u00faa propia igrexa e empregaron a s\u00faa teolox\u00eda dun xeito persoal. Entre eles p\u00f3dense citar o cientifismo, a teosof\u00eda e a antroposof\u00eda.\nExisten numerosas igrexas que citan os seus escritos teol\u00f3xicos como a verdade divina e que se atopan esparexidas por todo o mundo. Seguen a Swedenborg decenas de milleiros de adeptos, e a pesar dunha aparencia herm\u00e9tica, os escritos teol\u00f3xicos de Swedenborg son simples na s\u00faa mensaxe inicial: \u201cAma o teu pr\u00f3ximo como a ti mesmo, purif\u00edcate do mal, traballa pola harmon\u00eda universal\u201d."}
{"id": "467925", "revid": "15490", "url": "https://gl.wikipedia.org/wiki?curid=467925", "title": "Creta e Cirenaica (provincia romana)", "text": "Creta e Cirenaica () foi unha provincia senatorial do Imperio romano, establecida no 67 a.C. Comprendeu a illa de Creta e a rexi\u00f3n de Cirenaica na actual Libia.\nA vontade de Api\u00f3n e o dominio romano da Cirenaica.\nPtolomeo Api\u00f3n, o \u00faltimo rei do Reino de Cirenaica, legou o seu reino \u00e1 Rep\u00fablica Romana cando morreu sen fillos no 96 a.C. Roma aceptou esta herdanza de Ptolomeo Api\u00f3n, pero preferiu deixar a administraci\u00f3n aos gobernantes locais, en vez de facer un control directo. Con todo, polos anos 70 a.C., as revoltas civ\u00eds de colonos xudeus comezaron a desestabilizar a provincia e o Senado romano viuse forzado a actuar. No 74 a.C., enviaron un oficial de baixo nivel, o cuestor Cornelius Lentulus Marcellinus, para anunciar oficialmente a Cirenaica como provincia romana e restaurar a orde. O feito de que o Senado enviara a un funcionario tan baixo, indica a dificultade pol\u00edtica que ti\u00f1a a Rep\u00fablica para gobernar o seu crecente imperio, as\u00ed como a facilidade coa que Cirenaica estaba disposta a someterse \u00e1 gobernanza romana e \u00e1 estabilidade que bindaba.\nConquista romana de Creta.\nMarcus Antonius Creticus atacou Creta no 71 a.C. e foi repelido. Ent\u00f3n, no 69 a.C., Roma encomendou a Quinto Cecilio Metelo e, tras unha feroz campa\u00f1a de tres anos, Creta foi conquistada por Roma no 66 a.C., Metelo ga\u00f1ou o agnomen \"Creticus\" como honra pola s\u00faa conquista e subxugaci\u00f3n de Creta.\nProvincia.\nNo 67 a.C., Creta e Cirenaica combin\u00e1ronse nunha soa provincia coa s\u00faa capital en Gortina en Creta. Debido a que este arranxo era xeograficamente inconveniente, Diocleciano dividiu a provincia no 298 d.C.\nLista dos gobernadores romanos.\nOutras leturas\nJane Francis e Anna Kouremenos (eds.) 2016. \"Roman Crete: New Perspectives\". Oxford: Oxbow\nAnna Kouremenos 2018. \"In the Heart of the Wine-Dark Sea: Cretan Insularity and Identity in the Roman Period\". In A. Kouremenos (ed.) \"Insularity and Identity in the Roman Mediterranean\". Oxford: Oxbow."}
{"id": "467932", "revid": "27155", "url": "https://gl.wikipedia.org/wiki?curid=467932", "title": "Endoper\u00f3xido", "text": ""}
{"id": "467933", "revid": "5863", "url": "https://gl.wikipedia.org/wiki?curid=467933", "title": "Example.com", "text": "example.com, example.net, example.org e example.edu son nomes de dominio de segundo nivel reservados para fins de documentaci\u00f3n e exemplos do uso de nomes de dominio.\nO exemplo de etiqueta de dominio de segundo nivel para os dominios de nivel superior .com, .net e .org foi reservado en 1999 polo Grupo de traballo de enxe\u00f1er\u00eda de internet en RFC 2606, Secci\u00f3n 3, mentres que estaba reservado para o dominio .edu pola Corporaci\u00f3n de internet para Nomes e N\u00fameros Asignados (ICANN) desde 2000.\nAo implementar a reserva, a Autoridade de N\u00fameros Asignados de Internet (IANA) puxo a disposici\u00f3n dominios para o seu uso en documentaci\u00f3n t\u00e9cnica e de software, manuais e configuraci\u00f3ns de software de mostra. Por tanto, os escritores de documentaci\u00f3n poden estar seguros de seleccionar un nome de dominio sen crear conflitos de nomes se os usuarios finais tentan usar as configuraci\u00f3ns de mostra ou os exemplos de maneira literal.\nEstes nomes de dominio res\u00f3lvense en direcci\u00f3ns de Protocolo de Internet (IP) para IPv4 e IPv6 dun servidor web administrado por ICANN e as\u00ednanse dixitalmente mediante DNSSEC.\nOs dominios de exemplo te\u00f1en un nome de subdominio definido no Domain Name System. Para cada dominio, o nome de dominio de terceiro nivel www res\u00f3lvese nas mesmas direcci\u00f3ns IPv4 e IPv6 que os dominios principais."}
{"id": "467935", "revid": "72012", "url": "https://gl.wikipedia.org/wiki?curid=467935", "title": "Disputa por \u00c1frica", "text": ""}
{"id": "467949", "revid": "1888", "url": "https://gl.wikipedia.org/wiki?curid=467949", "title": "Alba Carballal", "text": "Alba Carballal Gandoy, nada en Lugo en 1992, \u00e9 unha escritora galega en lingua castel\u00e1.\nTraxectoria.\nArquitecta pola Universidade Polit\u00e9cnica de Madrid, estudou Dereito na UNED. Traballou como tradutora. En 2016 obtivo unha bolsa de residencia literaria na Fundaci\u00f3n Antonio Gala, durante a que escribiu a s\u00faa primeira novela. Colabora en \"Arquitectura Viva\" e na web literaria Zenda."}
{"id": "467950", "revid": "98629", "url": "https://gl.wikipedia.org/wiki?curid=467950", "title": "Sabaha", "text": "Sabaha (en ) \u00e9 un filme surcoreano de 2019 dirixido por Jang Jae-hyun. Est\u00e1 protagonizado por Lee Jung-jae, Park Jung-min, Lee Jae-in, Jung Jin-young, Lee David e Jin Seon-kyu."}
{"id": "467951", "revid": "47401", "url": "https://gl.wikipedia.org/wiki?curid=467951", "title": "Museo Nacional de Arte Centro Reina Sof\u00eda", "text": ""}
{"id": "467958", "revid": "98629", "url": "https://gl.wikipedia.org/wiki?curid=467958", "title": "Gran Premio de Alema\u00f1a de 2019", "text": "O Gran Premio de Alema\u00f1a de 2019 (oficialmente o \"Formula 1 Mercedes-Benz Gro\u00dfer Preis von Deutschland 2019\") foi unha carreira de F\u00f3rmula Un que se celebrou o 28 de xullo de 2019, en Hockenheimring, Hockenheim, no estado alem\u00e1n de Baden-W\u00fcrttemberg, Alema\u00f1a. Ser\u00e1 a und\u00e9cima rolda da tempada , e marca a septuax\u00e9sima oitava edici\u00f3n do Gran Premio de Alema\u00f1a, e o sesax\u00e9sima cuarta vez que a carreira foi disputada como unha proba do Campionato Mundial de F\u00f3rmula 1.\nAntecedentes.\nMercedes anunciou que estar\u00edan levaran unha librea diferente en homenaxe \u00e1 herdanza das Frechas de prata no Gran Premio de Alema\u00f1a deste fin de semana, xa que Mercedes-Benz celebra o seu 125\u00ba aniversario nas competici\u00f3ns de automobilismo, as\u00ed como a s\u00faa carreira n\u00famero 200 na F1. Racing Point F1 Team anunciou que levar\u00edan un paquete de actualizaci\u00f3n de \"dous pasos\" para a fin de semana e o equipo Williams en dificultades anunciou que tam\u00e9n levar\u00edan unha actualizaci\u00f3n. O equipo Haas anunciou que ter\u00eda que dividir as s\u00faas configuraci\u00f3ns de coches como resultado dos accidentes na anterior carreira en Gran Breta\u00f1a.\nPr\u00e1ctica.\nSebastian Vettel foi o m\u00e1is r\u00e1pido na primeira sesi\u00f3n de adestramentos, seguido do seu compa\u00f1eiro de equipo Charles Leclerc de Ferrari en segundo lugar con Lewis Hamilton, o terceiro m\u00e1is r\u00e1pido. A sesi\u00f3n pasou na s\u00faa maior\u00eda sen incidentes coa excepci\u00f3n de Kevin Magnussen despois de que o seu coche fallase causando unha breve bandeira vermella.\nCualificaci\u00f3n.\nA sesi\u00f3n de cualificaci\u00f3n consistiu en tres quendas cun tempo de execuci\u00f3n de 45 minutos. No primeiro segmento de clasificaci\u00f3n (Q1), os pilotos tiveron 18 minutos para cualificar para a carreira. Todos os pilotos que conseguiron un tempo na primeira secci\u00f3n, co m\u00e1ximo do 107 por cento do tempo de volta r\u00e1pida, clasific\u00e1ronse para o Gran Premio. Os 15 mellores pilotos pasaron \u00e1 seguinte quenda. Leclerc foi o m\u00e1is r\u00e1pido. Vettel non fixou un tempo de volta debido a un defecto t\u00e9cnico e non se clasificou para o Gran Premio. Xunto a Vettel quedaron fora os dous pilotos de Williams, Alexander Albon e Lando Norris.\nA segunda quenda (Q2) durou 15 minutos. Os dez pilotos m\u00e1is r\u00e1pidos se clasificaron para a terceira quenda da cualificaci\u00f3n. Bottas, Hamilton e Leclerc cualific\u00e1ronse co composto medio, todos os outros pilotos cos pneum\u00e1ticos brandos. Leclerc foi o m\u00e1is r\u00e1pido. Lance Stroll, Daniil Kwjat, Daniel Ricciardo, Kevin Magnussen e Antonio Giovinazzi foron eliminados.\nA \u00faltima quenda (Q3) durou doce minutos, durante os cales obtiv\u00e9ronse os dez primeiros postos de partida. Leclerc non puido participar nesta quenda debido a un problema t\u00e9cnico no seu veh\u00edculo e quedou sen tempo. Cun tempo de volta de 1:11.767 minutos, Hamilton marcou o mellor tempo fronte a Verstappen e Bottas. Foi a 87\u00aa pole position para Hamilton no Campionato do Mundo de F\u00f3rmula 1.\nCarreira.\nA carreira estaba programada para 67 voltas. No GP de Alema\u00f1a de 2019 empregouse unha regra relevante para unha carreira que foi declarada de \"chuvia\". A regra afirma que, tras a volta de formaci\u00f3n e cero ou m\u00e1is voltas detr\u00e1s do coche de seguridade, o director da carreira ten tres opci\u00f3ns para iniciar a carreira, unha sa\u00edda en parado desde a grella sen o coche de seguridade, un inicio en marcha tralo coche de seguridade cando este se retire ou a suspensi\u00f3n da carreira. \nNesta carreira, tras a volta de formaci\u00f3n e tres voltas adicionais detr\u00e1s do coche de seguridade, o director de carreira elixiu comezar o gran premio parados na grella. En consecuencia, a distancia de carreira fixouse en 64 voltas; as catro voltas detr\u00e1s do coche de seguridade ao comezo da carreira marc\u00e1ronse oficialmente como voltas de formaci\u00f3n.\nInicio da carreira.\nXa que no tempo da carreira as condici\u00f3ns da pista consider\u00e1ronse inadecuadas debido \u00e1s fortes choivas, os 20 coches estaban obrigados a comezar cos pneum\u00e1ticos de chuvia. Siaron desde a grella, parados, tras catro voltas de formaci\u00f3n. Os Red Bulls pilotados por Max Verstappen e Pierre Gasly foron moi lentos na grella e perderon varios postos cada un. Kimi R\u00e4ikk\u00f6nen aproveitou, e estaba na terceira posici\u00f3n ao final da primeira volta. Os dous Ferrari, que sufriron fallos mec\u00e1nicos na cualificaci\u00f3n, tiveron unha primeira volta que os viu mellorar, LeClerc, que comezou no 10\u00ba posto, progresou ata o sexto posto, e Vettel mellorou do 20 ao 14. Verstappen, que caeu debido ao seu inicio, pasou a R\u00e4ikk\u00f6nen no terceiro inmediatamente antes de que Sergio P\u00e9rez trompeara na curva 11. Isto causou a sa\u00edda do primeiro coche de seguridade da carreira na segunda volta, neutralizando a carreira. Mentres a pista comezou a secarse, Sebastian Vettel e Alexander Albon inmediatamente entraron en boxes para po\u00f1er os pneum\u00e1ticos intermedios, e a maior\u00eda dos outros coches da carreira fix\u00e9rono na s\u00faa seguinte volta. O per\u00edodo do coche de seguridade terminou na volta 5.\nOs coches de Magnussen, Stroll, Norris, Russel e Kubica, todos os cales quedaron f\u00f3ra mantendo dos seus pneum\u00e1ticos de chuvia, rapidamente atop\u00e1ronse adiantados por aqueles que montaron ppneum\u00e1ticos intermedios m\u00e1is r\u00e1pidos debido ao secado da pista. Finalmente todso cambiaron a intermedios, pero perderon varias posici\u00f3ns por non ter feito isto antes. O motor Renault de Daniel Ricciardo rompeu na volta 14, provocando un coche de seguridade virtual. Na volta 18, Carlos Sainz trompeou co seu McLaren na curva 17 (no \u00faltimo tramo da pista), provocando unha bandeira amarela local antes de que puidese sa\u00edr polos seus propios medios. O trompo de Sainz ser\u00eda o primeiro de varios, moitos finalizando a carreira, nesta curva durante o transcurso da carreira.\nVolta 22.\nNa volta 22, a pista secouse suficientemente para que os equipos de m\u00e1is abaixo decidisen arriscarcon pneum\u00e1ticos de seco. O primeiro en intentalo foi Kevin Magnussen, montando no Haas pneum\u00e1ticos brandos, seguido pouco despois por Sebastian Vettel. Max Verstappen entrou en boxes cnado estaba na 3\u00aa posici\u00f3n para montar pneum\u00e1ticos medios. Valtteri Bottas entrou na volta 27 cando era segundo e tam\u00e9n montou medios. Case inmediatamente despois do pit de Bottas, Verstappen perdeu o control do seu coche e realizou un trompo de 360 \u200b\u200bgraos na pista, pero conseguiu recuperarse.\nO coche de Lando Norris perdeu o potenciar na pista na volta 26, provocando un segundo despregamento do coche de seguridade virtual. Moitos equipos aproveitaron a oportunidade para montar pneum\u00e1ticos de seco, inclu\u00edndo Charles LeClerc e Lewis Hamilton. Unha excepci\u00f3n notable foi Carlos Sainz, McLaren colocou un novo conxunto de pneum\u00e1ticos intermedios no seu coche. Como Hamilton deixaba os boxes con pneum\u00e1ticos brandos, esper\u00e1base que perder\u00eda o liderado ante Ferrari e Charles LeClerc. LeClerc neste momento trompeou na barreira de grava e pneum\u00e1ticos na curva 17 pouco antes da li\u00f1a de chegada. Isto provocou o seu abnadono e o segundo coche de seguridade do d\u00eda. Ao final da volta, Hamilton, agora \u00e1 cabeza detr\u00e1s do coche de seguridade, tam\u00e9n perdeu o control na curva 17, pero recuperouse para entrar co seu coche (agora co aler\u00f3n dianteiro danado) no pit lane. O seu equipo non estaba preparado, e Hamilton soportou unha parada en boxes de 50,3 segundos na que substitu\u00eduse o seu aler\u00f3n dianteiro e finalmente sa\u00edu con pneum\u00e1ticos intermedios. Para todos os equipos quedou claro que os pneum\u00e1ticos de seco non eran viables e todos os equipos volveron aos pneum\u00e1ticos intermedios cando o segundo per\u00edodo do coche de seguridade terminou na volta 34."}
{"id": "467966", "revid": "1888", "url": "https://gl.wikipedia.org/wiki?curid=467966", "title": "C\u00e1ndido Pereira Garea", "text": "C\u00e1ndido Pereira Garea, finado en Santiago de Compostela o 10 de xaneiro de 1890, foi un avogado e pol\u00edtico galego.\nTraxectoria.\nProcurador dos tribunais. Foi vicesecretario do Partido Republicano Progresista de Santiago de Compostela."}
{"id": "467967", "revid": "5863", "url": "https://gl.wikipedia.org/wiki?curid=467967", "title": "Margareta Niculescu", "text": "Margareta Niculescu, nada en Ia\u015fi (Roman\u00eda) o 4 de xaneiro de 1926 e finada en Charleville-M\u00e9zi\u00e8res (Francia) o 19 de agosto de 2018 foi unha artista, monicrequeira, profesora e directora de teatro romanesa. Dende a d\u00e9cada de 1950 contribu\u00edu \u00e1 renovaci\u00f3n da arte dos monicreques en Europa e no resto do mundo. Foi directora do Teatro Tandarica de Bucares. Entre 2000 e 2004 foi a presidenta da International Puppetry Association en Charleville-Mezieres e cofundou con Jacques Felix, a Escola Nacional das Artes dos Monicreques nesa cidade. En 1978 recibiu o premio Erasmus xunto con outros destacados monicrequeiros como Yves Joly, Peter Schumann e os irm\u00e1ns Napoli.\nTraxectoria.\nNada en Ia\u015fi, Roman\u00eda, Niculescu descubriu un grupo de monicrequeiros e considerou a s\u00faa arte teatral e dirixida precisamente aos seus proxectos. O teatro de monicreques nesa \u00e9poca non estaba nin estruturado nin profesionalizado en Roman\u00eda, sen\u00f3n que pequenos grupos de artistas creaban as s\u00faas personaxes dende o folclore tradicional.\nNese tempo o Partido Comunista Roman\u00e9s tomou o poder e aboliu a monarqu\u00eda, proclamando a Rep\u00fablica Popular de Roman\u00eda o 30 de decembro de 1947. O partido creou ent\u00f3n unha nova rede de instituci\u00f3ns culturais controladas polo estado. Como parte do proceso, Niculescu foi convidada polo Ministerio de Cultura a axudar a levar os monicreques a un novo nivel como teatro nacional. Neste novo campo, Niculescu comezou estudos no Instituto das Artes Teatrais e Cinematogr\u00e1ficas de Bucarest, e converteuse en directora do Teatro Tandarica da capital. Nese momento ti\u00f1a vinte e tres anos e permaneceu no cargo entre 1949 e 1986. Como directora, recibiu o premio Erasmus en 1978, reco\u00f1ecida por ser \"un teatro colorista e imaxinativo que tivo unha influencia f\u00e9rtil nos monicreques de posguerra\".\nEn 1985\u20131986, despois de 37 anos \u00e1 fronte do Tandarica Theater, Niculescu (con Jacques Felix) fundou o Instituto Internacional de Monicreques nas Ardenas. Tres anos m\u00e1is tarde, de novo con Felix, creou a Escola Nacional de Monicreques en Charleville Mezieres, da que foi directora entre 1987 e 1998.\nNiculescu faleceu o 19 de agosto de 2018 en Charleville-M\u00e9zi\u00e8res, aos 92 anos."}
{"id": "467970", "revid": "1131", "url": "https://gl.wikipedia.org/wiki?curid=467970", "title": "Hans Stuck", "text": "Hans Stuck (\u00e1s veces chamado Hans Stuck von Villiez, apelido pronunciado \"shtook\"), nado en Varsovia o 27 de decembro de 1900 e finado en Grainau o 9 de febreiro de 1978, foi un piloto alem\u00e1n. O seu fillo Hans-Joachim Stuck (nado en 1951) e os seus netos Johannes e Ferdinand Stuck convert\u00e9ronse en pilotos de carreiras.\nMalia moitos \u00e9xitos nas carreiras de Gran Prix para a Auto Union a principios dos anos 1930, durante a era dos famosos \"Frechas prateadas\", agora \u00e9 co\u00f1ecido principalmente polo seu dominio nas subidas de monta\u00f1a, que lle valeu o apelido de \"Bergk\u00f6nig\" ou \"Rei das monta\u00f1as\".\nTraxectoria.\nA\u00ednda que os seus pais eran de ascendencia su\u00edza, mud\u00e1ronse a Alema\u00f1a cando Stuck naceu, e creceu al\u00ed. Fixo servizo militar durante a primeira guerra mundial, en 1917. En 1918 o seu irm\u00e1n m\u00e1is vello, Walter, foi asasinado, xunto co comandante de Walter, e como resultado Stuck co\u00f1eceu a irm\u00e1 do comandante, Ellen Hahndorff, e casaron en 1922. Despois de varios anos, a implicaci\u00f3n de Stuck nas carreiras, tanto dentro como f\u00f3ra delas fixo que se separasen e divorciasen. En 1931 co\u00f1eceu a Paula von Reznicek, unha famosa xogadora de tenis, e casaron en 1932. O feito de ter un av\u00f3 xudeu provocou que Stuck tivese alg\u00fans problemas co ascenso dos nazis, pero a s\u00faa relaci\u00f3n persoal con Hitler salvouno de serios problemas. En 1939, co\u00f1eceu a Christa Thielmann, naquel momento comprometida co irm\u00e1n m\u00e1is novo de Paula. Stuck e Paula divorci\u00e1ronse en 1948 e casou con Christa ese ano. O seu fillo, Hans-Joachim, naceu en 1951. Christa morreu en 2014, aos 93 anos.\nA experiencia de Stuck nas carreiras de autom\u00f3biles comezou en 1922 nas madrugadas, levando leite da s\u00faa granxa a M\u00fanic, pouco despois do seu primeiro matrimonio. Isto acabou levandoo a competir nas subidas de monta\u00f1a, ga\u00f1ou a s\u00faa primeira carreira, en Baden-Baden, en 1923. Poucos anos despois, despois dun ano como privado para Austro-Daimler, converteuse nun piloto oficial para eles en 1927, foille ben nas subidas e fixo a s\u00faa primeira aparici\u00f3n nunha carreira en circu\u00edto no Gran Premio de Alema\u00f1a ese mesmo ano. En 1931, Austro-Daimler deixou as carreiras e Stuck acabou conducindo un Mercedes-Benz SSKL en carreiras deportivas, onde continuou sobresa\u00edndo.\nEn 1933, a s\u00faa relaci\u00f3n con Adolf Hitler (a quen co\u00f1eceu por casualidade nunha viaxe de caza en 1925) levouno a involucrarse con Ferdinand Porsche e Auto Union nos plans de Hitler para o automobilismo alem\u00e1n. Coa s\u00faa experiencia nas carreiras de monta\u00f1a nos Alpes na d\u00e9cada de 1920, foi practicamente imbatible cando recibiu o novo coche de carreiras Auto Union, dese\u00f1ado por Porsche. O seu motor montado na parte traseira proporcionou unha tracci\u00f3n superior en comparaci\u00f3n cos proxectos de motores frontais convencionais, de xeito que o seu (eventualmente) +500 cabalos poder\u00eda transformarse en velocidade pura mesmo en estradas non pavimentadas. No circu\u00edto de carreiras, o novo coche era moi dif\u00edcil de dominar, por\u00e9n, debido ao dese\u00f1o da suspensi\u00f3n traseira adoptado inicialmente por Porsche (relativamente avanzado no seu d\u00eda, e agora completamente obsoleto).\nA s\u00faa carreira con Auto Union tivo bastante \u00e9xito. En 1934 ga\u00f1ou as carreiras alem\u00e1, o Su\u00edza e checoslovaca (as\u00ed como o segundo posto no Gran Premio de Italia e Eifelrennen). Non houbo campionato de Europa de automobilismo para as carreiras de circu\u00edto dese ano, ou o ga\u00f1ar\u00eda. Ga\u00f1ou unha serie de carreiras en subidas que lle deron o Campionato Europeo de Monta\u00f1a, o primeiro dos tres que lograr\u00eda.\nEn 1935, ga\u00f1ou o Gran Premio de Italia (xunto co posto segundo no Gran Premio de Alema\u00f1a, tam\u00e9n ga\u00f1ou a s\u00faa habitual colecci\u00f3n de vitorias en subidas de outeiros, logrando de novo o Campionato Europeo de Monta\u00f1a. 1936 foi peor, quedou segundo en Tr\u00edpoli e nos Grandes Premios de Alema\u00f1a, terminando segundo na competici\u00f3n do Campionato de Europa. Despois de que Stuck se perdese unha serie de subidas debido a accidentes, aquel ano o Campionato Europeo de Monta\u00f1a caeu do lado do seu famoso compa\u00f1eiro de equipo Bernd Rosemeyer, 1937, foi igualmente pobre e s\u00f3 conseguiu dous segundos postos no Gran Premio de R\u00edo de Xaneiro e Gran Premio de B\u00e9lxica.\n1938 comezou mal, Stuck foi despedido ou abandonou o equipo de Auto Union (as versi\u00f3ns dos dous lados difiren). Logo dunha serie de lesi\u00f3ns doutros pilotos do equipo, as\u00ed como da presi\u00f3n do goberno alem\u00e1 (unha vez m\u00e1is, as versi\u00f3ns difer\u00e9ncianse de que combinaci\u00f3n de factores foi a causa), foi contratado de novo e ga\u00f1ou un terceiro Campionato Europeo de Monta\u00f1a, o seu \u00faltimo grande \u00e9xito antes da guerra.\nCarreira de posguerra.\nDespois da guerra, a\u00ednda que os alem\u00e1ns tiveron prohibido correr ata 1950, Stuck obtivo a cidadan\u00eda austr\u00edaca e inmediatamente continuou correndo.\nUn v\u00ednculo con Alex von Falkenhausen levou a Stuck a pilotar para o seu equipo nas carreiras de F\u00f3rmula 2, a\u00ednda que con pouco \u00e9xito.\nEn 1953 pilotou un Porsche Spyder, sen \u00e9xito. Un contrato con BMW, a partir de 1957, foi m\u00e1is fruct\u00edfero, a\u00ednda que as s\u00faas primeiras subidas para eles (nun Tipo 507) non o foron. O cambio ao diminuto BMW 700 RS funcionou, e nos anos 60 converteuse no campi\u00f3n de subidas alem\u00e1n por \u00faltima vez. Decidiu retirarse cunha nota elevada e pechou a s\u00faa carreira profesional.\nComo instrutor do circu\u00edto de N\u00fcrburgring, ensinou ao seu fillo Hans-Joachim os segredos deste circu\u00edto.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "467972", "revid": "5863", "url": "https://gl.wikipedia.org/wiki?curid=467972", "title": "Escudo her\u00e1ldico", "text": ""}
{"id": "467973", "revid": "5863", "url": "https://gl.wikipedia.org/wiki?curid=467973", "title": "Proxector de cine", "text": ""}
{"id": "467974", "revid": "25871", "url": "https://gl.wikipedia.org/wiki?curid=467974", "title": "Mark Nottingham", "text": "Mark Nottingham, nado o 30 de novembro de 1971, \u00e9 un desenvolvedor de infraestrutura web.\nNottingham formou parte do Grupo de Arquitectura T\u00e9cnica do W3C e actualmente \u00e9 membro da Xunta de Arquitectura de Internet. Presidiu o Grupo de Traballo HTTP do IETF desde 2007, o Grupo de Traballo de QUIC de IETF desde 2016, e anteriormente presidiu o Grupo de Traballo de Direccionamiento de Servizos Web do W3C.\n\u00c9 autor de varios RFC de IETF relacionados con HTTP, URI e outras tecnolox\u00edas web.\nNottingham traballou en Akamai Technologies como investigador cient\u00edfico, BEA Systems como tecn\u00f3logo principal senior, Yahoo! como un \"t\u00e9cnico Yahoo\" no departamento de infraestrutura de medios, e Rackspace como un arquitecto de sistemas. Logo pasou a reincorporarse a Akamai en setembro de 2012, antes de pasar a unha breve posici\u00f3n en Mozilla, e logo mudouse a Fastly, na Oficina do CTO.\nEn 2002, Nottingham escribiu \"As\u00ed que che gustar\u00eda ser un geek dos est\u00e1ndares\", unha lista de lectura en Amazon.com para as persoas que aspiran a crear protocolos e formatos de Internet. Inclu\u00edu \"O pr\u00edncipe\" de Maquiavelo entre os libros para ler: \"\u00c9 curto, doce (o certo \u00e9 que non) e ponche no estado de \u00e1nimo adecuado para loitar e reunir consenso\", chanceou.\nFoi orador destacado en conferencias t\u00e9cnicas como XTech 2006, QCon 2007, Velocity 2010, linux.conf.au 2014 e ausnog 2017..\nEn agosto de 2017, Nottingham enviou problemas a varias librar\u00edas de programaci\u00f3n solicitando a s\u00faa eliminaci\u00f3n do c\u00f3digo de estado HTTP 418 (\"I'm a teapot\") , o que deu lugar \u00e1 reserva dunha pr\u00f3xima revisi\u00f3n de HTTP.\nOrixinalmente de Baltimore, Estados Unidos, Nottingham graduouse da Universidade de Towson cunha licenciatura en estudos de fotoperiodismo, unha especializaci\u00f3n de dese\u00f1o propio que inclu\u00eda traballos de xornalismo, fotograf\u00eda e dese\u00f1o gr\u00e1fico.\nVive en Melbourne, Australia, coa s\u00faa familia."}
{"id": "467977", "revid": "12452", "url": "https://gl.wikipedia.org/wiki?curid=467977", "title": "Ox\u00edxeno activo", "text": ""}
{"id": "467979", "revid": "27155", "url": "https://gl.wikipedia.org/wiki?curid=467979", "title": "Hidroper\u00f3xido", "text": "Un hidroper\u00f3xido ou peroxol \u00e9 un composto que cont\u00e9n o grupo funcional hidroper\u00f3xido (ROOH). Se R \u00e9 org\u00e1nico, o composto denom\u00ednase hidroper\u00f3xido org\u00e1nico, que \u00e9 un tipo de per\u00f3xido org\u00e1nico, o cal ten a f\u00f3rmula xeral ROOR. Os hidroper\u00f3xidos org\u00e1nicos poden de forma intencionada ou non iniciar unha polimerizaci\u00f3n explosiva en materiais con enlaces qu\u00edmicos insaturados.\nPropiedades.\nA lonxitude de enlace O\u2212O no per\u00f3xidos \u00e9 duns 1,45\u00a0\u00c5 e os \u00e1ngulos R\u2212O\u2212O (R = H, C) son duns 110\u00b0. Os \u00e1ngulos diedros nos enlaces C\u2212O\u2212O\u2212H son duns 120\u00b0. O enlace O\u2212O \u00e9 relativamente d\u00e9bil, cunha enerx\u00eda de disociaci\u00f3n de enlace de 45\u201350\u00a0kcal/mol, que \u00e9 de menos da metade da forza dos enlaces C\u2212C, C\u2212H e C\u2212O.\nUso e reacci\u00f3ns.\nOs hidroper\u00f3xidos poden ser reducidos a alcohois con hidruro de litio aluminio, como se describe na seguinte ecuaci\u00f3n idealizada:\nEsta reacci\u00f3n \u00e9 na que est\u00e1n baseados os m\u00e9todos de an\u00e1lise de per\u00f3xidos org\u00e1nicos. Outro xeito de avaliar o contido de per\u00e1cidos e per\u00f3xidos \u00e9 a titulaci\u00f3n volum\u00e9trica con alc\u00f3xidos como o et\u00f3xido de sodio.\nOs \u00e9steres de fosfito e fosfinas terciarias tam\u00e9n realizan a reduci\u00f3n:\nOs hidroper\u00f3xidos son intermediarios na produci\u00f3n de moitos compostos org\u00e1nicos na industria. Por exemplo, na oxidaci\u00f3n catalizada polo cobalto de ciclohexano a ciclohexanona:\nA acetona e fenol prod\u00facense polo denominado proceso do cumeno, que se produce a partir do hidroper\u00f3xido de cumeno.\nMoitos ep\u00f3xidos prep\u00e1ranse usando hidroper\u00f3xidos como reactivos, como o proceso Halcon para a produci\u00f3n de \u00f3xido de propileno. A epoxidaci\u00f3n de Sharpless \u00e9 unha reacci\u00f3n relacionada realizada a escala de laboratorio. O ter-butil hidroper\u00f3xido (TBHP) \u00e9 un oxidante soluble en solventes org\u00e1nicos empregado nestas operaci\u00f3ns. \nOs aceies secantes, como os que se encontran en moitas pinturas e vernices, funcionan por medio da formaci\u00f3n de hidroper\u00f3xidos.\nFormaci\u00f3n.\nOs hidroper\u00f3xidos xogan un importante papel en biolox\u00eda. Co\u00f1\u00e9cense centos de hidroper\u00f3xidos, que derivan de \u00e1cidos graxos, esteroides, e terpenos. A bios\u00edntese destas especies \u00e9 efectuada en gran medida por enzimas. \nOs compostos con enlaces C-H al\u00edlicos e benc\u00edlicos son especialmente susceptibles \u00e1 oxixenaci\u00f3n. Esta reactividade aprov\u00e9itase industrialmente a moi grande escala para a produci\u00f3n de fenol polo proceso do cumeno ou proceso de Hock cos intermediarios cumeno e hidroper\u00f3xido de cumeno. Ditas reacci\u00f3ns dependen de iniciadores de radicais quet reaccionan co ox\u00edxeno para formar un intermediario que abstrae un \u00e1tomo de hidr\u00f3xeno dun enlace C-H d\u00e9bil. O radical resultante \u00fanese ao O2 para dar un hidroperoxil (ROO.), que despois contin\u00faa o ciclo de abstracci\u00f3n do \u00e1tomo de H.\nA reacci\u00f3n de autooxidaci\u00f3n obs\u00e9rvase con \u00e9teres com\u00fans, como o dietil \u00e9ter, diisopropil \u00e9ter, tetrahidrofurano ou 1,4-dioxano. Un produto ilustrativo \u00e9 o dietil \u00e9ter per\u00f3xido. Dito composto pode orixinar unha forte explosi\u00f3n.\nO solvente com\u00fan tetrahidrofurano (THF) exemplifica esta tendencia a formar hidroper\u00f3xidos altamente explosivos almacenados ao aire.\nPara minimizar este problema as mostras comerciais de THF adoitan estar inhibidas con hidroxitolueno butilado (BHT). A destilaci\u00f3n de THF ata quedar seco ev\u00edtase porque os per\u00f3xidos explosivos se concentran no residuo."}
{"id": "467980", "revid": "27155", "url": "https://gl.wikipedia.org/wiki?curid=467980", "title": "Hidroper\u00f3xido org\u00e1nico", "text": ""}
{"id": "467986", "revid": "98629", "url": "https://gl.wikipedia.org/wiki?curid=467986", "title": "Iakov Zeldovich", "text": "Iakov Borisovich Zeldovich (en belaruso: \u042f\u043a\u0430\u045e \u0411\u0430\u0440\u044b\u0441\u0430\u0432\u0456\u0447 \u0417\u044f\u043b\u044c\u0434\u043e\u0432\u0456\u0447, en ruso: \u042f\u0301\u043a\u043e\u0432 \u0411\u043e\u0440\u0438\u0301\u0441\u043e\u0432\u0438\u0447 \u0417\u0435\u043b\u044c\u0434\u043e\u0301\u0432\u0438\u0447), nado en Minsk ou 8 de marzo de 1914 e finado en Moscova ou 2 de decembro de 1987, foi un prol\u00edfico f\u00edsico sovi\u00e9tico nado en Belar\u00fas. Tivo un papel importante non desenvolvemento das armas nucleares e termonucleares sovi\u00e9ticas, e fixo importantes contribuci\u00f3ns aos campos da adsorci\u00f3n e da cat\u00e1lise, as ondas de choque, a f\u00edsica nuclear, a f\u00edsica de part\u00edculas, a astrof\u00edsica, a cosmolox\u00eda f\u00edsica e a relatividade xeral.\nTraxectoria.\nPrimeiros anos e estudos.\nDe ascendencia xud\u00eda, Zeldovich naceu en Minsk o 8 de marzo de 1914. Catro meses m\u00e1is tarde, a s\u00faa familia trasladouse a San Petersburgo. Permaneceron nesa cidade (co\u00f1ecida como Leningrado dende 1924 ata 1991) ata agosto de 1941, cando o instituto onde estaba Iakov Zeldovich, foi evacuado a Kaz\u00e1n para evitar a invasi\u00f3n da Uni\u00f3n Sovi\u00e9tica polo eixe. Permaneceu nesa cidade ata o ver\u00e1n de 1943, cando Zeldovich se trasladou a Moscova.\nEn maio de 1931, \u00e1 idade de dezasete anos, convirteuse en asistente de laboratorio no Instituto de Qu\u00edmica F\u00edsica da Academia Rusa de Ciencias. Esta relaci\u00f3n co Instituto durou toda a s\u00faa vida. En 1936 defendeu a s\u00faa tese sobre a adsorci\u00f3n e a cat\u00e1lise en superficies heterox\u00e9neas. O punto m\u00e1is importante foi a investigaci\u00f3n sobre a \"isoterma de adsorci\u00f3n de Freundlich (ou cl\u00e1sica)\", na cal Zeldovich descubriu o fundamento te\u00f3rico desta observaci\u00f3n emp\u00edrica. En 1939 recibiu o grao de Doutor en Ciencias (F\u00edsica e Matem\u00e1ticas), pola s\u00faa tese sobre a oxidaci\u00f3n do nitr\u00f3xeno. Zeldovich igualmente descubriu o mecanismo, co\u00f1ecido en fisicoqu\u00edmica como \"mecanismo t\u00e9rmico NO\" ou \"mecanismo de Zeldovich\".\nProxecto nuclear sovi\u00e9tico.\nEntre 1937 e 1948 traballou na teor\u00eda da ignici\u00f3n, a combusti\u00f3n e a explosi\u00f3n. Dende 1939-1940, xunto con Iuli Jariton, Zeldovich logrou importantes resultados na teor\u00eda das reacci\u00f3ns nucleares en cadea. En 1943 comezou a s\u00faa participaci\u00f3n no proxecto at\u00f3mico sovi\u00e9tico, traballando xunto a Igor Kurchatov. Os seus traballos sobre as armas nucleares continuaron ata outubro de 1963.\nContribuci\u00f3n \u00e1 f\u00edsica de part\u00edculas e a f\u00edsica nuclear.\nEn 1952 comezou a traballar no campo das part\u00edculas elementais e as s\u00faas transformaci\u00f3ns. Predixo a desintegraci\u00f3n beta do mes\u00f3n pi. Xunto con S. Gershtein deuse de conta da analox\u00eda entre as interacci\u00f3ns d\u00e9biles e electromagn\u00e9tica, e en 1960 predixo que o fen\u00f3meno da cat\u00e1lise do mu\u00f3n (m\u00e1is precisamente, o mu\u00f3n catalizada por dt-fusi\u00f3n). En 1977, xunto con Fiodor Shapiro, Iakov Zeldovich foi galardoado coa medalla de Kurchatov, o m\u00e1ximo galard\u00f3n na f\u00edsica nuclear da Uni\u00f3n Sovi\u00e9tica. A referencia era \"pola predici\u00f3n das caracter\u00edsticas de neutr\u00f3ns ultra-fr\u00edos, a s\u00faa detecci\u00f3n e investigaci\u00f3n\". Foi elixido membro da Academia de Ciencias da URSS o 20 de xu\u00f1o de 1958. Foi xefe da divisi\u00f3n do Instituto de Matem\u00e1ticas Aplicadas da Academia Rusa de Ciencias dende 1965 ata xaneiro de 1983.\nInvestigaci\u00f3n en astrof\u00edsica e cosmolox\u00eda.\nNa d\u00e9cada de 1960 comezou a traballar en astrof\u00edsica e en cosmolox\u00eda f\u00edsica. En 1964, e de forma independente a Edwin Salpeter foron os primeiros en suxerir que os discos de acreci\u00f3n arredor de buratos negros de gran tama\u00f1o son os responsables das enormes cantidades de enerx\u00eda radiada polos qu\u00e1sares. Dende 1965 foi tam\u00e9n profesor no Departamento de F\u00edsica da Universidade Estatal de Moscova, e xefe da divisi\u00f3n de Astrof\u00edsica Relativista no Instituto Astron\u00f3mico Sternberg.\nZeldovich traballou na teor\u00eda da evoluci\u00f3n do universo quente, as propiedades da radiaci\u00f3n de fondo de microondas, a estrutura a grande escala do universo, e a teor\u00eda dos buratos negros. Predixo, con Rashid Siunyaiev, que o fondo c\u00f3smico de microondas debe ser sometido \u00e1 dispersi\u00f3n Compton inversa. Isto denom\u00ednase efecto Siunyaiev-Zeldovich, e a medici\u00f3n contin\u00faa a ser un dos maiores esforzos de observaci\u00f3n da cosmolox\u00eda. Unha interpretaci\u00f3n preliminar dos datos da Wilkinson Microwave Anisotropy Probe (WMAP) de Benjamin Bernstein confirmou esta teor\u00eda.\nTermodin\u00e1mica dos buratos negros.\nZeldovich desempe\u00f1ou un papel clave no desenvolvemento da teor\u00eda da evaporaci\u00f3n dos buratos negros debido \u00e1 radiaci\u00f3n de Hawking. Na visita de Stephen Hawking e Kip Thorne a Moscova en 1973, os cient\u00edficos sovi\u00e9ticos Zeldovich e Aleksei Starobinski (o seu estudante de doctorado) mostr\u00e1ronlle que, segundo o principio de incerteza da mec\u00e1nica cu\u00e1ntica, os buratos negros en rotaci\u00f3n deber\u00edan crear e emitir part\u00edculas grazas \u00e1 enerx\u00eda de rotacion, que se perder\u00eda ao espazo e sair\u00eda do burato negro. Se ben sab\u00edase que todo corpo en rotaci\u00f3n perder\u00eda enerx\u00eda, por exemplo, en forma de ondas gravitacionais, o innovador da idea dos sovi\u00e9ticos foi que este mecanismo nunca fora teorizado antes. Posteriormente e sobre esta idea foi desenvolvida a radiaci\u00f3n de Hawking, e de aqu\u00ed deduciuse que os buratos negros ti\u00f1an unha certa temperatura, e polo tanto unha cantidade de entrop\u00eda que era proporcional \u00e1 \u00e1rea da superficie do horizonte de sucesos. A f\u00f3rmula para o c\u00e1lculo da entrop\u00eda foi a primeira en posu\u00edr a constante da gravitaci\u00f3n de Isaac Newton (G) a constante de Planck (h) e a velocidade da luz (c).\nReco\u00f1ecementos.\nIgor Kurchatov chamouno \"xenio\" e Andrei Sakharov dixo del que era \"un home con interese cient\u00edfico universal\". Stephen W. Hawking dixo unha vez a Zeldovich: \"antes de co\u00f1ecelo, cr\u00eda que vostede era un \u00abautor colectivo\u00bb, como Bourbaki\".\nFamilia.\nO seu fillo Boris Yakovlevich Zeldovich, foi tam\u00e9n un co\u00f1ecido f\u00edsico."}
{"id": "467987", "revid": "47401", "url": "https://gl.wikipedia.org/wiki?curid=467987", "title": "Yakov Zeldovich", "text": ""}
{"id": "467988", "revid": "47401", "url": "https://gl.wikipedia.org/wiki?curid=467988", "title": "Yakov Borisovich Zel'dovich", "text": ""}
{"id": "467989", "revid": "75439", "url": "https://gl.wikipedia.org/wiki?curid=467989", "title": "Alicia Boole Stott", "text": "Alicia Boole Stott, nada en Cork (Irlanda) o 8 de xu\u00f1o de 1860 e finada en Middlesex o 17 de decembro de 1940, foi unha matem\u00e1tica irlandesa-inglesa. A pesar de non ter nunca unha posici\u00f3n acad\u00e9mica, realizou un gran n\u00famero de valiosas contribuci\u00f3ns \u00e1s matem\u00e1ticas, recibindo un doutoramento honor\u00edfico pola Universidade de Groninga. \u00c9 co\u00f1ecida por cu\u00f1ar o voc\u00e1bulo \"pol\u00edtopo\" para un s\u00f3lido convexo de catro (ou m\u00e1is) dimensi\u00f3ns, e por ter un impresionante entendemento da xeometr\u00eda catro-dimensional dende moi nova.\nTraxectoria.\nPrimeiros anos.\nAlicia Boole naceu en Cork, terceira filla do matem\u00e1tico e l\u00f3xico George Boole e de Mary Everest Boole, matem\u00e1tica autodidacta e educadora. Varias das s\u00faas irm\u00e1s tam\u00e9n destacaron, xa que Lucy Everest Boole foi qu\u00edmica e farmac\u00f3loga e Ethel Lilian Voynich foi novelsita. Trala repentina morte do seu pai en 1864, a familia mudouse a Londres, onde a s\u00faa nai se converteu en bibliotecaria no Queen's College. Estudou nunha escola situada xunta o Queen's College coa s\u00faa irm\u00e1, mais nunca asistiu \u00e1 universidade. her Era co\u00f1ecida entre os seus amigos e familia como Alice, a\u00ednda que sempre publicou co nome de Alicia.\nInicio da carreira.\nAlicia foi a \u00fanica das irm\u00e1s Boole que herdou o talento matem\u00e1tico dos seus pais, a\u00ednda que a s\u00faa nai educara os seus cinco fillos dende idade temper\u00e1 \"para familiarizalos co fluxo da xeometr\u00eda\" proxectando formas no papel, colgando p\u00e9ndulos etc. Foi exposta por primeira vez aos modelos xeom\u00e9tricos polo seu cu\u00f1ado Charles Howard Hinton cando ti\u00f1a dezasete anos, e desenvolveu a habilidade de visualizar unha cuarta dimensi\u00f3n. Descubriu que hab\u00eda exactamente seis pol\u00edtopos regulares en catro dimensi\u00f3ns e que estaban rodeados por 5, 16 ou 600 tetraedros, 8 cubos, 24 octaedros ou 120 dodecaedros, a\u00ednda que xa era co\u00f1ecido por Ludwig Schl\u00e4fli. Produciu ent\u00f3n secci\u00f3ns centrais tridimensionais dos seis pol\u00edtopos regulares mediante construci\u00f3ns puramente euclidianas e m\u00e9todos sint\u00e9ticos pola sinxela raz\u00f3n de que nunca aprendera xeometr\u00eda anal\u00edtica. Realizou modelos de cartolina de todas as secci\u00f3ns e cu\u00f1ou o voc\u00e1bulo \"pol\u00edtopos\" para describilos.\nCarreira posterior.\nTras obter un traballo de secretaria preto de Liverpool en 1889 co\u00f1eceu e casou co actuario Walter Stott en 1890. Tiveron dous fillos, Mary (1891\u20131982) e Leonard (1892\u20131963). Stott aprendeu da obra de Pieter Schoute sobre secci\u00f3ns centrais dos pol\u00edtopos regulares en 1895. Schoute foi a Inglaterra e traballou con Alicia Stott, convenc\u00e9ndoa de que publicase os seus resultados, o que fixo en dous artigos editados en Amsterdam en 1900 e 1910.\nA Universidade de Groninga honrouna invit\u00e1ndoa a asistir \u00e1s celebraci\u00f3ns do seu tricentenario e otorgoulle un doutoramento honor\u00edfico en 1914. Trala morte de Schoute en 1913 Alicia fixo un receso do seu traballo matem\u00e1tico.\nEn 1930 foi presentada polo seu sobri\u00f1o Geoffrey Ingram Taylor a Harold Scott MacDonald Coxeter e traballaron xuntos en varios problemas. Alicia fixo outros dous importantes descubrimentos relativos \u00e1s construci\u00f3ns de poliedros relacionados coa secci\u00f3n \u00e1urea. Presentou un artigo conxunto con Coxeter na Universidade de Cambridge. Coxeter escribiu m\u00e1is tarde que \"a forza e simplicidade do seu car\u00e1cter combin\u00e1ronse coa diversidade dos seus intereses para facer dela unha amiga inspiradora\".\nAlicia faleceu en Middlesex en 1940.\nLegado.\nNa primavera de 2001 atopouse un rolo de papel con debuxos coloreados de poliedros na Universidade de Groninga. A\u00ednda que non estaba asinado, reco\u00f1eceuse inmediatamente como obra de Alicia. Foi investigado por Irene Polo-Blanco, que inclu\u00edu un cap\u00edtulo sobre Alicia no seu libro \"Theory and History of Mathematical Models\" (2007)."}
{"id": "467990", "revid": "27155", "url": "https://gl.wikipedia.org/wiki?curid=467990", "title": "Peroxol", "text": ""}
{"id": "467995", "revid": "56817", "url": "https://gl.wikipedia.org/wiki?curid=467995", "title": "Hidroperoxilo", "text": "O radical hidroperoxilo, tam\u00e9n chamado radical perhidroxilo, \u00e9 un radical que \u00e9 a forma protonada do super\u00f3xido e ten a f\u00f3rmula HO2. Esta especie qu\u00edmica xoga un importante papel na atmosfera terrestre e, como especie reactiva do ox\u00edxeno, en biolox\u00eda celular.\nEstrutura e reacci\u00f3ns.\nA mol\u00e9cula ten unha estrutura dobrada nun \u00e1ngulo duns 104\u00ba.\nO ani\u00f3n super\u00f3xido, e o radical hidroperoxilo coexisten en equilibrio qu\u00edmico en soluci\u00f3n acuosa:\nA p\"K\"a do HO2 \u00e9 4,88. Por tanto, un 0,3% dos super\u00f3xidos presentes no citosol dunha c\u00e9lula t\u00edpica est\u00e1n en forma protonada.\nOxida o \u00f3xido n\u00edtrico a di\u00f3xido de nitr\u00f3xeno:\nEspecies reactivas do ox\u00edxeno en biolox\u00eda.\nXunto coa s\u00faa base conxugada super\u00f3xido, o hidroperoxilo \u00e9 unha importante especie reactiva do ox\u00edxeno. A diferenza do , que ten propiedades redutoras, o HO2 pode actuar como oxidante en varias reacci\u00f3ns biol\u00f3xicas importantes, como a abstracci\u00f3n de \u00e1tomos de hidr\u00f3xeno do tocoferol e de \u00e1cidos graxos poliinsaturados na bicapa lip\u00eddica da membrana celular, polo que pode ser un importante iniciador da peroxidaci\u00f3n de l\u00edpidos.\nImportancia na qu\u00edmica atmosf\u00e9rica.\nO hidroperoxilo gasoso est\u00e1 implicado en ciclos de reacci\u00f3ns que destr\u00faen o ozono estratosf\u00e9rico. Tam\u00e9n est\u00e1 presente na troposfera, onde esencialmente \u00e9 o subproduto da oxidaci\u00f3n do mon\u00f3xido de carbono e de hidrocarburos polo radical hidroxilo.\nComo a constante diel\u00e9ctrica ten un forte efecto sobre o p\"K\"a, e a constante diel\u00e9ctrica do aire \u00e9 bastante baixa, o super\u00f3xido producido (fotoquimicamente) na atmosfera est\u00e1 presente case exclusivamente en forma de HO2. Como o HO2 \u00e9 bastante reactivo, act\u00faa como un \"limpador\" na atmosfera ao degradar certos contaminantes org\u00e1nicos, polo que a qu\u00edmica do HO2 \u00e9 de considerable importancia xeoqu\u00edmica."}
{"id": "467996", "revid": "27155", "url": "https://gl.wikipedia.org/wiki?curid=467996", "title": "Hidroperoxil", "text": ""}
{"id": "467997", "revid": "27155", "url": "https://gl.wikipedia.org/wiki?curid=467997", "title": "Radical hidroperoxilo", "text": ""}
{"id": "467999", "revid": "27155", "url": "https://gl.wikipedia.org/wiki?curid=467999", "title": "Radical hidroperoxil", "text": ""}
{"id": "468001", "revid": "27155", "url": "https://gl.wikipedia.org/wiki?curid=468001", "title": "Radical perhidroxilo", "text": ""}
{"id": "468002", "revid": "27155", "url": "https://gl.wikipedia.org/wiki?curid=468002", "title": "Perhidroxilo", "text": ""}
{"id": "468004", "revid": "27155", "url": "https://gl.wikipedia.org/wiki?curid=468004", "title": "Perhidroxil", "text": ""}
{"id": "468005", "revid": "27155", "url": "https://gl.wikipedia.org/wiki?curid=468005", "title": "Radical perhidroxil", "text": ""}
{"id": "468008", "revid": "98629", "url": "https://gl.wikipedia.org/wiki?curid=468008", "title": "Sakura 2A", "text": "Sakura 2A, co\u00f1ecido tam\u00e9n como CS 2A (acr\u00f3nimo de \"Communications Satellite\") foi un sat\u00e9lite artificial da axencia espacial xaponesa NASDA lanzado o 4 de febreiro de 1983 mediante un foguete N-2 desde o Centro Espacial de Tanegashima.\nCaracter\u00edsticas.\nSakura 2A, xunto con Sakura 2B, era parte da segunda xeraci\u00f3n de sat\u00e9lites de comunicaci\u00f3n xaponeses. Foi usado para operaci\u00f3ns comerciais de comunicaci\u00f3ns e en misi\u00f3ns cooperativas, como transmisi\u00f3ns de emerxencias e comunicaci\u00f3ns con illas xaponesas distantes. Us\u00e1ronse tam\u00e9n para probar novos sistemas de comunicaci\u00f3ns. Levaba a bordo 4 transpondedores en banda Ka e foi inxectado nunha \u00f3rbita xeoestacionaria, nunha posici\u00f3n de 132\u00ba E."}
{"id": "468009", "revid": "72012", "url": "https://gl.wikipedia.org/wiki?curid=468009", "title": "CS-2A", "text": ""}
{"id": "468010", "revid": "72012", "url": "https://gl.wikipedia.org/wiki?curid=468010", "title": "CS-2B", "text": ""}
{"id": "468015", "revid": "98629", "url": "https://gl.wikipedia.org/wiki?curid=468015", "title": "Sakura 2B", "text": "Sakura 2B, co\u00f1ecido tam\u00e9n como CS 2B (acr\u00f3nimo de \"Communications Satellite\") foi un sat\u00e9lite artificial da axencia espacial xaponesa NASDA lanzado o 5 de agosto de 1983 mediante un foguete N-2 desde o Centro Espacial de Tanegashima.\nCaracter\u00edsticas.\nSakura 2B, xunto con Sakura 2A, era parte da segunda xeraci\u00f3n de sat\u00e9lites de comunicaci\u00f3n xaponeses. Foi usado como sat\u00e9lite de reserva en caso de fallo de Sakura 2A. Levaba a bordo 4 transpondedores en banda Ka e foi inxectado nunha \u00f3rbita xeoestacionaria, nunha posici\u00f3n de 136\u00ba E."}
{"id": "468017", "revid": "98629", "url": "https://gl.wikipedia.org/wiki?curid=468017", "title": "Sakura 3A", "text": "Sakura 3A, co\u00f1ecido tam\u00e9n como CS 3A (acr\u00f3nimo de \"Communications Satellite\") foi un sat\u00e9lite artificial da axencia espacial xaponesa NASDA lanzado o 19 de febreiro de 1988 mediante un foguete H-I desde o Centro Espacial de Tanegashima.\nCaracter\u00edsticas.\nSakura 3A, xunto con Sakura 3B, era parte da tereceira xeraci\u00f3n de sat\u00e9lites de comunicaci\u00f3n xaponeses que substitu\u00edu a Sakura 2A e Sakura 2B. Foi usado para operaci\u00f3ns comerciais de comunicaci\u00f3ns e en misi\u00f3ns cooperativas, como transmisi\u00f3ns de emerxencias e comunicaci\u00f3ns con illas xaponesas distantes. Levaba a bordo 3 transpondendores en banda C e 15 en banda Ka. Foi inxectado nunha \u00f3rbita xeoestacionaria, nunha posici\u00f3n de 132\u00ba E. Cesou as s\u00faas operaci\u00f3ns o 30 de novembro de 1995."}
{"id": "468018", "revid": "72012", "url": "https://gl.wikipedia.org/wiki?curid=468018", "title": "CS-3A", "text": ""}
{"id": "468019", "revid": "72012", "url": "https://gl.wikipedia.org/wiki?curid=468019", "title": "CS-3B", "text": ""}
{"id": "468020", "revid": "98629", "url": "https://gl.wikipedia.org/wiki?curid=468020", "title": "Sakura 3B", "text": "Sakura 3B, co\u00f1ecido tam\u00e9n como CS 3B (acr\u00f3nimo de \"Communications Satellite\") foi un sat\u00e9lite artificial da axencia espacial xaponesa NASDA lanzado o 16 de setembro de 1989 mediante un foguete H-I desde o Centro Espacial de Tanegashima.\nCaracter\u00edsticas.\nSakura 3B, xunto con Sakura 3A, era parte da tereceira xeraci\u00f3n de sat\u00e9lites de comunicaci\u00f3n xaponeses que substitu\u00edu a Sakura 2A e Sakura 2B. Foi usado como sat\u00e9lite de reserva para Sakura 3A. Levaba a bordo 3 transpondendores en banda C e 15 en banda Ka. Foi inxectado nunha \u00f3rbita xeoestacionaria, nunha posici\u00f3n de 132\u00ba E. Cesou as s\u00faas operaci\u00f3ns o 31 de maio de 1996."}
{"id": "468021", "revid": "72012", "url": "https://gl.wikipedia.org/wiki?curid=468021", "title": "Imperio colonial italiano", "text": ""}
{"id": "468028", "revid": "72012", "url": "https://gl.wikipedia.org/wiki?curid=468028", "title": "Lei de Faraday", "text": ""}
{"id": "468037", "revid": "56817", "url": "https://gl.wikipedia.org/wiki?curid=468037", "title": "Uni\u00f3n Republicana (Espa\u00f1a 1893)", "text": "Uni\u00f3n Republicana, foi unha alianza electoral creada o 23 de xaneiro de 1893 a partir da confluencia de 3 partidos republicanos: o Partido Republicano Progresista de Ruiz Zorrilla, o Partido Republicano Centralista de Salmer\u00f3n e o Partido Republicano Federal de Francesc Pi i Margall. O 28 de xaneiro, no xornal El Mot\u00edn, publicouse o Manifesto elaborado o d\u00eda 23, no que se indicaba que ti\u00f1a como obxectivos: acelerar a chegada da Rep\u00fablica, a creaci\u00f3n dun goberno provisional e a elaboraci\u00f3n dunha Constituci\u00f3n.\nNas elecci\u00f3ns de marzo dese mesmo ano, conseguiron 32 escanos, obtendo ademais a vitoria nas provincias de Madrid e Barcelona, nas respectivas capitais e en Valencia. F\u00f3ra da alianza permaneceron os republicanos posibilistas de Castelar, que obtuviron 15 escanos. No obstante, ese mesmo ano, o propio Castelar disolveu o Partido Dem\u00f3crata Posibilista (PDP) e aconsellou a integraci\u00f3n no seo do Partido Liberal, ao que se opuxo unha parte do partido que fundou a Uni\u00f3n Constitucional Republicana (UCR) que acabar\u00eda integr\u00e1ndose en Uni\u00f3n Republicana."}
{"id": "468084", "revid": "56817", "url": "https://gl.wikipedia.org/wiki?curid=468084", "title": "Psicolox\u00eda da homosexualidade", "text": "As explicaci\u00f3ns sobre a orixe intraps\u00edquica da homosexualidade var\u00edan segundo as correntes dentro da psicolox\u00eda, a psiquiatr\u00eda e a psican\u00e1lise e o seu estudo levou \u00e1 psicolox\u00eda da homosexualidade.\nCondutismo.\nDende unha perspectiva cognitivo-condutal, prop\u00faxose un modelo de como xorde a homosexualidade a partir dos primeiros anos da adolescencia. Primeiro sensibilizaci\u00f3n, despois confusi\u00f3n identitaria e logo a asunci\u00f3n da identidade.\nO condutismo partiu da hip\u00f3tese de que a trav\u00e9s da aprendizaxe por condutas imitativas e o reforzo directo destas d\u00e1se o proceso de moldeamento nas condutas homosexuais.\n\u00c9 por iso que na d\u00e9cada dos '70 o condutismo propu\u00f1a unha terapia de reconversi\u00f3n para volver heterosexuais \u00f3s individuos con inclinaci\u00f3ns homosexuais. Pero a terapia de conversi\u00f3n non foi cientificamente validada.\nPsican\u00e1lise.\nBisexualidade ps\u00edquica.\nNon debe confundirse orientaci\u00f3n sexual de obxecto, \u00e9 dicir, namorarse dun obxecto home ou muller, con identidade sexual ou identidade de x\u00e9nero, \u00e9 dicir, sentirse home ou muller.\nA psican\u00e1lise non ten unha teor\u00eda espec\u00edfica sobre a homosexualidade e Freud non pensaba que os homosexuais formaban un grupo separado con caracter\u00edsticas similares que os diferenciase dos demais individuos.\nFreud non consideraba o desexo homosexual como patol\u00f3xico sen\u00f3n como unha disposici\u00f3n na constituci\u00f3n sexual de todos os individuos. Freud consideraba na orixe da homosexualidade \u00e1 bisexualidade ps\u00edquica propia de todo ser humano.\nFreud derivaba a homosexualidade da bisexualidade ps\u00edquica, com\u00fan a todos os seres humanos e dic\u00eda que tentar transformar un homosexual en heterosexual era tan imposible como tentar transformar un heterosexual en homosexual.\nElecci\u00f3n de obxecto de amor.\nPara a psican\u00e1lise, a homosexualidade non v\u00e9n dada pola xen\u00e9tica sen\u00f3n que \u00e9 unha elecci\u00f3n. Non unha elecci\u00f3n voluntaria ou consciente nin algo que o suxeito poida modificar por gusto, sen\u00f3n unha elecci\u00f3n inconsciente. Non haber\u00eda nada na natureza humana que ditaminase que \u00f3s homes deben atraerlles as mulleres e \u00e1s mulleres os homes.\nNon existe unha relaci\u00f3n innata entre instinto sexual e obxecto sexual, ou sexa que a elecci\u00f3n de obxecto amoroso non v\u00e9n dada pola natureza ou polo instinto sen\u00f3n que hai un cami\u00f1o que a libido ten que percorrer at\u00e9 chegar \u00f3 achado do obxecto de amor definitivo durante a adolescencia.\nPara Freud non existe un ideal de harmon\u00eda que ser\u00eda o encontro da sexualidade parcial coa reprodutiva bioloxicamente determinada no cal \u00f3s homes corresp\u00f3ndenlle as mulleres e viceversa.\nPara Joyce McDougall non existe unha \u00absexualidade normal\u00bb porque a sexualidade \u00e9 considerada normal ou patol\u00f3xica \u00aben funci\u00f3n da s\u00faa coincidencia ou do seu afastamento das normas da sociedade \u00e1 que pertence\u00bb xa que a norma social ten unha dimensi\u00f3n socio-cultural e as normas sexuais cambian continuamente.\nA elecci\u00f3n de obxecto homosexual ou heterosexual, ou sexa, namorarse dun home ou dunha muller, \u00e9 algo que se define a partir da resoluci\u00f3n da conflitiva ed\u00edpica en todos os seres humanos.\nO complexo de Edipo, positivo (amor \u00f3 proxenitor do sexo oposto) ou negativo (amor \u00f3 proxenitor do mesmo sexo), marca o momento no cal a sexualidade parcial e as pulsi\u00f3ns parciais se reunifican no amor \u00f3 outro como obxecto total.\nHomosexualidade como trastorno.\nA partir do s\u00e9culo XIX o dominio da sexualidade deixou de pertencer \u00f3 rexistro da falta e o pecado para entrar no rexistro da morbilidade sexual, \u00e9 dicir, do normal e do patol\u00f3xico. Nese momento a homosexualidade comezou a ser definida como unha enfermidade ou unha perversi\u00f3n e polo tanto comezou ser estudada pola medicina, a psicolox\u00eda e a psican\u00e1lise.\nA homosexualidade, como categor\u00eda psicol\u00f3xica, constitu\u00eduse a partir dun artigo de Carl Westphal en 1870 sobre \"\u00abas sensaci\u00f3ns sexuais contrarias\u00bb\".\nDurante o s\u00e9culo XX, a psiquiatr\u00eda inclu\u00eda a homosexualidade entre os trastornos que pod\u00edan ser tratados pero, en 1974, a Asociaci\u00f3n Estadounidense de Psiquiatr\u00eda (American Psychiatric Association) retirou a homosexualidade da lista das enfermidades mentais do Manual diagn\u00f3stico e estat\u00edstico dos trastornos mentais.\nDurante o s\u00e9culo XX, houbo psicanalistas que consideraban \u00e1 homosexualidade dentro da estrutura perversa, pero este concepto de perversi\u00f3n non pos\u00fae unha connotaci\u00f3n vulgar pexorativa ou de orde moral, sen\u00f3n que simplemente engloba todas as pr\u00e1cticas sexuais que non levan \u00e1 reproduci\u00f3n, inclu\u00edndo as caricias e os bicos.\nNo s\u00e9culo XXI xa non se fala de \u00abhomosexualidade\u00bb sen\u00f3n de \u00abhomosexualidades\u00bb e consid\u00e9rase que a homosexualidade, ou mellor dito, homosexualidades, poden darse en calquera estrutura ps\u00edquica, tanto neur\u00f3tica como perversa como psic\u00f3tica. Cando un homosexual consulta a un psicanalista non adoita facelo debido \u00e1 s\u00faa homosexualidade sen\u00f3n a outros temas, polo que non existe unha categor\u00eda cl\u00ednica espec\u00edfica da homosexualidade.\nA psican\u00e1lise e a psicolox\u00eda dedic\u00e1ronse a investigar a x\u00e9nese das homosexualidades, considerando grandes diferenzas entre a homosexualidade masculina e a homosexualidade feminina.\n\u00d3 contrario do que se cre vulgarmente, a sexualidade nos homosexuais homes conta coas caracter\u00edsticas da sexualidade masculina e a sexualidade das mulleres homosexuais conta coas caracter\u00edsticas da sexualidade feminina. \u00c9 dicir, os homes homosexuais non ter\u00edan unha conduta sexual \u00abfeminina\u00bb nin as lesbianas unha conduta sexual \u00abmasculina\u00bb. A m\u00e1is plena virilidade \u00e9 compatible coa elecci\u00f3n dun compa\u00f1eiro do mesmo sexo no home e a m\u00e1is plena feminidade nunha muller que elixe unha compa\u00f1eira feminina.\nAs explicaci\u00f3ns sobre a orixe intraps\u00edquico das homosexualidades var\u00edan segundo as correntes dentro da psican\u00e1lise e das distintas ramas da psicolox\u00eda.\nHomoparentalidade.\nA psican\u00e1lise non ten unha posici\u00f3n unificada con respecto \u00e1 homoparentalidade e a adopci\u00f3n homoparental,xa que coexisten distintos enfoques te\u00f3ricos, alg\u00fans a favor e outros en contra.\nPara moitos psicanalistas a diferenza sexual anat\u00f3mica entre os proxenitores non d\u00e1 garant\u00edas de sa\u00fade, e non existir\u00edan raz\u00f3ns te\u00f3ricas nin pr\u00e1cticas para supor que a homoparentalidade poida xerar patolox\u00edas mentais."}
{"id": "468104", "revid": "89787", "url": "https://gl.wikipedia.org/wiki?curid=468104", "title": "David O'Keefe", "text": "David Dean O'Keefe, nado en 1824 ou 1828 e finado en 1901 no barco \"Santa Cruz\", foi un capit\u00e1n de barco de orixe irlandesa que se converteu nun persoeiro hist\u00f3rico e pol\u00edtico da illa de Yap na Micronesia, no Pac\u00edfico Sur.\nTraxectoria.\nO'Keefe emigrou aos Estados Unidos en 1848 e estableceuse en Savannah, no Estado de Xeorxia. En 1871, como capit\u00e1n de barco Belvedere, colleu rumbo ao Pac\u00edfico Sur, cara a Manila. En 1872 chegou por primeira vez a Yap, a bordo do Wreker, e al\u00ed traballou polo menos ata 1875 na empresa Webster &amp; Cook, de Singapur, antes de establecerse como comerciante pola s\u00faa conta, con establecementos en Yap, en Palau e en Mapia. O'Keefe adquiriu varias embarcaci\u00f3ns coas que levaba copra ata Hong Kong. En Yap chegou a adquirir moito poder ao proporcionarlle \u00e1 poboaci\u00f3n local ferramentas de ferro procedentes de Hong Kong e doutros lugares de Asia Oriental para facilitar a produci\u00f3n das tradicionais moedas de pedra caracter\u00edsticas daquelas illas.\nPor mor da riqueza que adquiriu conced\u00e9uselle a propiedade dunha illa (a actual Tarang) na que era considerado como un rei. O seu emblema consist\u00eda nunha bandeira estadounidense ondeando sobre as letras \"OK\". Chegou a ter d\u00faas esposas yapesas, coas que tivo varios fillos na illa, malia estar xa casado en Savannah, onde ti\u00f1a tam\u00e9n unha filla.\nO'Keefe faleceu en 1901 no barco \"Santa Cruz\", co que regresaba a Savannah, como resultado dun tif\u00f3n, e deixou unha fortuna de arredor de medio mill\u00f3n de d\u00f3lares.\nO libro titulado \"His Majesty O'Keefe\" (1950), de Laurence Kingman, c\u00e9ntrase na vida deste mari\u00f1o en Yap, do mesmo xeito que a longametraxe hom\u00f3nima de 1954 (estreada en Espa\u00f1a co t\u00edtulo de \"Su majestad de los mares del sur\"), dirixida por Byron Haskin e protagonizada por Burt Lancaster."}
{"id": "468107", "revid": "1131", "url": "https://gl.wikipedia.org/wiki?curid=468107", "title": "Nabro", "text": "O Nabro \u00e9 un estratovolc\u00e1n da rexi\u00f3n sur do Mar Vermello, en Eritrea. At\u00f3pase no l\u00edmite sueste dos Alpes Danakil, na depresi\u00f3n de Danakil. Antes da erupci\u00f3n de 2011, consider\u00e1base que o volc\u00e1n estana extinto.\nXeograf\u00eda.\nO Nabro at\u00f3pase no sur de Eritrea, no centro da Depresi\u00f3n de Afar, preto da fronteira suroeste con Etiop\u00eda e no norte do Gran Val do Rift. Est\u00e1 rodeado polos volc\u00e1ns Mallahle, \u00f3 suroeste, e Dubbi, \u00f3 norte, e nos seus arredores at\u00f3panse as cidades de Beilul e Asab, no leste, e Edd, no norte."}
{"id": "468114", "revid": "89787", "url": "https://gl.wikipedia.org/wiki?curid=468114", "title": "Pobo tigr\u00e9", "text": "Os tigr\u00e9 son un grupo \u00e9tnico que habita en Eritrea e o Sud\u00e1n. Est\u00e1n estreitamente relacionado cos tigri\u00f1a e os beja. Os tigr\u00e9 falan a lingua tigr\u00e9, a cal pertence \u00e1 p\u00f3la sem\u00edtica das linguas afroasi\u00e1ticas."}
{"id": "468115", "revid": "23204", "url": "https://gl.wikipedia.org/wiki?curid=468115", "title": "Tigr\u00e9", "text": ""}
{"id": "468116", "revid": "89787", "url": "https://gl.wikipedia.org/wiki?curid=468116", "title": "Pobo tigri\u00f1a", "text": "Os tigri\u00f1a (en ; \"t\u00e4garu\") son un grupo \u00e9tnico falante de tigri\u00f1a que habita en Eritrea e na Rexi\u00f3n de Tigray de Etiop\u00eda. Habitan principalmente nas terras altas de Eritrea e no norte de Etiop\u00eda, e contan con comunidades na di\u00e1spora en numerosos pa\u00edses. En Eritrea representan arredor do 55% da poboaci\u00f3n, onde supo\u00f1en m\u00e1is de tres mill\u00f3ns de persoas, e en Etiop\u00eda son m\u00e1is de 4,5 mill\u00f3ns, segundo o censo de 2007. M\u00e1is do 90% dos tigri\u00f1a son cristi\u00e1ns. A gran maior\u00eda pertencen \u00e1 igrexa et\u00edope e \u00e1 igrexa eritrea, mais tam\u00e9n hai minor\u00edas de musulm\u00e1ns, Beta Israel, e dende o s\u00e9culo XIX protestantes e cat\u00f3licos."}
{"id": "468117", "revid": "23204", "url": "https://gl.wikipedia.org/wiki?curid=468117", "title": "Tigri\u00f1a", "text": ""}
{"id": "468121", "revid": "89787", "url": "https://gl.wikipedia.org/wiki?curid=468121", "title": "Carola Rackete", "text": "Carola Rackete, nada en Preetz en 1988, \u00e9 unha capit\u00e1 e activista social alem\u00e1.\nTornouse famosa internacionalmente en xu\u00f1o de 2019, tras o desembarque forzoso na illa italiana de Lampedusa co barco humanitario \"Sea-Watch 3\". Como resultado das s\u00faas acci\u00f3ns, foi detida polas autoridades italianas arrisc\u00e1ndose a unha pena de 10 anos de prisi\u00f3n. A\u00ednda que non foi a \u00fanica persoa procesada por axudar migrantes en Europa, a s\u00faa detenci\u00f3n considerouse un s\u00edmbolo. \nTraxectoria.\nCarola Rackete naceu en Preetz, unha cidade media do norte de Alema\u00f1a preto de Kiel, mais creceu en Hamb\u00fchren. O seu pai, Ekkehart Rackete \u00e9 enxe\u00f1eiro electr\u00f3nico e un exmilitar do ex\u00e9rcito alem\u00e1n.\nDespois de graduarse en ciencias n\u00e1uticas na Universidade de Jade (Baixa Saxonia), navegou durante dous anos en expedici\u00f3ns cient\u00edficas no \u00c1rtico e na Ant\u00e1rtida no marco das acci\u00f3ns do Instituto Alem\u00e1n Alfred Wegener para a investigaci\u00f3n polar e mari\u00f1a."}
{"id": "468124", "revid": "56817", "url": "https://gl.wikipedia.org/wiki?curid=468124", "title": "A virtude de Checchina", "text": "A virtude de Checchina (en ) \u00e9 unha novela de Matilde Serao publicada orixinalmente no ano 1884.\nFoi traducido \u00f3 galego por Isabel Soto e foi publicado pola Editorial Hugin e Munin no ano 2019."}
{"id": "468125", "revid": "56817", "url": "https://gl.wikipedia.org/wiki?curid=468125", "title": "O veo alzado", "text": "O veo alzado (en ) \u00e9 unha novela de George Eliot, publicada orixinalmente en 1859. \u00d3 contrario que outras obras de ficci\u00f3n realista polas que Eliot \u00e9 m\u00e1is co\u00f1ecida, \"O veo alzado\" explora temas de percepci\u00f3n extrasensorial, a esencia da vida f\u00edsica, a posible vida ap\u00f3s a morte e o poder do destino. A novela forma parte da tradici\u00f3n vitoriana de ficci\u00f3n de terror, xunto a \"Dr. Jekyll e Mr. Hyde\" de Robert Louis Stevenson (1886) e o \"Dr\u00e1cula\" de Bram Stoker (1897).\nFoi traducido \u00f3 galego por Alejandro Tobar e foi publicado pola Editorial Hugin e Munin no ano 2019."}
{"id": "468126", "revid": "23204", "url": "https://gl.wikipedia.org/wiki?curid=468126", "title": "La virt\u00f9 di Checchina", "text": ""}
{"id": "468127", "revid": "23204", "url": "https://gl.wikipedia.org/wiki?curid=468127", "title": "The Lifted Veil", "text": ""}
{"id": "468128", "revid": "27155", "url": "https://gl.wikipedia.org/wiki?curid=468128", "title": "Nitrilo", "text": "Un nitrilo \u00e9 un composto org\u00e1nico que ten un grupo funcional \u2212C\u2261N. O prefixo ciano- e o termo nitrilo util\u00edzanse de maneira indistinta na literatura industrial. Os grupos nitrilo enc\u00f3ntranse en moitos comopostos \u00fatiles, como o metil cianoacrilato, usado nas supercolas e na goma de nitrilo, un pol\u00edmero que cont\u00e9n nitrilo usado en laboratorios libres de l\u00e1tex e en luvas m\u00e9dicas. A goma de nitrilo util\u00edzase moito tam\u00e9n na industria da automoci\u00f3n para facer mangueiras e selados, xa que \u00e9 resistente a aceites e combustibles. Os compostos org\u00e1nicos que conte\u00f1en m\u00faltiples grupos nitrilo co\u00f1\u00e9cense como cianocarburos.\nOs compostos inorg\u00e1nicos que conte\u00f1en o grupo \u2212C\u2261N non se denominan nitrilos sen\u00f3n cianuros. A\u00ednda que tanto os nitrilos coma os cianuros poden derivarse a partir de sales de cianuro, a maior\u00eda dos nitrilos son moito menos t\u00f3xicos.\nEstrutura e propiedades b\u00e1sicas.\nA xeometr\u00eda do N\u2212C\u2212C \u00e9 linear nos nitrilos, reflectindo a hibridaci\u00f3n sp do carbono con enlace triplo. A distancia C\u2212N \u00e9 curta, de 1,16\u00a0\u00c5, o que concorda cun triplo enlace. Os nitrilos son polares, como indican os seus elevados momentos diplolares. Como l\u00edquidos te\u00f1en altas permitividades relativas, a mi\u00fado con valores da orde de 30.\nHistoria.\nO primeiro composto hom\u00f3logo aos nitrilos, o nitrilo do \u00e1cido f\u00f3rmico, chamado cianuro de hidr\u00f3xeno, foi sintetizado por Carl Wilhelm Scheele en 1782. En 1811 J. L. Gay-Lussac conseguiu preparar o \u00e1cido puro, moi t\u00f3xico e vol\u00e1til. \nArredor de 1832 Friedrich W\u00f6hler e Justus von Liebig prepararon o benzonitrilo, o nitrilo do \u00e1cido benzoico, pero debido ao rendemento m\u00ednimo da s\u00edntese non determinaron as s\u00faas propiedades f\u00edsicas nin qu\u00edmicas nin suxeriron unha estrutura. En 1834 Th\u00e9ophile-Jules Pelouze sintetizou o propionitrilo, suxerindo que era un \u00e9ter do alcohol propi\u00f3nico e o \u00e1cido hidroci\u00e1nico.\nA s\u00edntese de benzonitrilo feita por Hermann Fehling en 1844 ao quentar benzoato am\u00f3nico foi o primeiro m\u00e9todo de obter unha cantidade de substancia suficiente para a investigaci\u00f3n qu\u00edmica. \nFehling determinou a estrutura comparando os seus resultados coa a s\u00edntese xa co\u00f1ecida de cianuro de hidr\u00f3xeno quentando formiato am\u00f3nico. Foi el quen acu\u00f1ou o nome \"nitrilo\" (benzonitrilo) para a nova substancia, que se converter\u00eda no nome de todo este grupo de compostos.\nS\u00edntese.\nIndustrialmente, os principais m\u00e9todos de producir nitrilos son a amoxidaci\u00f3n e a hidrocianaci\u00f3n. Ambas as rutas son de \"quimica verde\" porque non xeran cantidades estequiom\u00e9tricas de sales.\nAmoxidaci\u00f3n.\nNa amoxidaci\u00f3n, un hidrocarburo \u00e9 parcialmente oxidado en presenza de amon\u00edaco. Esta conversi\u00f3n \u00e9 realizada a grande escala para o acrilonitrilo:\nNa produci\u00f3n de acrilonitrilo, un produto secundario \u00e9 o acetonitrilo. A escala industrial prep\u00e1ranse por amoxidaci\u00f3n varios derivados do benzonitrilo, ftalonitrilo e isobutironitrilo. O proceso \u00e9 cataliado por \u00f3xidos met\u00e1licos e consid\u00e9rase que se produce por medio da imina.\nHidrocianaci\u00f3n.\nA hidrocianaci\u00f3n \u00e9 un m\u00e9todo industrial para producir nitrilos a partir de cianuro de hidr\u00f3xeno e alquenos. O proceso require catalizadores homox\u00e9neos. Un exemplo de hidrocianaci\u00f3n \u00e9 a produci\u00f3n de adiponitrilo, un precursor do nailon-6,6 a partir de 1,3-butadieno:\nA partir de haluros org\u00e1nicos e sales de cianuro.\nD\u00faas reacci\u00f3ns de met\u00e1tese de sales son com\u00fans como reacci\u00f3ns a escala de laboratorio. Na s\u00edntese de nitrilo de Kolbe, os haluros de alquilo sofren unha substituci\u00f3n alif\u00e1tica nucleof\u00edlica con cianuros de metal alcalino. Os nitrilos de arilo prep\u00e1ranse pola s\u00edntese de Rosenmund-von Braun.\nCianohidrinas.\nAs cianohidrinas son un tipo especial de nitrilos. Clasicamente son o resultado da adici\u00f3n de cianuros de metal alcalino a aldehidos na reacci\u00f3n da cianohidrina. Debido \u00e1 polaridade do carbonilo org\u00e1nico, esta reacci\u00f3n non necesita catalizador, a diferenza da hidrocianaci\u00f3n de alquenos. As O-silil cianohidrinas x\u00e9ranse pola adici\u00f3n de cianuro de trimetilsililo en presenza dun catalizador (sililcianaci\u00f3n). As cianohidrinas tam\u00e9n se preparan por reacci\u00f3ns de transcianohidrina que empezan, por exemplo, con cianohidrina de acetona como fonte de HCN.\nDeshidraci\u00f3n de amidas e oximas.\nOs nitrilos poden prepararse por deshidraci\u00f3n de amidas primarias. En presenza de etil diclorofosfato e DBU a benzamida conv\u00e9rtese en benzonitrilo: Outros reactivos usados comunmente para este prop\u00f3sito son o P4O10 e o SOCl2.\nNunha deshidrataci\u00f3n relacionada, as amidas secundarias dan nitrilos pola degradaci\u00f3n de amidas de von Braun. Neste caso rompe un enlace C-N.\nA deshidrataci\u00f3n de aldoximas (RCH=NOH) tam\u00e9n proporciona nitrilos. Reactivos t\u00edpicos para esta transformaci\u00f3n son a trietilamina/di\u00f3xido de xofre, as ceolitas ou o cloruro de sulfurilo. Aprov\u00e9itase esta estratexia na s\u00edntese \"one pot\" (nun s\u00f3 reactor) de nitrilos a partir de aldehidos con hidroxilamina en presenza de sulfato de sodio. \nReacci\u00f3n de Sandmeyer.\nOs nitrilos arom\u00e1ticos prep\u00e1ranse con frecuencia no laboratorio a partir da anilina por medio de compostos de diazonio. Esta \u00e9 a reacci\u00f3n de Sandmeyer, para a cal c\u00f3mpren cianuros de metal de transici\u00f3n.\nReacci\u00f3ns.\nOs grupos nitrilo en compostos org\u00e1nicos poden sufrir diversas reacci\u00f3ns dependendo dos reactivos ou condici\u00f3ns. Un grupo nitrilo pode ser hidrolizado, reducido ou retirado da mol\u00e9cula como un i\u00f3n cianuro.\nHidr\u00f3lise.\nA hidr\u00f3lise de nitrilos RCN prod\u00facense nas s\u00faas distintas etapas baixo tratamento \u00e1cido ou b\u00e1scio para dar primeiramente carboxamidas RC(=O)NH2 e despois \u00e1cidos carbox\u00edlicos RCOOH. A hidr\u00f3lise de nitrilos a \u00e1idos carbox\u00edlicos \u00e9 eficaz. En \u00e1cidos ou bases, as ecuaci\u00f3ns de equilibrio son as seguintes:\nN\u00f3tese que falando estritramente, estas reacci\u00f3ns est\u00e1n mediadas (e non \"catalizadas\") por acidos ou bases, xa que se consome un equivalente do \u00e1cido ou base para formar o sal de amonio ou carboxilato, respectivamente.\nOs estudos cin\u00e9ticos mostran que a constante de velocidade de segunda orde para a hidr\u00f3lise catalizada por i\u00f3n hidr\u00f3xido do acetonitrilo a acetamida \u00e9 de 1,6\u00a0\u00d7\u00a010\u22126 M\u22121\u00a0s\u22121, a cal \u00e9 m\u00e1is lenta que a hidr\u00f3lise da amida a carboxilato (7,4\u00a0\u00d7\u00a010\u22125\u00a0M\u22121\u00a0s\u22121). As\u00ed, a ruta de hidr\u00f3lise b\u00e1sica proporcionar\u00e1 carboxilato (ou a amida contaminada con carboxilato). Por outra parte, as reacci\u00f3ns catalizadas por \u00e1cido requiren un coidadoso control da temperatura e da proporci\u00f3n de reactivos para evitar a formaci\u00f3n de pol\u00edmeros, o cal \u00e9 promovido polo car\u00e1cter exot\u00e9rmico da hidr\u00f3lise. O procedemento cl\u00e1sico para converter un nitrilo na correspondente amida primaria esixe engadir o nitrilo a \u00e1cido sulf\u00farico concentrado fr\u00edo. A subseguinte conversi\u00f3n a \u00e1cido carbox\u00edlico est\u00e1 desfavorecida pola baixa temperatura e a baixa concentraci\u00f3n de auga.\nA hidr\u00f3lise de nitrilos \u00e9 catalizada por d\u00faas familias de enzimas. As nitrilases hidrolizan os nitrilos a \u00e1cidos carbox\u00edlicos:\nAs nitrilo hidratases son metaloenzimas que hidrolizan os nitrilos a amidas. \nEstes enzimas util\u00edzanse comercialmente para producir acrilamida.\nReduci\u00f3n.\nHai varios tipos de reduci\u00f3n de nitrilos. Os nitrilos son susceptibles \u00e1 hidroxenaci\u00f3n sobre diversos catalizadores met\u00e1licos. A reacci\u00f3n pode producir a amina primaria (RCH2NH2) ou a amina terciaria ((RCH2)3N), dependendo das condici\u00f3ns. Nas reduci\u00f3ns org\u00e1nicas convencionais, os nitrilos red\u00facense por tratamento con hidruro de litio aluminio \u00e1 amina. A reduci\u00f3n \u00e1 imina seguida da hidr\u00f3lise ao aldehido ten lugar na s\u00edntese de aldehidos de Stephen, que utiliza cloruro estanoso en \u00e1cido.\nAlquilaci\u00f3n.\nOs alquil nitrilos son dbondo \u00e1cidos como para formar ani\u00f3ns nitrilo, que alquilan unha ampla variedade de electr\u00f3filos. A pequena demanda est\u00e9rica da unidade CN combinada coa s\u00faa estabilizaci\u00f3n indutiva son claves para a excepcional nucleofilidade observada. Estas caracter\u00edsticas fan que os nitrilos sexan ideais para crear novos enlaces carbono-carbono en ambientes con m\u00e1is esixencia est\u00e9rica para usalos nas s\u00ednteses qu\u00edmicas farmacol\u00f3xicas. Recentes desenvolvementos mostraron que a natureza do contrai\u00f3n met\u00e1lico causa unha diferente coordinaci\u00f3n tanto ao nitr\u00f3xeno do nitrilo coma ao carbono nucleof\u00edlico adxacente, a mi\u00fado con profundas diferenzas en reactividade e estereoqu\u00edmica.\nNucle\u00f3filos.\nO centro de carbono dun nitrilo \u00e9 electr\u00f3filo, polo que \u00e9 susceptible a reacci\u00f3ns de adici\u00f3n nucleof\u00edlica:\nComplexaci\u00f3n.\nOs nitrilos son precursores de complexos de nitrilo de metal de transici\u00f3n, que son reactivos e catalizadores. Exemplos son o [Cu(MeCN)4]+ e o PdCl2(PhCN)2).\nDerivados do nitrilo.\nCianamidas org\u00e1nicas.\nAs cianamidas son compostos \"N\"-ciano coa estrutura xeral R1R2N\u2212CN e relacionados coa cianamida parental inorg\u00e1nica, como se observa, por exemplo, na reacci\u00f3n de von Braun.\n\u00d3xidos de nitrilo.\nOs \u00f3xidos de nitrilo te\u00f1en a estrutura xeral R\u2212CNO.\nPresenza e aplicaci\u00f3ns.\nOs nitrilos aparecen de forma natural nun conxunto moi diverso de plantas e animais. Ill\u00e1ronse uns 120 nitrilos naturais de fontes mari\u00f1as e terrestres. Os nitrilos enc\u00f3ntranse habitualmente en cagu\u00f1as de certos froitos e especialmente en am\u00e9ndoas e durante a cocci\u00f3n de verduras do x\u00e9nero \"Brassica\", como verzas, coles de Bruxelas e coliflor, que liberan nitrilos por hidr\u00f3lise. O mandelonitrilo, unha cianohidrina producida ao inxerir am\u00e9ndoas e froitos con cagu\u00f1a, liberan cianuro de hidr\u00f3xeno e a ela se debe a toxicidade dos glic\u00f3sidos cianox\u00e9nicos.\nActualmente comercial\u00edzanse uns 30 medicamentos que conte\u00f1en nitrilos cunha gran variedade de indicaci\u00f3ns medicinais e hai m\u00e1is de 20 compostos adicionais que conte\u00f1en nitrilos que est\u00e1n en desenvolvemento cl\u00ednico. O grupo nitrilo \u00e9 bastante robusto e dif\u00edcil de metabolizar. Os tipos de f\u00e1rmacos que conte\u00f1en nitrilos son diversos, desde a vildagliptina, un f\u00e1rmaco antidiab\u00e9tico, ao anastrozol, que \u00e9 o est\u00e1ndar no tratamento do cancro de mama. En moitos casos o nitrilo imita a funcionalidade presente nos substratos de encimas, mentres que noutros casos o nitrilo incrementa a solubilidade na auga ou dimin\u00fae a susceptibilidade ao metabolismo oxidativo no f\u00edgado. Velaqu\u00ed alg\u00fans exemplos de f\u00e1rmacos que conte\u00f1en o grupo funcional nitrilo:"}
{"id": "468131", "revid": "56817", "url": "https://gl.wikipedia.org/wiki?curid=468131", "title": "A morte da Terra", "text": "A morte da Terra (en ) \u00e9 unha novela belga de 1910 escrita por J.-H. Rosny a\u00een\u00e9.\nFoi traducido \u00f3 galego por Isabel Soto e foi publicado pola Editorial Hugin e Munin no ano 2019."}
{"id": "468132", "revid": "23204", "url": "https://gl.wikipedia.org/wiki?curid=468132", "title": "La Mort de la Terre", "text": ""}
{"id": "468136", "revid": "22570", "url": "https://gl.wikipedia.org/wiki?curid=468136", "title": "Ourika", "text": "Ourika \u00e9 unha novela de 1823 escrita por Claire de Duras, orixinalmente publicada anonimamente.\nFoi traducido \u00f3 galego por Xavier Sen\u00edn e foi publicado pola Editorial Hugin e Munin no ano 2019."}
{"id": "468141", "revid": "59564", "url": "https://gl.wikipedia.org/wiki?curid=468141", "title": "Germ\u00e1n Labrador", "text": "Germ\u00e1n Labrador M\u00e9ndez, nado en Vigo o 3 de decembro de 1980, \u00e9 un profesor, investigador e comisario de arte galego, especializado en historia cultural da Espa\u00f1a contempor\u00e1nea.\nTraxectoria.\nA\u00ednda que nacido en Vigo, a familia residiu en Pontevedra desde 1984, onde estudou o bacharelato no IES Valle-Incl\u00e1n. Licenciouse en Filolox\u00eda Hisp\u00e1nica e Rom\u00e1nica na Universidade de Salamanca, especializ\u00e1ndose en Literatura Espa\u00f1ola e Latinoamericana en Salamanca e na U. Par\u00eds IV-La Sorbonne, U. de Berkeley e a Universidade de Nova York. \"Po\u00e9ticas e imaginarios de la transici\u00f3n espa\u00f1ola campo, discursos, fracturas\" \u00e9 a s\u00faa tese de doutoramento na U. de Salamanca (2008), dirixida polo profesor Fernando Rodr\u00edguez de la Flor Ad\u00e1nez.\nComezou de profesor en Espa\u00f1a e na Universidade de Hamburgo. En 2008 pasou a exercer a docencia e investigaci\u00f3n na Universidade de Princeton (EUA) no Departamento de Espa\u00f1ol e Portugu\u00e9s, sendo xa \"Professor\" en 2019 (en excedencia). Profesor vistitante en CUNY-The Graduate Center.\nAs s\u00faas investigaci\u00f3ns c\u00e9ntranse na Espa\u00f1a Moderna e Contempor\u00e1nea: poes\u00eda, movementos sociais e culturas urbanas, memoria hist\u00f3rica...; unindo est\u00e9tica e pol\u00edtica busca recuperar voces e proxectos esquecidos da historia ib\u00e9rica moderna.\nEn \"Letras arrebatadas, Poes\u00eda y qu\u00edmica en la transici\u00f3n espa\u00f1ola\" (2009) estuda un grupo de poetas clandestinos espa\u00f1ois que utilizaron unha literatura \u2018drogada\u2019 na simbolizaci\u00f3n da experiencia hist\u00f3rica. Desde as utop\u00edas psicod\u00e9licas de 1968 ata a mortal propagaci\u00f3n do consumo de hero\u00edna nos aos oitenta. En \"Culpables por la literatura. Imaginaci\u00f3n pol\u00edtica y contracultura en la transici\u00f3n espa\u00f1ola\" (2014) analiza os intentos das contraculturas espa\u00f1olas por superar a democracia de baixa intensidade post-franquista a trav\u00e9s da biotecnolox\u00eda e o activismo nos anos setenta. Comezou a preparar unha escolma de poetas antifranquistas, \"Muerto el perro, se acab\u00f3 la rabia. 25 poetas de metro de la transici\u00f3n espa\u00f1ola\" e unha edici\u00f3n cr\u00edtica de \"Los muertos\" de Jos\u00e9 Luis Hidalgo, poemas publicados na ditadura, que denuncian a existencia de fosas com\u00fans no franquismo.\nLeva publicado en numerosas revistas: \"Grial\", \"Artes del ensayo: Revista internacional sobre el ensayo hisp\u00e1nico\", \"Revista de letras y ciencias humanas\", \"Revista hisp\u00e1nica moderna\", \"Turia: Revista cultural\", \"Kamchatka: revista de an\u00e1lisis cultural\", \"HIOL: Hispanic Issues On Line\", \"Hispanic review\", \"Estudios human\u00edsticos. Filolog\u00eda\", \"Dieciocho: Hispanic enlightenment\", \"CiberLetras: revista de cr\u00edtica literaria y de cultura\", \"Cuadernos del minotauro\", \"Estudios portugueses: revista de filolog\u00eda portuguesa\", \"Hesperia: Anuario de filolog\u00eda hisp\u00e1nica\", \"Revista de Occidente\"... Tam\u00e9n en \"El Diario\" en 2020.\nFoi un dos comisarios da Exposici\u00f3n \"Po\u00e9ticas de la democracia. Im\u00e1genes y contraim\u00e1genes de la Transici\u00f3n\" (2018-2019) no Museo Ra\u00ed\u00f1a Sof\u00eda de Madrid. Colaborou tam\u00e9n na nova presentaci\u00f3n da colecci\u00f3n do museo, e na actualidade \u00e9 Director de Actividades P\u00fablicas do mesmo. En 2023 comisariou as exposici\u00f3ns \"Sempre m\u00e1is. Arte, ecolox\u00eda e protesta na Galiza do Prestige (2002-2022)\" e \"El tragaluz democr\u00e1tico. Pol\u00edticas de vida y muerte en el Estado espa\u00f1ol (1868\u20131975)\"."}
{"id": "468142", "revid": "89787", "url": "https://gl.wikipedia.org/wiki?curid=468142", "title": "George Francis FitzGerald", "text": "George Francis FitzGerald, nado en Dubl\u00edn o 3 de agosto de 1851 e finado na mesma cidade o 22 de febreiro de 1901, foi un profesor irland\u00e9s de \"filosof\u00eda natural e experimental\", \u00e9 dicir, de f\u00edsica, no Trinity College de Dubl\u00edn durante o \u00faltimo cuarto do s\u00e9culo XIX. FitzGerald \u00e9 co\u00f1ecido polo seu traballo na teor\u00eda electronmagn\u00e9tica e pola contracci\u00f3n de Lorentz\u2013FitzGerald, que chegou a ser unha parte integral da teor\u00eda da relatividade especial de Einstein.\nTraxectoria.\nFitzGerald naceu no n\u00famero 19 de Lower Mount Street en Dubl\u00edn o 3 de agosto de 1851 fillo do reverendo William FitzGerald e a s\u00faa esposa Anne Frances Stoney (irm\u00e1 de George Johnstone Stoney e Bindon Blood Stoney). Profesor de Filosof\u00eda Moral no Trinity e vigairo en St Anne's, en Dawson Street, no tempo en que naceu o seu fillo, William FitzGerald foi consagrado bispo de Cork, Cloyne e Ross en 1857 e trasladado a Killaloe e Clonfert en 1862. George volveu a Dubl\u00edn e ingresou no Trinity como estudante aos dezaseis anos. Converteuse en \"Fellow\" de Trinity en 1877 e pasou o resto da s\u00faa carreira al\u00ed, pasando a ser profesor de Filosof\u00eda Natural e Experimental na c\u00e1tedra \"Erasmus Smith\" en 1881.\nXunto con Oliver Lodge, Oliver Heaviside e Heinrich Hertz, FitzGerald foi unha figura fundamental entre o grupo dos \"maxwellianos\" que revisaron, clarificaron e confirmaron as teor\u00edas matem\u00e1ticas de James Clerk Maxwell sobre o campo electromagn\u00e9tico durante as d\u00e9cadas de 1870 e 1880.\nEn 1883, seguindo as ecuaci\u00f3ns de Maxwell, FitzGerald foi o primeiro en suxerir un aparello para producir correntes el\u00e9ctricas oscilantes rapidamente para xerar ondas electromagn\u00e9ticas, fen\u00f3meno que se observou que exist\u00edan experimentalmente por primeira vez polo f\u00edsico alem\u00e1n Heinrich Hertz en 1888.\nFitzGerald sufriu moitos problemas dixestivos durante gran parte da s\u00faa curta vida. P\u00faxose moi enfermo por problemas estomacais e faleceu na s\u00faa casa, o 7 de Ely Place en Dubl\u00edn, pouco despois dunha operaci\u00f3n por unha \u00falcera perforada o 21 de febreiro de 1901. Est\u00e1 enterrado no cemiterio de Mount Jerome.\nContracci\u00f3n da lonxitude.\nFitzGerald \u00e9 co\u00f1ecido pola s\u00faa conxectura na breve carta ao editor de \"Science\" titulada \"The Ether and the Earth's Atmosphere\" (1889) de que todos os obxectos m\u00f3biles eran escorzados na direcci\u00f3n do seu movemento, que explicar\u00eda os curiosos resultados nulos do experimento de Michelson\u2013Morley. FitzGerald baseou a s\u00faa idea en parte na forma en que as forzas electromagn\u00e9ticas se sab\u00eda que estaban afectadas polo movemento. En particular, FitzGerald empregou algunhas ecuaci\u00f3ns que foran deducidas pouco tempo antes polo seu amigo Oliver Heaviside, enxe\u00f1eiro el\u00e9ctrico. O f\u00edsico neerland\u00e9s Hendrik Lorentz deu cunha idea moi similar en 1892 e desenvolveuna m\u00e1is nas transformaci\u00f3ns de Lorentz, en conexi\u00f3n coa s\u00faa teor\u00eda dos electr\u00f3ns.\nA hip\u00f3tese da contracci\u00f3n de Lorentz\u2013FitzGerald (ou contracci\u00f3n de FitzGerald\u2013Lorentz) converteuse en parte esencial da teor\u00eda da relatividade especial, publicada en 1905 por Albert Einstein. Demostrou a natureza cinem\u00e1tica deste efecto, deriv\u00e1ndoo do principio da relatividade e a constancia da velocidade da luz.\nFamilia.\nFitzGerald casou o 21 de decembro de 1885 con Harriette Mary, filla do reverendo John Hewitt Jellett, reitor do Trinity College de Dubl\u00edn. Tiveron tres fillos e cinco fillas.\nFitzGerald era sobri\u00f1o de George Johnstone Stoney, f\u00edsico irland\u00e9s que cu\u00f1ou o voc\u00e1bulo \"electr\u00f3n\". Despois de que as part\u00edculas fosen descubertas por J. J. Thomson e Walter Kaufmann en 1896, FitzGerald foi o que propuxo chamales electr\u00f3ns. FitzGerald era tam\u00e9n sobri\u00f1o do eminente enxe\u00f1eiro irland\u00e9s Bindon Blood Stoney e primo da f\u00edsica m\u00e9dica Edith Anne Stoney.\nReco\u00f1ecementos.\nEn 1883, foi elixido membro da Royal Society e en 1899 recibiu a Royal Medal polas s\u00faas investigaci\u00f3ns en f\u00edsica te\u00f3rica. En 1900 fix\u00e9rono membro honorario da Royal Society of Edinburgh.\nUn cr\u00e1ter na cara oculta da L\u00faa recibe o seu nome, igual que un edificio do Trinity College de Dubl\u00edn."}
{"id": "468143", "revid": "56817", "url": "https://gl.wikipedia.org/wiki?curid=468143", "title": "Elisenda Alamany", "text": "Elisenda Alamany Guti\u00e9rrez, nada en Sabadell en 1983, \u00e9 unha profesora e pol\u00edtica catal\u00e1. \u00c9 deputada no Parlamento de Catalu\u00f1a na XII lexislatura, inicialmente pola coalici\u00f3n Catalunya en Com\u00fa-Podem. Asumiu a portavoc\u00eda do grupo parlamentario do 18 de xaneiro de 2018 ao 29 de outubro de 2018. En outubro de 2018 impulsou a plataforma \"Sobiranistes\" como corrente cr\u00edtica da direcci\u00f3n de En Com\u00fa Podem. En febreiro de 2019 abandonou o grupo parlamentario pero mantivo o seu escano. O 24 de febreiro de 2019 anunciou a creaci\u00f3n do novo partido \"Nova\"."}
{"id": "468144", "revid": "23204", "url": "https://gl.wikipedia.org/wiki?curid=468144", "title": "Elisenda Alamany Guti\u00e9rrez", "text": ""}
{"id": "468145", "revid": "89787", "url": "https://gl.wikipedia.org/wiki?curid=468145", "title": "Controversia sobre a doaz\u00f3n de sangue de homes que te\u00f1en sexo con homes", "text": "A controversia sobre a doaz\u00f3n de sangue de homes que te\u00f1en sexo con homes \u00e9 a disputa sobre as prohibici\u00f3ns das doaz\u00f3ns de sangue ou de tecido para transplantes de \u00f3rganos de parte de homes que te\u00f1en sexo con homes (HSH), unha categor\u00eda de homes que mante\u00f1en (ou mantiveron no pasado) relaci\u00f3ns sexuais con outros homes, sen ter en conta se se identifican como bisexuais, gais ou doutra maneira. \u00c1s restrici\u00f3ns \u00f3s doantes ch\u00e1maselle \u00e1s veces \"postergaci\u00f3ns\", dado que os doantes de sangue que foron rexeitados poder\u00edan non selo noutra ocasi\u00f3n. Con todo, moitas postergaci\u00f3ns son indefinidas, o que significa que a doaz\u00f3n poder\u00eda non ser aceptada nunca, o cal sup\u00f3n unha prohibici\u00f3n de facto. As restrici\u00f3ns var\u00edan dun pa\u00eds a outro, e nalg\u00fans deles non se te\u00f1en en conta pr\u00e1cticas como o sexo con protecci\u00f3n ou os per\u00edodos de abstinencia. As restrici\u00f3ns non afectan s\u00f3 a estes homes, tam\u00e9n nalg\u00fans casos a calquera muller que fose parella sexual. Polo demais, non afectan a mulleres, nin sequera \u00e1s mulleres que te\u00f1en sexo con mulleres. A axencia estadounidense Administraci\u00f3n de Alimentos e Medicamentos (FDA) sost\u00e9n que a xanela de postergaci\u00f3n dun ano est\u00e1 \"apoiada pola mellor evidencia cient\u00edfica que hai dispo\u00f1ible\".\nMoitas organizaci\u00f3ns LGBT consideran que as restrici\u00f3ns sobre a doaz\u00f3n est\u00e1n baseadas en homofobia e non nun problema m\u00e9dico lex\u00edtimo, xa que as doaz\u00f3ns som\u00e9tense a probas rigorosas para exclu\u00edr \u00f3s doantes que estean infectados con virus co\u00f1ecidos como VIH, VPH, hepatites B e hepatites C. Tam\u00e9n afirman que as postergaci\u00f3ns bas\u00e9anse en estereotipos. Os que propo\u00f1en unha restrici\u00f3n para sempre def\u00e9ndena debido \u00f3 risco de que a an\u00e1lise produza un falso negativo e debido a que a poboaci\u00f3n HSH de pa\u00edses desenvolvidos adoita ter unha maior prevalencia de infecci\u00f3n de HIV/AIDS. O comit\u00e9 de asesoramento do goberno brit\u00e1nico, SABTO, afirmou en 2013 que \"se se lle permitise \u00f3s HSH doar sangue, o risco de transfusi\u00f3n de sangue infectado de VIH aumentar\u00eda\". Con todo, en xullo do 2017, o goberno brit\u00e1nico reduciu a xanela de postergaci\u00f3n dun ano a tres meses, o cal entrar\u00eda en vigor meses despois, como resultado das conclusi\u00f3ns actualizadas do SABTO de que \"os novos sistemas de an\u00e1lises eran precisos e os doantes eran bos no cumprimento das normas\". Ademais, a organizaci\u00f3n inglesa NHS Blood and Transplant est\u00e1 a investigar a posibilidade de que os HSH, dependendo do nivel de risco, poidan doar mesmo sen a postergaci\u00f3n de tres meses.\nOs partidarios de cambiar as prohibici\u00f3ns \u00f3s HSH sinalan que a selecci\u00f3n de doantes deber\u00eda centrarse tanto no comportamento sexual como nas pr\u00e1cticas de sexo seguro xa que moitos HSH poden ter sempre sexo con protecci\u00f3n, ser mon\u00f3gamos ou estar noutras categor\u00edas de baixo risco. Alg\u00fans grupos que est\u00e1n a favor de eliminar as restrici\u00f3ns apoian un per\u00edodo de espera antes da doaz\u00f3n de sangue, cando se considera que o doante tivo un comportamento considerado de alto risco; e antes de ser usada, para que se adapte \u00e1 xanela dos m\u00e9todos de an\u00e1lises do banco de sangue. A pesar de que o VIH det\u00e9ctase de forma fiable despois de entre 10 e 14 d\u00edas con an\u00e1lises de ARN, hai m\u00e9todos de an\u00e1lise m\u00e1is antigos que s\u00f3 proporcionan unha precisi\u00f3n de at\u00e9 o 98% de casos positivos despois de tres meses.\nExiste unha gran cantidade de medo residual \u00e1 contaminaci\u00f3n de hemoderivados como consecuencia dos esc\u00e1ndalos de sangue contaminado, os cales causaron miles de mortes debido \u00f3 VIH e \u00e1 hepatite C en pacientes que requiren transfusi\u00f3ns de sangue.[cita\u00a0requirida] O sangue contaminado pon \u00f3s hemof\u00edlicos nun risco enorme de mortalidade elevada, aumentando o risco de procedementos cir\u00farxicos com\u00fans.\nVIH/sida.\nEn moitos pa\u00edses desenvolvidos, o VIH \u00e9 m\u00e1is prevalente entre homes que te\u00f1en sexo con homes (HSH) que entre a poboaci\u00f3n xeral.\nNos Estados Unidos en 2005, os HSH, os afroestadounidenses, e as persoas que participan en comportamentos heterosexuais de alto risco representan o 49%, o 49%, e o 32% dos novos diagn\u00f3sticos de VIH, respectivamente. En 2009, os afroestadounidenses representaron o 47.9% dos novos diagn\u00f3sticos de VIH rexistrados ese ano neste pa\u00eds, a pesar de s\u00f3 representan aproximadamente o 12% da poboaci\u00f3n.\nSituaci\u00f3n actual.\nLista das posturas de distintos pa\u00edses sobre os doantes de sangue HSH.\nEsta lista amosa pa\u00edses que te\u00f1en restrici\u00f3ns sobre os doantes de sangue. A maior parte de est\u00e1ndares nacionais requiren preguntar de forma directa sobre a historia sexual dos homes, pero a duraci\u00f3n das postergaci\u00f3ns var\u00eda dun pa\u00eds a outro.\nRazoamento tras as restrici\u00f3ns.\nOs servizos sangu\u00edneos deben asegurarse ante todo de que todo o sangue doado que recibiron sexa seguro para o seu uso nunha transfusi\u00f3n. Isto l\u00f3grase avaliando se os doantes potenciais te\u00f1en comportamentos de alto risco mediante cuestionarios e entrevistas antes de extraer o sangue e, posteriormente, analizando nun laboratorio as mostras do sangue doado.\nOs servizos sangu\u00edneos bas\u00e9anse a mi\u00fado na maior prevalencia estat\u00edstica do VIH e da hepatite entre os HSH nos estudos de poboaci\u00f3n para xustificar as s\u00faas prohibici\u00f3ns contra os HSH.\nNos primeiros anos da epidemia da sida, non hab\u00eda probas fiables para detectar o virus, polo que as prohibici\u00f3ns absolutas \u00e1s doaz\u00f3ns de sangue daqueles grupos cun risco alto de ter ou de contraer VIH, inclu\u00edndo HSH, estaban xustificadas. Estas restrici\u00f3ns son similares \u00e1s restrici\u00f3ns que hai hoxe en d\u00eda en moitos pa\u00edses \u00e1s persoas que viv\u00edan no Reino Unido durante a epidemia da EEB (\"enfermidade das vacas tolas\") da d\u00e9cada de 1980 e de principios e mediados da d\u00e9cada de 1990, xa que non existen an\u00e1lise que permitan detectar a s\u00faa variante humana, a enfermidade de Creutzfeldt-Jakob (ECJv).\nEn 1985, as primeiras probas que usaban o m\u00e9todo ELISA buscaban anticorpos, \u00e9 dicir, a resposta do sistema inmunol\u00f3xico \u00f3 virus. Con todo, cando se usa este m\u00e9todo hai un per\u00edodo de xanela durante o cal unha persoa que est\u00e1 infectada de VIH \u00e9 capaz de propagar a enfermidade a pesar de dar negativo na proba do virus. Este per\u00edodo de xanela pode durar de tres a seis meses, cunha media de 22 d\u00edas. A\u00ednda se usan an\u00e1lises baseadas en m\u00e9todos ELISA en pa\u00edses desenvolvidos debido a ser altamente sensibles. En pa\u00edses en desenvolvemento, estas an\u00e1lises son a mi\u00fado o \u00fanico m\u00e9todo dispo\u00f1ible para detectar o VIH no sangue doado. Para facer fronte \u00f3 per\u00edodo de xanela inherente \u00f3 uso destas an\u00e1lises, aval\u00edase tam\u00e9n se os doantes te\u00f1en comportamentos de alto risco, un dos cales \u00e9 un historial de actividade sexual con parellas do mesmo sexo, entre os doantes potenciais que sexan homes. Entre outros grupos con restrici\u00f3ns semellantes at\u00f3panse os traballadores sexuais, os consumidores de drogas por inxecci\u00f3n e a xente que vive en pa\u00edses cunha prevalencia de VIH elevada (como os da \u00c1frica subsahariana). Hai probas m\u00e1is modernas que buscan o virus directamente, como a proba do ant\u00edxeno p24, que busca unha parte da superficie do virus, e as probas de amplificaci\u00f3n de \u00e1cidos nucleicos (NAT), que buscan o material xen\u00e9tico do virus. Con estas an\u00e1lises, o per\u00edodo de xanela \u00e9 m\u00e1is curto, dunha duraci\u00f3n media de 12 d\u00edas. As probas combinadas de cuarta xeraci\u00f3n de VIH son conclu\u00edntes tras 3 meses, e as probas de hepatite B son conclu\u00edntes tras 6 meses.\nTam\u00e9n hai riscos asociados cos doantes que non son HSH e que dan positivo na proba do VIH, o que pode ter consecuencias moi importantes, xa que a \u00faltima doaz\u00f3n do doante poder\u00eda terse producido dentro do per\u00edodo de xanela das probas e poder\u00eda entrar na subministraci\u00f3n de sangue, coa posibilidade de infectar \u00f3s que reciben os hemoderivados. En Nova Zelandia en 2003 ocorreu un incidente no que un doante que non \u00e9 HSH deu positivo na proba de VIH e como consecuencia houbo que retirar todos os hemoderivados feitos coa \u00faltima doaz\u00f3n de sangue do doante, inclu\u00edndo 4 mill\u00f3ns de d\u00f3lares neozelandeses en factor VIII, un factor de coagulaci\u00f3n do sangue que se usa para tratar hemof\u00edlicos, e que se fabrica a partir de grandes cantidades de plasma doado, e causou despois escaseza a nivel nacional do factor VIII e a postergaci\u00f3n de cirurx\u00edas non urxentes \u00f3s pacientes de hemofilia, cust\u00e1ndolle \u00f3 sector da sa\u00fade mill\u00f3ns de d\u00f3lares m\u00e1is. A frecuencia potencial e o impacto destes incidentes p\u00f3dese reducir \u00f3 exclu\u00edr a aqueles que te\u00f1an un alto risco de estar expostos a enfermidades transmitidas a trav\u00e9s do sangue, inclu\u00eddos os HSH.\nCr\u00edticas cara \u00e1s restrici\u00f3ns.\nEn xeral os que se opo\u00f1en \u00e1s restrici\u00f3ns, inclu\u00edndo a Asociaci\u00f3n M\u00e9dica Estadounidense e a Cruz Vermella estadounidense, bas\u00e9anse na idea de que as melloras en an\u00e1lises e outras protecci\u00f3ns reduciron o risco de transmitir o VIH por transfusi\u00f3n a un nivel aceptable. \u00c9 frecuente que haxa escaseza de sangue, e os que defenden o cambio das pol\u00edticas indican que \u00f3 exclu\u00edr a doantes sans s\u00f3 se empeora o problema. As reservas \"ideais\" deben ser polo menos dunha subministraci\u00f3n para tres d\u00edas, pero a moitos centros sangu\u00edneos c\u00fastalles cumprir esta esixencia.\nOs que propo\u00f1en cambios m\u00e1is grandes bas\u00e9anse no feito de que a prohibici\u00f3n \u00e9 unha prohibici\u00f3n total que incl\u00fae a todos os homes que tiveron sexo con outro home, con ou sen protecci\u00f3n, e mesmo se se mostra de forma indiscutible que o estado serol\u00f3xico de VIH das parellas destes homes \u00e9 negativo. Os que defenden o cambio sinalan que un home heterosexual promiscuo \u00e9 un doante de maior risco que un home gai ou bisexual nunha relaci\u00f3n mon\u00f3gama, pero a\u00ednda as\u00ed a mi\u00fado permitir\u00e1selle doar sangue. \u00c9 m\u00e1is, hai outras actividades de alto risco, como ter contacto sexual cunha persoa que use agullas para tomar drogas ou medicamentos que non sexan receitados polo seu m\u00e9dico, que te\u00f1en un per\u00edodo de postergaci\u00f3n fixo antes de que o doante poida doar sangue, mentres que nalg\u00fans pa\u00edses os doantes HSH te\u00f1en postergaci\u00f3ns indefinidas. As mulleres doantes que tiveron contacto sexual con HSH reciben \u00e1s veces unha postergaci\u00f3n temporal.\nTras un tiroteo masivo contra unha discoteca gai en xu\u00f1o de 2016, houbo mostras de frustraci\u00f3n e de desacordo por parte de homes gais e bisexuais, a quen se lles prohibiu doar sangue \u00e1s v\u00edtimas, e moitos activistas LGBT en todo o pa\u00eds e un grupo de lexisladores dem\u00f3cratas instaron a que se eliminase a prohibici\u00f3n. A FDA dixo m\u00e1is tarde que non ti\u00f1a plans para cambiar esta regulaci\u00f3n e que avaliar\u00e1 as s\u00faas pol\u00edticas \"cando se publique nova informaci\u00f3n cient\u00edfica\".\nActivismo a favor da reforma das pol\u00edticas cara \u00f3s doantes HSH.\nActivismo estudantil e docente nos campus.\nNo ano 2015, o escritor e poeta gal\u00e9s RJ Arkhipov publicou unha serie de poemas, nos que usou como tinta o seu propio sangue, como protesta \u00e1s restrici\u00f3ns \u00f3s doantes de sangue que son HSH. No seu poema \"Inkwell\" (\"Tinteiro\") fala da vergo\u00f1a e do estigma que rodea \u00f3 sangue gai. Tr\u00e1tase dun poema alfab\u00e9tico, e cada li\u00f1a de cada un dos cinco cuartetos de \"Inkwell\" empeza cunha das letras de cada un dos grupos sangu\u00edneos, alternando entre A, B, AB e O.\nProcesos xudiciais.\nNo ano 2018, o Tribunal Europeo de Dereitos Humanos ocupouse dun caso dun cidad\u00e1n franc\u00e9s \u00f3 que se lle impediu doar sangue."}
{"id": "468177", "revid": "85894", "url": "https://gl.wikipedia.org/wiki?curid=468177", "title": "World Professional Association for Transgender Health", "text": "A World Professional Association for Transgender Health, WPATH, (en galego, Asociaci\u00f3n Profesional Mundial para a Sa\u00fade Transx\u00e9nero), e anteriormente denominada Asociaci\u00f3n Internacional da Disforia de X\u00e9nero Harry Benjamin (HBIGDA), \u00e9 unha organizaci\u00f3n profesional dedicada \u00f3 estudo e tratamento do transx\u00e9nero. A organizaci\u00f3n foi creada por Harry Benjamin, un dos primeiros m\u00e9dicos que traballaron con transexuais, e recompila os Est\u00e1ndares de Coidado para a Sa\u00fade de transx\u00e9neros (transexual e persoas non conformes co seu x\u00e9nero, entre outros) e tam\u00e9n proporciona informaci\u00f3n para profesionais e pacientes, patrocina conferencias cient\u00edficas e ofrece directrices \u00e9ticas para profesionais.\nA primeira versi\u00f3n dos Est\u00e1ndares de Coidado public\u00e1ronse en 1979 e a s\u00faa \u00faltima versi\u00f3n, a 7\u00aa, data do ano 2011."}
{"id": "468181", "revid": "89787", "url": "https://gl.wikipedia.org/wiki?curid=468181", "title": "Terapia hormonal para transx\u00e9nero", "text": "A terapia hormonal para transx\u00e9nero \u00e9 unha forma de terapia hormonal na que hormonas sexuais e outros medicamentos hormonais son administrados a individuos transx\u00e9nero ou inconformes co seu x\u00e9nero co prop\u00f3sito de ali\u00f1ar mellor as s\u00faas caracter\u00edsticas sexuais secundarias \u00e1 s\u00faa identidade de x\u00e9nero. Esta forma de terapia hormonal \u00e9 dada como un de dous tipos, baseado en se o obxectivo do tratamento \u00e9 para feminizaci\u00f3n ou masculinaci\u00f3n:\nAlgunhas persoas intersexo tam\u00e9n se poden someter a terapia hormonal, ou no comezo da infancia para confirmar o sexo \u00f3 que foron asignados \u00f3 nacer, ou posteriormente, co fin de ali\u00f1ar o seu sexo \u00e1 s\u00faa identidade de x\u00e9nero. Persoas de \"x\u00e9nero non binario\" tam\u00e9n se poden someter a terapia hormonal a fin de alcanzar un equilibrio hormonal de hormonas sexuais.\nRequisitos.\nOs requisitos formais para a terapia de substituci\u00f3n hormonal var\u00edan moito.\nOs \"Standards of Care for the Health of Transsexual, Transgender, and Gender Nonconforming People\", en galego \"Normas de atenci\u00f3n \u00e1 sa\u00fade das persoas transexuais, transx\u00e9nero e de x\u00e9nero non conforme\", (SOC) requiren que o paciente sexa enviado a un profesional da sa\u00fade mental que o diagnostique con disforia de x\u00e9nero persistente. Os est\u00e1ndares requiren tam\u00e9n que o paciente dea o consentimento informado, \u00e9 dicir, que acepte o tratamento logo de estar plenamente informado dos riscos asociados.\nAlgunhas organizaci\u00f3ns de sa\u00fade LGBT (especialmente o Howard Brown Health Center de Chicago) defenden un modelo de consentimento informado onde o paciente s\u00f3 debe demostrar que entende o risco e acepta o procedemento para acceder \u00e1 terapia hormonal.\nAlg\u00fans individuos optan por auto-administrar a s\u00faa medicaci\u00f3n (\"f\u00e1gao vostede mesmo\", DIY) porque non te\u00f1en acceso a atenci\u00f3n m\u00e9dica axeitada (ou os m\u00e9dicos dispo\u00f1ibles non te\u00f1en a experiencia necesaria ou o paciente non pode pagar a atenci\u00f3n desde os procedementos relacionados coa transici\u00f3n xa que son prohibitivamente caros e raramente est\u00e1n cubertos por un seguro de sa\u00fade). Non obstante, a autoadministraci\u00f3n das hormonas \u00e9 potencialmente perigosa. Os individuos que buscan m\u00e9dicos que te\u00f1an co\u00f1ecemento e que desexen tratar pacientes transx\u00e9nero poden consultar grupos de apoio de transx\u00e9neros ou un directorio de m\u00e9dicos respectuoso con persoas LGBT.\nSeguridade.\nNa literatura m\u00e9dica demostrouse que a terapia hormonal para os individuos transx\u00e9nero \u00e9 segura cando \u00e9 supervisada por un profesional m\u00e9dico cualificado.\nSegundo informes, un estudo que se presentar\u00e1 en ENDO 2019 (a conferencia da Sociedade End\u00f3crina) mostra que, mesmo despois dun ano de tratamento coa hormona testosterona, un home transx\u00e9nero pode preservar o seu potencial de fertilidade.\nElexibilidade.\nA elexibilidade determ\u00ednase mediante unha ferramenta de diagn\u00f3stico importante, como a ICD-10 ou o \"Diagnostic and Statistical Manual of Mental Disorders\", en galego \"Manual diagn\u00f3stico e estat\u00edstico dos trastornos mentais\" (DSM).\nICD-10.\nO sistema ICD-10 require que os pacientes te\u00f1an un diagn\u00f3stico de transexualidade ou trastorno de identidade de x\u00e9nero da infancia. Os criterios para a transexualidade incl\u00faen:\nOs individuos non poden ser diagnosticados con transexualidade se se cre que os seus s\u00edntomas son o resultado doutro trastorno mental, ou dunha anormalidade xen\u00e9tica ou cromos\u00f3mica.\nPara que un neno sexa diagnosticado con trastornos de identidade de x\u00e9nero da infancia baixo criterios de ICD-10, debe estar pre-pubescentes e ter angustia intensa e persistente por ser do sexo oposto. A angustia debe estar presente durante polo menos seis meses. O neno debe:\nDSM.\nO DSM-5 afirma que polo menos dous dos seguintes criterios deben ser experimentados durante un per\u00edodo de polo menos seis meses para un diagn\u00f3stico de disforia de x\u00e9nero:\nAdemais, a afecci\u00f3n debe estar asociada a sufrimento ou discapacidade clinicamente significativa.\nPreparaci\u00f3n.\nAlgunhas organizaci\u00f3ns, pero menos que antes, requiren que os pacientes pasen un determinado per\u00edodo de tempo vivindo no seu papel de x\u00e9nero antes de comezar a terapia hormonal. Este per\u00edodo ch\u00e1mase \u00e1s veces experiencia de vida real. A Sociedade End\u00f3crina declarou en 2009 que os individuos deb\u00edan ter tres meses de documentados de experiencia de vida real (en ingl\u00e9s, \"Real Life Experience\", RLE) ou ter unha psicoterapia durante un per\u00edodo de tempo especificado polo seu m\u00e9dico de sa\u00fade mental, xeralmente un m\u00ednimo de tres meses.\nOs activistas transx\u00e9nero e non conformes de x\u00e9nero, como Kate Bornstein, afirmaron que a experiencia de vida real \u00e9 psicoloxicamente prexudicial e \u00e9 unha forma de \"porteiro\", impedindo \u00f3s individuos a transici\u00f3n durante o maior tempo posible, se non permanentemente.\nAccesibilidade.\nAlgunhas persoas transx\u00e9nero escollen a autoadministraci\u00f3n de medicamentos de substituci\u00f3n hormonal, moitas veces porque os m\u00e9dicos te\u00f1en pouca experiencia nesta \u00e1rea ou porque ning\u00fan m\u00e9dico est\u00e1 dispo\u00f1ible. Outros autoadmin\u00edstranse porque o seu m\u00e9dico non prescribir\u00e1 hormonas sen unha carta dun psicoterapeuta afirmando que o paciente cumpre os criterios de diagn\u00f3stico e est\u00e1 tomando unha decisi\u00f3n informada de transici\u00f3n. Moitos terapeutas requiren polo menos tres meses de psicoterapia continua e/ou experiencia na vida real antes de escribir esa carta. Debido a que moitos individuos deben pagar a avaliaci\u00f3n e coidados do seu propio peto, xa que non est\u00e1n cubertos polos seguros m\u00e9dicos, os custos poden ser prohibitivos.\nO acceso \u00e1 medicaci\u00f3n pode ser pobre mesmo cando a asistencia sanitaria sexa gratu\u00edta. Nunha enquisa a paciente realizada polo Servizo Nacional de Sa\u00fade do Reino Unido en 2008, o 5% dos enquisados \u200b\u200breco\u00f1eceu que recorreron \u00e1 automedicaci\u00f3n e un 46% estaban insatisfeitos coa cantidade de tempo que tardaron en recibir terapia hormonal. O informe conclu\u00edu en parte: \"O SNS debe proporcionar un servizo de f\u00e1cil acceso para que os pacientes vulnerables non se sentan obrigados a recorrer a remedios de automedicaci\u00f3n, como a compra de medicamentos en li\u00f1a con todos os riscos que iso sup\u00f3n. Os pacientes deben poder acceder a axuda profesional e consellos para que poidan tomar decisi\u00f3ns informadas sobre o seu coidado, tanto se desexen usar o SNS ou unha ruta privada sen po\u00f1er en perigo a s\u00faa sa\u00fade e, de feito, a s\u00faa vida\". A autoadministraci\u00f3n de medicamentos de substituci\u00f3n hormonal pode provocar efectos de sa\u00fade desfavorables e riscos."}
{"id": "468187", "revid": "85894", "url": "https://gl.wikipedia.org/wiki?curid=468187", "title": "Eladio Moure Rey", "text": "Eladio Moure Rey, nado en Ourense en 1901 e finado en Ferrol o 22 de maio de 1991, foi un sindicalista e pol\u00edtico socialista galego.\nTraxectoria.\nEmpregado de banca. Participou na creaci\u00f3n da UGT de Ourense. Afiliado \u00e1 Juventud Socialista de Ourense, foi delegado ao Congreso de 1922. Militante da Agrupaci\u00f3n Socialista de Ourense, foi o seu representante no Congreso Regional do PSOE de Galicia de Monforte en 1931 e da que foi elixido presidente en febreiro de 1934. Foi secretario da Agrupaci\u00f3n de Dependencia Mercantil y Bancaria de Ourense e vogal da Comisi\u00f3n Executiva da Federaci\u00f3n Regional Gallega de Trabajadores de Banca dende setembro de 1932. Foi representante obreiro nos Xurados Mixtos de Banca e membro da Federaci\u00f3n Provincial Agraria. Pertenceu \u00e1 loxa Constancia n\u00ba 13 co nome simb\u00f3lico de \"Karl Marx\". Participou na folga xeral revolucionaria de 1934, polo que sufriu pena de destierro. Co golpe de Estado do 18 de xullo de 1936 foi procesado polo Tribunal de Responsabilidades Pol\u00edticas en 1942, sendo sobresido por \"simple afiliado sen actuaci\u00f3n destacada\", e tam\u00e9n polo Tribunal Especial de Represi\u00f3n da Masoner\u00eda e o Comunismo."}
{"id": "468197", "revid": "23204", "url": "https://gl.wikipedia.org/wiki?curid=468197", "title": "Psicoterapia afirmativa gai", "text": "A psicoterapia afirmativa gai \u00e9 unha forma de psicoterapia para os non heterosexuais, especialmente persoas gais e lesbianas, que se concentran na comodidade da persoa traballando cara \u00e1 autenticidade e auto-aceptaci\u00f3n en relaci\u00f3n coa orientaci\u00f3n sexual e non intenta \"cambialo\" a heterosexual ou a \"eliminar ou diminu\u00edr\" os \"desexos e comportamentos\" do mesmo sexo. A American Psychological Association (APA) ofrece orientaci\u00f3ns e materiais para a psicoterapia afirmativa gai. A psicoterapia afirmativa afirma que a homosexualidade ou a bisexualidade non son unha enfermidade mental, de acordo co consenso cient\u00edfico global. De feito, abrazar e afirmar a identidade gai pode ser un compo\u00f1ente clave para a recuperaci\u00f3n doutras enfermidades mentais ou abuso de substancias. As persoas cuxas crenzas relixiosas son interpretadas como ensinanzas contra o comportamento homosexual poden requirir alg\u00fan outro m\u00e9todo de integraci\u00f3n do seu ser relixioso e sexual posiblemente en conflito.\nDirectrices.\n\u00d3 contrario da psiquiatr\u00eda dos \u00faltimos cen anos que viu a homosexualidade como unha enfermidade mental, as directrices actuais animan \u00f3s psicoterapeutas a axudar \u00f3s pacientes a superar o estigma da homosexualidade e non \u00e1 orientaci\u00f3n sexual. Debido a que alg\u00fans profesionais da sa\u00fade mental non est\u00e1n familiarizados coas dificultades sociais do proceso de Sa\u00edr do armario, particularmente por outros factores como a idade, a raza, a etnia ou a afiliaci\u00f3n relixiosa, son animados pola APA a aprender m\u00e1is sobre como gai, lesbiana e bisexuais se enfrontan \u00e1 discriminaci\u00f3n nas s\u00faas diversas formas. Moitos gais e lesbianas son rexeitados polas s\u00faas propias familias e forman as s\u00faas propias relaci\u00f3ns familiares e sistemas de apoio que tam\u00e9n poden non ser familiares para os profesionais da sa\u00fade mental, que se animan a ter en conta a diversidade de relaci\u00f3ns estendidas en vez de familia. Para algunhas persoas, actuar en atracci\u00f3ns do mesmo sexo pode non ser unha soluci\u00f3n satisfactoria xa que pode entrar en conflito coas s\u00faas crenzas relixiosas; os m\u00e9dicos de sa\u00fade mental poden achegarse a tal situaci\u00f3n sen rexeitar nin promover o celibato.\nInvestigaci\u00f3n.\nUnha das \u00e1reas emerxentes de investigaci\u00f3n sobre a psicoterapia afirmativa gai est\u00e1 relacionada co proceso de asistencia a individuos LGBTQ de orixes relixiosas que se senten c\u00f3modos coa s\u00faa orientaci\u00f3n sexual e de x\u00e9nero. As an\u00e1lises narrativas dos informes dos m\u00e9dicos sobre a psicoterapia afirmativa gai suxiren que a maior\u00eda dos conflitos discutidos no contexto terap\u00e9utico por homes gais e os seus parentes de orixes relixiosas est\u00e1n relacionados coa interacci\u00f3n entre a familia, o eu e a relixi\u00f3n. Os doutores din que os homes gais e as s\u00faas familias loitan con m\u00e1is frecuencia coa instituci\u00f3n, a comunidade e as pr\u00e1cticas relixiosas m\u00e1is que directamente con Deus. Chana Etengoff e Colette Daiute informan no Journal of Homosexuality que os m\u00e9dicos abordan con m\u00e1is frecuencia estas tensi\u00f3ns facendo fincap\u00e9 nas estratexias mediadoras de aumentar a auto-conciencia, buscar apoio secular (por exemplo, PFLAG) e aumentar a comunicaci\u00f3n positiva entre os membros da familia.\nAcci\u00f3n do goberno alem\u00e1n.\nEn marzo de 2008, o goberno federal alem\u00e1n (CDU/SPD) resumiu o consenso profesional indicando que a homosexualidade non \u00e9 unha enfermidade e que a terapia de conversi\u00f3n \u00e9 perigosa e non axuda \u00e1s persoas homosexuais. Os cambios voluntarios na orientaci\u00f3n sexual non son unha opci\u00f3n, segundo a resposta da administraci\u00f3n \u00f3 interrogatorio parlamentario, xa que estes intentos poden causar danos persoais. O goberno alem\u00e1n tam\u00e9n dixo que a psicoterapia afirmativa gai pode axudar \u00f3s seus usuarios."}
{"id": "468198", "revid": "89787", "url": "https://gl.wikipedia.org/wiki?curid=468198", "title": "Disforia de x\u00e9nero en nenos", "text": "A disforia de x\u00e9nero en nenos, tam\u00e9n co\u00f1ecida como trastorno de identidade de x\u00e9nero en nenos ou incongruencia de x\u00e9nero na infancia, \u00e9 un diagn\u00f3stico formal utilizado por psic\u00f3logos e m\u00e9dicos para describir nenos que experimentan un descontento significativo (disforia de x\u00e9nero) co seu sexo biol\u00f3xico, x\u00e9nero asignado ou ambos.\nO trastorno de identidade de x\u00e9nero foi formalizado na terceira revisi\u00f3n do \"Diagnostic and Statistical Manual of Mental Disorders\" (en galego, \"Manual de diagn\u00f3stico e estat\u00edstica de trastornos mentais\") (DSM-III) en 1980 e principalmente referidos a comportamentos non conformes de x\u00e9nero. O trastorno de identidade de x\u00e9nero permaneceu no DSM entre 1980 e 2013, cando foi substitu\u00eddo polo diagn\u00f3stico de \"disforia de x\u00e9nero\" na quinta revisi\u00f3n (DSM-5), nun esforzo por diminu\u00edr o estigma asociado \u00e1 variaci\u00f3n de x\u00e9nero \u00f3 manter unha v\u00eda diagn\u00f3stica de x\u00e9nero afirmando intervenci\u00f3ns m\u00e9dicas como a terapia hormonal e a cirurx\u00eda.\nA controversia que rodea a patolox\u00eda e tratamento da identidade e os comportamentos de x\u00e9nero cruzado, especialmente nos nenos, foi evidente na literatura desde a d\u00e9cada de 1980. Os defensores dos diagn\u00f3sticos m\u00e1is estendidos do trastorno de identidade de x\u00e9nero argumentan que a intervenci\u00f3n terap\u00e9utica axuda \u00f3s nenos a sentirse m\u00e1is c\u00f3modos nos seus corpos e poden evitar o trastorno de identidade de sexo adulto. Os opositores din que as intervenci\u00f3ns terap\u00e9uticas equivalentes con gais e lesbianas (titulada conversi\u00f3n ou terapia reparadora) foron fortemente cuestionadas ou declaradas pouco \u00e9ticas pola Asociaci\u00f3n Americana de Psicolox\u00eda, a Asociaci\u00f3n Americana de Psiquiatr\u00eda, a Asociaci\u00f3n Americana de Traballadores Sociais e a Academia Americana de Pediatr\u00eda. A World Professional Association for Transgender Health (WPATH) afirma que o tratamento destinado a cambiar a identidade e expresi\u00f3n de x\u00e9nero dunha persoa para facerse m\u00e1is congruente co sexo asignado \u00f3 nacer \"xa non se considera \u00e9tico\". Os cr\u00edticos tam\u00e9n argumentan que o diagn\u00f3stico do trastorno de identidade de x\u00e9nero e as intervenci\u00f3ns terap\u00e9uticas asociadas conf\u00edan na hip\u00f3tese de que a identidade transexual adulta non \u00e9 desexable, desafiando esta suposici\u00f3n xunto coa falta de datos cl\u00ednicos para apoiar os resultados e a eficacia.\nA disforia de x\u00e9nero en nenos est\u00e1 fortemente ligada \u00e1 homosexualidade dos adultos que \u00e1 transexualidade dos adultos. De acordo con estudos limitados, a maior\u00eda dos nenos diagnosticados con disforia de x\u00e9nero deixan de desexar ser o outro sexo na puberdade, con moitos medrando para identificarse como gai ou lesbiana con ou sen intervenci\u00f3n terap\u00e9utica."}
{"id": "468200", "revid": "1822", "url": "https://gl.wikipedia.org/wiki?curid=468200", "title": "Edipo rei (S\u00f3focles)", "text": "Edipo rei (en grego O\u03b9\u0309\u03b4\u03af\u03c0o\u03c5\u03c2 \u03c4\u03cd\u03c1\u03b1\u03bd\u03bdo\u03c2, \"Oid\u00edpus T\u00fdrannos\"; en lat\u00edn \"Oedipus Rex\") \u00e9 unha traxedia grega de S\u00f3focles, cuxa data de creaci\u00f3n \u00e9 desco\u00f1ecida. Alg\u00fans indicios din que puido ser escrita nos anos posteriores a -430 e que foi representada por vez primeira sobre o ano -429 .\nOrixinalmente, para os gregos da Antig\u00fcidade, o t\u00edtulo era simplemente \"Edipo\" (\u039f\u1f30\u03b4\u03af\u03c0\u03bf\u03c5\u03c2), e as\u00ed se refire a ela Arist\u00f3teles na s\u00faa Po\u00e9tica. Crese que foi rebautizada como \"Edipo rei\" para distinguila doutra obra de S\u00f3focles, \"Edipo en Colono\". Na antig\u00fcidade, o termo \u00abtirano\u00bb refer\u00edase a un gobernante sen pretensi\u00f3n lex\u00edtima ao trono, pero non ti\u00f1a necesariamente unha connotaci\u00f3n negativa.\nDas tres obras tebanas de S\u00f3focles que se conservaron, e que tratan a historia de Edipo, Edipo rei foi a segunda en escribirse. Con todo, en termos de cronolox\u00eda interna dos acontecementos descritos nas obras, ser\u00eda a primeira, seguida por Edipo en Colono e logo Ant\u00edgona.\nAntes do comezo de Edipo rei, Edipo converteuse en rei de Tebas ao mesmo tempo que, sen querer, cumpr\u00eda unha profec\u00eda de que matar\u00eda ao seu pai, Laio (o rei precedente), e casar\u00eda coa s\u00faa nai, Iocasta (a quen Edipo tomou por ra\u00ed\u00f1a despois de resolver o enigma da Esfinxe). A obra pres\u00e9ntanos a Edipo no seu momento de maior esplendor, como rei de Tebas e esposo de Iocasta para salvar a cidade da peste que a arrasa, comeza a investigar a morte do rei anterior: Laio. Aos poucos desc\u00f3brese a verdade: Edipo \u00e9 o asasino que busca. Laio era o seu pai. E a s\u00faa esposa: Iocasta, \u00e9 ao mesmo tempo, a s\u00faa nai. Iocasta suic\u00eddase colg\u00e1ndose e Edipo, arrepiado polo parricidio e o incesto, c\u00e9egase a si mesmo desesperado; pide ao seu cu\u00f1ado Creonte que o deixe partir ao desterro e quede coas s\u00faas d\u00faas fillas, Ant\u00edgona e Ismene, xa que os seus dous fillos son homes e saber\u00e1n como actuar.\nA\u00ednda que a tetralox\u00eda da que formaba parte (da que se perderon as demais obras) s\u00f3 logrou o segundo posto no ag\u00f3n dram\u00e1tico, moitos consideran Edipo rei a obra mestra de S\u00f3focles mesmo da traxedia grega. Entre eles, Arist\u00f3teles, que a analiza na Po\u00e9tica, mencion\u00e1ndoa varias veces para exemplificar aspectos do x\u00e9nero.\nContexto.\nMoitas partes ou elementos do mito de Edipo ocorren antes da primeira escena da obra, a\u00ednda que se menciona alg\u00fan deles no texto. Edipo \u00e9 o fillo de Laio e Iocasta, o rei e a ra\u00ed\u00f1a de Tebas. As desgrazas da s\u00faa estirpe son o resultado dunha maldici\u00f3n que lle botaron ao seu pai por violar as sacras leis da hospitalidade. Na s\u00faa mocidade, Laio foi o invitado de P\u00e9lope, o rei de Elis, e converteuse en titor de Crisipo, o fillo m\u00e1is novo do rei. Nunha carreira de carros Laio seduciu ou raptou e violou a Crisipo, quen segundo algunhas versi\u00f3ns, se suicidou por vergo\u00f1a. Esta morte lanzou unha sombra sobre Laio e todos os seus descendentes (a\u00ednda que moitos estudosos consideran que as transgresi\u00f3ns de Laio contra Crisipo foron un engadido posterior ao mito).\nCando nace o seu fillo, o rei consulta un or\u00e1culo para saber o seu destino. Para horror seu, o or\u00e1culo revela que Laio \u00abest\u00e1 condenado a perecer a mans do seu propio fillo\u00bb. Laio ata xuntos os p\u00e9s do beb\u00e9 cun broche, e ordena a Iocasta que o mate. Incapaz de matar ao seu propio fillo, Iocasta ordena a un criado que mate o neno por ela. O criado ent\u00f3n exp\u00f3n ao beb\u00e9 no alto dunha monta\u00f1a, onde o atopa e rescata un pastor (nalgunhas versi\u00f3ns, o criado entrega o neno ao pastor). O pastor chama ao neno Edipo, \u00abp\u00e9s inchados\u00bb, pois os seus p\u00e9s foran atados fortemente por Laio. O pastor leva ao neno a Corinto, e entr\u00e9gallo ao rei P\u00f3libo, que carece de fillos, quen o cr\u00eda coma se fose fillo propio.\nConforme crece e madura, Edipo escoita un rumor de que non \u00e9 verdadeiramente o fillo de P\u00f3libo e a s\u00faa esposa, M\u00e9rope. P\u00eddelle ao or\u00e1culo de Delfos quen son os seus verdadeiros pais. O Or\u00e1culo parece ignorar esta pregunta, e en lugar diso dille que est\u00e1 destinado a \u00abaparearse coa [s\u00faa] propia nai, e derramar / con [as s\u00faas] propias mans o sangue do [seu] propio pai\u00bb. Desesperado por evitar este terr\u00edbel destino, Edipo, quen a\u00ednda cre que P\u00f3libo e M\u00e9rope son os seus verdadeiros pais, deixa Corinto pola cidade de Tebas.\nNo cami\u00f1o a Tebas, Edipo at\u00f3pase con Laio e o seu s\u00e9quito, e os dous disputan sobre que carro ten dereito de paso. O rei tebano m\u00f3vese para golpear ao insolente mozo co seu cetro, pero Edipo, sen ser consciente de que Laio \u00e9 o seu verdadeiro pai, guinda ao vello do seu carro, mat\u00e1ndoo. As\u00ed, Laio \u00e9 morto polo seu propio fillo, e c\u00famprese a profec\u00eda que o rei tentara eludir expondo a Edipo ao nacer.\nAntes de chegar a Tebas, Edipo at\u00f3pase coa Esfinxe, unha besta lendaria coa cabeza e o peito dunha muller, o corpo dunha leoa, e as \u00e1s dunha aguia. A Esfinxe foi enviada \u00e1 estrada que se achega a Tebas como castigo dos deuses, e esganar\u00e1 a calquera viaxeiro que non poida resolver certa adivi\u00f1a. A adivi\u00f1a precisa que a Esfinxe pregunta var\u00eda nas tradici\u00f3ns temper\u00e1s, e non se fala dela en Edipo rei, pois \u00e9 un acontecemento que ocorre antes da obra; pero a versi\u00f3n m\u00e1is co\u00f1ecida \u00e9 \u00abque criatura \u00e9 a que cami\u00f1a de poutelas pola ma\u00f1\u00e1, d\u00faas pernas ao mediod\u00eda e tres pola tarde?\u00bb. Edipo correctamente adivi\u00f1a que \u00e9 \u00abo home\u00bb, quen se arrastra de poutelas de beb\u00e9, cami\u00f1a erguido na madurez e ap\u00f3iase nun bast\u00f3n na ancianidade. Vencida polo pr\u00edncipe, a Esfinxe b\u00f3tase desde un cantil, pondo as\u00ed fin \u00e1 maldici\u00f3n. A recompensa de Edipo por liberar a Tebas da Esfinxe \u00e9 a s\u00faa amizade, e a man da ra\u00ed\u00f1a vi\u00fava, Iocasta; ningu\u00e9n se decata ent\u00f3n de que Iocasta \u00e9 a verdadeira nai de Edipo. As\u00ed, sen sabelo ning\u00fan dos personaxes, a profec\u00eda cumpriuse.\nArgumento.\nPeste en Tebas.\nEdipo, rei de Tebas, dir\u00edxese a un xent\u00edo encabezado por un sacerdote, que se congregou ante o rei para pedir un remedio \u00e1 peste que arrasa a cidade de Tebas. Para co\u00f1ecer as causas desta desgraza, o propio Edipo mandou ao seu cu\u00f1ado Creonte a consultar o or\u00e1culo de Delfos. Creonte regresa para contar que a peste \u00e9 o resultado dunha contaminaci\u00f3n relixiosa, posto que o asasino do anterior rei, Laio, non foi atrapado: o seu sangue derramado ameaza con dar morte a todos os habitantes da cidade ata que o asasino sexa executado ou exiliado.\nEdipo xura atopar ao asasino e mald\u00edo por causar a peste. Pronuncia un bando solemne no que pide a todo o pobo tebano que colabore no esclarecemento do crime. Tanto o asasino como o c\u00f3mplice poder\u00e1n, se se entregan, conservar a vida, a\u00ednda que ter\u00e1n que partir ao exilio; calquera testemu\u00f1a que vexa o sucedido debe dicilo sen temor e Edipo recompensarao. Pero se o culp\u00e1bel non se entrega, a todo o que sexa respons\u00e1bel diso prohibir\u00e1selle participar na vida da cidade, polo que Edipo pide aos deuses que el e os seus morran da peor maneira pos\u00edbel.\nPredici\u00f3ns de Tiresias.\nPor consello de Creonte, Edipo chama ao adivi\u00f1o cego Tiresias para que axude a esclarecer o sucedido. Cando chega Tiresias, o rei e o coro rec\u00edbeno con respecto, pero pronto queda claro que o vidente non quere colaborar; di que co\u00f1ece as respostas, pero n\u00e9gase a falar e en lugar diso dille que deixe a s\u00faa procura. O di\u00e1logo entre Edipo e o adivi\u00f1o dexenera por iso nun enfrontamento (ag\u00f3n), no que ambos se insultan. Edipo enf\u00e1dase polo rexeitamento a falar de Tiresias, e verbalmente ac\u00fasao de complicidade no asasinato de Laio. Irritado, Tiresias declara que Edipo \u00e9 o asasino que est\u00e1 a buscar (\u00abTi es o asasino do home sobre o que est\u00e1n a investigar\u00bb), e mesmo lle anuncia (en linguaxe voluntariamente cr\u00edptica) que vive en incesto coa s\u00faa nai e ten fillos con ela; que a\u00ednda que se crea estranxeiro \u00e9 tebano de nacemento e que deica pouco quedar\u00e1, como el, cego. Edipo non se explica como vai ser certo o que di Tiresias, as\u00ed que chega \u00e1 conclusi\u00f3n de que o profeta e Creonte pux\u00e9ronse de acordo para acusalo do crime e desprazalo as\u00ed do trono. Os dous discuten con vehemencia, pois Edipo b\u00farlase da falta de vista de Tiresias, e Tiresias \u00e1 s\u00faa vez dille a Edipo que el mesmo \u00e9 cego. Ao final, Tiresias marcha, murmurando escuramente que cando se descubra ao asasino ser\u00e1 un cidad\u00e1n nativo de Tebas, irm\u00e1n e pai dos seus propios fillos, e fillo e esposo da s\u00faa propia nai.\nAcusaci\u00f3ns contra Creonte.\nEntre os anci\u00e1ns tebanos xorde a d\u00fabida polas confusas palabras de Tiresias. Creonte aparece indignado ante as acusaci\u00f3ns que fixo Edipo de conspiraci\u00f3n para usurpar o trono. El sinala que resulta inexplic\u00e1bel que Tiresias, que estaba na cidade no momento do asasinato de Laio, non declarase ent\u00f3n o que sab\u00eda, e espere at\u00e9 agora para o acusar daquel crime. Creonte replica que, como cu\u00f1ado e amigo de Edipo, xa ten suficiente poder en Tebas e que nunca desexar\u00eda as preocupaci\u00f3ns e problemas que debe afrontar un rei. Ademais, sinala a Edipo que non se debe acusar sen probas e que se non cre que o que dixo o or\u00e1culo de Delfos sexa certo, pode ir el mesmo comprobalo. Tam\u00e9n lle di que se Edipo ten probas de que el se confabulou co adivi\u00f1o Tiresias, el mesmo condenarase \u00e1 morte. O rei esixe que Creonte sexa executado; con todo, o coro conv\u00e9nceo de que deixe vivir a Creonte.\nRevelaci\u00f3ns de Iocasta.\nIocasta, esposa primeiro de Laio e logo de Edipo, exerce de mediadora na disputa. Tenta reconfortar a Edipo. Tras co\u00f1ecer os motivos, di a Edipo que non debe facer caso ning\u00fan das adivi\u00f1aci\u00f3ns prof\u00e9ticas e pon como exemplo un or\u00e1culo de Apolo que non se cumpriu. A profec\u00eda afirmaba que Laio morrer\u00eda asasinado polo seu propio fillo. Con todo, Laio morreu doutra forma, asasinado por uns bandidos nun cruzamento de tres cami\u00f1os de cami\u00f1o a Delfos. O \u00fanico fillo que tiveron morreu pouco despois de nacer, pois llo deron a un criado para que o matase. Por tanto, sinala Iocasta, o or\u00e1culo non se cumpriu de ning\u00fan xeito.\nA menci\u00f3n deste cruzamento de cami\u00f1os fai que Edipo se pare un momento e pida m\u00e1is detalles. Preg\u00fantalle a Iocasta que aspecto ti\u00f1a Laio, e Edipo de s\u00fapeto empeza a sospeitar que sexan certas as acusaci\u00f3ns de Tiresias. Esixe que traian \u00e1 s\u00faa presenza \u00e1 \u00fanica testemu\u00f1a do asasinato desde os campos onde agora traballa de pastor. Hai un gran suspenso porque Iocasta non co\u00f1ece os motivos dese medo de Edipo.\nEdipo conta a s\u00faa historia.\nIocasta, confusa, preg\u00fantalle a Edipo que \u00e9 o que ocorre. Edipo relata a Iocasta como os seus pais foron P\u00f3libo e M\u00e9rope, reis de Corinto. Hai moitos anos, nun banquete en Corinto, un home b\u00e9bedo acusou a Edipo de non ser o fillo do seu pai. Edipo foise consultar o or\u00e1culo de Delfos e preguntoulle ao or\u00e1culo sobre a s\u00faa li\u00f1axe. Apolo non respondeu as s\u00faas d\u00fabidas e en cambio d\u00edxolle que alg\u00fan d\u00eda asasinar\u00eda ao seu pai e deitar\u00edase coa s\u00faa nai. Por iso abandonara Corinto, para tratar de evitar o cumprimento desa profec\u00eda non regresando xamais. M\u00e1is tarde, nas s\u00faas andanzas, tivera un incidente no mesmo cruzamento de cami\u00f1os onde foi morto Laio, e atopou un carro que tentou sacalo da estrada. Desenvolveuse unha discusi\u00f3n e Edipo matou os viaxeiros, inclu\u00edndo un home cuxa descrici\u00f3n casaba coa que Iocasta fixo de Laio. A esperanza que ten Edipo de non ser o asasino de Laio \u00e9 que a \u00fanica testemu\u00f1a afirmara que Laio foi asasinado por varios ladr\u00f3ns. Se o pastor confirma que Laio foi atacado por varios homes, ent\u00f3n Edipo non \u00e9 o culp\u00e1bel.\nNoticias de Corinto.\nIocasta manda chamar \u00e1 testemu\u00f1a e tam\u00e9n se presenta como suplicante ante o templo de Apolo para que resolva os seus males.\nMentres, chega un mensaxeiro inesperado que trae noticias de Corinto: P\u00f3libo morreu e queren proclamar a Edipo como rei de Corinto. Iocasta, tras ouvir as noticias, trata de facer ver a Edipo que tampouco o or\u00e1culo segundo o cal \u00eda matar ao seu pai se cumpriu e por tanto xa non deber\u00eda de temer o outro or\u00e1culo que dic\u00eda que casar\u00eda coa s\u00faa nai. Edipo, para sorpresa do mensaxeiro, queda feliz polas noticias, porque proba que a metade da profec\u00eda era falsa, agora xamais poder\u00e1 matar ao seu pai. Con todo, a\u00ednda teme que poida dalgunha maneira cometer incesto coa s\u00faa nai. O mensaxeiro, ansioso de tranquilizar a Edipo, dille que non se preocupe, porque M\u00e9rope non \u00e9 a s\u00faa verdadeira nai.\nXorde ent\u00f3n o feito de que este mensaxeiro fora anteriormente un pastor no monte Citer\u00f3n, e que lle entregaron un beb\u00e9, que ent\u00f3n foi adoptado por P\u00f3libo, quen carec\u00eda de fillos. O neno, explica, deullo outro pastor da casa de Laio, a quen lle dixeron que se desfixese do neno. Edipo pregunta ao coro se algu\u00e9n co\u00f1ece quen era este home, ou onde poder\u00eda estar agora. Resp\u00f3ndenlle que \u00e9 o \u00abmesmo pastor\u00bb que foi testemu\u00f1a do crime de Laio quen entregara a Edipo, cando este era un beb\u00e9, ao mensaxeiro, a quen Edipo xa mandara a buscar.\nResoluci\u00f3n dos enigmas.\nA ra\u00ed\u00f1a Iocasta, tras ouvir o relato completo do mensaxeiro, comprendeu todo o profundo misterio e desesperada, pr\u00e9galle a Edipo que deixe de facer preguntas. Pero el n\u00e9gase, e ela corre a meterse no palacio.\nPor fin chega a testemu\u00f1a do crime. Edipo e o mensaxeiro interr\u00f3gano e ao principio res\u00edstese a dar respostas, pedindo que o deixen irse sen responder nada. Con todo, ante as ameazas de Edipo de torturalo ou executalo, revela que o neno que lle entregaron para que o abandonase no monte Citer\u00f3n era fillo do rei Laio e a ra\u00ed\u00f1a Iocasta e que o entregaron para que morrese, impedindo que se cumprise un or\u00e1culo funesto, a profec\u00eda que Iocasta dixo que nunca se fixeron verdade: que o neno matar\u00eda ao seu pai. Con todo, el entregouno ao mensaxeiro por piedade.\nEdipo comprende que Iocasta e Laio eran os seus verdadeiros pais e que todas as predici\u00f3ns dos or\u00e1culos se cumpriron. Edipo maldise a si mesmo e ao destino, antes de abandonar o escenario. O coro lamenta como mesmo un grande home pode caer polo destino, e despois disto, un criado sae do palacio para falar do que ocorreu dentro. Cando Iocasta entrou na casa, correu ao dormitorio do palacio e a\u00ed aforcouse. Pouco despois, Edipo entrou furioso, chamando aos seus criados para que lle levasen unha espada de maneira que puidese cortar o ventre da s\u00faa nai. Furioso percorre a casa, ata que descobre o corpo de Iocasta. Gritando, Edipo b\u00e1ixaa e qu\u00edtalle unhas longas agullas de ouro que manti\u00f1an o seu vestido, antes de cravalas nos seus propios ollos, desesperado.\nEdipo sae do palacio cos ollos ensanguentados e pide ser desterrado, axi\u00f1a que sexa pos\u00edbel. Di que preferiu cegarse porque non pode permitirse ver, despois dos seus crimes, aos seus pais no inferno, aos fillos que procreou, nin ao pobo de Tebas.\nEntra Creonte, que asume o poder, pide aos tebanos que se apiaden de Edipo e o fagan entrar no palacio. A continuaci\u00f3n di que consultar\u00e1 de novo ao or\u00e1culo para saber o que ten que facer con Edipo. Este di que non te\u00f1a piedade con el, pide ser desterrado. As d\u00faas fillas (e medio irm\u00e1s) de Edipo, Ant\u00edgona e Ismene, son chamadas e Edipo lamenta que nazan nunha familia maldita. P\u00eddelle a Creonte que coide delas e Creonte m\u00f3strase conforme, antes de enviar a Edipo de volta ao interior do palacio.\nNun escenario baleiro, os \u00faltimos versos do corifeo son unha especie de conclusi\u00f3n ou m\u00e1xima grega, de que ning\u00fan home debe considerarse feliz ata que est\u00e1 morto:\nO coro.\nO coro \u00e9 un personaxe colectivo que comenta e xulga o que ocorre na traxedia. Representa ao cidad\u00e1n tebano, que ten as s\u00faas esperanzas postas en Edipo pero conf\u00eda tam\u00e9n nos deuses. \u00c9 un personaxe conciliador, cuxa preocupaci\u00f3n \u00e9 salvar a cidade. Desagr\u00e1danlle as rifas dos personaxes e a impiedade que manifesta Iocasta ao p\u00f3r en d\u00fabida a veracidade dos or\u00e1culos de Apolo.\nIntervenci\u00f3ns do coro:.\nAo final da obra, o coro mant\u00e9n o seu afecto por Edipo, cuxa desgraza deplora.\nRelaci\u00f3n coa tradici\u00f3n m\u00edtica.\nAs d\u00faas cidades de Troia e Tebas foron o principal foco da poes\u00eda \u00e9pica grega. Os acontecementos ao redor da guerra de Troia foron narrados no ciclo \u00e9pico, do cal queda moito, e aqueles que xiran ao redor de Tebas no ciclo tebano, que se perderon. O ciclo tebano relataba a secuencia de traxedias que afectaron \u00e1 casa de Laio, das cales forma parte a historia de Edipo.\nA Odisea de Homero (XI.271 ss.) cont\u00e9n o relato m\u00e1is temper\u00e1n do mito de Edipo cando Odiseo atopa a Iocasta (chamada Epicasta) no inframundo. Homero brevemente resume a historia de Edipo, inclu\u00edndo o incesto, o parricidio, e o posterior suicidio de Iocasta. Con todo, na versi\u00f3n hom\u00e9rica, Edipo segue sendo rei de Tebas despois da revelaci\u00f3n e nin se cega a si mesmo, nin o env\u00edan ao exilio. En particular, dise que os deuses fixeron que se co\u00f1ecese o tema da s\u00faa paternidade, mentres que en \"Edipo rei\", Edipo descobre a verdade, en gran parte, por si mesmo.\nNo ano -467, o compa\u00f1eiro tr\u00e1xico de S\u00f3focles, Esquilo ga\u00f1ou o primeiro premio nas Dionisias Urbanas cunha trilox\u00eda sobre a Casa de Laio, que comprend\u00eda Laio, Edipo e \"Os sete contra Tebas\" (a \u00fanica obra que nos chegou). Posto que el non escribiu trilox\u00edas conectadas como fixo Esquilo, \"Edipo rei\" c\u00e9ntrase no personaxe titular mentres que ao mesmo tempo ref\u00edrese s\u00f3 de maneira indirecta ao gran mito, que xa era co\u00f1ecido para o p\u00fablico en Atenas naquela \u00e9poca.\nRecepci\u00f3n.\nA trilox\u00eda da que \"Edipo rei\" formaba parte obtivo o segundo premio nas Dionisias Urbanas na s\u00faa representaci\u00f3n orixinal. O sobri\u00f1o de Esquilo, Filocles ga\u00f1ou o primeiro premio nesa competici\u00f3n. Con todo, na s\u00faa Po\u00e9tica, Arist\u00f3teles considera a \"Edipo rei\" como a traxedia que mellor encaixaba coa s\u00faa prescrici\u00f3n de como deb\u00eda facerse un drama.\nMoitos cr\u00edticos modernos est\u00e1n de acordo con Arist\u00f3teles sobre a calidade de Edipo rei, mesmo a\u00ednda que non estean de acordo nas raz\u00f3ns. Por exemplo, Richard Claverhouse Jebb afirmou que \u00abO Edipo rei \u00e9 nun sentido a obra mestra da traxedia \u00e1tica. Ningunha outra mostra en igual grao a arte no desenvolvemento da trama; e esta excelencia depende dun poderoso e sutil debuxo dos personaxes\u00bb. Cedric Whitman apuntou que \u00abo Edipo rei pasa case universalmente por ser a m\u00e1is grande das obras gregas existentes...\u00bb. O propio Whitman considerou que a obra \u00e9 \u00aba expresi\u00f3n m\u00e1is plena desta concepci\u00f3n da traxedia\u00bb, que \u00e9 a concepci\u00f3n da traxedia como unha \u00abrevelaci\u00f3n do desgraciado destino do home\u00bb, onde un home pode ter \u00abtodo o equipamento para a gloria e a honra\u00bb pero a\u00ednda as\u00ed ten \u00abo maior dos esforzos por facer o ben\u00bb acaba en \u00abo mal dun eu insoport\u00e1bel para o que uno non \u00e9 respons\u00e1bel\u00bb. Edith Hall ref\u00edrese a Edipo rei como \u00abesta traxedia definitiva\u00bb e sost\u00e9n que \u00aba maxistral sutileza da caracterizaci\u00f3n de S\u00f3focles as\u00ed d\u00e1 credibilidade \u00e1s asombrosas coincidencias\u00bb, e sinala a iron\u00eda de que \u00abEdipo s\u00f3 pode cumprir o seu excepcional destino ordenado polos deuses porque Edipo \u00e9 un home prominente, capaz e intelixente\u00bb. H. D. F. Kitto dixo sobre Edipo rei que \u00ab\u00e9 certo que se pode dicir que a perfcci\u00f3n da s\u00faa forma implica unha orde do mundo\u00bb, a\u00ednda que Kitto advirte que se esa orde do mundo \u00e9 ou non \u00abbeneficiosa, S\u00f3focles non o di\u00bb.\nA revoluci\u00f3n cient\u00edfica atribu\u00edda a Tales empezou a ga\u00f1ar forza pol\u00edtica, e esta obra ofrec\u00eda unha advertencia aos novos pensadores. Kitto interpreta a obra como a resposta de S\u00f3focles aos sofistas, dramatizando unha situaci\u00f3n na que os humanos se enfrontan ao sufrimento, non importa que non sexa culpa s\u00faa, e a pesar da aparente aleatoriedade dos acontecementos, o feito de que foron profetizados polos deuses implica que os acontecementos non son realmente aleatorios, a pesar de que as raz\u00f3ns quedan m\u00e1is al\u00f3 da comprensi\u00f3n humana. Ao longo da obra, de acordo con Kitto, S\u00f3focles declara \u00abque \u00e9 err\u00f3neo, en vista do incomprens\u00edbel e o inmoral, negar as leis morais e aceptar o caos. O que \u00e9 correcto \u00e9 reco\u00f1ecer os feitos e non enganarse a un mesmo. O universo \u00e9 unha unidade; si, \u00e1s veces, non atopamos nin p\u00e9s nin cabeza niso non debemos supor que \u00e9 aleatorio. Hai tanto que non podemos saber e non podemos controlar que non deberiamos pensar nin comportarnos coma se o soub\u00e9semos e o control\u00e1semos.\nTem\u00e1tica.\nA obra exp\u00f3n varios temas e interpretouse de formas variadas ao longo dos s\u00e9culos.\nO destino, o libre albedr\u00edo ou o erro tr\u00e1xico.\nUn dos temas que se expo\u00f1en \u00e9 a forza do destino. Os personaxes reciben malos presaxios e cando act\u00faan co fin de evitar a s\u00faa desgraza, non fan sen\u00f3n cumprir coa profec\u00eda. Tr\u00e1tase dun tema com\u00fan \u00e1 traxedia e \u00e1 mitolox\u00eda grega en xeral. Nesta obra de S\u00f3focles, por exemplo, o personaxe Laio recibe o aviso de que o seu fillo Edipo o ha asasinar e decide abandonar o neno no campo \u00e1 s\u00faa sorte. Pero o neno sobrevive e d\u00e1se unha precondici\u00f3n para que se produza o asasinato: Edipo crece sen saber que Laio \u00e9 o seu pai. Anos m\u00e1is tarde, o or\u00e1culo dille a Edipo que ha matar ao seu pai. Crendo fuxir do seu destino, foxe de Corinto para non matar ao que cre o seu pai, sen saber que precisamente esa acci\u00f3n o habiia co seu verdadeiro proxenitor no cami\u00f1o.\nO destino \u00e9 un tema que a mi\u00fado aparece na escritura grega, as traxedias en particular. A idea de que tentar eludir un or\u00e1culo \u00e9 xusto o que fai que se acabe cumprindo \u00e9 un motivo com\u00fan en moitos mitos gregos, e semellanzas con Edipo poden por exemplo verse no mito do nacemento de Perseo.\nDous or\u00e1culos en particular dominan o argumento de Edipo rei. Nos versos 711 a 714, Iocasta relata a profec\u00eda que lle contaron a Laio antes do nacemento de Edipo. Isto \u00e9:\nO or\u00e1culo falou s\u00f3 a Laio do parricidio; o incesto est\u00e1 ausente. Impulsado polo relato de Iocasta, Edipo revela a profec\u00eda que fixo que el abandonase Corinto (791-93):\nA implicaci\u00f3n do or\u00e1culo de Laio \u00e9 ambiguo. Unha interpretaci\u00f3n considera que a presentaci\u00f3n do or\u00e1culo de Laio nesta obra difire da que se pode atopar na trilox\u00eda de Edipo de Esquilo producida no ano -467. Helaine Smith argumenta:\nS\u00f3focles tivo a opci\u00f3n de facer o or\u00e1culo a Laio condicional (se Laio ti\u00f1a un fillo, ese fillo matar\u00edao) ou incondicional (Laio ter\u00eda un fillo que o matar\u00eda). Tanto Esquilo como Eur\u00edpides escriben obras nas que que o or\u00e1culo \u00e9 condicional; S\u00f3focles... elixiu facer que o or\u00e1culo de Laio fose incondicional e as\u00ed elimina a culpabilidade para os seus pecados por parte de Edipo, pois el non pod\u00eda facer m\u00e1is nada que o que fixo, sen importar que acci\u00f3n emprendese.\nEsta interpretaci\u00f3n \u00e9 apoiada pola repetici\u00f3n de Iocasta do or\u00e1culo nos versos 854\u201355: \u00abLoxias dixo expresamente que levar\u00eda a cabo [a morte de Laio] por obra dun fillo meu\u00bb. En grego, Iocasta usa o verbo \u03c7\u03c1\u1fc6\u03bd\u03b1\u03b9 khr\u0113nai: \u00abser o destino, necesario\u00bb. Esta iteraci\u00f3n do or\u00e1culo parece suxerir que era incondicional e inevit\u00e1bel. Outros eruditos argumentaron, a pesar de todo, que S\u00f3focles segue a tradici\u00f3n de facer o or\u00e1culo de Laio condicional, e desta maneira evit\u00e1bel. Sinalan a revelaci\u00f3n inicial de Iocasta nos versos 711\u201314. En grego, o or\u00e1culo advirte:\nOs dous verbos en letra grosa indican o que \u00e9 chamado unha condici\u00f3n \u00abfutura m\u00e1is v\u00edvida\u00bb: se nace un fillo de Laio, o seu destino \u00e9 ser asasinado por ese neno que o derrotar\u00e1.\nSexa cal for o or\u00e1culo de Laio, o que foi entregado a Edipo \u00e9 claramente incondicional. Dada nosa moderna concepci\u00f3n do destino e a fatalidade, os lectores da obra te\u00f1en unha tendencia a ver a Edipo como mero monicreque controlado por forzas maiores, un home esmagado polos deuses e o destino sen raz\u00f3n aparente. Isto, con todo, non \u00e9 unha lectura completamente exacta. Mentres \u00e9 unha obviedade mitol\u00f3xica que os or\u00e1culos existen para ser cumpridos, os or\u00e1culos non causan os acontecementos que levan ao resultado. No seu significativo ensaio \u00abSobre o entendemento de Edipo rei\u00bb , E. R. Dodds traza unha comparaci\u00f3n coa profec\u00eda de Xes\u00fas na \u00daltima Cea de que Pedro o hab\u00eda negar tres veces[1]. Xes\u00fas sabe que Pedro o far\u00e1, pero os lectores de ningunha maneira suxiren que Pedro de ningunha maneira sexa unha marioneta do destino forz\u00e1ndoo a negar a Cristo. O libre albedr\u00edo e a predestinaci\u00f3n non son de ning\u00fan xeito exclu\u00edntes, e ese \u00e9 o caso de Edipo.\nO or\u00e1culo entregado a Edipo que \u00e9 a mi\u00fado chamado unha \u00abprofec\u00eda autorrealizada\u00bb, en que a propia profec\u00eda pon en movemento os acontecementos que levar\u00e1n ao seu propio cumprimento. Isto, con todo, non quere dicir que Edipo sexa unha v\u00edtima do destino e que non te\u00f1a libre albedr\u00edo. O or\u00e1culo inspira unha serie de elecci\u00f3ns espec\u00edficas, feitas libremente por Edipo, o que o levar\u00e1 a matar ao seu pai e casar coa s\u00faa nai. Edipo elixe non regresar a Corinto despois de ouvir o or\u00e1culo, o mesmo que escolle encami\u00f1arse a Tebas, matar a Laio, casar e tomar a Iocasta especificamente como a s\u00faa noiva; en resposta \u00e1 peste de Tebas, el elixe enviar a Creonte ao Or\u00e1culo en busca de consello e logo seguir ese consello, iniciando a investigaci\u00f3n sobre o asasinato de Laio. Ningunha destas elecci\u00f3ns est\u00e1n predestinadas.\nOutra caracter\u00edstica dos or\u00e1culos no mito \u00e9 que case sempre son mal comprendidos por quen os escoitan; de a\u00ed o erro de Edipo no que se refire ao significado do Or\u00e1culo D\u00e9lfico. Visita Delfos para descubrir quen son os seus aut\u00e9nticos pais e asume que o Or\u00e1culo rexeitou contestarlle a esa cuesti\u00f3n, ofrec\u00e9ndolle en cambio unha profec\u00eda que non ten relaci\u00f3n e que anticipa o parricidio e o incesto. A asunci\u00f3n de Edipo \u00e9 incorrecta, o Or\u00e1culo, de feito, en certo sentido, contesta \u00e1 s\u00faa pregunta:\n\u00abNunha an\u00e1lise m\u00e1is aguda o or\u00e1culo cont\u00e9n informaci\u00f3n esencial que Edipo parece desde\u00f1ar\u00bb. A forma de expresarse o Or\u00e1culo: estaba condenado a ser o asasino do pai que me procreou ref\u00edrese ao pai real, biol\u00f3xico, de Edipo. Da mesma maneira a nai con fillos contaminados \u00e9 definida como a biol\u00f3xica. A forma de expresarse do invitado b\u00e9bedo doutra banda: ti non es o fillo do teu pai define a P\u00f3libo como s\u00f3 un pai adoptivo para Edipo. As d\u00faas formas de expresarse ap\u00f3ianse unha na outra e apuntan \u00e1s \u00abd\u00faas parellas de pais\u00bb alternativas. As\u00ed xorde a cuesti\u00f3n de dous conxuntos de pais, o biol\u00f3xico e o adoptivo. A reacci\u00f3n de Edipo ao Or\u00e1culo \u00e9 irracional: afirma que non tivo ningunha resposta e foxe afast\u00e1ndose de Corinto, mostrando de que firmemente cr\u00eda nese momento que P\u00f3libo e M\u00e9rope son os seus aut\u00e9nticos pais.\n\u00abA escena co invitado b\u00e9bedo constit\u00fae o fin da infancia de Edipo... Non pode seguir ignorando un sentimento de inseguridade respecto da s\u00faa li\u00f1axe. Con todo, despois de consultar o Or\u00e1culo esta incerteza desaparece, de maneira estra\u00f1a, e \u00e9 substitu\u00edda por unha certidume totalmente inxustificada de que el \u00e9 o fillo de M\u00e9rope e P\u00f3libo. Dixemos que este \u00e9 ou comportamento irracional - a s\u00faa \u1f01\u03bc\u03b1\u03c1\u03c4\u03af\u03b1 \"hamartia\" en sentido aristot\u00e9lico - d\u00e9bese \u00e1 represi\u00f3n de toda unha serie de pensamentos na s\u00faa consciencia, de feito todo o que se refire \u00e1s s\u00faas primeiras d\u00fabidas sobre a s\u00faa ascendencia.\nTab\u00fa nas relaci\u00f3ns familiares.\nOutro tema \u00e9 o tab\u00fa nas relaci\u00f3ns familiares. Edipo mata a quen baixo ningunha circunstancia deber\u00eda matar, a quen lle dera a vida, e ten relaci\u00f3ns incestuosas con quen o procreou, a s\u00faa propia nai. Con todo, Edipo realiza estas acci\u00f3ns eticamente reprob\u00e1beis sen ser consciente diso. O pai da psican\u00e1lise, Sigmund Freud, retomou esta idea para elaborar o concepto de \u00abcomplexo de Edipo\u00bb. Freud argumenta que o primeiro espertar sexual ocorre durante a nenez e manif\u00e9stase no desexo sexual cara ao proxenitor de sexo oposto e a hostilidade contra o proxenitor do propio sexo. Freud v\u00e1lese desta obra (escrita m\u00e1is de dous mil anos antes) para ilustrar que os desexos incestuosos son unha primitiva herdanza humana e que a vixencia desta obra se debe \u00e1 permanencia de tales pulsi\u00f3ns. O rexeitamento do incesto e o parricidio que cometeu leva a Edipo a agredirse a si mesmo, deix\u00e1ndose cego (o que alg\u00fans disc\u00edpulos de Freud interpretaron como unha met\u00e1fora da castraci\u00f3n).\nRiscos do co\u00f1ecemento.\nA obra exp\u00f3n tam\u00e9n o problema da procura da verdade e os riscos e prexu\u00edzos que entra\u00f1a alcanzar o co\u00f1ecemento. Nietzsche fala deste drama no cap\u00edtulo nove do \"Nacemento da traxedia\". Presenta a Edipo como un transgresor, un heroe condenado a caer por tentar chegar demasiado lonxe. Ao transgredir a natureza e as normas sociais, e querer pescudar aquilo que est\u00e1 prohibido, Edipo descobre un mundo cuxa visi\u00f3n est\u00e1 vedada ao resto dos mortais. Comete unha versi\u00f3n masculina, heroica, do pecado orixinal, ao elixir comer da \u00e1rbore do co\u00f1ecemento que condena \u00e1 humanidade a abandonar a inocencia. Neste caso \u00e9 a s\u00faa curiosidade e a s\u00faa enteireza o que o estimula a investigar. Ese abandono da inocencia, da c\u00f3moda ignorancia, \u00e9 o destino cruel e heroico de Edipo, e a s\u00faa xesta consiste no seu sacrificio. Como Prometeo, el paga por un ben que a humanidade recoller\u00e1 tras a s\u00faa acci\u00f3n.\nPoder dos deuses.\nEdipo rei \u00e9 tam\u00e9n unha afirmaci\u00f3n do poder dos deuses. A trav\u00e9s de toda a obra queda clara a influencia decisiva que ten Apolo nos acontecementos, dando forma ao destino dos personaxes. Desc\u00f3brese que a palabra divina \u00e9 exacta, que debe obedecerse sen titubeos e que hai que respectar a quen a profiren.\nControl do estado.\nA exploraci\u00f3n deste tema en Edipo rei \u00e9 paralelo ao exame do conflito entre o individuo e o Estado en Ant\u00edgona. O dilema que Edipo exp\u00f3n aqu\u00ed \u00e9 similar ao do tir\u00e1nico Creonte: cada un ten, como rei, unha decisi\u00f3n que os seus s\u00fabditos cuestionan ou desobedecen; cada rei tam\u00e9n malinterpreta tanto o seu propio papel como soberano como o rol do rebelde. Cando lle informa o profeta cego Tiresias que forzas relixiosas est\u00e1n contra el, cada rei pretende que o sacerdote foi corrompido. \u00c9 aqu\u00ed, con todo, onde acaban os parecidos: mentres Creonte, vendo o balbordo que creou, tenta emendar os seus erros, Edipo rexeita escoitar a ningu\u00e9n.\nVista e cegueira.\nAs referencias, literais e metaf\u00f3ricas, \u00e1 vista, aparecen por todo Edipo rei. Unha visi\u00f3n clara serve como unha met\u00e1fora para a perspicacia e o co\u00f1ecemento, pero un Edipo de boa visi\u00f3n \u00e9 cego \u00e1 verdade sobre as s\u00faas orixes e crimes inadvertidos. O profeta Tiresias, pola s\u00faa banda, a\u00ednda que literalmente cego, \u00abve\u00bb a verdade e conf\u00eda no que lle \u00e9 revelado. \u00abA\u00ednda que o futuro de Edipo \u00e9 predito polos deuses, mesmo despois de ser advertido por Tiresias, el non pode ver a verdade ou a realidade de antem\u00e1n porque o seu excesivo orgullo cegou a s\u00faa visi\u00f3n...\u00bb. S\u00f3 despois de que Edipo fisicamente se cegou a si mesmo obt\u00e9n unha limitada habilidade prof\u00e9tica, como se ve en \"Edipo en Colono\"[1]. \u00c9 deliberadamente ir\u00f3nico que o \u00abvidente\u00bb poida \u00abver\u00bb mellor que Edipo, a pesar de estar cego. Nun verso (\"Edipo rei\", 413), Tiresias di:\nEstrutura.\n\"Edipo Rei\" \u00e9 unha obra dram\u00e1tica nun s\u00f3 acto, pois toda a obra desenv\u00f3lvese nunha unidade de tempo.\nA obra \u00e9 unha traxedia. Como tal, presenta personaxes eminentes, de elevada condici\u00f3n social, utiliza unha linguaxe solemne e elevada e concl\u00fae co sacrificio de varios personaxes (neste caso, dous: Iocasta e Edipo), que pagan coa morte (Iocasta) ou a cegueira e o exilio (Edipo) as s\u00faas acci\u00f3ns.\nConsta dun pr\u00f3logo, seguido de oito episodios (escritos en tr\u00edmetros i\u00e1mbicos), entre os cales se intercalan as intervenci\u00f3ns solistas do coro (p\u00e1rodos, catro est\u00e1simos) e o di\u00e1logo l\u00edrico do coro cos demais personaxes. As partes do coro (inclu\u00eddo o di\u00e1logo l\u00edrico cos demais personaxes) cant\u00e1banse; o resto recit\u00e1base. No recitado, ademais de tr\u00edmetros i\u00e1mbicos, hai tam\u00e9n algunhas pasaxes en anapestos e tetr\u00e1metro trocaico catal\u00e9ctico .\nSigmund Freud.\nSigmund Freud n\"'A interpretaci\u00f3n dos so\u00f1os\" escribiu unha pasaxe destacada en relaci\u00f3n co destino de Edipo as\u00ed como co complexo de Edipo. Analiza por que esta obra, Edipo rei, escrita na Antiga Grecia, segue sendo efectiva nunha audiencia moderna. Freud di:\nO seu destino conm\u00f3venos s\u00f3 porque poder\u00eda ser o noso \u2014 porque o or\u00e1culo planta a mesma maldici\u00f3n sobre n\u00f3s antes do noso nacemento, como a el. \u00c9 o destino de todos n\u00f3s, quizais, dirixir o noso primeiro impulso sexual cara \u00e1 nosa nai e o noso primeiro odio asasino contra o noso pai. Os nosos so\u00f1os conv\u00e9ncennos de que \u00e9 as\u00ed\u00bb.\nNo mesmo libro, Freud indica, con todo que as \u00aburxencias e temores primordiais\u00bb que lle preocupan non se atopan principalmente na obra de S\u00f3focles, sen\u00f3n que existen no mito no que se basea; ref\u00edrese \u00e1 obra como unha \u00abulterior modificaci\u00f3n da lenda\u00bb, unha que se orixina nunha \u00abrevisi\u00f3n secundaria mal concibida do material, que buscou explotalo con prop\u00f3sito teol\u00f3xico\u00bb.\nAdaptaci\u00f3ns.\nVersi\u00f3ns f\u00edlmicas.\nNa versi\u00f3n para o cine de 1957, dirixida por Tyrone Guthrie e protagonizada por Douglas Campbell como Edipo, os actores representaron toda a obra enmascarados, como no antigo teatro grego.\nA segunda versi\u00f3n en ingl\u00e9s, dirixida por Philip Saville e lanzada en 1968, filmouse en Grecia. Esta mostraba a cara dos actores e gozaba dun cadro de persoal cheo de estrelas, inclu\u00edndo a Christopher Plummer como Edipo, Lilli Palmer como Iocasta, Orson Welles como Tiresias, Richard Johnson como Creonte, Roger Livesey fac\u00eda de pastor, e Donald Sutherland do Corifeo. A voz de Sutherland, con todo, foi dobrada por outro actor. A pel\u00edcula foi un paso m\u00e1is al\u00f3 da obra, con todo, mostrando en \"flashback\", o asasinato de Laio (Friedrich Ledebur). Tam\u00e9n mostrou a Edipo e Iocasta xuntos na cama, facendo o amor. Realizada en 1968, esta pel\u00edcula non se viu en Europa nin a EE. UU. at\u00e9 a de cada dos anos setenta e oitenta despois de que se garantisen dereitos de distribuci\u00f3n a v\u00eddeo e televisi\u00f3n.\nEn 1967 Pier Paolo Pasolini dirixiu \"Edipo Re\", en espa\u00f1ol, \"Edipo, el hijo de la fortuna\" (Edipo Rey), unha interpretaci\u00f3n moderna da obra. A pel\u00edcula de Toshio Matsumoto do ano 1969, \"Bara no S\u014dretsu\", \u00e9 unha adaptaci\u00f3n libre da obra e un importante traballo da Nova onda xaponesa. En Colombia, o escritor Gabriel Garc\u00eda M\u00e1rquez adaptou a historia en \"Edipo alcalde\" (1996), lev\u00e1ndoo \u00e1 realidade de Colombia. Foi dirixida por Jorge Al\u00ed Triana e interpret\u00e1rona Jorge Perugorr\u00eda, \u00c1ngela Molina, Francisco Rabal, Jairo Camargo, Jorge Mart\u00ednez de Hoyos e Miriam Col\u00f3n.\nVersi\u00f3ns teatrais.\nO compositor \u00cdgor Stravinskii escribiu unha versi\u00f3n \u00f3pera/oratorio de \"Oedipus Rex\", que se estreou en 1927 polo Th\u00e9\u00e2tre Sarah Bernhardt, Par\u00eds. \u00c9 unha composici\u00f3n para orquestra, narrador, solistas e coro masculino. O libreto, baseado na traxedia de S\u00f3focles, foi escrito por Jean Cocteau en franc\u00e9s e logo traducido polo abb\u00e9 Jean Dani\u00e9lou ao lat\u00edn; a narraci\u00f3n, con todo, interpr\u00e9tase na linguaxe da audiencia. A obra foi escrita a principios do per\u00edodo neocl\u00e1sico de Stravinskii, e est\u00e1 considerada unha das mellores obras desta fase da s\u00faa carreira como compositor. Considerara pola en grego antigo, pero ao final decidiu usar o lat\u00edn, nas s\u00faas propias palabras, \u00abun medio non morto sen\u00f3n convertido en pedra\u00bb.\nVersi\u00f3ns para radio/televisi\u00f3n.\nMichael Pennington protagonizou \"Edipo\" con Claire Bloom como Iocasta, Sir John Gielgud como Tiresias e John Shrapnel como Creonte na traduci\u00f3n/adaptaci\u00f3n de Don Taylor en 1986 da obra, que formou parte da trilox\u00eda da BBC de \"The Theban Plays\".\nEn 1977, CBS Radio Mystery Theater retransmitiu unha versi\u00f3n da historia titulada \u00ab\"So Shall Ye Reap\"\u00bb, ambientada no que ent\u00f3n era o territorio estadounidense de Novo M\u00e9xico en 1851.\nOutro Edipo para televisi\u00f3n inclu\u00edu a Christopher Plummer (1957), Ian Holm (1972) e Patrick Stewart (1977).\nEn 2017, BBC Radio 3 retransmitiu unha produci\u00f3n da traduci\u00f3n que fixo Anthony Burgess da obra con Christopher Eccleston como Edipo e Fiona Shaw como Tiresias/Segundo Vello. John Shrapnel, quen fixo de Creonte na versi\u00f3n televisiva de 1986 da BBC, interpetou ao Primeiro Vello.\nParodias.\nPeter Schickele parodia tanto a historia de Edipo rei e a m\u00fasica da \u00f3pera-oratorio de Stravinskii en \"Oedipus Tex\", un oratorio de tem\u00e1tica \"Western\" oratorio supostamente escrito por P. D. Q. Bach, lanzado en 1990 no \u00e1lbum \"Oedipus Tex and Other Choral Calamities\".\nChrysanthos Mentis Bostantzoglou fai unha parodia desta traxedia na s\u00faa comedia \"Medea\" (1993).\nNo episodio 10 da segunda tempada de 'CNNNN', un programa de televisi\u00f3n sat\u00edrico australiano realizado por \"The Chaser\", unha animaci\u00f3n curta no estilo dun tr\u00e1iler de pel\u00edcula Disney, completa con m\u00fasica alegre proporcionada por Andrew Hansen, parodia \"Edipo rei\".. \u00c1 parte de que se anunciou como \u00abDiversi\u00f3n para toda a familia\u00bb, a parodia tam\u00e9n \u00e9 mencionada noutras ocasi\u00f3ns durante o mesmo episodio, como nun anuncio sat\u00edrico no que aos orfos ofr\u00e9ceselles unha \u00aburna de cinzas Edipo rei\u00bb gratis como unha oferta promocional despois de perder un parente."}
{"id": "468202", "revid": "22570", "url": "https://gl.wikipedia.org/wiki?curid=468202", "title": "Normas de atenci\u00f3n \u00e1 sa\u00fade das persoas transexuais, transx\u00e9nero e de x\u00e9nero", "text": "As normas de atenci\u00f3n \u00e1 sa\u00fade das persoas transexuais, transx\u00e9nero e de x\u00e9nero, (en ingl\u00e9s, \"Standards of Care for the Health of Transsexual, Transgender, and Gender Nonconforming People\") son protocolos cl\u00ednicos internacionais que describen a avaliaci\u00f3n e tratamento recomendados para os individuos non conformes de x\u00e9nero en toda a vida ou persoas transx\u00e9nero ou transexuais que desexan someterse a transici\u00f3n social, hormonal ou cir\u00farxica \u00f3 outro sexo. As decisi\u00f3ns dos m\u00e9dicos sobre o tratamento dos pacientes son frecuentemente influenciadas por este est\u00e1ndar de atenci\u00f3n.\nAntes da chegada dos primeiros est\u00e1ndares de atenci\u00f3n, non houbo ning\u00fan consenso parecido sobre os procedementos ou requirimentos psiqui\u00e1tricos, psicol\u00f3xicos, m\u00e9dicos e cir\u00farxicos. Antes da d\u00e9cada de 1960, poucos pa\u00edses ofrec\u00edan opci\u00f3ns m\u00e9dicas legais e seguras e moitos comportamentos de x\u00e9nero cruzado criminalizados ou tratamentos psiqui\u00e1tricos non comprobados. En resposta a este problema, a Asociaci\u00f3n Internacional de Disforia de X\u00e9nero de Harry Benjamin (agora co\u00f1ecida como World Professional Association for Transgender Health, en galego \"Asociaci\u00f3n Profesional Mundial para a Sa\u00fade Transx\u00e9nero\") \u00e9 a autora dos primeiros conxuntos de directrices cl\u00ednicas co fin expreso de asegurar un \"confort persoal duradeiro co ser de x\u00e9nero para maximizar o benestar psicol\u00f3xico xeral e a auto-realizaci\u00f3n \". Estes est\u00e1ndares seguen sendo os m\u00e1is co\u00f1ecidos; por\u00e9n, existen outros conxuntos de est\u00e1ndares de atenci\u00f3n, protocolos e directrices, especialmente f\u00f3ra dos Estados Unidos.\nEst\u00e1ndares de atenci\u00f3n de WPATH.\nOs est\u00e1ndares de atenci\u00f3n para a sa\u00fade das persoas transexuais, transx\u00e9nero e de x\u00e9nero da Asociaci\u00f3n profesional mundial para a sa\u00fade transx\u00e9nero (WPATH), son os est\u00e1ndares de atenci\u00f3n m\u00e1is estendidos usados por profesionais que traballan con persoas transexuais, transx\u00e9nero ou de x\u00e9nero. O est\u00e1ndar de atenci\u00f3n da WPATH \u00e9 actualizado e revisado periodicamente. A \u00faltima revisi\u00f3n foi lanzada o 25 de setembro de 2011. Esta \u00e9 a s\u00e9tima versi\u00f3n do est\u00e1ndar de atenci\u00f3n da WPATH desde a redacci\u00f3n do documento orixinal de 1979. As revisi\u00f3ns anteriores foron publicadas en 1980, 1981, 1990, 1998 e 2001.\nEst\u00e1ndar de atenci\u00f3n de WPATH, versi\u00f3n 7.\nIncl\u00faense nas orientaci\u00f3ns secci\u00f3ns sobre o prop\u00f3sito e uso do est\u00e1ndar de atenci\u00f3n de WPATH, a aplicabilidade global do est\u00e1ndar, a diferenza entre a non conformidade de x\u00e9nero e a disforia de x\u00e9nero, a epidemiolox\u00eda, o tratamento de nenos, adolescentes e adultos, sa\u00fade mental, terapia de reposici\u00f3n hormonal (feminino a masculino ou masculino a feminino), sa\u00fade reprodutiva, terapia de voz e comunicaci\u00f3n, cirurx\u00eda de reasignaci\u00f3n sexual, atenci\u00f3n preventiva e atenci\u00f3n primaria \u00f3 longo da vida, aplicabilidade do est\u00e1ndar de atenci\u00f3n a persoas que viven en ambientes institucionais e aplicabilidade a persoas con trastornos do desenvolvemento sexual.\nResumo de est\u00e1ndar de atenci\u00f3n de WPATH para trastornos de identidade de x\u00e9nero, versi\u00f3n 6.\nA sexta revisi\u00f3n recomenda que os profesionais da sa\u00fade mental documenten a historia relevante dun paciente nunha carta, que debe ser requirida por profesionais m\u00e9dicos antes da intervenci\u00f3n f\u00edsica. Requ\u00edrese unha carta para a terapia de substituci\u00f3n hormonal ou a mamoplastia de aumento ou a reconstruci\u00f3n do peito masculino. Neces\u00edtanse d\u00faas cartas adicionais para cirurx\u00edas xenitais.\nOs criterios de elixibilidade e os criterios de preparaci\u00f3n na versi\u00f3n 6 ofrecen certos requisitos m\u00ednimos moi espec\u00edficos como requisitos previos para a cirurx\u00eda de TRH ou de reasignaci\u00f3n sexual (SRS). Por este e outros motivos, o est\u00e1ndar de atenci\u00f3n de WPATH \u00e9 un documento controvertido e a mi\u00fado denunciado entre pacientes que buscan intervenci\u00f3n m\u00e9dica (hormonas e/ou cirurx\u00eda), quen afirman que o seu dereito protexido legalmente para o tratamento e coidado m\u00e9dico \u00e9 inxusto e indebidamente retido ou incluso negado en funci\u00f3n do est\u00e1ndar.\nAs secci\u00f3ns do est\u00e1ndar de atenci\u00f3n de WPATH unha a catro son de natureza introdutoria, explicando (secci\u00f3n I) o prop\u00f3sito, intenci\u00f3n e necesidade do est\u00e1ndar de atenci\u00f3n, (secci\u00f3n II) consideraci\u00f3ns epidemiol\u00f3xicas relacionadas coas persoas transexuais, (secci\u00f3n III) nomenclatura diagn\u00f3stica e (secci\u00f3n IV) o traballo do profesional de sa\u00fade mental. A avaliaci\u00f3n e tratamento de nenos e adolescentes est\u00e1 cuberta na secci\u00f3n V.\nAs secci\u00f3ns cinco a oito comezan a gu\u00eda do tratamento. En concreto, abordan a forma de avaliar e apoiar \u00f3s nenos que non conforman co seu x\u00e9nero e como diagnosticar a identidade ou transexualidade transx\u00e9nero tanto en adolescentes como en adultos; a forma de documentar os diagn\u00f3sticos e as recomendaci\u00f3ns (\"A carta\") e tam\u00e9n cubrir os requisitos e o tratamento mediante hormonas, inclu\u00edndo o uso e os efectos das hormonas.\nA secci\u00f3n nove cobre \"A experiencia na vida real\", durante a cal se espera que as persoas que buscan tratamentos hormonais e outros comecen a facer unha transici\u00f3n p\u00fablica \u00f3 seu papel de x\u00e9nero preferido.\nAs secci\u00f3ns de dez a doce cobren especificamente o tratamento cir\u00farxico das persoas transexuais. A secci\u00f3n doce, titulada \"Cirurx\u00eda xenital\", trata directamente todas as preocupaci\u00f3ns sobre a cirurx\u00eda de reasignaci\u00f3n sexual. Incl\u00fae seis \"Criterios de elexibilidade\" e dous \"Criterios de preparaci\u00f3n\", que est\u00e1n destinados a ser empregados por profesionais tanto para o diagn\u00f3stico como para a orientaci\u00f3n antes de ofrecer \u00f3s pacientes as \"cartas de recomendaci\u00f3n\".\nA trece e \u00faltima secci\u00f3n incl\u00fae o \"seguimento posterior \u00e1 transici\u00f3n\".\nCr\u00edticas \u00f3 est\u00e1ndar de atenci\u00f3n de WPATH.\n\u00d3 longo da s\u00faa historia realiz\u00e1ronse numerosas cr\u00edticas contra o est\u00e1ndar de atenci\u00f3n de WPATH, algunhas delas arranxadas en versi\u00f3ns posteriores das directrices. A maior\u00eda destas cr\u00edticas est\u00e1n relacionadas coa rigorosidade dos requisitos, sinalando que a taxa de pesar postcir\u00farxica entre as persoas transexuais \u00e9 moi baixa -inferior a moitos procedementos cosm\u00e9ticos necesarios e con requisitos menos rigorosos. As disposici\u00f3ns relacionadas coa necesidade da experiencia real (sinalando que a necesidade de ter unha experiencia de vida real nun papel anat\u00f3mico/social incongruente poden ser tanto nocivas mentalmente como fisicamente perigosas para o individuo). Para moitos, s\u00f3 \u00e9 seguro expresar o x\u00e9nero exteriormente en situaci\u00f3ns limitadas (8/7, 12/7 ou 18/7 en lugar de todo o d\u00eda, todos os d\u00edas (24/7). Agora t\u00f3mase isto en conta na versi\u00f3n 7.\nA versi\u00f3n 6 e 7 do est\u00e1ndar permite a prescrici\u00f3n de medicamentos de bloqueo da puberdade \u00f3s mozos que est\u00e1n nesta fase, comezando na etapa 2 de Tanner ou superior. A derivaci\u00f3n despois desa idade poder\u00eda conducir a cambios corporais reversibles s\u00f3 con cirurx\u00eda (forma facial, caracter\u00edsticas sexuais secundarias); risco cir\u00farxico (ton de voz); ou cambios irreversibles (estrutura ou altura do esqueleto). A versi\u00f3n 7 de do est\u00e1ndar tam\u00e9n eliminou o tempo establecido para a psicoterapia, para facilitar o apoio e a remisi\u00f3n \u00f3s servizos de transici\u00f3n de xeito oportuno, se as\u00ed o requir\u00edan. Estes cambios levaron a alg\u00fans cr\u00edticos a afirmar que os criterios son demasiado libres, con todo, sempre se recomendou un enfoque individualizado que proporciona seguimento prospectivo, de apoio e educaci\u00f3n \u00e1s familias sobre como afirmar a expresi\u00f3n e crear un ambiente para a exploraci\u00f3n segura.\nO est\u00e1ndar tam\u00e9n foi branco das cr\u00edticas por adoptar un idioma patol\u00f3xico cando se refire \u00f3s individuos de Intersex na s\u00faa \u00faltima revisi\u00f3n, a versi\u00f3n 7. O est\u00e1ndar usa o termo \"Trastornos do desenvolvemento sexual\" a\u00ednda que moitos individuos do Intersex non consideran as s\u00faas diferenzas biol\u00f3xicas un trastorno, e argumentan que a linguaxe empregada polo est\u00e1ndar \u00e9 estigmatizadora e ofensiva.\nOutros est\u00e1ndares, protocolos e directrices para o tratamento da disforia de x\u00e9nero.\nNalg\u00fans pa\u00edses ou rexi\u00f3ns, existen est\u00e1ndares de atenci\u00f3n locais coma nos Pa\u00edses Baixos, Alema\u00f1a ou Italia. Ademais, alg\u00fans provedores de coidados de sa\u00fade te\u00f1en o seu propio conxunto de est\u00e1ndares que te\u00f1en que ser seguidos para ter acceso \u00e1 asistencia sanitaria. As cr\u00edticas sobre o est\u00e1ndar de WPATH apl\u00edcanse tam\u00e9n a estas; alg\u00fans deses est\u00e1ndares est\u00e1n baseados en versi\u00f3ns moito m\u00e1is antigas dos est\u00e1ndares de atenci\u00f3n de WPATH, ou son completamente independentes delas. Unha versi\u00f3n m\u00e1is clara que foi aumentando en aceptaci\u00f3n \u00e9 a \"Health Law Standards Of Care\", desenvolvida polo Health Law Project (tam\u00e9n co\u00f1ecido como as directrices de ICTLEP), que se basea nun modelo de reduci\u00f3n de dano.\nO tratamento segundo os est\u00e1ndares de atenci\u00f3n m\u00e1is antigos \u00e9 a mi\u00fado reservado s\u00f3 para persoas transexuais, non para outras persoas transx\u00e9nero, que poden non querer someterse \u00f3 conxunto completo de tratamentos ou que se ven f\u00f3ra dun sistema de x\u00e9nero binario. Tales est\u00e1ndares m\u00e1is antigos son frecuentemente usados \u200b\u200bpara reter as intervenci\u00f3ns m\u00e9dicas das persoas transx\u00e9nero.\nNoutras rexi\u00f3ns, especialmente en Am\u00e9rica Latina, os cirurxi\u00e1ns non seguen normas determinadas e usan os seus propios criterios para a elixibilidade para a cirurx\u00eda.\nNos pa\u00edses occidentais a \u00e9nfase est\u00e1 na psiquiatr\u00eda ou psicolox\u00eda; normalmente, en Am\u00e9rica Latina, a \u00e9nfase est\u00e1 na capacidade de \"pasar\", e en Tailandia a \u00e9nfase est\u00e1 na experiencia de vida cruzada."}
{"id": "468204", "revid": "624", "url": "https://gl.wikipedia.org/wiki?curid=468204", "title": "Edipo rei", "text": "O t\u00edtulo de Edipo rei pode referirse a varias obras baseadas no mito de Edipo:"}
{"id": "468205", "revid": "25871", "url": "https://gl.wikipedia.org/wiki?curid=468205", "title": "Guillermo Carracedo", "text": "Guillermo Carracedo Robelo, nado en Santiago de Compostela o 5 de agosto de 1993, \u00e9 un surfista galego.\nTraxectoria.\n\u00c9 co\u00f1ecido polos seus resultados tanto a nivel nacional como internacional na modalidade surf de remo. Proclamouse en 2019 campi\u00f3n de Espa\u00f1a coa selecci\u00f3n galega. Obtivo o t\u00edtulo de graduado en medicina pola Universidade de Santiago de Compostela. "}
{"id": "468210", "revid": "5863", "url": "https://gl.wikipedia.org/wiki?curid=468210", "title": "V\u00edctor Fraiz Castellanos", "text": "V\u00edctor Fraiz Castellanos, nado en Ponte Caldelas en 1917 e finado en Redondela o 10 de novembro de 1936, foi un pol\u00edtico galego.\nTraxectoria.\nFillo de V\u00edctor Fraiz Villanueva e Placeres Castellanos Pan. Co golpe de Estado do 18 de xullo de 1936 o seu pai fuxiu ao monte, e pasou a Portugal. En represalia foi detido e intern\u00e1rono no campo de concentraci\u00f3n da illa de San Sim\u00f3n, pero foi finalmente paseado na estrada Redondela-Vigo, no Alto da Concheira (Trasma\u00f1\u00f3) o 10 de novembro de 1936."}
{"id": "468221", "revid": "1131", "url": "https://gl.wikipedia.org/wiki?curid=468221", "title": "Agapito Serra Fern\u00e1ndez", "text": "Agapito Serra Fern\u00e1ndez, nado en Redondo (Barcia de Mera, Covelo) na segunda metade do s\u00e9culo XIX e finado en Portugal en xullo de 1939, foi un empresario e fil\u00e1ntropo galego.\nTraxectoria.\nMoi novo emigrou a Portugal. Instalouse en Lisboa e montou un restaurante chamado A Estrela de Ouro. Tam\u00e9n creou unha f\u00e1brica de alimentos co mesmo nome e logrou un importante \u00e9xito empresarial.\nEn 1907 encargoulle ao arquitecto Norte J\u00fanior edificar unha barriada de casas, que levar\u00eda o nome das s\u00faas empresas. Estas casas eran alugadas por un m\u00f3dico prezo aos seus traballadores e hoxe constit\u00faen un dos barrios lisboetas m\u00e1is caracter\u00edsticos. Formado por uns 120 edificios, de dous e tres andares, ti\u00f1an acceso directo ao exterior e segu\u00edan modelos arquitect\u00f3nicos de car\u00e1cter ecl\u00e9ctico. Os edificios destacaban polos paneis de azulexos e os balc\u00f3ns de ferro forxado.\nFoi un destacado membro da colectividade galega asentada en Portugal, directivo de varias sociedades de socorros mutuos, como a Asociaci\u00f3n Galaica e a Fraternidad Espa\u00f1ola, e un dos promotores da fusi\u00f3n de ambas, que deu lugar, en 1931, \u00e1 creaci\u00f3n do Centro Galego de Lisboa.\nMandou constru\u00edr na s\u00faa aldea natal unha escola \"con capacidad para setenta alumnos y casa habitaci\u00f3n correspondiente para el maestro con todas las comodidades\". Ao seu car\u00f3n, financiou tam\u00e9n a construci\u00f3n dunha capela dedicada ao seu santo patr\u00f3n, San Xos\u00e9.\nEn agosto de 1931, como reco\u00f1ecemento ao seu labor, os veci\u00f1os erixiron un busto no recinto onde estaban a capela e a escola que el financiou."}
{"id": "468226", "revid": "89787", "url": "https://gl.wikipedia.org/wiki?curid=468226", "title": "Asistencia sanitaria transx\u00e9nero", "text": "A asistencia sanitaria transx\u00e9nero fai referencia a como as instituci\u00f3ns m\u00e9dicas, as comunidades e os individuos abordan o coidado das persoas transx\u00e9nero. Incl\u00fae a prevenci\u00f3n, diagn\u00f3stico e tratamento de condici\u00f3ns de sa\u00fade f\u00edsica e mental, as\u00ed como terapias de reasignaci\u00f3n sexual.\nVarianza de x\u00e9nero e medicina.\nA varianza de x\u00e9nero def\u00ednese na literatura m\u00e9dica como \"identidade de x\u00e9nero, expresi\u00f3n ou comportamento que est\u00e1 f\u00f3ra das normas definidas culturalmente asociadas a un x\u00e9nero espec\u00edfico\". Por s\u00e9culos, a medicina considerou a varianza de x\u00e9nero como unha patolox\u00eda. A Organizaci\u00f3n Mundial da Sa\u00fade identificou a disforia de x\u00e9nero como un trastorno mental na Clasificaci\u00f3n Internacional de Enfermidades (CID) ata o 2018. A disforia de x\u00e9nero tam\u00e9n se listou no Manual de diagn\u00f3stico e estat\u00edstica dos trastornos mentais (DSMD-5) da Asociaci\u00f3n Psiqui\u00e1trica Americana, onde anteriormente cham\u00e1base \"transexualidade\" e \"trastorno de identidade de x\u00e9nero\".\nEn 2018, a ICD-11 inclu\u00edu o termo \"incongruencia de x\u00e9nero\" como \"incongruencia marcada e persistente entre o x\u00e9nero experimentado do individuo e o sexo asignado\", onde o comportamento e as preferencias de variante de x\u00e9nero non implica necesariamente un diagn\u00f3stico m\u00e9dico. Non obstante, a diferenza entre \"disforia de x\u00e9nero\" e \"incongruencia de x\u00e9nero\" non sempre est\u00e1 clara na literatura m\u00e9dica.\nAlg\u00fans estudos indican que o tratamento da variaci\u00f3n de x\u00e9nero como condici\u00f3n m\u00e9dica ten efectos negativos sobre a sa\u00fade das persoas transx\u00e9nero e afirma que deben evitarse os supostos de s\u00edntomas psiqui\u00e1tricos coexistentes. Outros estudos argumentan que o diagn\u00f3stico de incongruencia de x\u00e9nero pode ser importante e incluso positivo para as persoas transx\u00e9nero a nivel individual e social.\nTerapia de reasignaci\u00f3n de sexos.\nHai varias opci\u00f3ns dispo\u00f1ibles para que as persoas transx\u00e9nero persigan unha transici\u00f3n f\u00edsica. Houbo opci\u00f3ns para a transici\u00f3n de individuos transx\u00e9nero dende 1917. A terapia de reasignaci\u00f3n de sexo axuda \u00e1s persoas a cambiar o seu aspecto f\u00edsico e/ou as s\u00faas caracter\u00edsticas sexuais para concordar coa s\u00faa identidade de x\u00e9nero; incl\u00fae terapia de substituci\u00f3n hormonal e cirurx\u00eda de reasignaci\u00f3n sexual. A\u00ednda que moitas persoas transx\u00e9nero elixen a transici\u00f3n f\u00edsica, todas as persoas transx\u00e9nero te\u00f1en necesidades diferentes e, como tal, non hai un plan de transici\u00f3n necesario. A asistencia sanitaria preventiva \u00e9 unha parte crucial da transici\u00f3n e recom\u00e9ndase un m\u00e9dico de atenci\u00f3n primaria para as persoas transx\u00e9nero que est\u00e1n en transici\u00f3n.\nTerapia de substituci\u00f3n hormonal.\nA terapia de substituci\u00f3n hormonal preoc\u00fapase principalmente de aliviar a disforia de x\u00e9nero nas persoas transx\u00e9nero. As mulleres trans son normalmente tratadas con estr\u00f3xenos e terapia anti-androx\u00e9nica complementaria. Esta terapia induce a formaci\u00f3n de mamas, reduce o crecemento do patr\u00f3n de cabelo masculino e cambia a distribuci\u00f3n da graxa, provocando tam\u00e9n unha diminuci\u00f3n do tama\u00f1o dos test\u00edculos e a funci\u00f3n er\u00e9ctil. Os homes trans son normalmente tratados con testosterona ex\u00f3xena, que se espera que cese a menstruaci\u00f3n, para aumentar o pelo facial e corporal, para causar cambios na pel e na distribuci\u00f3n de graxas e para aumentar a masa muscular e a libido. Despois de polo menos tres meses, esp\u00e9rase outros efectos, como o afondamento da voz e os cambios nos \u00f3rganos sexuais (como a atrofia dos tecidos vaxinais e o aumento do tama\u00f1o do cl\u00edtoris). O seguimento peri\u00f3dico por parte dun endocrin\u00f3logo \u00e9 unha forte recomendaci\u00f3n para garantir a seguridade dos individuos mentres transitan.\nO acceso \u00e1s terapias de substituci\u00f3n hormonal mellorou a calidade de vida das persoas da comunidade muller-a-home cando se compara con persoas home-a-muller que non te\u00f1en acceso \u00e1 terapia de reposici\u00f3n hormonal. A pesar da mellora na calidade de vida, a\u00ednda existen perigos coa terapia de reposici\u00f3n hormonal, en particular coa automedicaci\u00f3n. Un exame do uso da automedicaci\u00f3n descubriu que as persoas que se automedicaban ti\u00f1an m\u00e1is posibilidades de experimentar efectos adversos para a sa\u00fade por condici\u00f3ns preexistentes, como a hipertensi\u00f3n arterial, as\u00ed como o desenvolvemento m\u00e1is lento das caracter\u00edsticas sexuais secundarias desexadas.\nNa literatura m\u00e9dica demostrouse que a terapia hormonal para os individuos transx\u00e9nero \u00e9 segura cando \u00e9 supervisada por un profesional m\u00e9dico cualificado. As persoas transx\u00e9nero que buscan cirurx\u00eda e non hormonas poden ser presionadas ou obrigadas a usar hormonas para obter cirurx\u00edas.\nO seguimento dos factores de risco asociados \u00e1 terapia de substituci\u00f3n hormonal, como os niveis de prolactina nas mulleres transx\u00e9nero e os niveis de policitemia en homes transx\u00e9nero, son cruciais para a asistencia sanitaria preventiva das persoas transx\u00e9nero que toman estes tratamentos.\nCirurx\u00eda de reasignaci\u00f3n de sexos.\nO obxectivo da cirurx\u00eda de reasignaci\u00f3n sexual, tam\u00e9n co\u00f1ecida como cirurx\u00eda de reasignaci\u00f3n de x\u00e9nero, \u00e9 ali\u00f1ar as caracter\u00edsticas sexuais secundarias das persoas transx\u00e9nero coa s\u00faa identidade de x\u00e9nero. Como terapia de substituci\u00f3n hormonal, a cirurx\u00eda de reasignaci\u00f3n sexual tam\u00e9n se empregou como resposta \u00f3 diagn\u00f3stico de disforia de x\u00e9nero.\nOs est\u00e1ndares de atenci\u00f3n da World Professional Association for Transgender Health, en galego \"Asociaci\u00f3n Profesional Mundial para a Sa\u00fade Transx\u00e9nero\", (WPATH) recomendan requisitos adicionais para a cirurx\u00eda de reasignaci\u00f3n sexual cando se compara coa terapia de reposici\u00f3n hormonal. Mentres que a terapia de reposici\u00f3n hormonal p\u00f3dese obter mediante algo tan sinxelo coma un formulario de consentimento informado, a cirurx\u00eda de reasignaci\u00f3n sexual pode requirir unha carta de apoio dun terapeuta licenciado (d\u00faas cartas para cirurx\u00eda xenital como a vaxinoplastia ou a faloplastia), tratamento hormonal e (para cirurx\u00eda xenital) completar un per\u00edodo de 12 meses no que a persoa vive a tempo completo como o seu x\u00e9nero. As normas de WPATH, a\u00ednda que comunmente usadas en cl\u00ednicas de x\u00e9nero, non son vinculantes; moitos pacientes trans que se someten a cirurx\u00eda non cumpren todos os criterios de elixibilidade.\nRiscos para a sa\u00fade.\nViolencia.\nOs niveis m\u00e1is elevados de violencia e abuso que experimentan as persoas transx\u00e9nero resultan en efectos adversos \u00fanicos na sa\u00fade corporal e mental. Especificamente, nos escenarios con recursos limitados nos que as pol\u00edticas non discriminatorias poden ser limitadas ou non forzadas, as persoas transx\u00e9nero poden atopar altas taxas de estigma e violencia que est\u00e1n asociadas a malos resultados na sa\u00fade. Os estudos realizados en pa\u00edses industrializados mostran niveis m\u00e1is altos de discriminaci\u00f3n e acoso na escola, no lugar de traballo, nos servizos de sa\u00fade e na familia cando se comparan coas poboaci\u00f3ns cisx\u00e9nero, situando a transfobia como factor clave de risco para a sa\u00fade f\u00edsica e mental das persoas transx\u00e9nero.\nHai datos limitados sobre o impacto dos determinantes sociais da sa\u00fade sobre os resultados de sa\u00fade dos individuos transx\u00e9nero e de sexo non conformes. Non obstante, a pesar dos poucos datos dispo\u00f1ibles, atopouse que individuos transx\u00e9nero e de sexo non conformes te\u00f1en maior risco de sufrir malos resultados de sa\u00fade e restrinxiu o acceso \u00e1 asistencia sanitaria debido \u00f3 aumento do risco de violencia, illamento e outros tipos de discriminaci\u00f3n tanto dentro como dentro e f\u00f3ra do \u00e1mbito sanitario.\nA pesar da s\u00faa importancia, o acceso a coidados preventivos tam\u00e9n est\u00e1 limitado por varios factores, inclu\u00edndo a discriminaci\u00f3n e o borrado. Un estudo sobre o acceso das mulleres mozas transx\u00e9nero \u00f3 tratamento contra o VIH descubriu que un dos principais contribu\u00edntes \u00f3 non acceder \u00f3 coidado era o uso de nomes e pronomes incorrectos. Unha metaan\u00e1lise da Enquisa Nacional de Discriminaci\u00f3n Transx\u00e9nero examinou \u00f3s enquisados \u200b\u200bque usaron a enquisa e as s\u00faas experiencias co acceso \u00e1 atenci\u00f3n m\u00e9dica. M\u00e1is dun terzo das persoas que elixiron esta opci\u00f3n dixeron que evitaran acceder \u00e1 atenci\u00f3n xeral debido a prexu\u00edzos e temores de repercusi\u00f3ns sociais.\nSa\u00fade mental.\nAs taxas de depresi\u00f3n e ansiedade na comunidade transx\u00e9nero son significativamente m\u00e1is altas que as que se atopan na poboaci\u00f3n xeral, afectando tanto a homes transx\u00e9nero como a mulleres transx\u00e9nero. As taxas m\u00e1is elevadas son causadas en parte pola falta de apoio social efectivo para as persoas transx\u00e9nero, especialmente aquelas pre-transicionais ou no inicio da s\u00faa transici\u00f3n.\nVarios estudos mostraron a relaci\u00f3n entre o estr\u00e9s minoritario e a elevada taxa de depresi\u00f3n e outras enfermidades mentais entre homes e mulleres transx\u00e9nero. A esperanza de experimentar o rexeitamento pode converterse nun factor de estr\u00e9s importante para os individuos transx\u00e9nero e os non conformes de x\u00e9nero. Os problemas de sa\u00fade mental entre as persoas trans est\u00e1n relacionados con taxas m\u00e1is altas de autolesi\u00f3n, consumo de drogas e ideas e intentos suicidas.\nAsistencia sanitaria para mozos transx\u00e9nero.\nAs opci\u00f3ns de transici\u00f3n para os adolescentes e os mozos transx\u00e9nero son significativamente limitadas en comparaci\u00f3n coas dos adultos transx\u00e9nero. Os mozos transx\u00e9nero prepubescentes poden pasar por varios cambios sociais, como presentar o seu x\u00e9nero e pedir que sexan chamados por un nome ou pronomes diferentes. As opci\u00f3ns m\u00e9dicas para a transici\u00f3n est\u00e1n dispo\u00f1ibles cando o neno empeza a entrar na puberdade. Baixo a estreita supervisi\u00f3n dun equipo de m\u00e9dicos, os bloqueadores da puberdade poden usarse para limitar os efectos da puberdade.\nA discriminaci\u00f3n ten un efecto significativo na sa\u00fade mental das mozas transexuais. A falta de aceptaci\u00f3n da familia, o rexeitamento nas escolas e os abusos dos compa\u00f1eiros poden ser factores de estr\u00e9s poderosos, o que leva a unha mala sa\u00fade mental e abuso de substancias. Un estudo realizado sobre mozos transx\u00e9nero en San Francisco atopou que altas taxas tanto de prexu\u00edzos transx\u00e9nero como raciais est\u00e1n asociadas cun aumento das taxas de depresi\u00f3n, trastorno postraum\u00e1tico e ideas suicidas.\nEst\u00e1 en cuesti\u00f3n o uso de bloqueadores da puberdade como forma de tratamento para os mozos transx\u00e9nero. A\u00ednda que a Asociaci\u00f3n Profesional Mundial para a Sa\u00fade Transx\u00e9nero recomenda o seu uso, a probabilidade de resolver problemas de disforia de x\u00e9nero antes da adolescencia e antes do uso de bloqueadores da puberdade son bastante elevadas. Tam\u00e9n se suscitaron preocupaci\u00f3ns sobre o impacto dos bloqueadores da puberdade na sa\u00fade f\u00edsica, como a densidade \u00f3sea. O uso a longo prazo dos bloqueadores da puberdade est\u00e1 relativamente pouco estudado, provocando d\u00fabidas sobre os efectos secundarios nocivos a longo prazo.\nAsistencia sanitaria para adultos maiores transx\u00e9nero.\nOs adultos maiores transx\u00e9nero poden atopar desaf\u00edos no acceso e na calidade da atenci\u00f3n recibida nos sistemas de sa\u00fade e nos fogares de anci\u00e1ns, onde os provedores poden estar mal preparados para proporcionar atenci\u00f3n culturalmente sensible \u00e1s persoas trans. Os individuos trans est\u00e1n en risco de envellecerse cun apoio m\u00e1is limitado e en ambientes m\u00e1is estigmatizadores que os individuos heteronormativos. A pesar da imaxe bastante negativa retratada pola literatura m\u00e9dica en relaci\u00f3n \u00e1 depresi\u00f3n e illamento que moitas persoas transx\u00e9nero atopan en primeiras etapas da vida, alg\u00fans estudos atoparon testemu\u00f1os de adultos LGBT m\u00e1is antigos relacionando sentimentos de inclusi\u00f3n, confort e apoio \u00e1 comunidade."}
{"id": "468227", "revid": "25871", "url": "https://gl.wikipedia.org/wiki?curid=468227", "title": "Constantino Lourido Cabanas", "text": "Constantino Lourido Cabanas, nado en Galegos (Riotorto) o 14 de febreiro de 1900 e finado en Buenos Aires o 22 de marzo de 1960, foi un empresario e fil\u00e1ntropo galego.\nTraxectoria.\nEmigou a Arxentina con 19 anos. En R\u00edo de la Plata traballou de operario de panader\u00eda co seu curm\u00e1n Jos\u00e9 Loureiro Cabanas. Tres anos despois abriu unha panadare\u00eda propia. Abriu despois a Confeitar\u00eda Savona. En 1927 instalouse en Villa Devoto e constru\u00edu un edificio que foi o centro da s\u00faa industria que chegou a ter at\u00e9 trinta panader\u00edas. Viaxou aos Estados Unidos e Europa para aprender, mellorar e innovar e foi pioneiro da mecanizaci\u00f3n da fabricaci\u00f3n de pan na Arxentina.\nDoou unha Sala de Maternidade para o hospital da cidade de Pilar."}
{"id": "468254", "revid": "65337", "url": "https://gl.wikipedia.org/wiki?curid=468254", "title": "Museo Monetario Cantonal de Lausana", "text": "O Museo Monetario Cantonal de Lausana (en franc\u00e9s: \"Mus\u00e9e mon\u00e9taire cantonal de Lausanne\") \u00e9 unha instituci\u00f3n muse\u00edstica especializada en moedas, medallas, billetes, pesos monetarios e outros obxectos relacionados coa numism\u00e1tica e outras disciplinas af\u00edns, situado en Lausana, no cant\u00f3n su\u00edzo de Vaud.\nDesde 2019, as colecci\u00f3ns do Museo Monetario Cantonal de Lausana forman parte do Museo Cantonal de Arqueolox\u00eda e de Historia (\"Mus\u00e9e cantonal d'arch\u00e9ologie et d'histoire\" -MCAH-).\nHistoria.\nXa desde os primeiros anos do s\u00e9culo XVIII, as autoridades do cant\u00f3n de Berna pasaron a tomar posesi\u00f3n de todos os achados monetarios ocorridos no territorio de Vaud. En 1755, C\u00e9sar de Saussure-Gaudard estableceu as bases dunha primeira colecci\u00f3n numism\u00e1tica p\u00fablica, iniciada coa s\u00faa doaz\u00f3n de cinco moedas turcas, que se situou na biblioteca da cidade. En 1779, cando se levou a cabo a redacci\u00f3n do seu primeiro cat\u00e1logo, a colecci\u00f3n contaba xa con arredor de medio milleiro de pezas. En 1818, esta colecci\u00f3n pasou a ter a consideraci\u00f3n de \"museo cantonal\".\nEntre 1906 e 1907, o museo foi trasladado \u00e1 s\u00faa sede definitiva do Palais de Rumine e, xa nos inicios do s\u00e9culo XX, pasou a ser designado como depositario oficial de todos os achados monetarios ocorridos no territorio do cant\u00f3n de Vaud, o que, en datos de 2013, ascend\u00eda a 150 tesouros e m\u00e1is de 10.000 pezas.\nEn 1940 pasou a denominarse Gabinete de Medallas (\"Cabinet des \u00e9dailles\") e en 2003 adoptou o nome de Museo Monetario Cantonal (\"Mus\u00e9e mon\u00e9taire cantonal\"). Finalmente, en 2019, todas as colecci\u00f3ns numism\u00e1ticas do cant\u00f3n de Vaud pasaron a integrarse no Museo Cantonal de Arqueolox\u00eda e de Historia (MCAH), co que o Museo Monetario deixou de ter a s\u00faa identidade propia.\nO n\u00famero anual de visitantes foi de preto de 10.000 persoas durante o per\u00edodo 2010-2016.\nColecci\u00f3ns.\nLogo do seu establecemento no Palais de Rumine, o museo ten uns fondos de arredor de 100.000 pezas e presenta unha exposici\u00f3n permanente acerca da historia da moeda. As s\u00faas colecci\u00f3ns abranguen as moedas, as medallas, as fichas, os ponderais e os selos do bispado de Lausana, do cant\u00f3n de Vaud e, m\u00e1is amplamente de toda Su\u00edza e dos pa\u00edses da s\u00faa contorna.\nA instituci\u00f3n disp\u00f3n tam\u00e9n dunha biblioteca especializada en numism\u00e1tica con arredor de 20.000 volumes."}
{"id": "468255", "revid": "65337", "url": "https://gl.wikipedia.org/wiki?curid=468255", "title": "Mus\u00e9e mon\u00e9taire cantonal de Lausanne", "text": ""}
{"id": "468260", "revid": "98629", "url": "https://gl.wikipedia.org/wiki?curid=468260", "title": "Suicidio entre mozos LGBT", "text": "Investigadores atoparon que nos Estados Unidos o suicidio entre mozos adolescentes lesbianas, gai, bisexuais, transx\u00e9nero, e aqueles que non est\u00e1n seguros da s\u00faa sexualidade (LGBT) \u00e9 comparativamente m\u00e1is alto que entre a poboaci\u00f3n xeral, principalmente debido \u00e1 cultura heteroc\u00e9ntrica e a homofobia institucionalizada, inclu\u00edndo o uso da poboaci\u00f3n LGBT como unha cu\u00f1a pol\u00edtica no esforzo por paralizar a legalizaci\u00f3n do matrimonio homosexual. A depresi\u00f3n, o sentimento de soidade, de incomprensi\u00f3n e o uso de drogas entre a poboaci\u00f3n LGBT dos Estados Unidos v\u00edronse aumentar significativamente trala aprobaci\u00f3n de leis nalg\u00fans estados do pa\u00eds que discriminan a homosexuais.\nInformes e estudos.\nAdemais, \u00abos estudantes LGBT ti\u00f1an unha maior probabilidade de plantexarse seriamente abandonar a s\u00faa instituci\u00f3n [educativa] como resultado do acoso e a discriminaci\u00f3n.\u00bb Susan Rankin, unha dos autores do informe de Miami, atopou que \u00abde forma un\u00edvoca, o [informe] \"2010 State of Higher Education for LGBT People\" (\u00abEstado da educaci\u00f3n superior para persoas LGBT en 2010\u00bb) demostra que os estudantes, profesores e empregados LGBTQ viven un ambiente \"xeado\" de acoso no campus e comunidades que son moito menos que acolledoras.\u00bb\nUn informe do goberno dos Estados Unidos, titulado \"Report of the Secretary's Task Force on Youth Suicide\" (\u00abInforme do grupo de traballo do Secretario sobre o suicidio xuvenil\u00bb), publicado en 1989, atopou que os mozos LGBT te\u00f1en unha probabilidade catro veces maior de tentar suicidarse que outros mozos. Esta maior incidencia de pensamentos suicidas, e de problemas mentais en xeral, entre adolescentes homosexuais en comparaci\u00f3n cos seus compa\u00f1eiros heterosexuais, foi atribu\u00edda \u00e1 tensi\u00f3n producida por ser unha minor\u00eda.\nA pesar de que \u00e9 imposible saber a porcentaxe de suicidios de mozos LGBT, debido a que a sexualidade e o x\u00e9nero destas minor\u00edas moi a mi\u00fado est\u00e1 oculto, especialmente nestas idades, o fen\u00f3meno est\u00e1 a ser estudado para explicar as causas concretas. En 2004, 1985 adolescentes estadounidenses menores de 20 anos suicid\u00e1ronse, un incremento do 18% respecto \u00f3 ano anterior. \u00abM\u00e1is de 34.000 persoas falecen por suicidio \u00f3 ano\u00bb, convert\u00e9ndoa \u00abna terceira causa de morte entre as persoas de 15 a 24 anos[,] con mozas lesbianas, gais e bisexuais tentando o suicidio catro veces m\u00e1is frecuentemente que os seus compa\u00f1eiros heterosexuais.\u00bb\nEn Espa\u00f1a tam\u00e9n se d\u00e1 a homofobia nas aulas, co perigo de suicidio que leva. Nun estudo realizado pola federaci\u00f3n COLEGAS entre 30.000 estudantes andaluces de ESO e Universidade, o \u00ab81% consideran que se un integrante da s\u00faa clase se definise en p\u00fablico como gai, lesbiana, bisexual ou transexual, ser\u00eda discriminado\u00bb. Un estudo de COGAM (2008) mostra que no 31% dos agresores de homosexuais era un compa\u00f1eiro de clase.\nHomofobia institucionalizada e internalizada.\nA homofobia institucionalizada e internalizada tam\u00e9n pode levar \u00f3s mozos LGBT a non aceptarse e ter conflitos internos profundos sobre a s\u00faa orientaci\u00f3n sexual. Os mozos LGBT tam\u00e9n son expulsados do seo familiar con relativa frecuencia a unha idade temper\u00e1, tras sa\u00edr do armario.\nA homofobia, independentemente de como se chegou a ela, pode ser a orixe do acoso escolar. Como se viu nos suicidios de nove mozos LGBTQ ocorridos en setembro de 2010 nos Estados Unidos, o acoso grave pode levar \u00f3 suicidio. O acoso non ten porqu\u00e9 ser f\u00edsico, se non que pode ser emocional, viral, sexual ou racial. O acoso f\u00edsico adoita consistir en patadas ou pu\u00f1adas, mentres que o \u00abacoso emocional\u00bb consiste en insultos, creaci\u00f3n de rumores e outros tipos de abuso verbal. O \u00ababuso viral\u00bb ou \u00abciberacoso\u00bb incl\u00fae o env\u00edo de textos ou mensaxes do tipo anterior en Facebook, Twitter ou outras redes de comunicaci\u00f3n social. O \u00abacoso sexual\u00bb adoita consistir en tocamentos, xestos e chistes obscenos; finalmente o \u00abacoso racial\u00bb est\u00e1 relacionado cos estereotipos e a discriminaci\u00f3n.\nO acoso escolar pode ser interpretado como un tipo de \u00abrito de paso\u00bb, pero diversos estudos mostraron que ten efectos f\u00edsicos e psicol\u00f3xicos negativos. \u00abMozos pertencentes a minor\u00edas sexuais ou adolescentes que se identifican como gais, lesbianas ou bisexuais, son acosados d\u00faas ou tres veces m\u00e1is que os heterosexuais\u00bb e \u00abcase todos os estudantes transx\u00e9nero foron acosados verbalmente (p.ex. insultados ou ameazados no ano anterior [\u00f3 estudo] debido \u00e1 s\u00faa orientaci\u00f3n sexual (89%) e \u00e1 expresi\u00f3n do seu x\u00e9nero (89%)\u00bb, de acordo co estudo Harsh Realities, The Experiences of Transgender Youth In Our Nation\u2019s Schools (\u00abDura realidade, as experiencias de mozas transx\u00e9nero nas escolas da nosa naci\u00f3n\u00bb) do Gay, Lesbian and Straight Education Network.\nO asunto foi fortemente discutido nos medios de comunicaci\u00f3n nos \u00faltimos anos nos Estados Unidos, e m\u00e1is a\u00ednda en setembro e outubro de 2010. O presidente dos Estados Unidos, Barack Obama, realizou un v\u00eddeo na p\u00e1xina web da Casa Branca como parte do proxecto It Gets Better. A primeira dama, Michelle Obama, atribu\u00edu ese tipo de comportamento acosador \u00f3 exemplo que dan os pais, que na maior\u00eda dos casos, \u00e9 seguido polos fillos.\n\"The Trevor Project\".\n\"The Trevor Project\" (\"O proxecto Trevor\") foi fundado polo escritor James Lecesne, a directora de cine e produtora Peggy Rajski e o produtor Randy Stone, creadores da curta \"Trevor\", ga\u00f1ador do \u00d3scar \u00e1 mellor curta en 1994, sobre un mozo gai de 13 anos que, tras ser rexeitado polos seus amigos por mor da s\u00faa homosexualidade, trata de quitarse a vida. Tr\u00e1tase dunha ONG dos Estados Unidos que xestiona a \u00fanica li\u00f1a telef\u00f3nica especializada en mozos LGBTQ suicidas a nivel nacional, 24 horas \u00f3 d\u00eda. O proxecto \u00abten como obxectivo acabar co suicidio entre mozos LGBTQ ofrecendo recursos para salvar vidas e apoiar a vida, inclu\u00edndo a nosa li\u00f1a telef\u00f3nica para salvar vidas 24 horas \u00f3 d\u00eda 7 d\u00edas \u00e1 semana, unha comunidade dixital e programas educativos para crear un ambiente seguro, que apoie e positivo para todos.\u00bb"}
{"id": "468261", "revid": "89787", "url": "https://gl.wikipedia.org/wiki?curid=468261", "title": "Belga (moeda)", "text": "O belga foi unha unidade monetaria de B\u00e9lxica, vixente entre 1926 e 1946, coa equivalencia de cinco francos belgas.\nHistoria.\nA finais de 1925, B\u00e9lxica abandonou a Uni\u00f3n Monetaria Latina, que ata daquela a unira a Francia, Su\u00edza, Italia e Grecia, como consecuencia da constante desvalorizaci\u00f3n das s\u00faas moedas. Co fin de estabilizar o franco belga, o ministro \u00c9mile Francqui puxo en marcha un programa cuxa primeira medida consistiu na creaci\u00f3n do belga, co valor de cinco francos, mediante o decreto do 25 de outubro de 1926. Esta nova unidade deber\u00eda substitu\u00edr o franco belga no mercado de cambio internacional. Tales medidas pretend\u00edan tomar distancia en relaci\u00f3n ao franco franc\u00e9s, daquela nunha situaci\u00f3n moi inestable.\nOs billetes de banco e de tesourar\u00eda mantiveron a dobre denominaci\u00f3n (en francos e en belgas) desde 1927 ata a fin da segunda guerra mundial. Entre 1930 e 1934 cu\u00f1\u00e1ronse tres valores en moeda met\u00e1lica, tam\u00e9n coa dobre denominaci\u00f3n.\nPor\u00e9n, a realidade foi que nin a poboaci\u00f3n belga nin os mercados asumiron a nova moeda, que finalmente foi derrogada mediante un decreto do 8 de xaneiro de 1946."}
{"id": "468262", "revid": "23204", "url": "https://gl.wikipedia.org/wiki?curid=468262", "title": "Violencia contra persoas LGBT", "text": "A violencia contra persoas lesbianas, gais, transexuais e bisexuais (LGTB), chamada LGTBfobia, pode estar motivada por actitudes de odio cara \u00e1 s\u00faa orientaci\u00f3n sexual (homofobia) ou identidade de x\u00e9nero (transfobia). Esta violencia pode ser sancionada e executada por un estado, como aqueles pa\u00edses nos que a homosexualidade est\u00e1 castigada cunha variedade de penas. A homosexualidade est\u00e1 castigada coa pena de morte en cinco pa\u00edses (Arabia Saudita, Ir\u00e1n, Iemen, Mauritania, Sud\u00e1n), ademais da zona isl\u00e1mica de Nixeria. A pena capital para homosexuais tam\u00e9n se sanciona nalg\u00fans territorios controlados por grupos militares; o Estado Isl\u00e1mico en Siria e Iraq e os talib\u00e1n en Afganist\u00e1n.\nA violencia contra as persoas LGBT tam\u00e9n abarca a violencia cometida por individuos, que poden involucrarse en actos de intimidaci\u00f3n, linchamento, asalto, ou acoso escolar hom\u00f3fobo e transf\u00f3bico, entre moitos outros. A violencia dirixida a estas persoas adoita ser pola s\u00faa sexualidade percibida e non a s\u00faa sexualidade real, polo que as persoas heterosexuais tam\u00e9n poden ser obxectivo de agresi\u00f3ns f\u00edsicas e psicol\u00f3xicas que poden chegar \u00f3 asasinato. A violencia contra as persoas LGBT est\u00e1 motivada pola homofobia, bifobia ou transfobia, que moitas veces se ve alimentada por prexu\u00edzos e costumes relixiosas e culturais. A CIDH destaca no seu informe que estes adoitan demostrar altos niveis de asa\u00f1amento e crueldade. Por exemplo, en varios casos documentados pola CIDH, os corpos sen vida de persoas LGBT demostran que foron torturados, os seus xenitais mutilados, os seus corpos desmembrados e marcados con s\u00edmbolos que denotan altos niveis de prexu\u00edzo.\nA homosexualidade \u00e9 legal en practicamente todos os pa\u00edses occidentais e nalg\u00fans deles a violencia contra as persoas LGBT consid\u00e9rase un delito de odio. No resto do mundo, a lexislaci\u00f3n que trata os dereitos LGBT e as actitudes fronte \u00e1 homosexualidade son m\u00e1is variadas. Moitos pa\u00edses, especialmente aqueles nos que a relixi\u00f3n dominante \u00e9 o islam, os pa\u00edses africanos excepto Sur\u00e1frica, alg\u00fans pa\u00edses asi\u00e1ticos (coas excepci\u00f3ns do Xap\u00f3n e Taiw\u00e1n) e alg\u00fans dos pa\u00edses exsovi\u00e9ticos (sobre todo Rusia, Albania, Kosovo e Bosnia e Hercegovina son pa\u00edses moi perigosos para as persoas LGBT pola discriminaci\u00f3n contra as persoas LGBT que abarca tanto lexislaci\u00f3n discriminatoria como agresi\u00f3ns e malos tratos f\u00edsicos e psicol\u00f3xicos."}
{"id": "468263", "revid": "89787", "url": "https://gl.wikipedia.org/wiki?curid=468263", "title": "VIH e homes que te\u00f1en relaci\u00f3ns sexuais con homes", "text": "Dado que os informes sobre o Virus da inmunodeficiencia humana (VIH) comezaron a xurdir nos Estados Unidos na d\u00e9cada de 1980, a epidemia de VIH foi frecuentemente relacionada con homes gais, bisexuais e outros que te\u00f1en relaci\u00f3ns sexuais con homes (HSH) por epidemi\u00f3logos e profesionais da medicina. O primeiro informe oficial sobre o virus foi publicado polo Centro para o Control de Enfermidades (CDC) o 5 de xu\u00f1o de 1981 e detallou os casos de cinco mozos homosexuais que foron hospitalizados con infecci\u00f3ns graves. Un mes despois, o New York Times informou de que 41 homosexuais foron diagnosticados con sarcoma de Kaposi, e oito morreron menos de 24 meses despois de que se fixese o diagn\u00f3stico. En 1982, a condici\u00f3n foi referida na comunidade m\u00e9dica como \"Gay-related immune deficiency\" (en galego, \"Inmunodeficiencia relacionada coa xente Gai\") (GRID), \"cancro gay\" e \"s\u00edndrome de compromiso gai\". Non foi ata xullo de 1982 que o termo \"s\u00edndrome de inmunodeficiencia adquirida\" (SIDA) foi proposto para substitu\u00edr a GRID, e dende ent\u00f3n non foi ata setembro que o CDC utilizou por primeira vez o acr\u00f3nimo de SIDA nun informe oficial.\nAgora \u00e9 ben co\u00f1ecido que o VIH non s\u00f3 afecta \u00e1 comunidade gai, sen\u00f3n que tam\u00e9n pode infectar a calquera persoa, independentemente do sexo, a etnia ou a orientaci\u00f3n sexual. Non obstante, o VIH segue afectando severamente \u00f3s HSH en todo o mundo. Os HSH son s\u00f3 unha pequena porcentaxe da poboaci\u00f3n dos Estados Unidos, pero son constantemente o grupo de poboaci\u00f3n m\u00e1is afectado polo virus do VIH/SIDA e son a maior proporci\u00f3n de cidad\u00e1ns estadounidenses con diagn\u00f3stico de SIDA que morreron. As Naci\u00f3ns Unidas estiman que entre o 2 e o 20% dos HSH est\u00e1n infectados polo VIH, dependendo da rexi\u00f3n na que viven.\nHomes que te\u00f1en relaci\u00f3ns sexuais con homes como unha categor\u00eda de comportamento.\nOs homes que te\u00f1en relaci\u00f3ns sexuais con homes (abreviado como HSH) son homes que realizan actividades sexuais con membros do mesmo sexo, independentemente de como se identifican persoalmente. Moitos HSH elixen non (ou non poden por outras raz\u00f3ns) identificarse como homosexuais ou bisexuais. Do mesmo xeito, a etiqueta excl\u00fae a homes que se identifican como gais ou bisexuais, pero que nunca tiveron relaci\u00f3ns sexuais con outro home, inclu\u00eddos moitos adolescentes gais.\nOs termos HSH e mulleres que te\u00f1en relaci\u00f3ns sexuais con mulleres, foron empregados en estudos m\u00e9dicos dende polo menos 1990. Pero, o termo p\u00f3dese atribu\u00edr a Glick et al., porque o seu uso nun estudo de 1994 solidificou o concepto en terminolox\u00eda m\u00e9dica. O HSH \u00e9 frecuentemente usado na literatura m\u00e9dica e na investigaci\u00f3n social para describir a estes homes como un grupo para estudos de investigaci\u00f3n sen ter en conta cuesti\u00f3ns de autoidentificaci\u00f3n, porque ofrece mellores categor\u00edas de comportamento para o estudo do risco de enfermidades que as categor\u00edas baseadas na identidade (como \"gai\", \"bisexual\" ou \"heterosexual\"), porque un home que se autoidentifica como gai ou bisexual non \u00e9 necesariamente sexualmente activo cos homes, e algu\u00e9n que se identifica como heterosexual pode ser sexualmente activo cos homes.\nDemograf\u00eda.\nDeterminar o n\u00famero de homes que xa tivo relaci\u00f3ns sexuais con outro home \u00e9 dif\u00edcil en todo o mundo. A Organizaci\u00f3n Mundial da Sa\u00fade estima que polo menos o 3% e ata o 16% dos homes tiveron relaci\u00f3ns sexuais polo menos unha vez cun home. A s\u00faa estimaci\u00f3n incl\u00fae \u00e1s v\u00edtimas de abuso sexual ademais de homes que te\u00f1en sexo regularmente ou voluntariamente con homes. As Naci\u00f3ns Unidas estiman que un 6-20% dos homes do mundo ten relaci\u00f3ns sexuais con outros homes nalg\u00fan momento da s\u00faa vida.\nAs estimaci\u00f3ns sobre a poboaci\u00f3n estadounidense de HSH var\u00edan. O Centro de Control de Enfermidades estima que os homes que te\u00f1en relaci\u00f3ns sexuais con homes representan aproximadamente o 2% da poboaci\u00f3n americana. Un estudo de 2005 calcula que entre os homes estadounidenses de 15 a 44 anos, est\u00edmase que un 6% tivo sexo oral ou anal con outro home nalg\u00fan momento das s\u00faas vidas, e preto de 2,9% tiveron polo menos un compa\u00f1eiro masculino nos \u00faltimos 12 meses. Un estudo de 2007 calculou que son 7,1 mill\u00f3ns de homes os que te\u00f1en relaci\u00f3ns sexuais con homes (HSH) nos Estados Unidos, ou o 6,4% da poboaci\u00f3n total. Destes homes, o 71% son brancos, o 15,9% son hispanos e o 8,9% son negros. A porcentaxe de homes que foron HSM var\u00eda segundo o estado, coa porcentaxe m\u00e1is baixa en Dakota do Sur (3,3%) e a m\u00e1is alta no Distrito de Columbia (13,2%). Non obstante, o mesmo estudo atopou que o 57% dos homes que te\u00f1en relaci\u00f3ns sexuais con homes identif\u00edcanse como bisexuais ou heterosexuais. Un estudo realizado en 2010 estimou que o 2,6% participou en relaci\u00f3ns co mesmo sexo no \u00faltimo ano, o 4,0% nos \u00faltimos cinco anos e o 7,0% en calquera momento da s\u00faa vida.\nTaxas de infecci\u00f3n polo VIH.\nO virus do VIH afecta \u00f3 sistema inmunitario humano e, se non se trata pode eventualmente conducir \u00e1 s\u00edndrome de inmunodeficiencia adquirida (SIDA).\nO CDC informou de que en 2009 o sexo de homes con homes (HSH) representaba o 61% de todas as novas infecci\u00f3ns polo VIH nos Estados Unidos e que aqueles que tiveron antecedentes de inxecci\u00f3n de drogas recreativas supuxeron un 3% adicional de novas infecci\u00f3ns. Entre as aproximadamente 784.701 persoas que viven cun diagn\u00f3stico de VIH, 396.810 (51%) eran HSH. Cerca do 48% dos HSH que viven cun diagn\u00f3stico de VIH eran brancos, o 30% eran negros e o 19% eran hispanos ou latinos. A\u00ednda que a maior\u00eda dos HSH son brancos, os non-branco representaron o 54% das novas infecci\u00f3ns relacionadas con HSH co VIH en 2008.\nEn 2010, o CDC informou de que o HSH representaba aproximadamente o 4 por cento da poboaci\u00f3n masculina nos Estados Unidos, pero o sexo entre homes representaba o 78 por cento das novas infecci\u00f3ns polo VIH entre os homes e o 63 por cento de todas as novas infecci\u00f3ns. Os homes representaron o 76% de todos os adultos e adolescentes que viv\u00edan con infecci\u00f3n por VIH a finais de 2010 nos Estados Unidos e do 80% (38.000) das 47.500 estimadas de novas infecci\u00f3ns polo VIH. O 69% dos homes que viv\u00edan con VIH eran gais, bisexuais e outros homes que te\u00f1en relaci\u00f3ns sexuais con homes. O 39% (14.700) de novas infecci\u00f3ns polo VIH en homes dos Estados Unidos se produciron en negros, o 35% (13.200) en brancos, e o 22% (8.500) en hispanos/latinos. A taxa de estimaci\u00f3n de novas infecci\u00f3ns por VIH entre homes negros (por cada 100.000) foi de 103,6, seis veces e media a dos homes brancos (15,8) e m\u00e1is do dobre da taxa entre homes hispanos/latinos (45,5) a partir de 2010.\nO CDC (2015) informou de que os homes gais e bisexuais representaban o 82% (26.375 de 1.242.000 adultos e adolescentes) de diagn\u00f3sticos de VIH entre homes e 67% de todos os diagn\u00f3sticos nos Estados Unidos, mentres que o seis por cento (2.392) dos diagn\u00f3sticos de VIH eran atribu\u00eddos \u00f3 uso de drogas por inxecci\u00f3n e outro 3% (1.202) \u00f3 contacto sexual entre homes e m\u00e1is o uso de drogas por inxecci\u00f3n. O contacto heterosexual representou o 24% (9.339) de t\u00f3dolos diagn\u00f3sticos de VIH.\nEntre todos os homes gais e bisexuais con infecci\u00f3n por VIH clasificados como SIDA nos Estados Unidos en 2015, os afroamericanos representaron o maior n\u00famero (3.928; 39%), seguidos dos brancos (3.096; 31%) e hispanos/latinos (2.430; 24%). A finais de 2014, 508.676 homes gais e bisexuais viv\u00edan con infecci\u00f3n por VIH diagnosticada (o 53% de todos os que viv\u00edan con VIH diagnosticado nos Estados Unidos). Dos homes bisexuais e bisexuais que viven con VIH diagnosticado, 157.758 (31%) eran afroamericanos, 212.558 (42%) eran brancos e 109.857 (22%) eran hispanos/latinos. De 2005 a 2014 os diagn\u00f3sticos entre homes gais e bisexuais afroamericanos aumentaron un 22%, pero aumentou menos do 1% entre 2010 e 2014. Os diagn\u00f3sticos de VIH entre homes gais e bisexuais afroamericanos de 13 a 24 anos aumentaron un 87% entre 2005 e 2014, pero con diagn\u00f3sticos en descenso do 2% entre 2010 e 2014.\nUn estudo realizado en 2010 estimou que por cada 100.000 HSH, 692 ser\u00e1n diagnosticados con VIH. Isto fai que os HSH sexan 60 veces m\u00e1is propensos a contraer o virus que outros homes e 54 veces m\u00e1is probable que as mulleres.\nDende o seu pico de incidencia en 1993-1994, a taxa de mortalidade por VIH caeu m\u00e1is de 9 outras causas principais de morte, pero a partir de 2013 o VIH segue a ser unha das 10 principais causas de morte entre as persoas de 25 a 44 anos, especialmente entre os homes, afroamericanos e no sur. Tam\u00e9n no relativo \u00f3 VIH coa mortalidade, un estudo no Reino Unido informou de que en 2008 a taxa global de mortalidade entre a poboaci\u00f3n diagnosticada polo VIH con idades comprendidas entre 15 e 59 anos permaneceu m\u00e1is de cinco veces maior que a poboaci\u00f3n en xeral. Non obstante, como o estudo reco\u00f1ece datos sobre o impacto do VIH/SIDA na mortalidade entre homes gais e bisexuais, as\u00ed como entre outras poboaci\u00f3ns, \u00e9 moi limitado e os m\u00e9todos para empregalo son problem\u00e1ticos.\nFactores de risco.\nUn estudo de 2007 que analizou d\u00faas grandes enquisas de poboaci\u00f3n atopou que \"a maior\u00eda dos homes homosexuais ti\u00f1an un n\u00famero semellante de parellas sexuais desprotexidas anualmente como os homes e mulleres heterosexuais\". Non obstante, no estudo de 2006 atopouse que homes que informaron 4 ou m\u00e1is as parellas sexuais masculinas ti\u00f1an maior risco de infecci\u00f3n polo VIH. Os participantes do estudo que informaron do uso de anfetaminas ou o uso intensivo de alcohol antes do sexo ti\u00f1an m\u00e1is probabilidades de ter o VIH ou outras infecci\u00f3ns de transmisi\u00f3n sexual.\nUn estudo da Kaiser Family Foundation indicou que menos estadounidenses ven o VIH como unha das principais prioridades para a sa\u00fade hoxe en comparaci\u00f3n con hai dez anos. En 1996, o 25% dos norteamericanos v\u00edan \u00f3 VIH como un \"problema urxente\" para a s\u00faa comunidade, pero en 2009, s\u00f3 o 17% listouno como \"urxente\". A porcentaxe de entre 18 e 29 anos que estaban persoalmente preocupados por contraer o virus baixou do 28% en 1995 \u00f3 17% en 2009. Un estudo realizado en 6 grandes cidades dos Estados Unidos atopou que s\u00f3 un de cada catro adolescentes que te\u00f1en relaci\u00f3ns sexuais con homes creron que estaban en risco de contraer o virus do VIH.\nRelaci\u00f3ns anais sen protecci\u00f3n.\nO virus do VIH transm\u00edtese m\u00e1is facilmente a trav\u00e9s de relaci\u00f3ns anais desprotexidas que a trav\u00e9s de relaci\u00f3ns vaxinais desprotexidas e os homes que denuncian relaci\u00f3ns sexuais receptivas desprotexidas te\u00f1en maior risco de contraer o virus do VIH. Xeralmente, o compa\u00f1eiro receptivo est\u00e1 en maior risco de contraer o virus VIH porque o revestimento do recto \u00e9 delgado e pode permitir que o virus entre no corpo a trav\u00e9s do intercambio de seme. O compa\u00f1eiro activo tam\u00e9n est\u00e1 en perigo porque o virus pode entrar a trav\u00e9s da uretra ou a trav\u00e9s de pequenos cortes, abrasi\u00f3ns ou feridas abertas no pene. Ademais, \u00e9 m\u00e1is probable que os preservativos se rompan durante o sexo anal que durante o sexo vaxinal. As\u00ed, mesmo cun preservativo, o sexo anal pode ser arriscado. Un estudo realizado en 2004 con homes seropositivos atopou que os homes que ti\u00f1an relaci\u00f3ns anais desprotexidas no \u00faltimo ano, pux\u00e9ronse en risco de contraer o virus. O estudo atopou que os homes que declararon participar en UAI aumentaron do 30% en 1996 ao 42% en 2000. Case a metade dos homes que participaron en relaci\u00f3ns anais desprotexidas en 1996-1997 dixeron que non sab\u00edan o estado do VIH do seu compa\u00f1eiro. Os estudos atoparon que os factores de risco para a infecci\u00f3n polo VIH son relaci\u00f3ns sexuais cun home nos \u00faltimos 12 meses, tendo unha vivenda inestable e con inhalaci\u00f3n de nitritos de alquilo (\"poppers\"). Un estudo realizado en 2009 sobre a prevalencia de relaci\u00f3ns sexuais anais desprotexidas entre os homes que te\u00f1en relaci\u00f3ns sexuais con homes diagnosticados polo VIH, atopou que a maior\u00eda protex\u00eda \u00f3s seus compa\u00f1eiros durante a actividade sexual, pero un n\u00famero considerable de homes seguen aplicando comportamentos sexuais que os po\u00f1en a si mesmos e a outros en risco de infecci\u00f3ns co VIH.\nFatiga do preservativo.\nA\u00ednda que as taxas de transmisi\u00f3n do VIH caeron \u00f3 longo da d\u00e9cada de 1990, alcanzaron un planalto a finais da d\u00e9cada. As crecentes taxas de enfermidades de transmisi\u00f3n sexual nas principais cidades dos Estados Unidos, o Canad\u00e1 e o Reino Unido levaron a informes nos medios homosexuais e de masas de fatiga do preservativo e \"optimismo da SIDA\" como causantes do novo \"relaxamento\" nas pr\u00e1cticas sexuais seguras. Isto est\u00e1 apoiado por investigaci\u00f3ns sobre a tendencia das parellas (heterosexuais ou homosexuais) a usar menos preservativos \u00f3 longo do tempo. Un estudo de 2010 atopou que os homes gais e bisexuais optan por ter relaci\u00f3ns sexuais desprotexidas por unha variedade de raz\u00f3ns e non poden ser xeneralizadas. A disfunci\u00f3n er\u00e9ctil, problemas de sa\u00fade mental e depresi\u00f3n, falta de comunicaci\u00f3n ou intimidade, e unha subcultura do sexo desprotexido list\u00e1ronse como raz\u00f3ns polas que os homes tiveron relaci\u00f3ns sexuais sen preservativos voluntariamente.\nPrevenci\u00f3n.\nA finais dos anos da d\u00e9cada de 1980, cre\u00e1ronse os primeiros grupos de defensa directa de persoas con VIH/SIDA. Cabe destacar a AIDS Coalition to Unleash Power (ACT UP) formada no Centro Comunitario de Lesbianas, Gais, Bisexuais e Transx\u00e9nero de Nova York trala manifestaci\u00f3n polo antirretroviral AZT para pedir un mellor acceso \u00f3s medicamentos e prezos m\u00e1is baratos, educaci\u00f3n p\u00fablica sobre a SIDA e a prohibici\u00f3n da discriminaci\u00f3n relacionada coa SIDA.\nO Programa Conxunto das Naci\u00f3ns Unidas sobre o VIH/SIDA (UNAIDS) publicou en 2005 un documento que ofrece soluci\u00f3ns pol\u00edticas espec\u00edficas para aliviar a propagaci\u00f3n do virus do VIH na poboaci\u00f3n de homes que te\u00f1en relaci\u00f3ns sexuais con homes, para rexi\u00f3ns espec\u00edficas de todo o mundo. Apuntaban a \"unha profunda falta de co\u00f1ecemento\" e un estigma sobre a identidade sexual como barreiras mundiais para previr a transmisi\u00f3n e animar \u00f3s infectados a buscar tratamento. O programa UNAIDS recomendou que o goberno surafricano aplique pol\u00edticas de \"sexo positivo\" para reducir o estigma social en torno \u00e1 homosexualidade e promover o uso de lubricantes a base de auga. Particularmente en Marrocos, o programa defendeu a distribuci\u00f3n de preservativos nas prisi\u00f3ns. Nos \u00faltimos anos, o goberno chin\u00e9s comezou a reco\u00f1ecer a sexualidade dos seus electores. Segundo UNAIDS, o \"Goberno fixo progresos significativos no reco\u00f1ecemento da cuesti\u00f3n da sa\u00fade sexual entre homes e do VIH\". En Am\u00e9rica Latina, a extensi\u00f3n \u00e1s \u00e1reas rurais \u00e9 fundamental para asegurar a atenci\u00f3n a todos os individuos. As Naci\u00f3ns Unidas tam\u00e9n enfatizan o foco nas poboaci\u00f3ns LGBT que son m\u00e1is vulnerables nos pa\u00edses latinoamericanos. En Xamaica, como en moitos pa\u00edses de todo o mundo, a homosexualidade est\u00e1 prohibida polo que hai desaf\u00edos importantes na prevenci\u00f3n do VIH na comunidade de homes que te\u00f1en relaci\u00f3ns sexuais con homes. A ONU est\u00e1 intentando implantar estratexias baseadas na comunidade en Xamaica, asegurando a\u00ednda o anonimato das persoas atendidas. En Noruega, UNAIDS observou un n\u00famero crecente de homes que te\u00f1en relaci\u00f3ns sexuais con homes, que te\u00f1en infecci\u00f3ns de transmisi\u00f3n sexual sen tratamento, e o seu \u00e9nfase est\u00e1 en promover o uso de preservativos na comunidade gai. A pesar da reputaci\u00f3n \"liberal e progresista\" do Canad\u00e1 no escenario mundial, o estigma relacionado co VIH a\u00ednda est\u00e1 relacionado coa comunidade gai. As Naci\u00f3ns Unidas consideran que os Estados Unidos deben reco\u00f1ecer a educaci\u00f3n sexual como un dereito humano fundamental. Ademais, unha mellor investigaci\u00f3n sobre os homes que te\u00f1en relaci\u00f3ns sexuais con homes nos Estados Unidos afectar\u00eda positivamente \u00f3 financiamento dos programas de prevenci\u00f3n e tratamento do VIH.\nOs estudos demostraron que, a\u00ednda que hai un gran mercado de microbicidas vaxinais nos pa\u00edses en desenvolvemento, os microbicidas rectais son estigmatizados e menos investigados. Non se demostrou que ning\u00fan microbicida protexese eficazmente contra os riscos de interacci\u00f3ns anais desprotexidas, pero os defensores consideran necesario un maior financiamento da investigaci\u00f3n xa que as taxas de uso do preservativo son tan baixas. Non obstante, o estigma e a homofobia poder\u00edan ser obst\u00e1culos para as persoas que compran o produto. Os autores mencionan isto especialmente como preocupaci\u00f3n nos pa\u00edses do Caribe onde a prevalencia do VIH \u00e9 alta, pero a homosexualidade segue sendo ilegal e moi estigmatizada.\nAcceso \u00e1s probas.\nUNAIDS observou a \"selecci\u00f3n de seropositivos\" (escollendo un compa\u00f1eiro en funci\u00f3n do seu estado de VIH) cada vez m\u00e1is frecuente na elecci\u00f3n de parellas e na transmisi\u00f3n nos Estados Unidos. Un estudo de CDC de 2008 atopou que un de cada cinco (19%) de homes que te\u00f1en relaci\u00f3ns sexuais con homes en grandes cidades dos Estados Unidos estaba infectado polo VIH e case a metade (44%) non ti\u00f1an co\u00f1ecemento da s\u00faa infecci\u00f3n. Moitos individuos infectados polo VIH non buscan tratamento ata o final da s\u00faa infecci\u00f3n (un 42% estimado non busca tratamento ata que comezan a experimentar signos de enfermidade). Ademais, unha proporci\u00f3n significativa de individuos que fan a proba contra o VIH non volven para recoller os resultados. Os estudos defend\u00edan o financiamento e a execuci\u00f3n de probas de VIH que poden ser administradas f\u00f3ra do \u00e1mbito m\u00e9dico desde o 2003. As probas en casa consid\u00e9ranse especialmente importantes porque no 8%-39% de parellas probadas en estudos de servizos de asesoramento e referencia de parellas atop\u00e1ronse unha infecci\u00f3n por VIH previamente non diagnosticada que o seu compa\u00f1eiro desco\u00f1ec\u00eda.\nEn outubro de 2012, OraQuick, o primeiro kit de probas r\u00e1pidas para VIH en casa, p\u00faxose \u00e1 venda por 40 d\u00f3lares. A proba \u00e9 case 100% exacta cando pred\u00ed resultados VIH negativos para individuos VIH negativos. Non obstante, para os individuos VIH positivos que a\u00ednda non producen os anticorpos detectados pola proba, produce un 93% de falsos negativos. A\u00ednda que o fabricante, OraSure Technologies, non est\u00e1 anunciando a proba para o uso de selecci\u00f3n de compa\u00f1eiros, os expertos suxeriron que pode evitar o contacto sexual desprotexido con compa\u00f1eiros que menten ou non co\u00f1ecen o seu estado de VIH.\nUn estudo recente analizou como a proba de OraQuick identificar\u00eda o comportamento de 27 homes homosexuais identificados que frecuentemente tiveron relaci\u00f3ns sexuais sen protecci\u00f3n. Os investigadores deron a cada participante 16 probas a usar \u00f3 longo de tres meses. Prob\u00e1ronse 101 potenciais parellas e 10 foron positivos. Ning\u00fan dos participantes tivo relaci\u00f3ns sexuais con parellas que resultaron positivas. Outras 23 potenciais parellas neg\u00e1ronse a facer probas e abandonaron o encontro. Dous homes admitiron que eran VIH positivos. A maior\u00eda dos participantes dixeron que seguir\u00edan utilizando probas na casa despois de que o estudo finalizase para probar por si mesmos as potenciais parellas. Os investigadores consideraron as probas dom\u00e9sticas como un m\u00e9todo de prevenci\u00f3n eficaz para grupos de alto risco. Non obstante, consid\u00e9rase que o custo de 40 d\u00f3lares do test \u00e9 un factor disuasorio para facer probas de parellas com\u00fans."}
{"id": "468324", "revid": "98629", "url": "https://gl.wikipedia.org/wiki?curid=468324", "title": "Tempada 2019/20 do Deportivo da Coru\u00f1a", "text": "Durante a tempada 2019/20 o Deportivo da Coru\u00f1a competiu na Segunda Divisi\u00f3n (afrontando a s\u00faa 41.\u00aa campa\u00f1a na categor\u00eda de prata). Rematou no 19\u00ba lugar, descendendo \u00e1 Segunda Divisi\u00f3n B 40 anos despois. Tam\u00e9n competiu na Copa do Rei, onde caeu eliminado na segunda rolda fronte o Unionistas de Salamanca.\nResumo da tempada.\nXu\u00f1o.\nO 27 de xu\u00f1o o defensa central grego Vassilis Lampropoulos, procedente do AEK Atenas, converteuse na primeira fichaxe da pretempada. Chegou libre e firmou por d\u00faas campa\u00f1as.\nXullo.\nO 12 de xullo d\u00e9ronse a co\u00f1ecer as d\u00faas finais do Trofeo Teresa Herrera 2019, que se disputar\u00edan en Riazor o s\u00e1bado 10 de agosto. A final masculina enfrontar\u00eda o primeiro equipo co Real Betis e a final feminina enfrontar\u00eda o Deportivo Abanca co UDG Tenerife.\nO 13 de xullo anunciouse o traspaso do centrocampista catal\u00e1n Edu Exp\u00f3sito ao SD Eibar. A operaci\u00f3n cifrouse nuns 4.000.000 de euros e firmou polo club armeiro por catro temporadas, tras catro anos entre o Deportivo Fabril\u00a0e o primeiro equipo.\nHoras m\u00e1is tarde o club anunciou a contrataci\u00f3n do centrocampista bisca\u00ed\u00f1o Ager Aketxe, firmando por unha temporada con opci\u00f3n a outra, tras finalizar o seu contrato co C\u00e1diz CF. Foi presentado en Abegondo uns d\u00edas m\u00e1is tarde.\nO 14 de xullo o club anunciou a partida do dianteiro valisoletano Quique Gonz\u00e1lez cara ao SD Eibar, tras facerse efectiva unha das cl\u00e1usulas de sa\u00edda do seu contrato. Firmou polo club armeiro por cinco tempadas. A cantidade do traspaso estimouse en 3,5 mill\u00f3ns de euros.\nHoras m\u00e1is tarde anunciouse a contrataci\u00f3n do mediocampista xapon\u00e9s Gaku Shibasaki, procedente do Getafe CF e firmando por catro temporadas. Tratouse do primeiro xogador nip\u00f3n en vestir a camisola do Deportivo. O traspaso foi a custo cero, no que o club s\u00f3 abonar\u00eda unha parte en caso de ascenso. Foi presentado en Riazor uns d\u00edas m\u00e1is tarde.\nO 16 de xullo o club anunciou a contrataci\u00f3n do gardameta andaluz Koke Vegas, cedido polo Levante UD por unha tempada. Foi presentado en Abegondo dous d\u00edas m\u00e1is tarde.\nO 19 de xullo anunciouse a fichaxe do dianteiro marfil\u00e9s Mamadou Kon\u00e9, cedido polo CD Legan\u00e9s por unha campa\u00f1a con opci\u00f3n de compra. Foi presentado en Abegondo uns d\u00edas m\u00e1is tarde.\nO 29 de xullo o defensa madrile\u00f1o Juanfran Moreno acordou co club a rescisi\u00f3n do seu contrato. Horas m\u00e1is tarde anunciouse a s\u00faa fichaxe polo Alanyaspor turco, por d\u00faas tempadas con opci\u00f3n a outra m\u00e1is.\nAgosto.\nO 2 de agosto o anunciouse a rescisi\u00f3n do contrato do centrocampista coru\u00f1\u00e9s Pedro Mosquera. Un d\u00eda m\u00e1is tarde confirmouse a s\u00faa fichaxe polo SD Huesca, de Segunda Divisi\u00f3n, por d\u00faas temporadas.\nO 5 de agosto o club anunciou a fichaxe do defensa andaluz Luis Ruiz, procedente do CD Lugo tras rematar contrato, firmando por unha campa\u00f1a e outra opcional. Foi presentado en Abegondo un d\u00eda m\u00e1is tarde.\nO 9 de agosto anunciouse a fichaxe do mediocampista guipuscoano Peru Nolaskoain, cedido polo Athletic Club por unha campa\u00f1a.\nO 10 de agosto o Deportivo conquistou a 74.\u00aa edici\u00f3n do Trofeo Teresa Herrera, fronte o Real Betis en Riazor (1\u22120). Horas antes, o Deportivo Abanca perdeu a 7.\u00aa final feminina, fronte o UDG Tenerife (1\u22125).\nO 12 de agosto anunciouse a sa\u00edda, en calidade de cedido, do defensa catal\u00e1n Gerard Valent\u00edn para o CD Lugo (onde xa militara a segunda metade da campa\u00f1a anterior).\nO 16 de agosto oficializouse a fichaxe do dianteiro italiano Samuele Longo, cedido polo FC Internazionale\u00a0at\u00e9 o final da temporada.\nO 17 de agosto o club anunciou a sa\u00edda do centrocampista arxentino Fede Cartabia, cedido ao Shabab Al-Ahli, dos Emiratos \u00c1rabes Unidos, durante unha temporada con opci\u00f3n de compra.\nOutubro.\nO 7 de outubro o club destitu\u00edu a Juan Antonio Anquela, debido aos malos resultados (1 vitoria, 5 empates e 4 derrotas), e ocupando o equipo o antepen\u00faltimo lugar da clasificaci\u00f3n. Minutos m\u00e1is tarde anunci\u00e1base que o seu substituto ser\u00eda o vilagarci\u00e1n Luis C\u00e9sar Sampedro, firmando at\u00e9 o final da temporada.\nNovembro.\nO 13 de novembro o club anunciou a convocatoria a xunta xeral de accionistas para o 16 ou 17 de decembro (en primeira e segunda convocatoria).\nO 17 de novembro celebrouse o sorteo para a primeira rolda do novo formato da Copa do Rei, e o Deportivo quedou emparellado co CF Illueca aragon\u00e9s, de Terceira Divisi\u00f3n. O partido foi programado para o martes 17 de decembro \u00e1s 19 horas no Estadio Papa Luna (Illueca, Zaragoza), coincidindo coa xunta xeral de accionistas en segunda convocatoria (no suposto de non haber qu\u00f3rum o d\u00eda anterior).\nO 30 de novembro o club anunciou o seu rexeitamento \u00e1 petici\u00f3n formal do uso do Estadio de Riazor por parte do Berganti\u00f1os FC para a disputa do encontro de primeira rolda da Copa do Rei fronte o Sevilla FC, ante a negativa da RFEF de facelo nas Eiroas (Carballo), mais ofrecendo as instalaci\u00f3ns da Cidade Deportiva de Abegondo. D\u00edas m\u00e1is tarde, logo da expectaci\u00f3n xerada e da intercesi\u00f3n da Federaci\u00f3n co club coru\u00f1\u00e9s, o Deportivo mudou de opini\u00f3n (a\u00ednda que sen comunicado oficial) e finalmente o Berganti\u00f1os xogou o seu partido en Riazor o 18 de decembro.\nDecembro.\nO 9 de decembro o consello de administraci\u00f3n do club anunciou a s\u00faa renuncia e a convocatoria a xunta xeral extraordinaria de accionistas para o 13 de xaneiro, co fin de elixir unha nova directiva. A renuncia produciuse apenas seis meses e medio despois de tomar posesi\u00f3n do cargo e cunha agravada crise de resultados deportivos, onde o Deportivo ocupaba o \u00faltimo posto da clasificaci\u00f3n e se atopaba a 8 puntos da salvaci\u00f3n (1 vitoria, 9 empates e 9 derrotas).\nO 27 de decembro o equipo formado por Paco Zas renunciou \u00e1 presidencia (que de xeito interino ocupaban at\u00e9 o 14 de xaneiro), en favor dunha xunta xestora formada por membros da candidatura \u00e1 presidencia encabezada por Fernando Vidal, presentada na anterior xunta de accionistas. As\u00ed at\u00e9 a xunta extraordinaria de accionistas presidiu, de xeito interino, Juan Antonio Armenteros o club. A primeira medida da nova xestora foi a destituci\u00f3n de Luis C\u00e9sar Sampedro e a s\u00faa substituci\u00f3n por Fernando V\u00e1zquez, que foi presentado o d\u00eda 30, iniciando as\u00ed a s\u00faa segunda etapa no club. Na presentaci\u00f3n de V\u00e1zquez anunciouse tam\u00e9n a volta ao club de Emre \u00c7olak.\nXaneiro.\nO 2 de xaneiro foi presentado en Abegondo Emre \u00c7olak, que chegou libre tras un breve paso polo f\u00fatbol de Arabia Saudita. O 5 de xaneiro Fernando V\u00e1zquez debutou con vitoria fronte ao Numancia no Nuevo Estadio Los Pajaritos (0-1), mais no seguinte partido o equipo quedou eliminado da Copa, ao perder contra o Unionistas de Salamanca na quenda de penaltis (9-8) tras empatar 1-1. O 14 de xaneiro Fernando Vidal converteuse oficialmente no novo presidente co club, tras celebrarse no PALEXCO unha xunta xeral extraordinaria que contou s\u00f3 coa s\u00faa candidatura. Ese mesmo d\u00eda f\u00edxose oficial a fichaxe do dianteiro vasco Sabin Merino, procedente do Legan\u00e9s. Asinou polo resto da tempada e d\u00faas m\u00e1is. Debutou o d\u00eda 16 marcando un gol contra o Racing e foi presentado ao d\u00eda seguinte en Abegondo. O 18 de xaneiro f\u00edxose oficial a fichaxe do guadalupe\u00f1o Claudio Beauvue, despois de que este rescindira o seu contrato co Celta de Vigo. Foi presentado en Abegondo o d\u00eda 22. O d\u00eda 21 anunciouse ao nixeriano Uche Agbo como novo xogador do Deportivo, cedido at\u00e9 final de tempada polo Standard de Li\u00e8ge. Foi presentado o 23 de xaneiro, mais a\u00ednda sen ficha libre, \u00e1 espera de que sa\u00edse alg\u00fan xogador. O 25 de xaneiro o club rescindiu o contrato do serbio Sa\u0161a Jovanovi\u0107, deixando as\u00ed un oco para Uche Agbo. Ese mesmo d\u00eda anunciouse a chegada do extremo andaluz Hugo Vallejo, cedido polo Real Madrid at\u00e9 final de tempada. Pola s\u00faa idade conta con ficha do Fabril. Foi presentado o 27 de xaneiro. O 26 de xaneiro tras lograr a quinta vitoria consecutiva en liga fronte ao Albacete, o equipo conseguiu sa\u00edr dos postos de descenso nos que levaba catro meses.\nO 31 de xaneiro, \u00faltimo d\u00eda do mercado invernal, o club deu sa\u00edda a catro xogadores e incorporou a outros dous. Rescindiuse o contrato de Samuele Longo, cedido polo Inter, que marchou con destino ao Venezia FC, e cedeuse a Lambropoulos ao Bochum alem\u00e1n e a Borja Gal\u00e1n ao Racing de Santander. Ademais o Levante decidiu recuperar a Koke Vegas, que ti\u00f1a cedido ao Deportivo dende o ver\u00e1n. Debido a esa \u00faltima sa\u00edda, o club coru\u00f1\u00e9s incorporou ao porteiro serbio Aleksandar Jovanovi\u0107, que chegou cedido polo Huesca. E por \u00faltimo pechouse a contrataci\u00f3n do extremo do M\u00e1laga Keko Gont\u00e1n a custo cero.\nFebreiro.\nO 9 de febreiro o equipo logrou a s\u00faa s\u00e9tima vitoria consecutiva en liga, tras vencer ao Alcorc\u00f3n (0-1). A xeira de resultados morreu a semana seguinte ao empatar co Girona (2-2).\nMarzo.\nO 11 de marzo o club fixo oficial a chegada do central Abdoulaye Ba, cedido polo Rayo Vallecano ata final de tempada para suplir a Michele Somma, lesionado de gravidade no partido contra o Girona. Ao d\u00eda seguinte anunciouse a suspensi\u00f3n das d\u00faas seguintes xornadas de liga, por mor da pandemia por coronavirus. O 23 de marzo a liga suspendeuse de xeito indefinido. O Deportivo ocupaba de novo postos de descenso nese momento, despois de non ga\u00f1ar ning\u00fan dos catro \u00faltimos partidos.\nMaio.\nO 25 de maio o club lamentou o pasamento do defensa asturiano Marcelo Campanal, co\u00f1ecido como Campanal II, xogador deportivista entre 1966 e 1968.\nO 26 de maio o presidente Vidal, nun duro comunicado contra o conselleiro Miguel Otero, anunciou que nos pr\u00f3ximos d\u00edas anunciar\u00edase a data da xunta xeral de accionistas suspendida en marzo, contabilizando ao mesmo tempo a d\u00e9beda do club en 90,6 mill\u00f3ns de euros m\u00e1is intereses (14,3 mill\u00f3ns) e facendo un chamamento a socios e accionistas para acudir \u00e1 ampliaci\u00f3n de capital.\nXu\u00f1o.\nDespois de tres meses sen xogar, o campionato retomouse na segunda semana de xu\u00f1o, xog\u00e1ndose os partidos a porta pechada. O primeiro partido do Deportivo despois da parada foi contra o Sporting de Gij\u00f3n en Riazor, con resultado de empate. O 30 de xu\u00f1o Fernando V\u00e1zquez anunciou que Mamadou Kon\u00e9 decidira non ampliar a s\u00faa cesi\u00f3n por parte do Legan\u00e9s e non continuar no club a partir dese mesmo d\u00eda 30, no que remataba o seu contrato.\nXullo.\nO 17 de xullo o Deportivo anunciou o traspaso de Francis Uzoho ao APOEL FC, de Nicosia. \nTras estar f\u00f3ra dos postos de descenso durante varias xornadas, os malos resultados nos \u00faltimos partidos fixeron que na pen\u00faltima xornada o equipo caese de novo a ditos postos de descenso, ocupando o 19\u00ba lugar a falta dun s\u00f3 partido, o que deb\u00eda enfrontar ao club coru\u00f1\u00e9s co Fuenlabrada o 20 de xullo en Riazor. O Deportivo precisaba ga\u00f1ar ese partido e que non ga\u00f1asen Lugo ou Albacete os seus respectivos partidos. \nEse d\u00eda, pouco antes do encontro, anunciouse que hab\u00eda varios xogadores do Fuenlabrada contaxiados da COVID-19 e comezou a falarse sobre unha posible suspensi\u00f3n da xornada, que \u00eda disputarse toda ao mesmo tempo, \u00e1s 21:00 horas, excepto o Las Palmas-Extremadura, que xa se xogara unhas horas antes. A liga reuniuse ent\u00f3n co Consello Superior de Deportes e a Federaci\u00f3n Espa\u00f1ola de F\u00fatbol para tomar unha decisi\u00f3n e pouco despois anunciouse que s\u00f3 se suspend\u00eda o Deportivo-Fuenlabrada, mentres que o resto de encontros se xogar\u00edan \u00e1 hora previamente programada. A pesar da oposici\u00f3n dalg\u00fans equipos, como o Rayo Vallecano que emitiu un comunicado antes do seu partido criticando a decisi\u00f3n, todos os equipos excepto Deportivo e Fuenlabrada disputaron a xornada, baixo ameaza de perda de puntos se non o fac\u00edan. Tanto o Lugo como o Albacete lograron ga\u00f1ar, polo que o Deportivo, a\u00ednda sen xogar, quedou matematicamente sen posibilidades de permanencia, consumando o descenso \u00e1 Segunda Divisi\u00f3n B 40 anos despois.\nTras o descenso, o presidente do club, Fernando Vidal, criticou en rolda de prensa a decisi\u00f3n de non suspender toda a xornada, e declarou que o Deportivo non se consideraba un equipo descendido. Anunciou ademais que denunciar\u00edan o caso ante todas as instancias, ao considerar que a competici\u00f3n fora \"adulterada\". O Numancia, o Elche e o Rayo Vallecano anunciaron tam\u00e9n que tomar\u00edan medidas legais, consider\u00e1ndose prexudicados pola decisi\u00f3n da liga. Ao d\u00eda seguinte o Deportivo pediu a anulaci\u00f3n da xornada ou que na pr\u00f3xima tempada se xogase unha Segunda Divisi\u00f3n con 24 equipos, inclu\u00eddos o Deportivo e o Numancia, o outro equipo descendido canda aos herculinos. O Comit\u00e9 de Competici\u00f3n declarouse incompetente para pronunciarse sobre a petici\u00f3n do Deportivo de anular toda a xornada, pasando o caso a un xu\u00edz instrutor.\nO 26 de xullo a liga informou da suspensi\u00f3n definitiva do Deportivo-Fuenlabrada, a trav\u00e9s dun comunicado no que agradeceu ao club madrile\u00f1o \"a s\u00faa disposici\u00f3n a acollerse ao principio \"pro-competitione\" e acatar a decisi\u00f3n elixida por LaLiga entre as d\u00faas soluci\u00f3ns propostas polo Club: esperar para disputar o encontro \u00e1 recuperaci\u00f3n dos xogadores ou suspender o partido definitivamente\". Ademais comunicou que o Elche ser\u00eda o club que xogase a promoci\u00f3n de ascenso, eloxiando a suposta renuncia do Fuenlabrada a xogar dita promoci\u00f3n. Esa mesma tarde o Fuenlabrada publicou outro comunicado contradicindo \u00e1 liga e declarando que non renunciara a xogar o partido contra o Deportivo, e engadindo que a liga non era o \u00fanico \u00f3rgano competente para tomar a decisi\u00f3n, correspondendo esta tam\u00e9n ao Comit\u00e9 de Competici\u00f3n da RFEF e ao CSD. Tam\u00e9n os xogadores do Fuenlabrada sacaron o seu propio comunicado expresando a s\u00faa \"indignaci\u00f3n\" pola decisi\u00f3n da suspensi\u00f3n do partido e manifestando a s\u00faa intenci\u00f3n de xogar tanto ese partido como a promoci\u00f3n de ascenso. O Deportivo pola s\u00faa banda publicou tam\u00e9n un comunicado, expresando a s\u00faa \"sorpresa, malestar e estupefacci\u00f3n\" polos comunicados desa tarde e cualificou a decisi\u00f3n da liga como un \"atropelo\".\nO 27 de xullo o Deportivo publicou un comunicado resumindo os procedementos abertos polo club ante a RFEF. Neste escrito o club declarou tam\u00e9n que solicitara tres medidas cautelares: a anulaci\u00f3n de todos os resultados da xornada 42; a suspensi\u00f3n da tempada 2019/20 e a suspensi\u00f3n dos ascensos e descensos ata que non se finalicen os expedientes abertos, e a ampliaci\u00f3n do n\u00famero de equipos en segunda divisi\u00f3n para a tempada 2020/21 para evitar prexu\u00edzos aos equipos afectados.\nO 28 de xullo celebrouse no PALEXCO unha xunta extraordinaria de accionistas, onde se votaron tres ampliaci\u00f3ns de capital, as d\u00faas primeiras para converter en acci\u00f3ns a favor de Abanca 35 mill\u00f3ns de euros que se lle deb\u00edan a dito banco, e unha terceira aberta aos socios e outros afeccionados por valor doutros 35 mill\u00f3ns de euros. No acto estaban representadas 73.327 das 171.255 acci\u00f3ns do club, un 42,81%, porcentaxe superior \u00e1 m\u00ednima requirida para a validez da votaci\u00f3n, que era dun 25%. A proposta precisaba do voto favorable de dous terzos do capital social representado, e obtivo finalmente o 96%. Deste xeito Abanca pasou a ser o accionista maioritario do Deportivo, cun 78% das acci\u00f3ns, \u00e1 espera da ampliaci\u00f3n de capital aberta aos socios, con prazo do 1 de agosto ao 4 de outubro, e que dependendo do n\u00famero de acci\u00f3ns adquiridas, poder\u00eda baixar a porcentaxe de Abanca ata un m\u00ednimo dun 43%. Aprobouse tam\u00e9n na xunta, cun 82,2% dos votos, a proposta do presidente Fernando Vidal de cesar ao conselleiro Miguel Otero, oposto ao acordo con Abanca.\nO 31 de xullo a Real Federaci\u00f3n Espa\u00f1ola de F\u00fatbol remitiu unha carta \u00e1 Liga, ao Consello Superior de Deportes, ao Deportivo, ao Fuenlabrada e ao Numancia, coa s\u00faa proposta dunha Segunda Divisi\u00f3n con 24 equipos para a tempada 2020/21, sen facer efectivos os descensos de Deportivo e Numancia. Ese mesmo d\u00eda pola tarde os afeccionados do Deportivo protagonizaron unha manifestaci\u00f3n con centos de veh\u00edculos encabezados por Fernando V\u00e1zquez, para pedir xustiza para o equipo. Sa\u00edron dende o estadio de Riazor e percorreron varios lugares representativos da Coru\u00f1a para rematar na sede da Real Federaci\u00f3n Galega de F\u00fatbol, cuxo presidente Rafael Louz\u00e1n, mostrara tam\u00e9n o seu apoio \u00e1 causa do Deportivo. Al\u00ed a Federaci\u00f3n de Pe\u00f1as do Deportivo leu un comunicado reclamando xustiza.\nAgosto.\nO 2 de agosto a Liga solicitoulle ao Deportivo que os xogadores se sometesen a probas PCR pola posibilidade de xogar contra o Fuenlabrada o 5 de agosto, pero o Deportivo negouse, entendendo que a situaci\u00f3n non se adec\u00faa nin aos protocolos da Liga respecto ao COVID-19 nin \u00e1 situaci\u00f3n da competici\u00f3n en Segunda. Ao d\u00eda seguinte un inspector da Liga acudiu \u00e1 Cidade Deportiva de Abegondo para realizar as probas pero os xogadores non se presentaron. O mesmo d\u00eda Competici\u00f3n anunciou que fixaba o partido para o m\u00e9rcores 5 \u00e1s 20:00 horas en Riazor. Finalmente o partido foi aprazado de novo para o venres 7. O presidente Vidal anunciou que o equipo acudir\u00eda ao encontro. O d\u00eda 7 o Deportivo e o Numancia remitiron un escrito ao CSD pedindo a inhabilitaci\u00f3n de Javier Tebas, presidente da liga, por abuso de autoridade, responsabilidade no desprazamento do Fuenlabrada \u00e1 Coru\u00f1a, incumprimento da normativa referente aos conflitos de interese (por ser o seu fillo secretario do Consello de Administraci\u00f3n do Fuenlabrada) e incumprimento do protocolo COVID-19, entre outros motivos.\nFinalmente o Fuenlabrada acudiu a Riazor para xogar o partido aprazado fronte ao Deportivo con s\u00f3 13 xogadores, dos cales s\u00f3 7 eran profesionais. Ga\u00f1ou o Deportivo por 2-1 tras remontar o gol inicial do Fuenlabrada con dous goles de Claudio Beauvue, o \u00faltimo deles de penalti no minuto 95. Con esta vitoria rematou a tempada no posto 19\u00ba con 51 puntos, sendo o \u00fanico equipo na historia en descender a Segunda B con tal cantidade de puntos.\nO 17 de agosto o club inscribiuse tanto en Segunda Divisi\u00f3n como en Segunda B, \u00e1 espera da resoluci\u00f3n dos procedementos abertos. O 26 de agosto o Tribunal Administrativo do Deporte (TAD) rexeitou a petici\u00f3n do xu\u00edz instrutor da RFEF que propo\u00f1\u00eda o descenso do Fuenlabrada e declarou que as competencias do caso eran da liga e non da Federaci\u00f3n. Ao d\u00eda seguinte o CSD organizou unha reuni\u00f3n coa liga e a Federaci\u00f3n para desbloquear a situaci\u00f3n e chegar a un acordo entre as partes. Nesta reuni\u00f3n a idea dunha liga de 24 equipos foi rexeitada definitivamente, confirmando o descenso do Deportivo \u00e1 Segunda B.\nMaterial deportivo.\nO equipamento do Deportivo \u00e9 proporcionado por Macron e os patrocinadores son Estrella Galicia, Abanca e Luckia."}
{"id": "468325", "revid": "89787", "url": "https://gl.wikipedia.org/wiki?curid=468325", "title": "Primeira divisi\u00f3n espa\u00f1ola 2019/20", "text": "A tempada 2019\u201320 da Primeira Divisi\u00f3n (por motivos de patrocinio LaLiga Santander) \u00e9 a 89\u00aa edici\u00f3n da m\u00e1xima categor\u00eda do f\u00fatbol en Espa\u00f1a. Comezou o 16 de agosto de 2019 e rematar\u00e1 o 24 de maio de 2020.\nA m\u00e1xima categor\u00eda conta con tan s\u00f3 un representante galego, o Celta de Vigo.\nEquipos e estadios.\nToman parte na competici\u00f3n vinte equipos. Girona, Huesca e Rayo Vallecano, descendidos a tempada anterior, foron substitu\u00eddos por Osasuna, Granada e Mallorca."}
{"id": "468326", "revid": "88215", "url": "https://gl.wikipedia.org/wiki?curid=468326", "title": "Vassilis Lampropoulos", "text": "Vassilios\u2013Konstantinos Lambropoulos, nado en Pirgos (\u00c9lide) o 31 de marzo de 1990, \u00e9 un futbolista grego. Xoga de defensa e o seu equipo actual \u00e9 o VfL Bochum da 2. Bundesliga.\nTraxectoria.\nO 27 de xu\u00f1o de 2019 firmou polo Deportivo da Coru\u00f1a, en Segunda Divisi\u00f3n, por d\u00faas campa\u00f1as logo de desvincularse do AEK Atenas, convert\u00e9ndose no primeiro futbolista grego en xogar no club galego. O 31 de xaneiro de 2020, anunciouse a s\u00faa cesi\u00f3n ata final de tempada \u00f3 VfL Bochum da 2. Bundesliga. En agosto foi traspasado definitivamente ao club alem\u00e1n."}
{"id": "468327", "revid": "98629", "url": "https://gl.wikipedia.org/wiki?curid=468327", "title": "Laurentino Cortizo", "text": "Laurentino \u00abNito\u00bb Cortizo Cohen, nado na Cidade de Panam\u00e1 o 30 de xaneiro de 1953, \u00e9 un pol\u00edtico e empresario paname\u00f1o, presidente de Panam\u00e1 dende o 1 de xullo de 2019.\nMembro do Partido Revolucionario Democr\u00e1tico (PRD), foi deputado da Asemblea Lexislativa entre 1994 e 2004 (sendo presidente do \u00f3rgano entre 2000 e 2001)\nEn 2004, durante a presidencia de Mart\u00edn Torrijos, foi ministro do Desenvolvemento Agropecuario, pero renunciou ao cargo o 6 de xaneiro de 2006 por estar en desacordo con certas cl\u00e1usulas do Tratado de Libre Comercio entre Estados Unidos e Panam\u00e1, en especial de que Panam\u00e1 flexibilizase as s\u00faas medidas fitosanitarias e zoosanitarias ante Estados Unidos.\nDende o 1 de xullo de 2019 \u00e9 presidente de Panam\u00e1 tras vencer nas elecci\u00f3ns xerais de 2019, obtendo o 33,18% do total de votos en primeira volta.\nTraxectoria.\nNaceu na Cidade de Panam\u00e1, sendo os seus pais o galego Laurentino Cortizo Cortizo, natural da aldea de Ricovanca, en Beariz, e Esther Cohen de Cortizo, de orixe grega. Cursou estudos primarios no Colexio Javier e secundarios no Colexio de La Salle en Nicaragua. Realizou estudos na Academia Militar de Valley Forge. Obtivo o t\u00edtulo de licenciado en Administraci\u00f3n de Empresas na Universidade de Norwich, Estados Unidos. Realizou unha mestr\u00eda en Administraci\u00f3n de Empresas e estudos de doutoramento en Comercio Internacional e Mercadotecnia na Universidade de Texas, en Austin.\nVida profesional.\nDespois de graduarse, viaxou a Washington en 1981 para traballar como asesor t\u00e9cnico do secretario xeral da Organizaci\u00f3n de Estados Americanos (OEA).\nEn novembro de 1986, foi nomeado embaixador representante alterno de Panam\u00e1 ante a OEA, sendo membro da Comisi\u00f3n de Orzamento e do Grupo de Traballo sobre o Sector Privado. Presidiu o Grupo de Traballo sobre os Problemas de Desenvolvemento dos Estados do Istmo Centroamericano. Nese per\u00edodo, presidiu a Comisi\u00f3n Executiva Permanente do Consello Econ\u00f3mico e Social.\nDende 1986, exerceu a s\u00faa profesi\u00f3n no sector privado nas empresas do Grupo Cortizo, Panablock (empresa de materiais de construci\u00f3n) e Hacienda Hermacor (gandar\u00eda de alta xen\u00e9tica).\nCarreira pol\u00edtica.\nComo lexislador.\nEn 1994 foi electo baixo a Partido Solidaridad como lexislador polo circu\u00edto 3-2, pertencente \u00e1 provincia de Col\u00f3n. En 1998 foi escollido primeiro vicepresidente da Asemblea Lexislativa de Panam\u00e1.\nEn 1999, foi nomeado nas elecci\u00f3ns xerais como candidato \u00e1 segunda vicepresidencia da Rep\u00fablica, sendo compa\u00f1eiro de f\u00f3rmula do candidato Mart\u00edn Torrijos, do Partido Revolucionario Democr\u00e1tico (PRD) e de Ra\u00fal \"Beby\" Arango, do Partido Liberal Nacional. A pesar de que a f\u00f3rmula presidencial foi derrotada, Cortizo puido ser reelixido como lexislador e en 2000 foi electo presidente da Asemblea Lexislativa.\nA\u00ednda que, en 1999 Cortizo mantivo un apoio condicionado ao goberno da presidenta Mireya Moscoso, a trav\u00e9s do Pacto de La Pintada, a s\u00faa elecci\u00f3n como presidente do \u00f3rgano lexislativo ao ano seguinte foi feita contraria \u00e1 li\u00f1a de Solidaridad, que terminara co PRD e adheriuse ao Partido Arnulfista logo das elecci\u00f3ns xerais. Cortizo adheriuse ao Pacto para o Melloramento e Transformaci\u00f3n da Asemblea (META) e mantivo un apoio pol\u00edtico co PRD, dando motivos para a s\u00faa posible expulsi\u00f3n de Solidaridad, a\u00ednda que non se concretou. Mantivo a s\u00faa li\u00f1a disidente at\u00e9 o final do seu per\u00edodo lexislativo e expresou o seu apoio a Mart\u00edn Torrijos do PRD como candidato presidencial con miras \u00e1s elecci\u00f3ns xerais de 2004.\nMinistro.\nEn 2004 inscribiuse formalmente no PRD e tras a vitoria electoral de Torrijos como presidente da Rep\u00fablica, Cortizo foi nomeado Ministro de Desenvolvemento Agropecuario.\nCortizo asumiu o cargo no medio das negociaci\u00f3ns do sector agr\u00edcola para o establecemento dun tratado de libre comercio entre Panam\u00e1 e os Estados Unidos, onde os produtores sent\u00edan escepticismo polos acordos que os negociadores paname\u00f1os aceptaron ante os Estados Unidos. Con todo, o 22 de setembro de 2005, Cortizo recibiu un documento da oficina do representante de Comercio dos Estados Unidos, onde tivo que selar a s\u00faa sinatura xunto coa dos ministros de Comercio e Industria, Alejandro Ferrer e Sa\u00fade, Camilo Alleyne. Nese documento, os Estados Unidos trataban que Panam\u00e1 ofrecese un tratamento especial \u00e1s s\u00faas importaci\u00f3ns de bovinos e aves, ignorando os controis sanitarios nacionais e ofrecendo como \u00fanica garant\u00eda as certificaci\u00f3ns sanitarias emitidas polas s\u00faas entidades de inspecci\u00f3n nos Estados Unidos, modificando os acordos alcanzados anteriormente onde os dous pa\u00edses adoptar\u00edan as normas fitosanitarias e zoosanitarias segundo a Organizaci\u00f3n Mundial do Comercio. O documento en cuesti\u00f3n tratouse con certa confidencialidade, pero Cortizo consultou a funcionarios de confianza que acordaron que esta modificaci\u00f3n prexudicar\u00eda o sector, polo que non puxo a s\u00faa sinatura.\nO 6 de xaneiro de 2006, Cortizo non viaxou a Washington, onde se celebrar\u00eda a novena rolda de negociaci\u00f3ns e foi \u00e1 residencia do presidente Torrijos para presentar persoalmente a s\u00faa dimisi\u00f3n e expo\u00f1er a s\u00faa oposici\u00f3n \u00e1s negociaci\u00f3ns. O 10 de xaneiro de 2006, pouco antes de iniciar a primeira fase da rolda, Cortizo convocou unha conferencia de prensa onde anunciou publicamente a s\u00faa dimisi\u00f3n e denunciou a existencia do documento. Trala dimisi\u00f3n, o goberno nomeou a Guillermo Salazar, que estaba a cargo das negociaci\u00f3ns agr\u00edcolas, como novo ministro e intentou minimizar o efecto que deixou Cortizo, aclarando que o documento nunca foi avalado. As presi\u00f3ns do sector agr\u00edcola despois do esc\u00e1ndalo forzaron as negociaci\u00f3ns do tratado a unha d\u00e9cima rolda.\nPrimeiras aspiraci\u00f3ns presidenciais.\nLogo da s\u00faa renuncia como ministro, mantivo un baixo perfil pol\u00edtico, pero o 7 de maio de 2008 anunciou a s\u00faa candidatura como candidato \u00e1 presidencia de Panam\u00e1 nas elecci\u00f3ns primarias do PRD. O seu plan de goberno estaba baseado en seis eixes: loita contra a pobreza e a marxinaci\u00f3n, estado de dereito, educaci\u00f3n para a vida e o traballo, econom\u00eda competitiva para xerar emprego, instituci\u00f3ns independentes, corrupci\u00f3n e transparencia e rendici\u00f3n de contas. Despois das elecci\u00f3ns primarias do 7 de setembro de 2008, Cortizo foi derrotado por Balbina Herrera e obtivo o terceiro posto en preferencias, co 9% dos votos. Uniuse ao equipo de campa\u00f1a de Herrera para as elecci\u00f3ns xerais de 2009 e foi o coordinador do plan gobernamental da candidata.\nEn novembro de 2012, Cortizo dixo que non participar\u00eda nas primarias presidenciais do 10 de marzo de 2013 e mostrou o seu apoio a Juan Carlos Navarro, integrando alg\u00fans dos seus puntos no plan do goberno de Navarro. Despois das primarias, Navarro converteuse no candidato presidencial do partido nas elecci\u00f3ns xerais de 2014, e Cortizo foi nomeado por Navarro como xefe do gabinete social nunha eventual vitoria do PRD, onde estar\u00eda a cargo do sector agr\u00edcola e da cesta b\u00e1sica \nCandidatura presidencial.\nTrala derrota do PRD nas elecci\u00f3ns de maio de 2014, o partido caeu nunha crise de liderado que deixou fisuras entre Navarro, que renunciou \u00e1 secretar\u00eda xeral do partido, e Benicio Robinson, presidente do PRD, que preferiu non renunciar; Cortizo foi visto como unha das posibles figuras que poder\u00edan recompo\u00f1er o partido nese momento. En 2015, Cortizo cuestionou a disputa interna e volveu expresar o seu interese en ocupar a presidencia da Rep\u00fablica nas elecci\u00f3ns de 2019 .\nO 19 de abril de 2016, Cortizo anunciou formalmente a s\u00faa aspiraci\u00f3n presidencial polo PRD, baixo o lema \"Unindo forzas\", consistente nunha serie de xiras pol\u00edticas e reuni\u00f3ns con bases do partido en todo o pa\u00eds, a\u00ednda que foi inicialmente cuestionado pola pr\u00e9sa da s\u00faa decisi\u00f3n ao facerse uns dous anos antes das primarias presidenciais, e que a s\u00faa decisi\u00f3n non tivo o apoio do comit\u00e9 executivo nacional do partido. En 2017, a aspiraci\u00f3n de Cortizo foi apoiada polo presidente do PRD, Benicio Robinson, e por outras facci\u00f3ns importantes do partido.\nUnha vez que se anunciaron as primarias presidenciais do PRD en 2018, Cortizo postulouse como pre-candidato o 16 de xullo. Uns 17 pre-candidatos participaron nas elecci\u00f3ns primarias o 16 de setembro, destacando a deputada Zulay Rodr\u00edguez e o expresidente Ernesto P\u00e9rez Balladares . Cortizo obtivo o nomeamento como candidato presidencial do PRD, obtendo 215 628 votos (o 66% do total).\nEntre as propostas e ideas que Cortizo apoia, est\u00e1n a loita contra a pobreza, os problemas sociais e a corrupci\u00f3n, que el chamou a \"sexta fronteira\"; facendo eco da \"quinta fronteira\", mencionada por Omar Torrijos Herrera nos anos setenta, que fac\u00eda referencia \u00e1 fronteira da antiga Zona do Canal de Panam\u00e1 que dividiu o pa\u00eds. Tam\u00e9n prometeu eliminar o control de prezos establecido polo goberno do presidente Juan Carlos Varela e establecer mercados comunitarios como un xeito de achegar aos produtores e consumidores. Falou en contra do aborto e do matrimonio igualitario, mentres que apoia o uso do c\u00e1nabo medicinal. Do mesmo xeito, expresou a s\u00faa intenci\u00f3n de reformar a Constituci\u00f3n. Dende outubro de 2018, comezaron os traballos do seu plan gobernamental, que foi presentado o 1 de abril de 2019.\nNas elecci\u00f3ns celebradas o domingo 5 de maio, Cortizo foi o vencedor, con 633 143 votos (33,18%), seguido por un estreito marxe por R\u00f3mulo Roux, candidato de Cambio Democr\u00e1tico, que obtivo 592 311 votos, que representan o 31,04% do total, e o candidato independente, Ricardo Lombana, con 365 511 votos (19,15%). O candidato do Partido Paname\u00f1ista, Jos\u00e9 Isabel Bland\u00f3n, logrou pouco m\u00e1is do 10% dos votos.\nPresidencia (2019 - presente).\nTomou posesi\u00f3n do cargo de presidente de Panam\u00e1 o 1 de xullo de 2019.\nVida persoal.\nCasou con Yazm\u00edn Col\u00f3n de Cortizo e tivo dous fillos (Jorge Andr\u00e9s e Carolina Esther) e dous netos. Tivo unha educaci\u00f3n pol\u00edtica inspirada nos ensaios do xurista e pol\u00edtico liberal colombiano Jorge Eli\u00e9cer Gait\u00e1n, e un t\u00edo de Cortizo foi deputado pola provincia de Col\u00f3n. Tam\u00e9n se declara un devoto lector da Biblia."}
{"id": "468328", "revid": "89787", "url": "https://gl.wikipedia.org/wiki?curid=468328", "title": "Jabba o Hutt", "text": "Jabba Desilijic Tiure, comunmente co\u00f1ecido como Jabba o Hutt, \u00e9 un personaxe ficticio de A guerra das galaxias creado por George Lucas. \u00c9 un extraterrestre da especie dos hutt, grande e parecido a unha lesma, que como moitos outros da s\u00faa especie, opera como un poderoso se\u00f1or do crime dentro da galaxia.\nNa estrea cinematogr\u00e1fica da trilox\u00eda orixinal de \"Star Wars\", Jabba o Hutt apareceu por primeira vez en \"O retorno do Jedi\" (1983), no entanto menci\u00f3nase en \"A guerra das galaxias\" (1977) e en \"O imperio contraataca\" (1980). Ademais, nunha escena eliminada da montaxe orixinal de \"A guerra das galaxias\" Jabba o Hutt tam\u00e9n aparece \u2014escena que se agregou na edici\u00f3n especial de 1997 da pel\u00edcula e nos subseguintes lanzamentos de \"A New Hope\"\u2014. Cando se filmou por primeira vez esta escena, mostr\u00e1base a Jabba como un humanoide interpretado por Declan Mulholland, que se substitu\u00edu dixitalmente polo monstruoso dese\u00f1o actual do personaxe cando a secuencia se incorporou \u00e1 pel\u00edcula en 1997.\nNo contexto da narrativa da trilox\u00eda orixinal, Jabba pres\u00e9ntase como o xefe do crime m\u00e1is poderoso de Tatooine, que ofreceu unha recompensa polo contrabandista Han Solo \u2014cazadores de recompensas como Greedo e Boba Fett andan atr\u00e1s del para capturalo ou matalo\u2014. Na s\u00faa fortaleza, tras capturar a Han Solo, repres\u00e9ntase a Jabba rodeado por gran cantidade de extraterrestres, delincuentes, artistas (como a banda Max Rebo) e escravas \u2014a princesa Leia foi escrava del mais s\u00f3 brevemente; entre o cativerio da princesa e a morte do hutt a mans dela, no medio dunha batalla no gran pozo de Carkoon, no deserto de Tatooine\u2014. Jabba descr\u00edbese como un antagonista cruel, cun sentido do humor acedo, un apetito insaciable (com\u00fan na s\u00faa especie) e tendencia \u00e1 tortura e outras actividades desprezables.\nO personaxe incorporouse de forma destacada durante a comercializaci\u00f3n de Star Wars, que comezou coa campa\u00f1a de mercadotecnia correspondente co lanzamento cinematogr\u00e1fico de \"O retorno do Jedi\". Ademais das pel\u00edculas, Jabba o Hutt aparece tam\u00e9n en varias pezas literarias de \"Star Wars Legends\". Dende a s\u00faa aparici\u00f3n en \"O retorno do Jedi\", a figura de Jabba o Hutt tivo influencia na cultura popular contempor\u00e1nea estadounidense, comunmente empregado como un recurso pol\u00edtico sat\u00edrico e caricaturesco, para resaltar calidades negativas como a corrupci\u00f3n e a apetencia desmesurada.\nAparici\u00f3ns.\nJabba o Hutt aparece en tres das oito pel\u00edculas de Star Wars (', \"A guerra das galaxias\" e \"O retorno do Jedi\") e en '. Ten un papel recorrente na literatura do universo expandido de Star Wars e protagoniza a antolox\u00eda de c\u00f3mics \"Jabba the Hutt: The Art of the Deal\" (1998), unha colecci\u00f3n de c\u00f3mics publicada orixinalmente en 1995 e 1996.\nPel\u00edculas de Star Wars.\nJabba vese por primeira vez en 1983 en \"O retorno do Jedi\", a terceira entrega da trilox\u00eda orixinal de Star Wars. Dirixida por Richard Marquand e escrita por Lawrence Kasdan e George Lucas, o primeiro acto de \"O retorno do Jedi\" presenta \u00e1 princesa Leia (Carrie Fisher), a Chewbacca (Peter Mayhew) e \u00f3 cabaleiro jedi Luke Skywalker (Mark Hamill) intentando rescatar \u00f3 seu amigo Han Solo (Harrison Ford), que fora aprisionado en carbonita no filme anterior, \"O imperio contraataca\".\nCapturado Han Solo, foi entregado a Jabba polo cazador de recompensas Boba Fett (Jeremy Bulloch) e colocado para a s\u00faa exhibici\u00f3n na sala do trono do se\u00f1or do crime como trofeo. Lando Calrissian (Billy Dee Williams), os droides C-3PO (Anthony Daniels) e R2-D2 (Kenny Baker), Leia e Chewbacca, inf\u00edltranse no palacio de Jabba para salvar a Han. Leia consegue liberar a Han da carbonita, mais \u00e9 atrapada e convertida en escrava polo Hutt. Foi encadeada a Jabba e obrigada a andar cun bikini met\u00e1lico \u2014que se converteu en ic\u00f3nico\u2014. Luke chega para \u00abnegociar a vida de Solo\u00bb, mais Jabba rexeita a s\u00faa proposta e intenta matalo lanz\u00e1ndoo \u00f3 foxo do Rancor, un monstro enorme. Luke mata \u00f3 Rancor, no entanto Han Solo e mais el son condenados por Chewbacca a ser devorados polo Sarlacc no gran pozo de Carkoon. Emporiso, Luke l\u00edbrase da execuci\u00f3n coa axuda de R2-D2 e derrota \u00f3s gardas de Jabba. Durante a confusi\u00f3n que se produce, Leia estrangula a Jabba ata a morte. Luke, Leia, Han, Lando, Chewbacca, C-3PO e R2-D2 escapan deseguido; mentres fuxen, a barcaza de Jabba estoupa sobre o foxo do Sarlacc.\nA segunda aparici\u00f3n cinematogr\u00e1fica de Jabba o Hutt foi na edici\u00f3n especial de \"A guerra das galaxias\" de 1997 para conmemorar o vix\u00e9simo aniversario de \"Star Wars\". Aqu\u00ed (como na origixal) Han Solo discute co cazador de recompensas extraterrestre Greedo (Paul Blake e Maria De Aragon), a quen mata. Ap\u00f3s, Jabba reaf\u00edrmalle a Han as derradeiras palabras de Greedo; esix\u00edndolle que pague o valor da carga que perdeu. Han promete compensar a Jabba tan pronto como reciba o pago polo traslado de Obi-Wan Kenobi (Alec Guinness), Luke Skywalker, R2-D2 e C-3PO a Alderaan; Jabba acepta, por\u00e9n ameaza con po\u00f1erlle prezo \u00e1 s\u00faa cabeza sen\u00f3n cumpre o acordo. Esta conversaci\u00f3n foi unha escena eliminada durante a montaxe da pel\u00edcula orixinal de 1977, onde Declan Mulholland interpretou a Jabba como un humanoide. Na versi\u00f3n da edici\u00f3n especial de 1997, Jabba repres\u00e9ntase mediante imaxes xeradas por ordenador substitu\u00edndo a Mulholland, e a s\u00faa voz d\u00f3brase \u00e1 linguaxe ficticia huttese.\nJabba o Hutt aparece por terceira vez na precuela de 1999, \"Star Wars: Episodio I - The Phantom Menace\", ambientada 36 anos antes de \"O retorno do Jedi\". Jabba d\u00e1 a orde de comezar unha carreira de \"podracers\" en Mos Espa, en Tatooine. Unha vez que d\u00e1 a sa\u00edda, Jabba queda durmido e perde de ver o final da competici\u00f3n.\n\"The Clone Wars\".\nJabba figura na trama da pel\u00edcula de animaci\u00f3n \", na que o seu fillo Rotta \u00e9 capturado por separatistas. Anakin Skywalker e Ahsoka Tano dev\u00f3lvenllo san e salvo a cambio de que permita o paso seguro dos barcos da Rep\u00fablica a trav\u00e9s do seu territorio.\nJabba apareceu posteriormente en varios episodios da serie \", a partir da terceira temporada. No episodio \"Sphere of Influence\", no que Jabba se enfronta \u00f3 presidente Papanoida, a quen Greedo lle secuestrara as fillas, Jabba consinte que se tome unha mostra de sangue de Greedo para demostrar que \u00e9 o secuestrador. No episodio \"Evil Plans\", Jabba contrata \u00f3 cazador de recompensas Cad Bane para que consiga o proxecto do edificio do Senado. Cando Bane regresa con \u00e9xito, Jabba e o consello hutt env\u00edan a Bane a liberar da prisi\u00f3n a Ziro, t\u00edo de Jabba. De seguido, Jabba aparece de forma breve no episodio \"Hunt for Ziro\", no que se ve r\u00edndose da morte de seu t\u00edo a mans de Sy Snootles, e p\u00e1galle cando lle entrega o diario hologr\u00e1fico de Ziro. No episodio da quinta temporada \"Eminence\", Jabba e o consello hutt reciben \u00f3s l\u00edderes do Colectivo das sombras Darth Maul, Savage Opress e Pre Vizsla; decepcionado tralo encontro, Jabba env\u00eda \u00f3s cazadores de recompensas Embo, Dengar, Sugi e Latts Razzi para capturalos. Despois dunha batalla, o Colectivo das sombras enfr\u00f3ntase a Jabba no seu palacio en Tatooine, onde Jabba se ve obrigado a aceptar unha alianza.\nOutras aparici\u00f3ns.\nUniverso expandido.\nAs primeiras publicaci\u00f3ns onde aparece Jabba o Hutt foron nas adaptaci\u00f3ns de Marvel Comics de \"A guerra das galaxias\". En \"Six Against the Galaxy\" (1977) de Roy Thomas, \"What Ever Happened to Jabba the Hut?\" (1979) e \"In Mortal Combat\" (1980), ambos de Archie Goodwin, Jabba o Hutt (orixinalmente escrito Hut) apareceu como un humanoide alto cunha cara parecida a unha morsa, un mo\u00f1o e un uniforme relucente. O oficial \"Jabba\" a\u00ednda non estaba definido como finalmente se mostrar\u00eda.\nMentres se agardaba a secuela de \"A guerra das galaxias\", Marvel mantivo o c\u00f3mic mensual coas s\u00faas propias historias. Nunha delas Jabba descobre a Han Solo e Chewbacca nun vello agocho que usaban para o contrabando, non obstante as circunstancias cambian e obrigan a Jabba a retirar a recompensa por Solo e Chewbacca; o que lles permite regresar a Tatooine para involucrarse nunha aventura con Luke Skywalker, quen regresara \u00f3 planeta para recrutar m\u00e1is pilotos para a Alianza Rebelde. No curso doutra aventura, Solo mata \u00f3 pirata espacial Crimson Jack e arru\u00edna os seus plans, que Jabba financiou. Jabba restablece a recompensa pola cabeza de Solo. Han Solo mata ap\u00f3s un cazador de recompensas que lle di que est\u00e1 de novo en busca e captura. El e mais Chewbacca regresan \u00f3 lado dos rebeldes (Solo menciona un incidente cun \u00abcazador de recompensas que encontramos con Ord Mantell\u00bb nas escenas iniciais de \"O imperio contraataca\").\nOs artistas de Marvel basearon este Jabba nun personaxe m\u00e1is tarde chamado Mosep Binneed, un extraterrestre que se pode ver brevemente na escena da cantina de Mos Eisley de \"A guerra das galaxias\". A novela de 1977 do gui\u00f3n de \"Star Wars\" describe a Jabba como \u00abunha gran talla m\u00f3bil, de m\u00fasculo e sebo, rematada nunha caveira peluda con cicatrices\u00bb, pero non brinda m\u00e1is detalles sobre a aparencia f\u00edsica do personaxe ou da s\u00faa especie.\nAs \u00faltimas novelas e c\u00f3mics de Star Wars adoptan unha versi\u00f3n do personaxe como se ve na pel\u00edcula e explican amplamente os seus antecedentes e actividades antes dos eventos narrados nos filmes. Coa adquisici\u00f3n en 2012 de Lucasfilm por The Walt Disney Company, toda a literatura nesta categor\u00eda foi rebautizada como \"Star Wars Legends\" e designada como non can\u00f3nica en t\u00f3dolos lanzamentos posteriores a abril de 2014.\n\"Zorba the Hutt's Revenge\" (1992), unha novela xuvenil de Paul e Hollace Davids, identifica \u00f3 pai de Jabba como outro poderoso se\u00f1or do crime chamado Zorba e revela que Jabba naceu 596 anos antes dos eventos de \"A New Hope\", atribu\u00edndolle arredor de 600 anos no momento da s\u00faa morte en \"O retorno do Jedi\". A novela de Ann C. Crispin, \"The Hutt Gambit\" (1997) explica como Jabba o Hutt e Han Solo se converten en socios comerciais e retrata os eventos que levaron a unha recompensa pola cabeza de Han. Outras historias do universo expandido \u2014especialmente a escolma de Dark Horse Comics de Jim Woodring titulada \"Jabba the Hutt: The Art of the Deal\" (1998)\u2014 tam\u00e9n detallan o ascenso de Jabba o Hutt a xefe do clan Desilijic, o seu rol no inframundo criminal no universo de Star Wars e a instauraci\u00f3n do seu sindicato do crime en Tatooine, nos territorios do bordo exterior da galaxia de Star Wars.\n\"Tales from Jabba's Palace\" (1996), unha colecci\u00f3n de contos editados por Kevin J. Anderson, re\u00fane as vidas de varios dos secuaces de Jabba o Hutt no seu palacio e a s\u00faa relaci\u00f3n con el durante os \u00faltimos d\u00edas da s\u00faa vida. Estas historias revelan que moi poucos servidores do hutt lle son leais, habendo moitos plans entre as s\u00faas filas para tentar o seu asasinato. Cando Jabba o Hutt \u00e9 asasinado en \"O retorno do Jedi\", os seus antigos cortes\u00e1ns sobreviventes unen forzas cos seus rivais en Tatooine e coa s\u00faa familia no planeta natal dos hutt Nal Hutta, reclamando o seu palacio, a s\u00faa fortuna e o seu imperio criminal. A novela de Timothy Zahn, \"Heir to the Empire\" (1991) revela que un contrabandista chamado Talon Karrde finalmente substit\u00fae a Jabba como l\u00edder da organizaci\u00f3n e traslada a sede do imperio criminal hutt f\u00f3ra de Tatooine.\nPosibles proxectos vindeiros.\nLucas reparou en que Jabba ti\u00f1a potencial en futuros filmes de Star Wars. En agosto de 2017 anunciouse que unha pel\u00edcula antol\u00f3xica de Jabba o Hutt se estaba desenvolvendo xunto a unha pel\u00edcula sobre Obi-Wan Kenobi. A\u00ednda que non se anunciou ning\u00fan membro do equipo ou do seu elenco Guillermo del Toro expresou o seu interese en servir como director.\nCaracterizaci\u00f3n.\nJabba o Hutt representa a luxuria, a cobiza e a gula. O personaxe \u00e9 co\u00f1ecido en todo o universo de Star Wars como un \u00abg\u00e1ngster vil\u00bb que se divirte torturando e humillando \u00f3s seus s\u00fabditos e inimigos. Rod\u00e9ase de escravas lixeiras de roupa de t\u00f3dalas especies, encadeadas \u00f3 seu estrado. O Star Wars Databank \u2014un banco de datos oficial en li\u00f1a con informaci\u00f3n de Star Wars\u2014 sinala que os residentes do seu palacio non est\u00e1n a salvo do seu af\u00e1n de dominio e tortura: en \"O retorno do Jedi\", a bailarina escrava Oola, da especie Twi'lek, \u00e9 lanzada \u00f3 monstro Rancor.\nA aparencia f\u00edsica de Jabba o Hutt reforza a s\u00faa personalidade como un delincuente criminal. En \"O retorno do Jedi\", Han Solo ch\u00e1malle a Jabba \u00abanaco de verme andante luxado\u00bb. O cr\u00edtico de cine Roger Ebert describiuno como \u00abun cruzamento entre un sapo e o gato de Cheshire\u00bb. A escritora de ciencia ficci\u00f3n Jeanne Cavelos escribiu que Jabba merec\u00eda o \u00abpremio \u00f3 extraterrestre m\u00e1is noxento\u00bb. Os autores de ciencia ficci\u00f3n Tom e Martha Veitch escriben que o corpo de Jabba \u00e9 unha \u00abmasa miasm\u00e1tica\u00bb e que \u00abo corpo lardeiro do Hutt parec\u00eda liberar descargas peri\u00f3dicas de graxa, enviando un fedor a podre\u00bb. O apetito de Jabba \u00e9 insaciable e alg\u00fans autores retr\u00e1tano ameazando \u00f3s seus subordinados con devoralos.\nEntre as poucas demostraci\u00f3ns de calidades positivas de Jabba na saga podemos encontrar algunhas en \"Star Wars: The Clone Wars\", onde demostra afecto verdadeiro polo seu fillo Rotta, est\u00e1 preocupado polo seu secuestro e anoxado pola suposta morte do mesmo. Nunha historia do universo expandido, Jabba evita que un chevin chamado Ephant Mon se conxele ata a morte nun planeta xeado, en consecuencia Ephant Mon conv\u00e9rtese nun dos seus servidores m\u00e1is leais.\nConcepto e creaci\u00f3n.\n\"A guerra das galaxias\".\nNo gui\u00f3n orixinal de \"Star Wars\" descr\u00edbese a Jabba como unha \u00abcriatura gorda e con forma de lesma, con ollos de grila e unha enorme boca fea\u00bb, pero Lucas declarou nunha entrevista que o personaxe inicial que ti\u00f1a en mente era moito m\u00e1is peludo e que se parec\u00eda a un wookiee. Cando filmou a escena entre Han Solo e Jabba en 1976, Lucas contratou o actor norteirland\u00e9s Declan Mulholland para representar a Jabba o Hutt, cun disfrace marr\u00f3n peludo. Lucas pretend\u00eda substitu\u00edr a Mulholland na posproduci\u00f3n por unha criatura. A escena estaba pensada para conectar \"A guerra das galaxias\" con \"O retorno do Jedi\" e explicar os motivos polos que Han Solo fora encarcerado \u00f3 final de \"O imperio contraataca\". Non obstante, Lucas decidiu deixar a escena fora da montaxe final da pel\u00edcula debido \u00f3 orzamento e \u00e1s limitaci\u00f3ns de tempo e porque sent\u00eda que non melloraba a trama do filme. A escena mant\u00edvose cando se novelou, no c\u00f3mic e nas adaptaci\u00f3ns de radio da pel\u00edcula.\nLucas volveu a introducir a escena na edici\u00f3n especial de 1997 de \"A New Hope\", restaurando a secuencia e substitu\u00edndo a Mulholland por unha imaxe xerada por ordenador de Jabba o Hutt e o di\u00e1logo en huttese \u2014unha lingua ficticia creada polo dese\u00f1ador de son Ben Burtt\u2014 no canto de ingl\u00e9s. Joseph Letteri, supervisor de efectos visuais da edici\u00f3n especial, explicou que o obxectivo final da escena revisada era facer que Jabba o Hutt parecera estar realmente no escenario falando e actuando con Harrison Ford e aquilo simplemente fora rodado polo equipo. Letteri declarou que a nova escena consistiu en cinco tomas que tardaron m\u00e1is dun ano en completarse. A escena pu\u00eduse a\u00ednda m\u00e1is para o lanzamento en DVD no 2004, mellorando a aparencia de Jabba cos avances nas t\u00e9cnicas de imaxe xerada por ordenador, malia que en ning\u00fan dos lanzamentos se asemella exactamente \u00f3 monicreque orixinal de Jabba.\nNa escena orixinal, Han Solo pasa por detr\u00e1s de Jabba, convert\u00e9ndose nun problema \u00e1 hora de agregar as imaxes xeradas por ordenador, xa que Jabba ti\u00f1a cola. Finalmente este problema solucionouse facendo que Han pisara a cola de Jabba, provocando que o hutt se laiara de dor. No lanzamento do DVD de 2004, cando Han pisa a cola de Jabba, este responde con m\u00e1is \u00edmpeto, reaccionando como se fora a baterlle. Para facer que Jabba resultara m\u00e1is convincente, engadiuse a sombra de Han Solo sobre o corpo do hutt.\nLucas declarou que \u00aba xente estaba decepcionada coa aparici\u00f3n de Jabba en imaxe xerada por ordenador, queix\u00e1ndose de que o personaxe \"parec\u00eda falso\"\u00bb. Lucas discorda e asevera que \u00abun personaxe representado ap\u00f3s con imaxes xeradas por ordenador, sobre o que inicialmente era un monifate, sempre resultar\u00e1 \"falso\"\u00bb.\n\"O retorno do Jedi\".\nLucas baseou a imaxe xerada por ordenador do personaxe na aparencia que ti\u00f1a orixinalmente Jabba en \"O retorno do Jedi\" de 1983. Nesta pel\u00edcula, Jabba o Hutt \u00e9 unha criatura inmensa, sedentaria e con forma de lesma, dese\u00f1ada por Industrial Light &amp; Magic Creature Shop de George Lucas. O especialista en dese\u00f1o Ralph McQuarrie afirmou: \u00abnos meus bosquexos Jabba era enorme, \u00e1xil, unha especie de figura parecida a un simio. Pero o dese\u00f1o foi noutra direcci\u00f3n e Jabba converteuse m\u00e1is nunha especie de becho\u00bb. Segundo o documental \"From Star Wars to Jedi\" (1985), Lucas descartou os dese\u00f1os iniciais do personaxe. Nun Jabba aparec\u00eda como un ser demasiado humano \u2014case como o personaxe de Fu Manchu\u2014 mentres que noutro parec\u00edase demasiado a un caracol. Lucas finalmente optou por un dese\u00f1o intermedio entre os dous, que se inspirou nunha figura debuxada por O'Galop que flanquea unha representaci\u00f3n primitiva de Bibendum \u2014\"o boneco Michelin\"\u2014. O dese\u00f1ador de vestiario de \"O retorno do Jedi\" Nilo Rodis-Jamero comentou:\nProduci\u00f3n e dese\u00f1o.\nDese\u00f1ado polo artista de efectos visuais Phil Tippett, Jabba o Hutt inspirouse na anatom\u00eda de varias especies animais. A estrutura do corpo e os procesos de reproduci\u00f3n base\u00e1ronse nos vermes an\u00e9lidos, animais sen pelo, invertebrados e hermafroditas. A cabeza de Jabba inspirouse na dunha serpe, con ollos bulbosos e pupilas riscadas, e unha boca o suficientemente grande como para tragar presas grandes. A s\u00faa pel h\u00famida presenta caracter\u00edsticas similares \u00e1 dos anfibios. O dese\u00f1o de Jabba ser\u00eda representativo en diante de t\u00f3dolos membros da especie hutt na ficci\u00f3n de Star Wars.\nPara representar a Jabba en \"O retorno do Jedi\" creouse un monicreque cun peso dunha tonelada que levou tres meses constru\u00edr e que custou medio mill\u00f3n de d\u00f3lares. Mentres se filmaba a pel\u00edcula o monifate ti\u00f1a un maquillador propio. O monicreque necesitaba para operalo de tres monicrequeiros, converteuse nun dos monifates m\u00e1is grandes dos utilizados nunha pel\u00edcula de cine. Stuart Freeborn dese\u00f1ou a marioneta, mentres que John Coppinger modelou as s\u00faas pezas de l\u00e1tex, arxila e gomaescuma. Entre os monicrequeiros estaban David Alan Barclay, Toby Philpott e Mike Edmonds, membros do grupo de The Muppets de Jim Henson. Barclay operou o brazo dereito e a boca, e leu o di\u00e1logo en ingl\u00e9s do personaxe, namentres Philpott controlaba o brazo esquerdo, a cabeza e a lingua. Edmonds, o m\u00e1is pequeno dos tres \u2014tam\u00e9n interpretou o ewok Logray noutras escenas do filme\u2014, foi responsable do movemento da cola. Tony Cox \u2014que tam\u00e9n fixo de ewok\u2014 participou tam\u00e9n. Os ollos e as expresi\u00f3ns faciais foron operados por control remoto.\nLucas mostrouse contrariado coa aparencia e a inmobilidade do monicreque, queix\u00e1ndose de que houbo que cambiar de sitio o monifate no escenario en diferentes escenas durante a filmaci\u00f3n. No comentario do DVD da edici\u00f3n especial de \"O retorno do Jedi\", Lucas indicou que se a tecnolox\u00eda o permitise en 1983, Jabba o Hutt ser\u00eda un personaxe xerado por ordenador similar \u00f3 que aparece na escena da edici\u00f3n especial de \"A New Hope\".\nJabba o Hutt s\u00f3 fala hutt\u00e9s no filme, no entanto aparece subtitulado en ingl\u00e9s. A s\u00faa voz e os di\u00e1logos en idioma hutt\u00e9s executounos o actor de voz Larry Ward, o seu traballo non figura nos cr\u00e9ditos do final. Dotouse a voz de Ward con calidade na forza e intensidade, d\u00e1ndolle unha altura dunha oitava m\u00e1is baixa do normal e proces\u00e1ndoa a trav\u00e9s dun xerador subharm\u00f3nico. Grav\u00e1ronse uns efectos de son que recordan \u00e1 humidade e viscosidade para acompa\u00f1ar o movemento das extremidades e a boca de Jabba.\nO tema musical que acompa\u00f1a a Jabba \u00f3 longo da pel\u00edcula, composto por John Williams, cond\u00faceo unha tuba. O tema \u00e9 moi parecido \u00f3 que Williams escribiu para un personaxe corpulento en \"Fitzwilly\" (1967), malia que non aparece no \u00e1lbum da banda sonora desa pel\u00edcula. Ap\u00f3s Williams converteu o tema nunha peza sinf\u00f3nica interpretada pola Boston Pops Orchestra cun solo de tuba de Chester Schmitz. A peza \u00e9 obxecto de estudo para o cine e a cultura popular en opini\u00f3n de music\u00f3logos como Gerald Sloan, quen considera que a peza de Williams \u00abcombina o monstruoso e o l\u00edrico\u00bb.\nSegundo o historiador de cine Laurent Bouzereau, a morte de Jabba o Hutt en \"O retorno do Jedi\" foi suxerida polo guionista Lawrence Kasdan. Lucas decidiu que Leia deb\u00eda esganalo coa s\u00faa propia cadea de escrava. Inspirouse nunha escena de \"O padri\u00f1o\" (1972), onde un personaxe gordo chamado Luca Brasi (Lenny Montana) cae a mans dun asasino.\nInterpretaci\u00f3n.\nJabba o Hutt foi interpretado por Declan Mulholland nas escenas de \"A guerra das galaxias\" en 1977. Nas escenas de Mulholland como Jabba, foi representado como un ser humano vigoroso vestido cun abrigo peludo. George Lucas aseverou que a s\u00faa intenci\u00f3n era representar a Jabba como unha criatura extraterrestre, pero a tecnolox\u00eda en efectos especiais da \u00e9poca non permit\u00eda substitu\u00edr a Mulholland. En 1997, co lanzamento da edici\u00f3n especial, restaurouse e modificouse a escena orixinal para inclu\u00edr unha representaci\u00f3n xerada por computador de Jabba. En \"O retorno do Jedi\", foi interpretado polos monicrequeiros Mike Edmonds, Toby Philpott, David Alan Barclay e a voz de Larry Ward. Jabba foi interpretado por un actor desco\u00f1ecido nas edici\u00f3ns posteriores a 1997 de \"Star Wars\" e en \"The Phantom Menace\". Nos cr\u00e9ditos finais de \"The Phantom Menace\", Jabba foi inclu\u00eddo de broma como un actor m\u00e1is. Os monicrequeiros apareceron nos documentais \"From Star Wars to Jedi: The Making of a Saga\" e \"Classic Creatures: Return of the Jedi\". David Alan Barclay, que foi un dos monicrequeiros na pel\u00edcula, interpretou a Jabba na adaptaci\u00f3n \u00f3 videoxogo de Super NES de \"Return of the Jedi\". Na adaptaci\u00f3n do drama radiof\u00f3nico da trilox\u00eda orixinal Jabba foi interpretado por Ed Asner. Na pel\u00edcula \"Star Wars: The Clone Wars\" e na seguinte serie de televisi\u00f3n, Jabba foi interpretado por Kevin Michael Richardson. T\u00f3dalas demais aparici\u00f3ns en videoxogos de Jabba foron interpretadas por Clint Bajakian. Consider\u00e1base que Jabba aparecer\u00eda en \"Star Wars: The Force Unleashed\" mais quedou f\u00f3ra debido a limitaci\u00f3ns de tempo. Creouse unha escena coa respectiva conversa entre Jabba e Juno Eclipse (con voz de Nathalie Cox) que foi eliminada do xogo. Aparece en \"Ultimate Sith Edition\".\nNa cultura popular.\nCoa estrea de \"O retorno do Jedi\" en 1983 e mais a campa\u00f1a de comercializaci\u00f3n que o acompa\u00f1aba, Jabba o Hutt converteuse nunha icona da cultura popular estadounidense. O personaxe foi producido e distribu\u00eddo como un boneco da serie de figuras creada por Kenner / Hasbro dende 1983 ata 2004. Na d\u00e9cada de 1990 Jabba o Hutt protagonizou a s\u00faa propia serie de c\u00f3mics, \"Jabba the Hutt: The Art of the Deal\" (unha referencia \u00f3 libro con t\u00edtulo similar \"Trump: The Art of the Deal\" (1987) de Donald Trump). O National Air and Space Museum do instituto Smithsoniano en Washington, D.C., inclu\u00edu unha exhibici\u00f3n de Jabba o Hutt na exposici\u00f3n temporal \"Star Wars: The Magic of Myth\" no ano 1999; a exhibici\u00f3n de Jabba denominouse \"The Hero's Return\", en referencia \u00e1 viaxe Luke Skywalker para converterse en jedi.\nNa pel\u00edcula \"Spaceballs\" (1987) de Mel Brooks, par\u00f3dica de \"Star Wars\", Jabba o Hutt foi parodiado no personaxe Pizza the Hutt, unha masa de queixo coa forma dunha porci\u00f3n de pizza, o nome \u00e9 un xogo de palabras entre Jabba the Hutt e a franqu\u00eda de restaurantes Pizza Hut. \u00d3 igual que Jabba, Pizza the Hutt \u00e9 un prestamista mafioso. O personaxe falece \u00f3 final de \"Spaceballs\" cando queda encerrado no seu coche e se come a si mesmo.\nHai alusi\u00f3ns \u00f3 personaxe na literatura, por exemplo en \"Under the Duvet\" (2001), a s\u00faa autora Marian Keyes ref\u00edrese \u00e1 gula facendo alusi\u00f3n a Jabba. Do mesmo xeito, na novela \"Steps and Exes: A Novel of Family\" (2000) de Laura Kalpakian, util\u00edzase a Jabba o Hutt para facer \u00e9nfase no peso dun personaxe. Na primeira novela de Dan Brown, \"Digital Fortress\" (1998), un t\u00e9cnico da NSA ch\u00e1mase agarimosamente Jabba o Hutt. E en \"The Dharma of Star Wars\" (2005), un libro humor\u00edstico e sobre a cultura popular, o escritor Matthew Bortolin intenta mostrar similitudes entre as ensinanzas budistas e os aspectos da ficci\u00f3n de Star Wars. Bartolin insiste en que se unha persoa toma as decisi\u00f3ns que escolleu Jabba o Hutt, devandita persoa non est\u00e1 practicando o concepto espiritual axeitado do dharma. O libro de Bortolin resalta a idea de que o nome de Jabba \u00e9 sin\u00f3nimo de negatividade.\nDende o lanzamento de \"O retorno do Jedi\", o nome de Jabba o Hutt converteuse en sin\u00f3nimo de sobrepeso e corrupci\u00f3n nos medios de comunicaci\u00f3n estadounidenses e adquiriu connotaci\u00f3ns pexorativas \u2014dicir que algu\u00e9n \u00abparece Jabba o Hutt\u00bb interpr\u00e9tase como un insulto relacionado co exceso de peso ou coa aparencia da persoa\u2014, por outra banda a expresi\u00f3n representa a cobiza e a desorganizaci\u00f3n, especialmente no mundo dos negocios.\nJabba o Hutt ascendeu \u00f3 n\u00famero 4 na lista de personaxes ficticios m\u00e1is ricos de \"Forbes\" Fictional 15 no ano 2008."}
{"id": "468333", "revid": "56817", "url": "https://gl.wikipedia.org/wiki?curid=468333", "title": "LGBT Health", "text": "LGBT Health \u00e9 unha revista cient\u00edfica bimensual revisada por pares que aborda cuesti\u00f3ns de coidado da sa\u00fade LGBT.\nHistoria.\nFundada en 2014, \u00e9 publicada por Mary Ann Liebert, Inc. e o seu editor-xefe \u00e9 William Byne, da Escola de Medicina Monte Sina\u00ed, Nova York.\nDescrici\u00f3n.\nSegundo o editor, os temas de \"LGBT Health\" incl\u00faen a sa\u00fade de todas as minor\u00edas sexuais. Estes incl\u00faen as desigualdades en sa\u00fade, o acceso \u00e1 asistencia sanitaria, o impacto da discriminaci\u00f3n e a violencia na sa\u00fade mental e unha comparaci\u00f3n dos tratamentos. Ademais, a publicaci\u00f3n trata sobre outros temas relevantes para a sa\u00fade, como a lexislaci\u00f3n. Segundo o editor, investigadores, m\u00e9dicos e responsables pol\u00edticos apoian a eliminaci\u00f3n dos obst\u00e1culos que enfrontan as minor\u00edas sexuais e de x\u00e9nero na asistencia sanitaria. A publicaci\u00f3n espera artigos de todo o mundo. Non obstante, case todos os artigos publicados foron escritos nos Estados Unidos. Entre 2016 e 2018, 185 dos 218 artigos eran estadounidenses. A segunda fonte m\u00e1is com\u00fan de artigos neste per\u00edodo foi Canad\u00e1, con dez artigos.\nDifusi\u00f3n.\nA revista est\u00e1 indexada por MEDLINE, PubMed, PubMed Central, Current Contents\u00ae/Clinical Medicine, Current Contents\u00ae/Social &amp; Behavioral Sciences, Science Citation Index Expanded, Social Sciences Citation Index\u00ae, Journal Citation Reports/Science Edition, Journal Citation Reports/Social Sciences Edition, Scopus, PsycINFO e Global Health.\nSegundo o \"Journal Citation Reports\", a revista tivo un factor de impacto de 2.053 en 2016.\nSegundo o \"Journal Citation Reports\", en 2017 tivo un factor de impacto de 2.514."}
{"id": "468334", "revid": "98629", "url": "https://gl.wikipedia.org/wiki?curid=468334", "title": "Huda Sha'arawi", "text": "Huda Sha'arawi, en , ALA-LC: Hud\u00e1 Sha\u2018r\u0101w\u012b; en \u00e1rabe exipcio: \u0647\u062f\u0649 \u0627\u0644\u0634\u0639\u0631\u0627\u0648\u064a, Hoda El-Shaarawi, nada no Alto Exipto o 23 de xu\u00f1o de 1879 e finada o 12 de decembro de 1947, foi unha l\u00edder feminista e nacionalista exipcia, fundadora da Uni\u00f3n Feminista Exipcia.\nTraxectoria.\nPrimeiros anos e matrimonio.\nHuda Sha'arawi naceu como Nur al-Huda Sultan no Alto Exipto na c\u00e9lebre familia El-Shaarwi. Huda Sha'arawi naceu nunha familia rica en Minya; era filla de Muhammad Sultan Pasha, que logo foi president da C\u00e1mara de Deputados de Exipto. A s\u00faa nai, Iqbal Hanim, era de ascendencia circasiana e foi enviada dende a rexi\u00f3n do C\u00e1ucaso en Turqu\u00eda para ir vivir co seu t\u00edo en Exipto. Sha'arawi foi educada dende nova cos seus irm\u00e1ns, estudou varias materias como gram\u00e1tica e caligraf\u00eda en turco e \u00e1rabe. Pasou a s\u00faa infancia e primeira madurez reclu\u00edda nun har\u00e9n exipcio de clase alta.\nAos trece anos, foi casada co seu primo Ali Pasha Sha'arawi, a quen Pasha Sultan nomeou guardian legal dos seus fillos e testamenteiro das s\u00faas propiedades. Segundo Margaret Badran, unha \"separaci\u00f3n subseguinte do seu marido deulle tempo para unha educaci\u00f3n formal estendida, as\u00ed como un gusto inesperado pola independencia\". Aprendeu a ler o Cor\u00e1n e recibiu titor\u00edas en \u00e1rabe cor\u00e1nico e materias isl\u00e1micas de profesoras no Cairo. Sha'arawi escribiu poes\u00eda en \u00e1rabe e franc\u00e9s, e contou a s\u00faa vida nas s\u00faas memorias, \"Mudhakkir\u0101t\u012b\" (\"My Memoir\"), que foi traducido ao ingl\u00e9s como \"Harem Years: The Memoirs of an Egyptian Feminist, 1879-1924\".\nNacionalismo.\nA Revoluci\u00f3n Exipcia de 1919 foi unha protesta liderada por mulleres que avogaba pola independencia exipcia do Reino Unido e pola liberaci\u00f3n dos l\u00edderes nacionalistas. Membros da elita feminine exipcia como Sha'arawi lideraron as masas que protestaban, mentres que as mulleres de clases baixas e do campo achegaban axuda e participaban nas protestas nas r\u00faas xunto con activistas var\u00f3ns. Sha'arawi traballou co seu marido durante a revoluci\u00f3n mentres ocupaba a vicepresidencia do Wafd; Pasha Sha'arawi mant\u00ed\u00f1aa informada, polo que pod\u00eda tomar o seu lugar se el ou outros membros do Wafd eran arrestados. O Comit\u00e9 Central das Mulleres Wafdistas (WWCC), asociado co Wafd, foi fundado o 12 de xaneiro de 1920, despois das protestas de 1919. Moitas das mulleres que participaron nas protestas fix\u00e9ronse members do comit\u00e9, e elixiron a Sha'arawi como a s\u00faa primeira presidenta.\nEn 1938, Sha'arawi e a EFU patrocinaron a Conferencia de Mulleres de Oriente para a Defensa de Palestina no Cairo, priorizando os asuntos nacionalistas sobre os feministas.\nFeminismo.\nNesa \u00e9poca, as mulleres en Exipto estaban confinadas na casa ou har\u00e9n, que ela v\u00eda como un sistema atrasado. Como se ve en todas as s\u00faas fotograf\u00edas, Huda levaba hijab. Sha'arawi estaba molesta con tales restrictions aos movementos das mulleres e consecuentemente comezou a organizar charlas para mulleres sobre temas do seu interese. Isto sacou moitas mulleres por primeira vez f\u00f3ra das s\u00faas casas a lugares p\u00fablicos, e Sha'arawi puido convencelas para que axudasen a estabelecer unha sociedade do benestar para elas, as\u00ed como a obter di\u00f1eiro para as mulleres exipcias pobres. En 1910, abriu unha escola para nenas.\nSha'arawi decidiu deixar de levar veo en p\u00fablico trala morte do seu marido en 1922. Durante a d\u00e9cada de actos de desaf\u00edo de Huda, poucas mulleres a\u00ednda escoll\u00edan levar veo. A s\u00faa decisi\u00f3n foi parte dun movemento de mulleres maior, e foi influ\u00edda pola feminista exipcia nada en Francia Eug\u00e9nie Le Brun, mais contrastou con algunhas pensadoras feministas como Malak Hifni Nasif. Tras volver do congreso da International Woman Suffrage Alliance en Roma quitou o veo en p\u00fablico por primeira vez, suceso significativo do feminismo exipcio. As mulleres que a foron saudar quedaron sorprendidas ao principio, mais logo romperon en aplausos e algunhas mesmo quitaron os seus veos. En 1923, Sha`awi converteuse na primeira presidenta da Uni\u00f3n Feminista Exipcia (EFU). Caracter\u00edstica do feminism liberal de principios do s\u00e9culo XX, a EFU buscaba reformar leis que restrinx\u00edan as liberdades persoais, como o matrimonio, o divorcio e a custodia das fillas e fillos.\nXa de nova, mostrou a s\u00faa independencia ao entrar nunha tenda en Alexandr\u00eda para mercar as s\u00faas propias roupas en lugar de facelas enviar \u00e1 s\u00faa casa. Axudou a organizar Mubarrat Muhammad Ali, organizaci\u00f3n de servizos sociais para mulleres en 1909, e a Asociaci\u00f3n Internacional de Mulleres Exipcias en 1914. Nese mesmo ano, viaxou a Europa por primeira vez. Axudou a liderar a primeira manifestaci\u00f3n de mulleres na r\u00faa durante a Revoluci\u00f3n Exipcia de 1919, e foi elixida presidenta do Comit\u00e9 Central de Mulleres Wafdistas. Comezou a manter encontros regulares con mulleres na s\u00faa casa, e a partir delas naceu a Uni\u00f3n Feminista Exipcia. Lanzou unha publicaci\u00f3n quincenal, \"L'\u00c9gyptienne\" en 1925, para publicitar a causa.\nLiderou os piquetes de mulleres exipcias na abertura do parlamento en xaneiro de 1924 e enviou unha listaxe de petici\u00f3ns nacionalistas e feministas, que foron ignoradas polo goberno wasfdista, tralo que dimitiu do Comit\u00e9 Central das Mulleres Wafdistas. Continuou a liderar a Uni\u00f3n Feminista Exipcia at\u00e9 a s\u00faa morte. Ademais de \"l'Egyptienne\", tam\u00e9n publicou a revista feminista \"el-Masreyya\", e representou a Exipto en congresos de mulleres en Graz, Par\u00eds, Amsterdam, Berl\u00edn, Marsella, Istanbul, Bruxelas, Budapest, Copenhaguen, Interlaken e Xenebra. Avogou pola paz e o desarme.\nSha'arawi foi obxecto dunha importante biograf\u00eda en lingua inglesa por Sania Sharawi Lanfranchi en 2012.\nFilantrop\u00eda.\nSha'arawi estivo involucrada en proxectos filantr\u00f3picos durante a s\u00faa vida. En 1909 creou a primeira sociedade filantr\u00f3pica dirixida por mulleres exipcias (Mabarrat Muhammad 'Ali), que ofrec\u00eda servizos sociais \u00e1s mulleres e aos nenos pobres. Ela afirmaba que os proxectos de servizos sociais dirixidos \u00e1s mulleres eran importantes por d\u00faas raz\u00f3ns. Primeiro, compromet\u00e9ndoas neses proxectos, as mulleres ampliar\u00edan os seus horizontes, adquirir\u00edan co\u00f1ecementos pr\u00e1cticos e dirixir\u00edan o seu foco cara ao exterior. Segundo, cada proxecto desafiar\u00eda o punto de vista de que todas as mulleres eran criaturas de pracer e seres necesitados de protecci\u00f3n. Para Sha'arawi, os problemas dos pobres ser\u00edan resoltos mediante actividades de caridade, particularmente a trav\u00e9s de doaz\u00f3ns a programas educativos. Mantendo unha visi\u00f3n en certa forma rom\u00e1ntica das vidas das mulleres pobres, v\u00edaas como recibidoras pasivas dos servizos sociais, non para ser consultadas sobre prioridades ou obxectivos."}
{"id": "468335", "revid": "25871", "url": "https://gl.wikipedia.org/wiki?curid=468335", "title": "Casa da Moeda Real de B\u00e9lxica", "text": "A Casa da Moeda Real de B\u00e9lxica (en franc\u00e9s: \"Monnaie royale de Belgique -MRB-\"; en neerland\u00e9s: \"Koninklijke Munt van Belgi\u00eb\" -KMR-) foi o establecemento p\u00fablico do Reino de B\u00e9lxica encargado da cu\u00f1axe de moeda ata o cesamento da s\u00faa actividade en 2017.\nA Casa da Moeda Real de B\u00e9lxica data de 1832. Con anterioridade etablec\u00e9rase, xa en 1567, a ceca dos Pa\u00edses Baixos, coa denominaci\u00f3n de \"Munthuis\" (\"Casa da Moeda\") na cidade de Utrecht. Desde 1815, s\u00f3 se lle permitiu a esta ceca a cu\u00f1axe das moedas do Reino Unido dos Pa\u00edses Baixos, xunto coa s\u00faa sucursal independente en Bruxelas. Logo da secesi\u00f3n belga en 1830, a casa da moeda de Utrecht mant\u00edvose como a \u00fanica instituci\u00f3n nos Pa\u00edses Baixos autorizada para cu\u00f1ar moedas, en tanto que a sucursal de Bruxelas se converteu na Casa da Moeda Real de B\u00e9lxica.\nAs moedas producidas nesta factor\u00eda eran logo distribu\u00eddas polo Banco Nacional de B\u00e9lxica.\nNa s\u00faa condici\u00f3n de empresa estatal, a ceca belga dependeu da Administraci\u00f3n do Tesouro (\"Administration de la Tr\u00e9sorerie\"), baixo a autoridade do Ministerio das Finanzas.\nOs seus eidos de actividade foron:\nO edificio que albergou a \"Monnaie royale de Belgique\" est\u00e1 en Bruxelas, entre a estaci\u00f3n Central e a estaci\u00f3n do Norte, preto da Torre das finanzas (\"Tour des Finances\").\nO 23 de outubro de 2017, a Casa Real de Moeda de B\u00e9lxica realizou as s\u00faas derradeiras cu\u00f1axes, xa que a partir desa data o Goberno belga decidiu encomendar a produci\u00f3n das s\u00faas moedas a unha compa\u00f1\u00eda privada.\nO 16 de maio de 2018, a prensa belga anunciou a emisi\u00f3n dunha moeda de 2,5 euros en lat\u00f3n coa imaxe do equipo nacional de f\u00fatbol do pa\u00eds, non cu\u00f1ada por unha sociedade privada, sen\u00f3n pola Real Casa da Moeda dos Pa\u00edses Baixos, que ser\u00e1 a encargada de realizar todas as cu\u00f1axes conmemorativas de B\u00e9lxica."}
{"id": "468336", "revid": "65337", "url": "https://gl.wikipedia.org/wiki?curid=468336", "title": "Real Casa da Moeda de B\u00e9lxica", "text": ""}
{"id": "468337", "revid": "47401", "url": "https://gl.wikipedia.org/wiki?curid=468337", "title": "Huda Shaarawi", "text": ""}
{"id": "468338", "revid": "47401", "url": "https://gl.wikipedia.org/wiki?curid=468338", "title": "Hoda Shaarawi", "text": ""}
{"id": "468339", "revid": "65337", "url": "https://gl.wikipedia.org/wiki?curid=468339", "title": "Monnaie royale de Belgique", "text": ""}
{"id": "468340", "revid": "65337", "url": "https://gl.wikipedia.org/wiki?curid=468340", "title": "Koninklijke Munt van Belgi\u00eb", "text": ""}
{"id": "468341", "revid": "65337", "url": "https://gl.wikipedia.org/wiki?curid=468341", "title": "Casa de Moeda Real de B\u00e9lxica", "text": ""}
{"id": "468342", "revid": "65337", "url": "https://gl.wikipedia.org/wiki?curid=468342", "title": "Real Casa de Moeda de B\u00e9lxica", "text": ""}
{"id": "468343", "revid": "85894", "url": "https://gl.wikipedia.org/wiki?curid=468343", "title": "Homosexualidade en Etiop\u00eda", "text": "As persoas LGBTI en Etiop\u00eda enfr\u00f3ntanse a certos desaf\u00edos legais e sociais non experimentados por outros residentes. A homosexualidade \u00e9 ilegal e pode ser castigada con at\u00e9 tres anos de prisi\u00f3n. \u00c9 amplamente rexeitada pola poboaci\u00f3n en xeral, cunha aprobaci\u00f3n de s\u00f3 o 2\u00a0%.\nSituaci\u00f3n legal.\nOs artigos 629 e 630 da Secci\u00f3n II do C\u00f3digo Penal et\u00edope define \u00f3s actos homosexuais como \"desviaci\u00f3ns sexuais\" e, como tal, os mesmos son susceptibles de ser castigados con at\u00e9 tres anos de prisi\u00f3n. Segundo o texto da lei, \"Calquera que realice con outra persoa do seu mesmo sexo un acto homosexual, ou outro acto indecente, ser\u00e1 castigado con prisi\u00f3n simple\u201d.\nO artigo 630 do C\u00f3digo engade que consideraranse agravantes se un dos infractores pos\u00fae algunha discapacidade f\u00edsica ou mental ou se rexistrase coacci\u00f3n para a consecuci\u00f3n do acto (equiparando, neste caso, as relaci\u00f3ns homosexuais \u00e1s relaci\u00f3ns sexuais non consentidas entre as partes).\nOpini\u00f3n p\u00fablica.\nEn 2007, unha sondaxe internacional do Pew Research Center achou que o 97% dos et\u00edopes reproba a homosexualidade, un 2% apr\u00f3baa e un 1\u00a0% non sabe ou non contesta. Eses niveis son moi similares \u00f3s de Kenya (96%), Tanzania (96%) e algo m\u00e1is altos \u00f3s doutros pa\u00edses africanos considerados menos conservadores, como Sur\u00e1frica (64%), Ghana (89%) e Costa do Marfil (89%). Os niveis de reprobaci\u00f3n de Etiop\u00eda son os segundos m\u00e1is altos de \u00c1frica, s\u00f3 m\u00e1is baixos que Mal\u00ed.\nCasos de homofobia.\nSegundo IGLHRC, en 1995 o goberno dos Estados Unidos concedeu asilo a unha muller et\u00edope que alegou que era perseguida pola s\u00faa condici\u00f3n de lesbiana.\nCondici\u00f3ns de vida.\nSegundo o Informe de Dereitos Humanos de 2011 do Departamento de Estado dos Estados Unidos, Houbo alg\u00fans informes de violencia contra persoas lesbianas, gais, bisexuais e transx\u00e9nero (LGBT); Con todo, a informaci\u00f3n foi limitada debido \u00f3s temores de retribuci\u00f3n, discriminaci\u00f3n ou estigmatizaci\u00f3n. As persoas non se identificaron como persoas LGBT debido \u00f3 severo estigma social e \u00e1 ilegalidade da actividade sexual consensuada con persoas do mesmo sexo. A principios de decembro [,] l\u00edderes relixiosos cristi\u00e1ns e musulm\u00e1ns tentaron descarrilar un seminario sobre sa\u00fade sexual dirixido a homes que te\u00f1en sexo con homes. O goberno interveu e o seminario seguiu adiante, a\u00ednda que nun lugar diferente. O Centro de Recursos para a SIDA en Adis Abeba informou que a maior\u00eda das persoas que chaman homosexuais e lesbianas identific\u00e1ronse a si mesmas, a maior\u00eda dos cales eran homes, e solicitaron axuda para cambiar o seu comportamento para evitar a discriminaci\u00f3n. Moitos homes homosexuais reportaron ansiedade, confusi\u00f3n, crise de identidade, depresi\u00f3n, auto-ostracismo, conflitos relixiosos e intentos de suicidio. \nO mesmo informe atopou que o estigma e a discriminaci\u00f3n cara \u00e1s persoas que viven con VIH/SIDA impactaron a capacidade dos residentes para recibir unha educaci\u00f3n, atopar un emprego e integrarse na comunidade. Existe evidencia anecd\u00f3tica, pero non estat\u00edstica para demostrar a escala do problema.\nPosici\u00f3n gobernamental.\nEn 2010, o goberno do presidente Girma Wolde-Giorgis votou contra unha resoluci\u00f3n das Naci\u00f3ns Unidas que pretend\u00eda inclu\u00edr o termo \"orientaci\u00f3n sexual\" nunha resoluci\u00f3n contraria \u00e1s execuci\u00f3ns extraxudiciais e sumariais. O resultado \u00e9 que os crimes baseados na homofobia non ser\u00e1n oficialmente considerados como tales. Etiop\u00eda votou na mesma li\u00f1a que a maior\u00eda dos pa\u00edses africanos, inclu\u00edndo a Eritrea, Mal\u00ed, Malaui, Tanzania, Zambia e Cimbabue."}
{"id": "468344", "revid": "89787", "url": "https://gl.wikipedia.org/wiki?curid=468344", "title": "Asistencia sanitaria LGBT na Administraci\u00f3n da Sa\u00fade dos Veteranos dos Estados Unidos", "text": "A Administraci\u00f3n para a Sa\u00fade dos Veteranos dos Estados Unidos (Veterans Health Administration, VHA) ten un programa de lesbianas, gais, bisexuais e transx\u00e9nero (LGBT) a trav\u00e9s da Oficina de servizos de atenci\u00f3n \u00f3 paciente. Non obstante, actualmente VHA non recolle datos sobre a orientaci\u00f3n sexual ou a identidade de x\u00e9nero do veterano. Est\u00edmase que hai m\u00e1is dun mill\u00f3n de estadounidenses LGBT que son veteranos militares. Se os veteranos LGBT usan VHA \u00f3 mesmo ritmo que os veteranos non LGBT, poder\u00eda haber m\u00e1is de 250.000 veteranos LGBT servidos por VHA. Usando c\u00f3digos de diagn\u00f3stico nos datos dos rexistros m\u00e9dicos, Blosnich e os seus colegas descubriron que a prevalencia de veteranos transx\u00e9nero en VHA (22,9/100,000) \u00e9 cinco veces maior que a prevalencia de diagn\u00f3sticos relacionados co transx\u00e9nero na poboaci\u00f3n en xeral (4,3/100.000). Brown e Jones identificaron a 5.135 veteranos transx\u00e9nero que recibiron coidados en VHA usando un conxunto m\u00e1is amplo de c\u00f3digos de diagn\u00f3stico. Brown tam\u00e9n sinala que esta metodolox\u00eda non identifica os veteranos transx\u00e9nero que non revelaron a s\u00faa identidade de x\u00e9nero \u00f3s provedores, \u00f3s que non cumpren os criterios para un diagn\u00f3stico, nin os veteranos que reciben a s\u00faa atenci\u00f3n relacionada coa transici\u00f3n f\u00f3ra do VHA.\nHistoria.\nDous acontecementos recentes aumentaron o foco nos veteranos LGBT na VHA. En 2011, VHA publicou unha pol\u00edtica sanitaria nacional de transx\u00e9nero (Directiva VHA 2011-024/posterior, 2013-003), que incl\u00fae asesoramento de x\u00e9nero, terapia hormonal, avaliaci\u00f3ns pre-cir\u00farxicas e coidados post-cir\u00farxicos, pero as cirurx\u00edas de transici\u00f3n non est\u00e1n actualmente cubertas. Polo menos un informe suxire un aumento nos veteranos que reciben diagn\u00f3sticos relacionados con transx\u00e9nero en VHA desde a liberaci\u00f3n da pol\u00edtica de transx\u00e9nero.\nO segundo evento est\u00e1 relacionado coa derrogaci\u00f3n do seu Departamento de Defensa da s\u00faa pol\u00edtica de \"Don't Ask, Don\u00b4t Tell\" en 2011, permitindo que o persoal militar militar gai, lesbianas e bisexuais servise nas forzas armadas. Non obstante, \u00f3 terminar \"Don\u00b4t Ask, Don\u2019t Tell\" non cambiou a pol\u00edtica militar cara \u00e1s persoas transx\u00e9nero que seguiron prohibindo o servizo militar. Os cambios de pol\u00edtica que permitiron o servizo transx\u00e9nero aberto anunci\u00e1ronse en xu\u00f1o de 2016 e entraron en vigor o 1 de outubro de 2016. Esp\u00e9rase que a revogaci\u00f3n de \"Don't Ask, Don't Tell\" aumentar\u00e1 o n\u00famero de militares LGB e consecuentemente aumentar\u00e1 o n\u00famero de LGB veteranos que buscan coidados na VHA despois do servizo.\nPreocupaci\u00f3ns dos veteranos LGBT.\nAlg\u00fans investigadores suscitaron a preocupaci\u00f3n de que os veteranos LGBT non se sentiron benvidos no VHA. Sherman e coautores atoparon que o 24% dunha mostra de 58 veteranos LGBT non revelara a s\u00faa orientaci\u00f3n sexual a ning\u00fan provedor de VHA. Os investigadores observaron que os veteranos LGBT poden estar inc\u00f3modos revelando a s\u00faa orientaci\u00f3n sexual ou identidade de x\u00e9nero porque cando estaban no ex\u00e9rcito esta informaci\u00f3n poder\u00eda conducir a apartalos do servizo. A\u00ednda que VHA nunca tivo unha pol\u00edtica que prohibe a atenci\u00f3n \u00f3s veteranos LGBT, o ex-persoal militar a mi\u00fado asocia a pol\u00edtica militar coa pol\u00edtica VHA. Sherman e os seus colegas tam\u00e9n descubriron que alg\u00fans veteranos LGBT tem\u00edan que a revelaci\u00f3n do seu status de minor\u00edas sexuais ou de x\u00e9nero, levase a perder beneficios m\u00e9dicos de VHA, a\u00ednda que exista unha Pol\u00edtica de Dereitos e Responsabilidades do Paciente que impide este tipo de discriminaci\u00f3n.\nNo mesmo estudo, Sherman e os seus compa\u00f1eiros examinaron as actitudes e pr\u00e1cticas de 202 provedores de VHA en dous hospitais do mediado oeste e descubriron que s\u00f3 a metade dos provedores preguntaran \u00f3s seus pacientes sobre a orientaci\u00f3n sexual no \u00faltimo ano, a pesar de ser relevante para a asistencia sanitaria. Os provedores de sa\u00fade mental eran m\u00e1is propensos a preguntar \u00f3s pacientes sobre a orientaci\u00f3n sexual que os prestadores de servizos m\u00e9dicos, quizais debido a un co\u00f1ecemento do estr\u00e9s asociado a ser membro dun grupo minoritario. Menos da metade dos provedores de VHA en xeral (43%) recibiron alg\u00fan tipo de formaci\u00f3n en problemas de sa\u00fade LGBT desde que comezaron a practicar.\nAs persoas LGBT que revelan a s\u00faa orientaci\u00f3n sexual \u00f3s prestadores de asistencia sanitaria e se senten c\u00f3modos falando cos seus provedores sobre sexualidade e sa\u00fade sexual, tam\u00e9n denuncian unha maior satisfacci\u00f3n coa s\u00faa asistencia sanitaria. As persoas LGBT, inclu\u00eddos os veteranos LGBT, te\u00f1en necesidades de sa\u00fade \u00fanicas que precisan un control e seguimento, que requiren que os profesionais da sa\u00fade comecen conversas sobre a sexualidade e a identidade de x\u00e9nero e a expresi\u00f3n cos pacientes.\nRespostas da Administraci\u00f3n da Sa\u00fade dos Veteranos.\nPara abordar as necesidades sanitarias dos veteranos LGBT e crear un ambiente m\u00e1is acolledor nas instalaci\u00f3ns VHA, ademais de aumentar a competencia dos provedores, VHA realizou varias acci\u00f3ns, comezando con varios cambios de pol\u00edticas. Por exemplo, as pol\u00edticas de non discriminaci\u00f3n do empregado e do paciente do Departamento de Asuntos de Veteranos (VA) agora incl\u00faen protecci\u00f3ns para a orientaci\u00f3n sexual, a identidade e expresi\u00f3n de x\u00e9nero e tam\u00e9n te\u00f1en unha definici\u00f3n inclusiva da familia. Unha pol\u00edtica sobre os dereitos dos membros da familia dos veteranos incl\u00fae unha ampla definici\u00f3n de \"familia\" que permite \u00f3s veteranos LGBT decidir quen \u00e9 considerado parte da s\u00faa familia. Como se mencionou anteriormente, VHA tam\u00e9n emitiu unha pol\u00edtica sanitaria nacional de transx\u00e9nero en 2011 e comezou a adestrar provedores de coidados transx\u00e9nero. Actualmente, VHA non ten unha pol\u00edtica sanitaria separada para a atenci\u00f3n LGB, a\u00ednda que esta pol\u00edtica est\u00e1 en desenvolvemento.\nEn 2011, VHA estableceu a Oficina de Equidade para a Sa\u00fade para traballar a nivel de sistemas para reducir as disparidades de sa\u00fade en varias poboaci\u00f3ns vulnerables, inclu\u00eddos os veteranos LGBT, mediante a sensibilizaci\u00f3n e defensa de cambios no sistema de sa\u00fade. Unha actividade importante da Oficina da Equidade Sanitaria foi a s\u00faa defensa da participaci\u00f3n das instalaci\u00f3ns VA na investigaci\u00f3n do \u00edndice de igualdade na sa\u00fade da campa\u00f1a de dereitos humanos. Na enquisa m\u00e1is recente, 114 das 121 instalaci\u00f3ns VA participaron no HEI e 96 (84%) instalaci\u00f3ns recibiron o status de \"L\u00edder\" na atenci\u00f3n \u00f3s pacientes LGBT. Para conseguir o status de \"L\u00edder\" na IES, as axencias deben demostrar que cumpren criterios en catro dominios: 1) pol\u00edticas de non discriminaci\u00f3n de pacientes; 2) pol\u00edticas de visita iguais; 3) pol\u00edticas de non discriminaci\u00f3n no emprego; e 4) formaci\u00f3n en coidados centrados nos pacientes LGBT.\nPara abordar cuesti\u00f3ns de pr\u00e1ctica cl\u00ednica, en 2012 a VHA estableceu o programa LGBT dentro da Oficina de servizos de atenci\u00f3n \u00f3 paciente. O programa LGBT soporta dous sitios web internos (SharePoints): un sobre a atenci\u00f3n a veteranos LGB e outro sobre coidados a veteranos de sexo transx\u00e9nero - que aloxan adestramentos de persoal arquivados, enlaces a pol\u00edticas, ligaz\u00f3ns a directrices da sociedade profesional, artigos de revistas, informaci\u00f3n sobre instalaci\u00f3ns de grupos de apoio LGBT e materiais para a campa\u00f1a de sensibilizaci\u00f3n LGBT. O programa LGBT tam\u00e9n traballou con expertos na materia para crear seminarios baixo demanda sobre coidados a veteranos transx\u00e9nero para a plataforma educativa interna en li\u00f1a do VHA e dous seminarios sobre asistencia sanitaria a veteranos LGB para unha plataforma de Internet. Estes programas agora est\u00e1n dispo\u00f1ibles publicamente a trav\u00e9s de VHA TRAIN, un servizo gratu\u00edto da Fundaci\u00f3n de Sa\u00fade P\u00fablica e da Universidade eHealth de VA.\nO programa LGBT tam\u00e9n traballou para desenvolver o apoio cl\u00ednico para os provedores de VHA. A consulta electr\u00f3nica sobre coidados transx\u00e9nero est\u00e1 dispo\u00f1ible para calquera provedor de VHA en calquera dispositivo a trav\u00e9s do historial electr\u00f3nico de sa\u00fade do veterano. Os provedores que fan unha pregunta reciben unha resposta espec\u00edfica de casos dun equipo interdisciplinar de m\u00e9dicos expertos. O programa nacional de consulta electr\u00f3nica comezou en 2014 e f\u00edxose completamente nacional na primavera de 2015. Ademais, os equipos interdisciplinares de provedores poden participar nun programa intensivo de formaci\u00f3n/consulta de casos a trav\u00e9s de videoconferencia. Para este programa, como m\u00ednimo, un \"equipo\" consiste nun provedor de sa\u00fade condutual e un m\u00e9dico, e re\u00fanese con expertos d\u00faas veces \u00f3 mes durante unha hora durante sete meses para un total de 14 sesi\u00f3ns. Os equipos participantes reciben unha presentaci\u00f3n did\u00e1ctica de 15-20 minutos sobre un tema de atenci\u00f3n de transx\u00e9nero e o resto da sesi\u00f3n ad\u00edcase a consultas baseada en casos. Cada equipo participante presenta 1-2 casos, mentres que outros escoitan e fan preguntas.\nOutro programa de adestramento consiste en nove bolsas de psicolox\u00eda posdoutoral interprofesionais en sa\u00fade LGBT patrocinadas pola Oficina de Afiliaci\u00f3ns Acad\u00e9micas e Servizos de Sa\u00fade Mental da VHA. O Programa LGBT aconsella estes nove sitios de bolsas, que incl\u00faen centros m\u00e9dicos de VA en Bedford, Boston, Chicago, Honolulu, Houston, Milwaukee, San Diego, San Francisco, e West Haven. Compa\u00f1eiros proporcionan servizos cl\u00ednicos directos \u00f3s veteranos LGBT nunha variedade de contextos cl\u00ednicos, ademais de capacitar \u00f3 persoal e achegar as axencias da comunidade LGBT.\nAdemais de responder \u00e1s necesidades dos veteranos LGBT, a Oficina de Diversidade e Inclusi\u00f3n do VHA (ODI) tomou medidas para fomentar un ambiente de apoio \u00f3s empregados LGBT. Os empregados gozan das mesmas protecci\u00f3ns de discriminaci\u00f3n que os pacientes, inclu\u00eddas as protecci\u00f3ns para a orientaci\u00f3n sexual e a identidade de x\u00e9nero. Por exemplo, a Oficina de Xesti\u00f3n de Persoal (OPM) ofrece protecci\u00f3ns \u00f3s empregados transx\u00e9nero, inclu\u00eddo o acceso a instalaci\u00f3ns sanitarias, o uso de nome e pronomes preferidos nos ficheiros dos empregados e as v\u00edas para informar da discriminaci\u00f3n no lugar de traballo, as\u00ed como a cobertura sanitaria para os coidados relacionados coa transici\u00f3n. Hai protecci\u00f3ns tanto de orientaci\u00f3n sexual como de sexo minoritario para empregados federais. A ODI creou un programa de \u00e9nfase especial LGBT (SEP), que traballa para asegurar que haxa oportunidades iguais para que os empregados LGBT traballen en instalaci\u00f3ns VHA. Un dos obxectivos do SEP \u00e9 establecer un xestor en cada instalaci\u00f3n VHA que sexa experto en instalaci\u00f3ns sobre pol\u00edtica LGBT e dirixa o persoal a crear un ambiente acolledor para os empregados LGBT a trav\u00e9s de actividades educativas e adestramentos de competencias culturais."}
{"id": "468346", "revid": "91648", "url": "https://gl.wikipedia.org/wiki?curid=468346", "title": "Fernando Acu\u00f1a R\u00faa", "text": "Fernando Acu\u00f1a R\u00faa, nado en Meira (Moa\u00f1a) o 1 de maio de 1954, \u00e9 un sindicalista e pol\u00edtico galego.\nTraxectoria.\nTraballador de banca. Membro do segretariado da INTG e militante da UPG. Foi expulsado da UPG en 1981 con Francisco Garc\u00eda Montes, Bernardo Fern\u00e1ndez Requeixo, Xos\u00e9 Mar\u00eda Bra\u00f1as P\u00e9rez e Manuela Fraguela Seoane. Foi elixido secretario xeral da CXTG no seu primeiro congreso celebrado en outubro de 1985. Logo da uni\u00f3n da INTG e CXTG en abril de 1994 para constitu\u00edr a CIG, foi o seu primeiro secretario xeral. Permaneceu no cargo at\u00e9 2001, sendo substitu\u00eddo por Suso Seixo. Xubilouse en 2019."}
{"id": "468347", "revid": "1888", "url": "https://gl.wikipedia.org/wiki?curid=468347", "title": "Fernando Acu\u00f1a", "text": ""}
{"id": "468348", "revid": "1131", "url": "https://gl.wikipedia.org/wiki?curid=468348", "title": "Gay Doctors Ireland", "text": "Gay Doctors Ireland (GDI) \u00e9 unha organizaci\u00f3n de gais, lesbianas, bisexuais e transexuais (LGBT) m\u00e9dicos e estudantes de medicina en Irlanda. Foi fundada en 2010 como a primeira asociaci\u00f3n de Irlanda para m\u00e9dicos LGBT.\nProp\u00f3sito.\nGDI \u00e9 unha rede de apoio educativo, profesional e social para m\u00e9dicos e estudantes de medicina LGBT. A xuntanza xeral anual inaugural do grupo contou co doutor Jesse Ehrenfeld da Universidade Harvard.\nActividades.\nEntre os temas tratados polo grupo est\u00e1 o Servizo de Irland\u00e9s de Transfusi\u00f3n de Sangue que controla a prohibici\u00f3n \u00f3s homes homosexuais de doar sangue. En setembro de 2011, GDI criticou os esforzos do deputado Brian Walsh por negar a cirurx\u00eda \u00f3s pacientes transx\u00e9nero.\nEn abril de 2011, GDI anunciou unha bolsa anual de investigaci\u00f3n en sa\u00fade LGBT para estudantes de medicina, a primeira do seu x\u00e9nero en Irlanda."}
{"id": "468349", "revid": "85894", "url": "https://gl.wikipedia.org/wiki?curid=468349", "title": "Mermaids (ONG)", "text": "Mermaids \u00e9 unha organizaci\u00f3n brit\u00e1nica de caridade e defensa que apoia a diversidade de x\u00e9nero e os mozos transexuais no Reino Unido.\nHistoria.\nMermaids foi fundada en 1995 por un grupo de pais de nenos de x\u00e9nero non conforme.\nA serie dram\u00e1tica ITV \"Butterfly\" de 2018, sobre unha moza trans, foi informada substancialmente por Mermaids. O creador Tony Marchant traballou coa CEO de Mermaids, Susie Green, que tivo un papel de consultor no programa. Marchant visitou familias coas que traballou Mermaids, para documentar o gui\u00f3n, e os membros do elenco Emmett J. Scanlan e Anna Friel tam\u00e9n co\u00f1eceron familias implicadas con Mermaids.\nEn decembro de 2018, a organizaci\u00f3n ben\u00e9fica foi financiada con 500.000 libras esterlinas pola British National Lottery. Con todo, o financiamento foi sometido a revisi\u00f3n logo de cr\u00edticas \u00e1 organizaci\u00f3n ben\u00e9fica, inclu\u00eddo o escritor de comedia irland\u00e9s Graham Linehan; a cr\u00edtica foi eloxiada por Julie Bindel e Rebecca Reilly-Cooper, quen \"PinkNews\" describiu como feministas radicais de exclusi\u00f3n trans. En resposta a isto, o 18 de xaneiro de 2019, o YouTuber Hbomberguy comezou unha transmisi\u00f3n en directo tentando completar o 101% de \"Donkey Kong 64\", cun obxectivo de 500 d\u00f3lares. A corrente converteuse en viral e recolleu m\u00e1is de 350.000 d\u00f3lares para Mermaids. Entre outros convidados, a transmisi\u00f3n contou cunha aparici\u00f3n da pol\u00edtica estadounidense Alexandria Ocasio-Cortez. O 19 de febreiro de 2019, a Loter\u00eda Nacional Brit\u00e1nica anunciou que seguir\u00eda coa subvenci\u00f3n de 500.000 libras esterlinas \u00e1 asociaci\u00f3n.\nEn xu\u00f1o de 2019, \"The Times\" revelou que descubrira unha seria violaci\u00f3n de datos por parte de Mermaids na que se fac\u00edan dispo\u00f1ibles correos electr\u00f3nicos altamente confidenciais para a organizaci\u00f3n ben\u00e9fica a trav\u00e9s do seu sitio web. \"The Times\" afirma que estes inclu\u00edan nomes de nenos transx\u00e9nero e os seus pais, xunto cos datos de contacto e informaci\u00f3n m\u00e9dica \u00edntima. O xornal informou de que tam\u00e9n hab\u00eda correos electr\u00f3nicos internos dos administradores que criticaban o liderado de Susie Green e correos electr\u00f3nicos externos dos pais dicindo que a organizaci\u00f3n ben\u00e9fica \"parec\u00eda un culto\". Mermaids emitiu un comunicado de prensa o mesmo d\u00eda no que reco\u00f1eceu que se produciu unha violaci\u00f3n de datos e que informaron \u00e1 Oficina dos Comisionados de Informaci\u00f3n (ICO) e corrixiron o erro. A nota de prensa afirmaba que a violaci\u00f3n limit\u00e1base \u00f3s correos electr\u00f3nicos internos e que ningunha mensaxe de correo electr\u00f3nico para e das familias formaba parte da informaci\u00f3n filtrada. O informe de \"The Times\" rexeita isto."}
{"id": "468353", "revid": "1888", "url": "https://gl.wikipedia.org/wiki?curid=468353", "title": "Manuela Fraguela Seoane", "text": ""}
{"id": "468354", "revid": "85894", "url": "https://gl.wikipedia.org/wiki?curid=468354", "title": "Xos\u00e9 Mar\u00eda Bra\u00f1as P\u00e9rez", "text": "Xos\u00e9 Mar\u00eda Bra\u00f1as P\u00e9rez, nado en Vimianzo en 1948, \u00e9 un pol\u00edtico e sindicalista galego.\nTraxectoria.\nFillo de Manuel Bra\u00f1as Cancelo. Militante da UPG. Foi detido en Gunt\u00edn o 11 de agosto de 1975, acusado de formar parte da incipiente organizaci\u00f3n armada da UPG. Encarcerado na Coru\u00f1a, foi liberado coa amnist\u00eda o 23 de marzo de 1977 con Xo\u00e1n Manuel L\u00f3pez \u00c1lvarez, Manuel Fern\u00e1ndez Rodr\u00edguez e Mar\u00eda Luisa V\u00e1zquez Barguero. Foi secretario pol\u00edtico da UPG en Pontevedra. Foi expulsado da UPG en 1981 con Francisco Garc\u00eda Montes, Bernardo Fern\u00e1ndez Requeixo, Fernando Acu\u00f1a R\u00faa e Manuela Fraguela Seoane."}
{"id": "468359", "revid": "12452", "url": "https://gl.wikipedia.org/wiki?curid=468359", "title": "Liga Europea de H\u00f3ckey a Pat\u00edns", "text": ""}
{"id": "468360", "revid": "106737", "url": "https://gl.wikipedia.org/wiki?curid=468360", "title": "Lista de xefes de Estado de Corea do Norte", "text": " A seguinte \u00e9 unha lista dos xefes de Estado de Corea do Norte dende a s\u00faa fundaci\u00f3n en 1948."}
{"id": "468362", "revid": "1131", "url": "https://gl.wikipedia.org/wiki?curid=468362", "title": "National LGBTI Health Alliance", "text": "A National LGBTI Health Alliance, en galego \"Alianza Nacional de Sa\u00fade LGBTI\", \u00e9 unha organizaci\u00f3n de sa\u00fade para organizaci\u00f3ns LGBT e intersexuais en Australia. Organizaci\u00f3n sen \u00e1nimo de lucro, foi creada en agosto de 2007. A alianza est\u00e1 presidida actualmente por Susan Ditter; Rebecca Reynolds \u00e9 directora executiva.\n\u00c1reas clave de actividade.\nAs \u00e1reas clave incl\u00faen o envellecemento, a sa\u00fade mental, a prevenci\u00f3n do suicidio, a sa\u00fade intersexual, a sa\u00fade transx\u00e9nero e a recolecci\u00f3n de datos.\nEnvellecemento.\nA organizaci\u00f3n dirixiu consultas sobre unha estratexia inclusiva de atenci\u00f3n \u00e1 vellez para o Departamento de Sa\u00fade que axudou a desenvolver unha estratexia nacional.\nSa\u00fade intersexual.\nEn 2013, a Alianza pediu a aplicaci\u00f3n das recomendaci\u00f3ns dun informe do Comit\u00e9 do Senado sobre a \"esterilizaci\u00f3n involuntaria ou forzada das persoas intersexuais\". A Alianza xa fixera presentaci\u00f3ns e participou nunha audiencia sobre o tema.\nSa\u00fade mental e prevenci\u00f3n do suicidio.\nUn informe importante sobre sa\u00fade mental e prevenci\u00f3n do suicidio, preparado por PricewaterhouseCoopers, foi publicado en agosto de 2011. O informe atopou que \"hai maiores niveis de depresi\u00f3n, ansiedade e outros problemas de sa\u00fade mental nas poboaci\u00f3ns LGBTI, con probas que suxiren que o intento de suicidio \u00e9 de 3,5 a 14 veces m\u00e1is alto\" que no resto da poboaci\u00f3n.\nEn setembro de 2013, a Alianza uniuse a unha campa\u00f1a nacional chamada \"Estratexia nacional de prevenci\u00f3n do suicidio LGBTI\", co obxectivo de reducir \u00e1 metade as taxas de suicidio en 2023.\nProblemas de sa\u00fade trans e intersexo.\nA Alianza lanzou un informe sobre as cuesti\u00f3ns de sa\u00fade trans e intersexual no Parliament House federal en novembro de 2012. Con Organisation Intersex International Australia, a Alianza tam\u00e9n foi consultada polo Departamento de Sa\u00fade e Envellecemento que levou a melloras no acceso \u00f3s servizos de Medicare, informou en xullo de 2013.\nConferencia nacional de sa\u00fade en diferenza.\nA Alianza organiza unha conferencia bianual, \"Health in Difference\". A conferencia de 2013 celebrouse en Melbourne en abril. Joy 94.9 rexistrou as sesi\u00f3ns plenarias.\nDirector executivo.\nA finais de 2013, Warren Talbot anunciou a s\u00faa dimisi\u00f3n como director executivo por motivos de sa\u00fade, e Andrew Little foi nomeado director executivo. Rebecca Reynolds, anteriormente directora de Twenty10, accedeu \u00f3 posto en febreiro de 2014.\nAsociaci\u00f3ns membros.\nAs asociaci\u00f3ns que pertencen \u00e1 Alianza incl\u00faen:\nAfiliaci\u00f3ns.\nO National LGBTI Health Alliance \u00e9 membro do Centro de Investigaci\u00f3n Cooperativa Young and Well e da Coalici\u00f3n Nacional para a Prevenci\u00f3n do Suicidio."}
{"id": "468363", "revid": "88215", "url": "https://gl.wikipedia.org/wiki?curid=468363", "title": "Xefe de Estado de Corea do Norte", "text": ""}
{"id": "468365", "revid": "25871", "url": "https://gl.wikipedia.org/wiki?curid=468365", "title": "Zabou Breitman", "text": "Zabou Breitman, Isabelle Breitman ou simplemente Zabou, nada o 30 de outubro de 1959, \u00e9 unha directora de cinema e actriz francesa."}
{"id": "468367", "revid": "89787", "url": "https://gl.wikipedia.org/wiki?curid=468367", "title": "Transgender Victoria", "text": "Transgender Victoria (TGV) \u00e9 unha organizaci\u00f3n voluntaria para a defensa das persoas transx\u00e9nero, os seus socios, familias e amigos. Promove a xustiza social, a equidade e os servizos de sa\u00fade e comunidade para as persoas transx\u00e9nero en Victoria, Australia. En decembro de 2014, Transgender Victoria ga\u00f1ou o \"Premio da Organizaci\u00f3n Comunitaria\" da Comisi\u00f3n Australiana de Dereitos Humanos.\nOrixes e xesti\u00f3n.\nTransgender Victoria foi co-fundada por Kayleen White e Sally Goldner a finais dos anos 90. O actual presidente de TGV \u00e9 Grace Lee. Outros membros do consello son Sally Goldner, Brenda Appleton, Lauren Christopher, Lou Cooper, Gavriil Aleksandrs e Nikki Joyce.\nActivismo.\nTransgender Victoria presenta en transx\u00e9nero e en x\u00e9nero diverso temas para universidades e estudantes de medicina, medios de comunicaci\u00f3n e moitos outros. Un proxecto \"What makes an Ally\", en galego \"Que fai un aliado\", en colaboraci\u00f3n con Ygender, promove a aceptaci\u00f3n de persoas transx\u00e9nero e de x\u00e9nero diverso. TGV tam\u00e9n ofrece soporte de pares, en particular sobre problemas de ansiedade e depresi\u00f3n. TGV tam\u00e9n ofrece formaci\u00f3n en competencias culturais LGBT e intersexo na atenci\u00f3n \u00e1 terceira idade.\nTGV traballa en temas de incidencia social en colaboraci\u00f3n con moitas outras organizaci\u00f3ns, inclu\u00eddas as protecci\u00f3ns contra a discriminaci\u00f3n. O 25 de xu\u00f1o de 2013, aprobouse a Lei de modificaci\u00f3n da discriminaci\u00f3n sexual por parte da Commonwealth (orientaci\u00f3n sexual, identidade de x\u00e9nero e estado intersexo) tras un traballo de promoci\u00f3n colaborativa e con apoio entre partidos. F\u00edxose lei o 1 de agosto de 2013.\nReco\u00f1ecementos.\nTransgender Victoria recibiu o \"Premio \u00e1 comunidade - Organizaci\u00f3n\" 2014 da Comisi\u00f3n Australiana de Dereitos Humanos. TGV foi seleccionada \"pola s\u00faa dedicaci\u00f3n \u00f3 lograr xustiza, equidade e calidade de sa\u00fade e servizos comunitarios para as persoas transx\u00e9nero, os seus socios, familias e amigos\".\nAfiliaci\u00f3ns.\nTGV \u00e9 membro da National LGBTI Health Alliance."}
{"id": "468368", "revid": "89787", "url": "https://gl.wikipedia.org/wiki?curid=468368", "title": "GMFA", "text": "GMFA (orixinalmente Gay Men Fighting AIDS, en galego \"Homes Gais Loitando contra a SIDA\") \u00e9 un proxecto brit\u00e1nico de promoci\u00f3n da sa\u00fade que fai campa\u00f1as para mellorar a sa\u00fade dos homes gais. As s\u00faas principais intervenci\u00f3ns abordan cuesti\u00f3ns como o VIH, a SIDA e outras \u00e1reas de sa\u00fade sexual. GMFA forma parte de LGBT HERO, a organizaci\u00f3n para a igualdade da sa\u00fade e os dereitos das persoas LGBTQ +.\nHistoria.\nGMFA foi fundada en 1992 por un grupo de homes gaIs que consideraban que non hab\u00eda suficiente traballo de prevenci\u00f3n do VIH especialmente dirixido \u00f3s homes gais.\nOrixinalmente chamado \"Gay Men Fighting AIDS\", o traballo inicial de GMFA foi facer campa\u00f1a para ter traballos m\u00e1is espec\u00edficos de prevenci\u00f3n do VIH dirixidos \u00f3s homes gais e para concienciar sobre o VIH entre os homes gais.\nEn 2011, a organizaci\u00f3n cambiou o seu nome a \"Health Equality and Rights Organisation\", en galego \"Organizaci\u00f3n para a Igualdade e os Dereitos da Sa\u00fade\", co\u00f1ecida publicamente como LGBT HERO. GMFA permaneceu como unha marca principal dentro da organizaci\u00f3n encargada de traballar para acabar co VIH, parar o estigma do VIH e afrontar outras desigualdades sociais e de sa\u00fade que afectan homes gais e bisexuais.\nO GMFA utiliza un modelo de mobilizaci\u00f3n da comunidade e educaci\u00f3n entre pares, e os homes gais xogan un papel central no dese\u00f1o e entrega de intervenci\u00f3ns. En 2001, GMFA fusionouse co grupo de homes gais negros \"Big Up\" e, en 2002, GMFA ampliou a s\u00faa misi\u00f3n para inclu\u00edr t\u00f3dolos problemas de sa\u00fade que afectan desproporcionadamente \u00f3s homes gais por encima doutras poboaci\u00f3ns. Como resultado, a organizaci\u00f3n cambiou a s\u00faa declaraci\u00f3n de misi\u00f3n en 2002 e \"Gay Men Fighting AIDS\" converteuse en \"GMFA - the gay men's health charity\", en galego \"GMFA: a ong para a sa\u00fade dos homes gais\". En 2017, a medida que a LGBT HERO cambiou \"GMFA - the gay men's health charity\" a \"GMFA - the gay men's health project\", en galego \"GMFA - proxecto de sa\u00fade dos homes gais\", a organizaci\u00f3n pasou a ser unha organizaci\u00f3n LGBT.\nMisi\u00f3n.\n\"Mellorar a sa\u00fade dos homes gais aumentando o control que te\u00f1en sobre as s\u00faas propias vidas\".\nPrincipios e valores.\nGMFA ten 8 principios sobre os que se basea e afirma ser medido:\n1. As intervenci\u00f3ns deben estar baseadas en evidencias.\n2. As intervenci\u00f3ns de prevenci\u00f3n do VIH deben contribu\u00edr \u00f3s obxectivos previstos no marco de planificaci\u00f3n da promoci\u00f3n da sa\u00fade do VIH recomendado polo Departamento de Sa\u00fade.\n3. Un proxecto non debe promover a sa\u00fade dunha persoa sobre outra.\n4. A promoci\u00f3n da sa\u00fade debe apoderar \u00e1s persoas en lugar de reducir as s\u00faas opci\u00f3ns.\n5. As intervenci\u00f3ns deber\u00edan ter o maior valor para os homes gais dentro dos recursos dispo\u00f1ibles.\n6. Os servizos deben ser proporcionados nunha base equitativa e non igual. As subpoblaci\u00f3ns de homes gais te\u00f1en diferentes niveis de necesidade e por iso o noso traballo deber\u00eda tentar reducir as desigualdades en sa\u00fade entre os homes gais.\n7. Todas as persoas, independentemente do seu estado de VIH, te\u00f1en dereito a unha vida sexual satisfactoria.\n8. Todas as persoas, independentemente do seu comportamento sexual, identidade sexual ou estado de VIH, te\u00f1en dereito \u00f3s mesmos dereitos e respectos que todas as demais persoas.\nLiderado voluntario.\nGMFA \u00e9 un proxecto dirixido por voluntarios. Os voluntarios dirixen o proxecto tanto \u00f3 ser elixidos membros do Consello de Administraci\u00f3n como contribu\u00edndo a proxectos como membros dos grupos que os desenvolven.\nOs voluntarios son recrutados principalmente mediante a promoci\u00f3n en todas as intervenci\u00f3ns do GMFA e son sometidos a un proceso de aprendizaxe. A organizaci\u00f3n recibe voluntarios de todas as secci\u00f3ns da comunidade, a\u00ednda que a maior\u00eda dos voluntarios son homes gais. A base de voluntarios est\u00e1 formada por persoas VIH-negativas e seropositivas.\nFinanciamento e asociaci\u00f3ns.\nO traballo de GMFA est\u00e1 financiado principalmente a trav\u00e9s de subvenci\u00f3ns e fundaci\u00f3ns, a\u00ednda que depende do apoio da comunidade para continuar o seu traballo.\nIntervenci\u00f3ns.\nAs intervenci\u00f3ns de GMFA para os homosexuais inclu\u00edron campa\u00f1as publicitarias, folletos e tarxetas postais; \"FS\", a s\u00faa revista de sa\u00fade, distribu\u00edda a nivel nacional en lugares gai e cl\u00ednicas xenitourinarias; e cursos a nivel nacional e de Londres sobre educaci\u00f3n sexual, habilidades para a vida e abandono do tabaquismo. Ademais, GMFA crea acci\u00f3ns de sa\u00fade sexual dirixidas para homes gais negros e homes gais seropositivos.\nAs intervenci\u00f3ns de GMFA inclu\u00edron: \nEn novembro de 2010, a campa\u00f1a \"Count me in\" para deter a propagaci\u00f3n do VIH foi lanzada como a campa\u00f1a dese ano para o D\u00eda Mundial da Loita contra a SIDA de UNAIDS. A campa\u00f1a foi aprobada pola ministra Lib-Con para a Igualdade Lynne Featherstone, a trav\u00e9s dun v\u00eddeo \"Home Office\" e unha transcrici\u00f3n e declaraci\u00f3n relacionada.\nGMFA fai uso de varias redes sociais, inclu\u00edndo Twitter (twitter/GMFA_UK), Facebook coa s\u00faa propia p\u00e1xina GMFA e p\u00e1xinas de Big-Up, e un blog chamado \"Outspoken On Health\" sobre temas actuais relacionados coa sa\u00fade dos homes gais.\nSimpatizantes famosos.\nEn 2009, Joanna Lumley doou para a poxa anual realizada na Royal Vauxhall Tavern, que seguiu o moi popular d\u00eda dos deportes. En 2010, Kylie Minogue doou un CD asinado de \"All the Lovers\" e Ben Cohen, unha camiseta asinada e unha camiseta enmarcada para a poxa. Ben tam\u00e9n emitiu unha declaraci\u00f3n de apoio e apareceu na revista FS o mesmo ano."}
{"id": "468369", "revid": "89787", "url": "https://gl.wikipedia.org/wiki?curid=468369", "title": "Catholicon (dicionario)", "text": "O Catholicon (do grego , 'universal'), incun\u00e1bel \u2014un termo reservado para as obras impresas antes de 1500\u2014 escrito en bret\u00f3n, franc\u00e9s e lat\u00edn, foi o primeiro dicionario de bret\u00f3n e o primeiro dicionario de franc\u00e9s. Tam\u00e9n foi a primeira obra triling\u00fce publicada en Occidente cristi\u00e1n.AS s\u00faas seis mil entradas foron redactadas en 1464 por Jehan Lagadeuc, cl\u00e9rigo nado na manoir de M\u00e9zedern, no Bro Dreger, e impreso por Jehan Calvez o 5 de novembro de 1499 en Treger a iniciativa do mestre Auffret Quoatqueveran, c\u00f3engo da diocese de Treger.\nEste \"Catholicon\" \u00e9 referido por alg\u00fans historiadores como \u00abCatholicon Armoricum\u00bb, en referencia a Arm\u00f3rica, o nome en lat\u00edn da rexi\u00f3n que na \u00e9poca romana inclu\u00eda Breta\u00f1a. \u00c9 un dicionario diferente ao \u00abCatholicon Anglicum\u00bb, que \u00e9 un dicionario ingl\u00e9s-lat\u00edn compilado case ao mesmo tempo en Inglaterra. Este \"Catholicon Armoricum\" tam\u00e9n se distingue do \"Catholicon\" de Xo\u00e1n de X\u00e9nova, un dicionario de finais do s\u00e9culo XIII escrito en Italia e que lle serviu de referencia.\nPresentaci\u00f3n.\nO traballo completouse o 16 de agosto de 1464. Este dicionario foi nomeado \u00ab\"Catholicon\"\u00bb por analox\u00eda co Catholicon do dominico Xo\u00e1n de X\u00e9nova (Johannes Balbus) de X\u00e9nova, difundido a partir de 1282, no cal se inspirou Jehan Lagadeuc, sempre gard\u00e1ndose ao adoptar o t\u00edtulo. Estaba destinado a promover a aprendizaxe do lat\u00edn para os futuros cl\u00e9rigos que ingresasen \u00e1 universidade. As entradas est\u00e1n en bret\u00f3n porque \u00ables Bretons, en leur tr\u00e8s grand nome, sont largement d\u00e9ficients en fran\u00e7ais\u00bb (os bret\u00f3ns, na s\u00faa gran maior\u00eda, son en gran parte deficientes en franc\u00e9s), sinala no pr\u00f3logo.\nUn manuscrito cons\u00e9rvase nos fondos latinos da Biblioth\u00e8que nationale de France baixo a sinatura \u00abLatin 7656\u00bb. Est\u00e1 composto por 131 p\u00e1xinas escritas \u00e1 inversa. Falta ao redor dun terzo dos folletos. Tr\u00e1tase dunha copia do orixinal."}
{"id": "468371", "revid": "89787", "url": "https://gl.wikipedia.org/wiki?curid=468371", "title": "Rainbow Project", "text": "O Rainbow Project, en galego \"Proxecto Arco da vella\", promove a sa\u00fade e benestar das persoas lesbianas, gais, bisexuais e/ou transx\u00e9nero e as s\u00faas familias en Irlanda do Norte. O Rainbow Project \u00e9 a maior organizaci\u00f3n LGTB (por n\u00famero de empregados) na illa de Irlanda (Irlanda do Norte e Rep\u00fablica de Irlanda) e ten d\u00faas oficinas centrais, Belfast e Foyle, Derry.\nHistoria.\nA organizaci\u00f3n foi creada en 1994 por un grupo de voluntarios que estaban preocupados pola propagaci\u00f3n da infecci\u00f3n polo VIH na poboaci\u00f3n homosexual de Irlanda do Norte. Estes voluntarios quer\u00edan proporcionar informaci\u00f3n e apoio a homes que te\u00f1en relaci\u00f3ns sexuais con homes (HSH) sobre o VIH/SIDA. Levaron a cabo investigaci\u00f3ns dentro das comunidades homosexuais e bisexuais para descubrir que tipo de informaci\u00f3n e servizos de apoio eran necesarios.\nComo resultado desta investigaci\u00f3n, o proxecto comezou a ofrecer informaci\u00f3n sobre o VIH/SIDA e outras infecci\u00f3ns de transmisi\u00f3n sexual (ETS), distribu\u00edndo panfletos e materiais de sexo seguro en lugares comerciais gais e eventos LGTB.\nA\u00ednda que o traballo inicial estaba centrado na prevenci\u00f3n do VIH e das ETS, quedou claro que os usuarios de servizos ti\u00f1an necesidades de apoio adicional relacionadas coa s\u00faa sa\u00fade f\u00edsica en xeral, as\u00ed como o seu benestar mental e emocional. Como tal, o \"Rainbow Project\" foi capaz de ofrecer servizos de asesoramento profesional a homes gais/bisexuais e \u00f3s que non sab\u00edan a s\u00faa orientaci\u00f3n sexual, as\u00ed como ofrecer intervenci\u00f3ns pr\u00e1cticas en forma de apoio para os homes que foran discriminados ou foron agredidos verbalmente, fisicamente e/ou sexualmente debido \u00e1 s\u00faa orientaci\u00f3n sexual.\nTorn\u00e1ndose LGTB.\nA finais de 2007/2008 o \"Rainbow Project\" comezou a investigar as necesidades dos homes gais e bisexuais e das mulleres lesbianas, gais e bisexuais. Isto comezou con \"Through Our Eyes\", unha peza de investigaci\u00f3n que analizou as percepci\u00f3ns e experiencias de persoas l\u00e9sbicas, gais e bisexuais cara \u00f3s delitos de odio hom\u00f3fobo e a polic\u00eda en Irlanda do Norte. O informe preparou o cami\u00f1o para o emprego do primeiro membro do equipo que prestou servizos a mulleres LGB e homes GB. O proxecto Rainbow obtivo fondos para proporcionar un avogado de crimes de odio que coida de individuos que foron v\u00edtimas de crimes de odio ou incidentes homof\u00f3bicos ou transf\u00f3bicos.\nO 2009 foi un ano fundamental na transici\u00f3n de ser unha organizaci\u00f3n masculina exclusivamente gai e bisexual a unha organizaci\u00f3n lesbiana, gai, bisexual e transexual m\u00e1is inclusiva. O \"Rainbow Project\", en colaboraci\u00f3n con Cara-Friend, lanzou un grupo de apoio para os pais dos nenos LGTB (\"Family Ties\") en 2009. Ademais a organizaci\u00f3n empregou a un m\u00e9dico de sa\u00fade mental, un responsable de pol\u00edticas educativas e un traballador xuvenil xunto cun m\u00e9dico de sa\u00fade sexual.\nEn 2011, o \"Rainbow Project\" reco\u00f1eceu formalmente un cambio no seu servizo demogr\u00e1fico de usuario e cambiou os seus estatutos para inclu\u00edr persoas LGTB e as s\u00faas familias na prestaci\u00f3n de servizos.\nTraballo p\u00fablico.\nO \"Rainbow Project\" traballou constantemente para asegurar que as necesidades das persoas LGTB est\u00e1n sendo atendidas na prestaci\u00f3n de servizos, en dereito e socialmente. En colaboraci\u00f3n co Congreso irland\u00e9s de sindicatos e Amnist\u00eda Internacional, o \"Rainbow Project\" organizou unha manifestaci\u00f3n p\u00fablica en masa para apoiar o matrimonio entre persoas do mesmo sexo o 13 de xu\u00f1o de 2015, cunha participaci\u00f3n de 20.000 persoas.\nO \"Rainbow Project\" fixo campa\u00f1a en varios temas que afectan a individuos LGTB como a adopci\u00f3n, o matrimonio, a prohibici\u00f3n de doar sangue, o reco\u00f1ecemento de x\u00e9nero e as cuesti\u00f3ns sociais."}
{"id": "468373", "revid": "1888", "url": "https://gl.wikipedia.org/wiki?curid=468373", "title": "Jos\u00e9 Mar\u00eda Bra\u00f1as P\u00e9rez", "text": ""}
{"id": "468374", "revid": "1888", "url": "https://gl.wikipedia.org/wiki?curid=468374", "title": "Seraf\u00edn Otero Fern\u00e1ndez", "text": ""}
{"id": "468375", "revid": "89787", "url": "https://gl.wikipedia.org/wiki?curid=468375", "title": "Orfo da SIDA", "text": "Un orfo da SIDA \u00e9 un neno que se converteu en orfo \u00f3 morrer un ou ambos pais de SIDA.\nSegundo estat\u00edsticas do Programa Conxunto das Naci\u00f3ns Unidas sobre o VIH/SIDA (ONUSIDA), a Organizaci\u00f3n Mundial da Sa\u00fade (OMS) e o Fondo de Naci\u00f3ns Unidas para a Infancia (UNICEF), o termo apl\u00edcase a un neno cuxa nai morreu a causa da SIDA antes do 15\u00ba aniversarios do neno, sen ter en conta que o pai permaneza a\u00ednda vivo. Como consecuencia desta definici\u00f3n, un estudo estimou que o 80% de todos os orfos da SIDA a\u00ednda te\u00f1en un proxenitor vivo.\nCada ano, 70.000 novos nenos conv\u00e9rtense en orfos da SIDA, e prevese que para o ano 2010 m\u00e1is de 20 mill\u00f3ns de nenos sexan orfos debido a esta causa.\nPosto que a SIDA afecta principalmente a aqueles que son sexualmente activos, as mortes relacionadas coa SIDA afectan a mi\u00fado a persoas que, mediante os seus salarios, constit\u00faen o principal sustento da econom\u00eda familiar. Consecuentemente, os orfos da SIDA frecuentemente dependen do Estado para o seu coidado e manutenci\u00f3n, particularmente en \u00c1frica.\nO n\u00famero m\u00e1is alto de orfos a causa da SIDA en 2007 atop\u00e1base en Sur\u00e1frica (a\u00ednda que a definici\u00f3n de orfos da SIDA nas estat\u00edsticas de Sur\u00e1frica incl\u00fae \u00f3s nenos at\u00e9 a idade de 18 anos que perderon a un dos pais biol\u00f3xicos). En 2005 o n\u00famero m\u00e1is alto de orfos da SIDA, medido en porcentaxe sobre o n\u00famero total de orfos, localiz\u00e1base en Zimbabue."}
{"id": "468376", "revid": "89787", "url": "https://gl.wikipedia.org/wiki?curid=468376", "title": "Lactaci\u00f3n e VIH", "text": "A lactaci\u00f3n materna por parte de nais infectadas polo VIH \u00e9 a pr\u00e1ctica da lactaci\u00f3n materna de nais infectadas polo Virus da Inmunodeficiencia Humana e incl\u00fae a aquelas que poden querer aleitar ou que na actualidade est\u00e1n a aleitar. O VIH pode transmitirse \u00f3 beb\u00e9 a trav\u00e9s da lactaci\u00f3n materna. O risco de transmisi\u00f3n pode variar e depender\u00e1 da concentraci\u00f3n v\u00edrica presente no leite materno. O infante p\u00f3dese contaxiar con VIH durante toda a duraci\u00f3n do embarazo ou durante o parto (intraparto).\nIntroduci\u00f3n.\nNas directrices establecidas pola OMS sobre a alimentaci\u00f3n do lactante por nais que se sabe que est\u00e1n infectadas con VIH (en especial nos pa\u00edses de escasos recursos), recom\u00e9ndase a pr\u00e1ctica exclusiva do amamantamento, en lugar das pr\u00e1cticas mixtas de lactaci\u00f3n materna que incl\u00faen outros suplementos nutricionais ou l\u00edquidos. Varios estudos revelaron o grande beneficio da lactaci\u00f3n materna exclusiva, tanto para a nai como para o neno, e nestes, sin\u00e1lase que a lactaci\u00f3n materna exclusiva durante un per\u00edodo de seis meses reduce significativamente a transmisi\u00f3n, entrega \u00f3 lactante maiores posibilidades de supervivencia durante o primeiro ano de vida e axuda \u00e1 nai a recuperarse de forma m\u00e1is r\u00e1pida das consecuencias negativas que tivo na s\u00faa sa\u00fade o parto.\nA pesar destes positivos resultados, outros estudos determinaron que os beb\u00e9s de nais infectadas polo VIH alimentados con biber\u00f3n te\u00f1en aproximadamente un 19% de probabilidades de infectarse, en comparaci\u00f3n cos beb\u00e9s alimentados con leite materno que ti\u00f1an aproximadamente un 49% de probabilidades de infecci\u00f3n. Esta variaci\u00f3n nos estudos dificulta a creaci\u00f3n de directrices adecuadas para as mulleres infectadas polo VIH en pa\u00edses do terceiro mundo, ou en v\u00edas de desenvolvemento, onde as formas alternativas de alimentaci\u00f3n non sempre son aceptables, factibles, alcanzables, seguras e sustentables (AFASS, polas s\u00faas siglas en ingl\u00e9s). Por tanto, despois de moita investigaci\u00f3n, os beneficios e/ou as consecuencias da lactaci\u00f3n materna con VIH a\u00ednda seguen sendo obxecto de debate.\nRecomendaci\u00f3ns para a PTMI.\nA pr\u00e1ctica da lactaci\u00f3n materna das nais seropositivas \u00e9 un asunto en discusi\u00f3n, que crea controversia e de preocupaci\u00f3n para a sa\u00fade p\u00fablica mundial. Os programas de prevenci\u00f3n da transmisi\u00f3n materno infantil (PTMI) e outras directrices internacionais ofrecen intervenci\u00f3ns preventivas para abordar a transmisi\u00f3n materno infantil (TMI) do VIH en pa\u00edses do Terceiro Mundo. Os programas de PTMI ofrecen \u00e1s mulleres seropositivas recomendaci\u00f3ns e servizos que incl\u00faen o tratamento antirretroviral (TAR), cambios nas formas de alimentaci\u00f3n dos beb\u00e9s (\u00e9 dicir, lactaci\u00f3n materna exclusiva ou alimentaci\u00f3n con f\u00f3rmula (exclusive replacement feeding) e asistencia psicol\u00f3xica.\nA\u00ednda que os programas de prevenci\u00f3n da transmisi\u00f3n materno infantil (PTMI) foron desenvolvidos en diferentes rexi\u00f3ns, o seu \u00e9xito en contornas con recursos limitados segue sendo obxecto de amplo debate. En 2008, gran parte de \u00c1frica subsahariana no seu conxunto ti\u00f1a unha estimaci\u00f3n de 430.000 infecci\u00f3ns por VIH entre nenos menores de 15 anos. A pesar dos co\u00f1ecementos e tecnolox\u00eda que se lles dedicou \u00f3s servizos de PTMI e \u00e1s directrices de alimentaci\u00f3n dos lactantes, a pouca participaci\u00f3n das mulleres seropositivas e a s\u00faa falta de adhesi\u00f3n a estes programas dificultou o \u00e9xito destas pol\u00edticas. Moitas mulleres temen co\u00f1ecer o seu estado serol\u00f3xico. En termos xerais, as nais seropositivas carecen de apoio, especialmente dos homes, o que provoca a s\u00faa estigmatizaci\u00f3n e\u00a0marxinaci\u00f3n por parte dos membros da comunidade. \u00c9 por isto que a maior\u00eda das mulleres terminan perdendo contacto cos programas de desenvolvemento, os cales terminan pouco despois que a nai d\u00e1 a luz. A interrupci\u00f3n destes programas dificulta para as nais o co\u00f1ecemento e a comprensi\u00f3n das diferentes opci\u00f3ns de alimentaci\u00f3n, xa que estes programas non se atopan dispo\u00f1ibles para ofrecerlles a informaci\u00f3n necesaria.\nExperiencias interculturais.\nO acceso \u00f3s recursos dispo\u00f1ibles para a prevenci\u00f3n da TMI do VIH var\u00eda segundo as diferentes rexi\u00f3ns culturais. \"A TMI do VIH foi erradicada en contornas con recursos adecuados como os Estados Unidos e Europa\". Os recursos m\u00e9dicos e terap\u00e9uticos dispo\u00f1ibles nos pa\u00edses desenvolvidos poden inclu\u00edr medicamentos para as nais seropositivas durante o embarazo e o parto, o parto por ces\u00e1rea para reducir a exposici\u00f3n do lactante \u00e1 infecci\u00f3n, e cambios nas formas de alimentaci\u00f3n dos beb\u00e9s. Nos pa\u00edses do terceiro mundo, os recursos m\u00e9dicos e a tecnolox\u00eda poden ser moi dif\u00edciles de atopar e poden resultar nunha carga financeira para as nais seropositivas. As nais infectadas polo VIH recorren a especialistas para que estes lles proporcionen informaci\u00f3n e lles dean recomendaci\u00f3ns pertinentes sobre a alimentaci\u00f3n e a sa\u00fade dos lactantes. Nas zonas de escasos recursos, as nais seropositivas tam\u00e9n contan con tratamentos, un deles \u00e9 o tratamento antirretroviral (TAR), que \u00e9 un recurso que contribu\u00edu \u00e1 eliminaci\u00f3n da TMI do VIH nos pa\u00edses do primeiro mundo. Para que as nais seropositivas te\u00f1an acceso \u00f3s recursos, deben ser capaces de cumprir de forma regular coas citas de control, con todo, isto \u00e9 dif\u00edcil en pa\u00edses de escasos recursos debido \u00e1 precariedade na calidade da asistencia m\u00e9dica que ofrecen os sistemas de sa\u00fade en pa\u00edses como a India, Tanzania e Nixeria. Isto tam\u00e9n pode resultar nun dilema nas nais seropositivas porque, a pesar de que se dispo\u00f1a dunha cantidade limitada de recursos, as carencias econ\u00f3micas poden impedir que as mulleres accedan \u00f3s tratamentos dispo\u00f1ibles. Isto pode influ\u00edr na decisi\u00f3n da nai seropositiva de recorrer \u00e1 lactaci\u00f3n materna como opci\u00f3n principal para alimentar \u00f3 beb\u00e9 debido \u00e1s inestables condici\u00f3ns econ\u00f3micas.\nAs investigaci\u00f3ns antropol\u00f3xicas demostraron que en contextos onde a lactaci\u00f3n materna \u00e9 esencial para a supervivencia do lactante, como en lugares de escasos recursos, as directrices sobre a alimentaci\u00f3n infantil en materia de PTMI po\u00f1en en cuesti\u00f3n as noci\u00f3ns sobre a maternidade e o poder de decisi\u00f3n das mulleres sobre o coidado dos lactantes, e afectan \u00e1s experiencias de alimentaci\u00f3n dos lactantes das nais seropositivas. En \u00c1frica oriental, a mortalidade infantil \u00e9 moi alta e a lactaci\u00f3n materna \u00e9 vital para a supervivencia infantil. Aqu\u00ed, a maternidade pode definirse como a responsabilidade de garantir o benestar e a sa\u00fade do neno. A lactaci\u00f3n materna tam\u00e9n se considera unha pr\u00e1ctica cultural que axuda a crear un v\u00ednculo entre a nai e o fillo. Con todo, existe unha discrepancia entre as directrices da pol\u00edtica de alimentaci\u00f3n infantil en canto \u00e1 PTMI e o que se considera un bo comportamento materno. A pol\u00edtica de PTMI promove a alimentaci\u00f3n con f\u00f3rmula (replacement feeding) porque crese que prev\u00e9n o risco de transmisi\u00f3n do VIH. Con todo, o cumprimento destas directrices \u00e9 dif\u00edcil para as nais en lugares de escasos recursos que cren que non aleitar \u00f3s seus fillos ser\u00eda prexudicial para a s\u00faa sa\u00fade e supervivencia, ademais de ameazar o \"desenvolvemento de estreitos v\u00ednculos corporais e emocionais entre nai e fillo\". \u00c9 por iso que, para as mulleres seropositivas, non aleitar \u00e9 percibido como un fracaso en ser unha boa nai. As\u00ed, os programas de PTMI repercuten na participaci\u00f3n das mulleres e na toma de decisi\u00f3ns sobre o coidado dos lactantes, e pon en d\u00fabida as s\u00faas visi\u00f3ns culturais dunha boa maternidade.\nRecomendaci\u00f3ns da Organizaci\u00f3n Mundial da Sa\u00fade.\nNun esforzo por perfeccionar a\u00ednda m\u00e1is as directrices das Naci\u00f3ns Unidas para unha \u00f3ptima alimentaci\u00f3n dos infantes por nais infectadas polo VIH, a Organizaci\u00f3n Mundial da Sa\u00fade (OMS), no ano 2006, realizou unha convenci\u00f3n de tres d\u00edas en Xenebra para revisar as novas investigaci\u00f3ns que se realizaron desde a \u00faltima vez que se elaborou unha directriz no ano 2000. Entre os participantes atop\u00e1banse organismos das Naci\u00f3ns Unidas, representantes de organizaci\u00f3ns non gobernamentais, investigadores, expertos en alimentaci\u00f3n infantil e departamentos da sede principal da OMS. A convenci\u00f3n finalizou coas seguintes recomendaci\u00f3ns: Se a alimentaci\u00f3n con f\u00f3rmula \u00e9 aceptable, factible, alcanzable e segura, recom\u00e9ndase \u00e1s nais infectadas co VIH que utilicen a alimentaci\u00f3n con f\u00f3rmula. Pola contra, recom\u00e9ndase a lactaci\u00f3n materna exclusiva. \u00d3s seis meses, se a\u00ednda non se disp\u00f3n de alimentaci\u00f3n substitutiva (f\u00f3rmula), recom\u00e9ndase \u00e1s nais infectadas co VIH a que comecen a incorporar lentamente alimentos mentres contin\u00faan aleitando \u00f3s seus fillos. Recom\u00e9ndase que as persoas con beb\u00e9s infectados polo VIH contin\u00faen aleitando mesmo despois dos 6 meses."}
{"id": "468377", "revid": "89787", "url": "https://gl.wikipedia.org/wiki?curid=468377", "title": "OraQuick", "text": "OraQuick \u00e9 un test desenvolvido pola empresa Orasure que se emprega para detectar a presenza do virus de inmunodeficiencia humana, axente causante da SIDA. Para realizar a proba t\u00f3mase unha mostra de flu\u00eddo oral mediante un bastonci\u00f1o e mest\u00farase cun reactivo, obtendo o resultado en 20 minutos. Este test serve para detectar o virus VIH dos tipos 1 e 2, \u00e9 o primeiro que foi autorizado pola Axencia Estadounidense do Medicamento (FDA) para o seu emprego a nivel dom\u00e9stico. En caso de resultado positivo, \u00e9 necesario acudir a un m\u00e9dico, para que confirme o caso coa realizaci\u00f3n nun laboratorio de an\u00e1lises cl\u00ednicas doutra proba confirmatoria cunha mostra de sangue (ELISA ou Western blot). No caso de que o resultado sexa negativo, a seguridade non \u00e9 total pois nalgunhas ocasi\u00f3ns pode existir un falso negativo. Nos estudos realizados pola empresa fabricante, a sensibilidade da proba foi do 97.9% e a especificidade do 99.79%.\nPrincipio.\nO Test de Anticorpos Rapid HIV-1/2 OraQuick ADVANCE \u00e9 un inmunoensaio cualitativo dun s\u00f3 uso que se pode comprar sen receita m\u00e9dica. O kit de proba cont\u00e9n un bastoncillo de proba que recolle flu\u00eddos orais que conte\u00f1en anticorpos para VIH-1 e VIH-2 das enxivas do usuario. A mostra est\u00e1 recollido nun tubo de ensaio e mest\u00farase con soluci\u00f3n de desenvolvemento tamponado. A mestura percorre a tira de proba e os resultados aparecen despois de 20-40 minutos. A li\u00f1a C indica que a mestura est\u00e1 migrando adecuadamente a tira de proba e funciona correctamente. A li\u00f1a T cont\u00e9n ant\u00edxenos inmobilizados nunha membrana de nitrocelulosa \u00e1 que poden reaccionar os anticorpos contra o VIH.\nSe aparece unha li\u00f1a C escura, ent\u00f3n o test est\u00e1 funcionando. Os resultados son negativos se s\u00f3 hai unha li\u00f1a C. Os resultados son positivos se aparecen tanto unha li\u00f1a C como unha li\u00f1a T. Un resultado positivo non indica necesariamente o estado do VIH, hai que facer unha proba de seguimento nunha cun m\u00e9dico para confirmar os resultados da proba.\nAdvertencias.\nPosto que os anticorpos contra o VIH tardan alg\u00fan tempo en formarse, unha proba de anticorpos contra o virus non dar\u00e1 resultados positivos inmediatamente despois de que a persoa se infecte. A demora habitual oscila entre 14 e 21 d\u00edas, pero var\u00eda en cada caso concreto. Case todas as persoas infectadas polo VIH ter\u00e1n anticorpos detectables \u00f3 cabo de entre 3 e 6 meses de producirse o contacto que provocou a infecci\u00f3n."}
{"id": "468378", "revid": "1888", "url": "https://gl.wikipedia.org/wiki?curid=468378", "title": "Pedro Rielo Lamela", "text": ""}
{"id": "468379", "revid": "37629", "url": "https://gl.wikipedia.org/wiki?curid=468379", "title": "Francisco Sebio", "text": "Francisco Eugenio Sebio Pe\u00f1a \u00e9 un mestre, sindicalista e pol\u00edtico galego.\nTraxectoria.\nMilitante da UPG e membro da INTG. Foi expulsado da UPG en 1982. Integrouse na Confederaci\u00f3n Xeral de Traballadores Galegos, foi membro do consello de redacci\u00f3n de \"Adiante\". Militou na FPG. Despois integr\u00f3use na CIG, que abandonou en febreiro de 1999, e integ\u00f3use na CUT. Nas elecci\u00f3ns xerais de 2015 encabezou a candidatura de Comunistas da Galiza pola Coru\u00f1a, volveu encabezar a lista nas elecci\u00f3ns auton\u00f3micas de 2016 e tam\u00e9n nas xerais de abril de 2019. Foi mestre no CPI de San Vicente da Ba\u00f1a, no CPI de Pontecesures, no CPI Cami\u00f1o de Santiago do Pino, e profesor no IES de Valga."}
{"id": "468380", "revid": "1888", "url": "https://gl.wikipedia.org/wiki?curid=468380", "title": "Francisco Sebio Pe\u00f1a", "text": ""}
{"id": "468381", "revid": "89787", "url": "https://gl.wikipedia.org/wiki?curid=468381", "title": "Cornelius A. Smith", "text": "Cornelius Alvin Smith, nado o 7 de abril de 1937, \u00e9 o Gobernador Xeral das Bahamas dende 2019.\nTraxectoria.\nFoi embaixador nos Estados Unidos dende 2008. Tam\u00e9n foi Ministro de Transportes e Aviaci\u00f3n das Bahamas. En 2018, xurou o cargo como vicegobernador xeral e en xu\u00f1o de 2019 anunciouse que substituir\u00eda a Marguerite Pindling como Gobernador Xeral das Bahamas. Tomou posesi\u00f3n do cargo o 28 de xu\u00f1o."}
{"id": "468382", "revid": "89787", "url": "https://gl.wikipedia.org/wiki?curid=468382", "title": "David Hurley", "text": "David John Hurley, nado en Wollongong, Nova Gales do Sur, o 26 de agosto de 1953, \u00e9 un militar retirado e pol\u00edtico australiano, ex-alto oficial do ex\u00e9rcito australiano e, actualmente dende o 1 de xullo de 2019, o 27\u00ba Gobernador Xeral de Australia. Anteriormente foi o 38\u00ba Gobernador de Nova Gales do Sur, entre 2014 e 2019.\nTraxectoria.\nDavid John Hurley naceu o 26 de agosto de 1953 en Wollongong, Nova Gales do Sur, fillo de Norma e James Hurley. O seu pai era un traballador do aceiro de Illawarra e s\u00faa nai traballaba nun supermercado. Hurley creceu en Port Kembla e al\u00ed asistiu \u00e1 escola secundaria. Posteriormente graduouse no Royal Military College en Duntroon, cunha licenciatura en artes e un diploma de posgrao en estudos de defensa.\nHurley est\u00e1 casado con Linda McMartin, e ten tres fillos.\nCarreira militar.\nHurley ingresou no Royal Military College de Duntroon, como cadete en xaneiro de 1972. Nunha carreira militar de 42 anos, Hurley estivo destinado na Operaci\u00f3n Solace en Somalia en 1993, comandando a 1\u00aa Brigada (1999-2000), foi xefe do Grupo de Desenvolvemento de Capacidades (2003-2007) e Xefe de Operaci\u00f3ns Conxuntas (2007-2008) ), e serviu como vice-xefe da Forza de Defensa (2008-2011). A s\u00faa carreira culminou co seu nomeamento como xefe da Forza de Defensa o 4 de xullo de 2011, sucedendo ao Mariscal xefe a\u00e9reo Angus Houston. Hurley retirouse do ex\u00e9rcito en xu\u00f1o de 2014.\nSucedeu a Marie Bashir como Gobernador de Nova Gales do Sur o 2 de outubro de 2014.\nPol\u00edtica.\nO 5 de xu\u00f1o de 2014, o primeiro ministro de Nova Gales do Sur, Mike Baird, anunciou que Hurley substituir\u00eda a Marie Bashir como gobernador de Nova Gales do Sur e xurou o cargo ante o primeiro ministro o 2 de outubro de 2014 despois de que expirase o mandato de Bashir como gobernadora. O 17 de marzo de 2015, foi investido como cabaleiro da Orde de San Xo\u00e1n (un honor brit\u00e1nico) polo Lord Neil Conn, nunha cerimonia en Sydney.\nO 16 de decembro de 2018, o primeiro ministro Scott Morrison anunciou que Hurley se converter\u00eda no seguinte gobernador xeral de Australia a partir do 1 de xullo de 2019, sucedendo a Peter Cosgrove. Margaret Beazley foi designada como a s\u00faa substituci\u00f3n como gobernadora de Nova Gales do Sur. Hurley xurou como gobernador xeral no Casa do Parlamento en Canberra o 1 de xullo de 2019. As s\u00faas primeiras palabras pronunciounas na lingua dos aborixes locais."}
{"id": "468384", "revid": "55340", "url": "https://gl.wikipedia.org/wiki?curid=468384", "title": "Permaxeo", "text": ""}
{"id": "468385", "revid": "98629", "url": "https://gl.wikipedia.org/wiki?curid=468385", "title": "Inma Cuevas", "text": "Inmaculada Cuevas Arag\u00f3n, nada en Madrid en 1977, co\u00f1ecida como Inma Cuevas, \u00e9 unha actriz espa\u00f1ola de teatro, televisi\u00f3n e cinema. \u00c9 co\u00f1ecida principalmente polos seus traballos en \"Mientras dure la guerra\" (2018), \"Toc Toc\" (\"2017\"), \"Vis a vis\" (2015-2018), \"La Se\u00f1ora\" (\"2008\") e \"Mujeres\" (2006).\nTraxectoria.\nInma Cuevas naceu en Madrid en 1977. No ano 2000 comeza os seus estudos de Arte Dram\u00e1tica na Escola do actor R\u00e9plika Teatro dirixida por Jaroslaw Bielski.\nComeza en televisi\u00f3n na serie \"Mujeres\" (TVE), dirixida por Dunia Ayaso e F\u00e9lix Sabroso, onde daba vida \u00e1 irm\u00e1 m\u00e1is nova da familia, Magda. Por este traballo recibiu o Premio da Uni\u00f3n de Actores como Mellor Actriz Secundaria de TV (2006). Posteriormente traballou nas series \"Herederos\", \"Desaparecida\", \"Traidores 23F\", \"La Se\u00f1ora\", \"La princesa de \u00c9boli\", \"La memoria del agua\", \"Gran Hotel\", \"Stamos Okupa2\" e \"Galer\u00edas Velvet\" entre outras. En 2014 inicia a rodaxe de \"Vis a vis\", serie na que interpreta a unha das reclusas do c\u00e1rcere, Anabel. Por esta serie recibiu varios nomeamentos e premios, entre eles os Premios Ondas (2015) e d\u00faas veces o Premio Uni\u00f3n de Actores como Mellor Actriz secundaria en TV (2015 e 2016).\nEn 2017 participa na serie \"La zona\" dirixida por Jorge S\u00e1nchez Cabezudo para Movistar. En 2018 roda a terceira tempada de \"Vis a vis\" que se estreou en abril de 2018 na canle FOX."}
{"id": "468386", "revid": "23204", "url": "https://gl.wikipedia.org/wiki?curid=468386", "title": "Inmaculada Cuevas Arag\u00f3n", "text": ""}
{"id": "468387", "revid": "98629", "url": "https://gl.wikipedia.org/wiki?curid=468387", "title": "Toc Toc", "text": "Toc Toc \u00e9 un filme espa\u00f1ol de comedia dirixido por Vicente Villanueva que se estreou no ano 2017, producido por LAZONA e Atresmedia e distribu\u00edda por Warner Bros Pictures. \u00c9 unha adaptaci\u00f3n da obra teatral hom\u00f3nima do comedi\u00f3grafo franc\u00e9s Laurent Baffie. Os protagonistas do filme son Rossy de Palma, Paco Le\u00f3n, Alexandra Jim\u00e9nez, Nuria Herrero, Adri\u00e1n Lastra e \u00d3scar Mart\u00ednez. A banda sonora est\u00e1 composta por Antonio Escobar.\nSinopse.\nNa consulta dun psiquiatra de moita sona est\u00e1n citadas varias persoas con distintos trastornos obsesivo-compulsivos (s\u00edndrome de Tourette, s\u00edndrome de Di\u00f3xenes, obsesi\u00f3n polo c\u00e1lculo matem\u00e1tico, trastorno compulsivo de verificaci\u00f3n, obsesi\u00f3ns coas li\u00f1as, obsesi\u00f3n coas bacterias, etc). Chega a hora da consulta e o m\u00e9dico non aparece."}
{"id": "468388", "revid": "98629", "url": "https://gl.wikipedia.org/wiki?curid=468388", "title": "BlacKkKlansman", "text": "BlacKkKlansman \u00e9 un filme estadounidense de 2018 dirixido por Spike Lee e escrito por Charlie Wachtel, David Rabinowitz, Kevin Willmott e Lee. Bas\u00e9ase nas memorias de 2014 \"Black Klansman\", de Ron Stallworth. Est\u00e1 protagonizado por John David Washington no papel de Stallworth, xunto con Adam Driver, Laura Harrier e Topher Grace. Ambientado en Colorado Springs na d\u00e9cada de 1970, o argumento conta como o primeiro detective afroamericano no departamento de polic\u00eda da cidade consegue infiltrarse e destapar a p\u00f3la local do Ku Klux Klan.\nLee produciu o filme xunto con Raymond Mansfield, Shaun Redick, Sean McKittrick, Jason Blum e Jordan Peele. Redick mercou os dereitos cinematogr\u00e1ficos do libro no ano 2015; Lee asinou como director en setembro de 2017. A maior\u00eda do elenco uniuse o mes seguinte, e a rodaxe comezou no estado de Nova York.\n\"BlacKkKlansman\" estreouse o 14 de maio de 2018 no Festival Internacional de Cinema de Cannes, onde ga\u00f1ou o Grand Prix. Estreouse nos Estados Unidos o 10 de agosto de 2018, coincidindo co primeiro aniversario da manifestaci\u00f3n Unite the Right. O filme recibiu aclamaci\u00f3n por parte da cr\u00edtica, quen loou as actuaci\u00f3ns (particularmente a de Washington e Driver) e os temas intemporais. Recibiu seis nomeamentos na 91\u00aa edici\u00f3n dos \u00d3scar, inclu\u00edndo \u00f3 mellor filme, mellor director (primeiro nomeamento de Lee) e mellor actor secundario para Driver, e ga\u00f1ou o \u00d3scar \u00f3 mellor gui\u00f3n adaptado, sendo o primeiro galard\u00f3n de Lee."}
{"id": "468390", "revid": "23204", "url": "https://gl.wikipedia.org/wiki?curid=468390", "title": "Sarcoma de Kaposi", "text": "O sarcoma de Kaposi \u00e9 un tumor maligno do endotelio linf\u00e1tico causado polo virus do sarcoma de Kaposi. A enfermidade foi descrita polo dermat\u00f3logo h\u00fangaro Moritz Kaposi en Viena no ano 1872, baixo o nome de \"sarcoma m\u00faltiple pigmentado idiop\u00e1tico\".\nOs seus signos son lesi\u00f3ns de cor vermella azulada, planas ou elevadas e de forma irregular, sangrado polas lesi\u00f3ns gastrointestinais, dificultade para respirar polas lesi\u00f3ns pulmonares e esputo con sangue tam\u00e9n polas lesi\u00f3ns pulmonares.\nHistoria.\nEntre os anos 1950 e 1960 describiuse de forma end\u00e9mica en \u00c1frica central. En 1970 foi asociado con estados inmunodeprimidos iatrox\u00e9nicos, con enfermidades malignas terminais, pacientes transplantados, etc.\nEn 1981 a aparici\u00f3n de varios casos en homes homosexuais marcou a primeira alarma respecto da enseguida identificada como unha nova epidemia, a da SIDA, e detect\u00e1ronse part\u00edculas virais do tipo herp\u00e9tico en cultivos de tecidos e en biopsias. Tam\u00e9n se reco\u00f1eceron elementos que o vincularon \u00f3 citomegalovirus (CMV), detect\u00e1ndose ant\u00edxenos temper\u00e1ns e tard\u00edos, CMV DNA e CMV RNA en cultivos de c\u00e9lulas de sarcoma de Kaposi (SK) por diversos m\u00e9todos.\nEn 1994 Chang et al. demostraron finalmente a presenza dun herpesvirus asociado, chamado VHH-8 ou KSHV (\"Kaposi's sarcoma herpes virus\"), do que pronto foi descifrada a secuencia xen\u00e9tica.\nInvestigaci\u00f3ns posteriores produciron un importante corpo de co\u00f1ecementos sobre o virus e sobre as patolox\u00edas que produce, das que esta \u00e9 s\u00f3 unha. A prevalencia (porcentaxe de individuos afectados) deste virus \u00e9 moi grande (pr\u00f3xima \u00f3 50%) nalgunhas poboaci\u00f3ns africanas, situ\u00e1ndose entre o 2% e o 8% para o conxunto da poboaci\u00f3n mundial. O sarcoma de Kaposi s\u00f3 se desenvolve cando o sistema inmunitario est\u00e1 deprimido, como ocorre na SIDA, \u00f3 que aparece asociada unha variante espec\u00edfica.\nTipos.\nO sarcoma de Kaposi pres\u00e9ntase en catro formas epidemiol\u00f3xicas, con desenvolvementos cl\u00ednicos distintos, nos diferentes grupos susceptibles.\nO risco acumulado en dez anos de desenvolver sarcoma de Kaposi en homes coinfectados polos virus VIH e VHH-8 \u00e9 de 30 a 50% e a incidencia varios miles de veces maior que na poboaci\u00f3n xeral. Nos pa\u00edses desenvolvidos a introduci\u00f3n de terapias antirretrovirais altamente activas reduciu radicalmente a s\u00faa incidencia; pero en pa\u00edses africanos onde a prevalencia de ambos os virus \u00e9 elevada e os recursos sanitarios escasos, o sarcoma de Kaposi converteuse no cancro m\u00e1is com\u00fan, representando nalg\u00fans lugares at\u00e9 o 50% dos cancros.\nNon se observan diferenzas histol\u00f3xicas e inmunohistoqu\u00edmicas entre as diferentes formas epidemiol\u00f3xicas, sendo as diferenzas observadas m\u00e1is importantes as relativas \u00f3 grao de desenvolvemento da lesi\u00f3n.\nOs pacientes con deleccion do cromosoma 22 non tenden a presentar esta patolox\u00eda."}
{"id": "468391", "revid": "56817", "url": "https://gl.wikipedia.org/wiki?curid=468391", "title": "HIVToolbox", "text": "HIVToolbox \u00e9 unha aplicaci\u00f3n de Internet que axuda \u00f3s cient\u00edficos a identificar e desenvolver novas hip\u00f3teses e facilita a interpretaci\u00f3n de experimentos, co obxectivo de axudar \u00f3s cient\u00edficos a comprender mellor o VIH, o virus que causa a SIDA, e identificar novos obxectivos potenciais de medicinas.\nA informaci\u00f3n sobre o VIH incl\u00fae as diferentes partes das prote\u00ednas do VIH, moitas veces referidas como dominios. As rexi\u00f3ns m\u00e1is pequenas das prote\u00ednas chamadas minimotivas tam\u00e9n est\u00e1n presentes nas prote\u00ednas do VIH. Estes minimotismos, tam\u00e9n chamados motivos lineais curtos, codifican diferentes funci\u00f3ns moleculares nas prote\u00ednas do VIH. HIVtoolbox \u00e9 unha aplicaci\u00f3n de internet que sae dunha base de datos MySQL dese\u00f1ada para integrar datos do VIH para secuencias de prote\u00ednas derivadas de diferentes illados, estruturas de prote\u00ednas, dominios de prote\u00ednas, interacci\u00f3ns prote\u00edna-prote\u00edna, elementos funcionais en prote\u00ednas e minimotos co\u00f1ecidos e previstos da base de datos Minimotif Miner. Tam\u00e9n se incl\u00faen outros amino\u00e1cidos implicados en funci\u00f3ns moleculares como a cat\u00e1lise, a dimerizaci\u00f3n, etc. A base de datos para o programa tam\u00e9n cont\u00e9n a conservaci\u00f3n de amino\u00e1cidos calculada para todas as prote\u00ednas do VIH. Isto axuda a identificar as rexi\u00f3ns do virus que non cambian, polo que se cre que representan rexi\u00f3ns importantes. O segundo lanzamento de HIVToolbox, HIVToolbox2 tam\u00e9n cont\u00e9n informaci\u00f3n sobre a localizaci\u00f3n das prote\u00ednas nas que se unen diferentes medicamentos contra o VIH e a s\u00faa relaci\u00f3n espacial coas mutaci\u00f3ns que xorden no VIH e fan que o virus sexa resistente \u00e1 medicina."}
{"id": "468392", "revid": "23204", "url": "https://gl.wikipedia.org/wiki?curid=468392", "title": "Emma Hosken", "text": "Emma Hosken, tam\u00e9n co\u00f1ecida como Emma Hosken Woodward, nada en Penryn (Cornualla) o 11 de agosto de 1845 e finada o 16 de xullo de 1884, foi unha escritora brit\u00e1nica da \u00e9poca vitoriana.\nTraxectoria.\nFilla de Richard Hosken e Emily (nada Nettle). Casou cun seu curm\u00e1n distante, o reverendo Thomas Butterfill Hosken, reitor da igrexa de Llandefaelog Fach, en Gales, e tiveron un fillo e d\u00faas fillas. O fillo e o seu marido morreron de difteria en 1869 e 1870, e Emma Hosken e as s\u00faas fillas regresaron a Penryn para vivir coa nai dela.\nEscribiu d\u00faas novelas, que publicou de forma an\u00f3nima, \"Married for Money\" (1875) e \"Bitter to Sweet End\" (1877). En 1881 estaba hospedada na residencia das Irm\u00e1s da Caridade en Holborn. En 1882 casou con Bernard Barham Woodward (1854\u20131930), bibliotecario do Museo de Historia Natural de Londres. Woodward publicou a terceira novela de Emma Hosken logo de que ela morrese. En 1885 apareceu \"Men, Women, and Progress\" (1885), un texto pol\u00edtico que defende a necesidade de moitas reformas necesarias a prol dos dereitos da muller.\nEst\u00e1 enterrada a car\u00f3n de Bernard Barham Woodward e a segunda esposa deste no cemiterio de Brookwood (Surrey)."}
{"id": "468393", "revid": "98629", "url": "https://gl.wikipedia.org/wiki?curid=468393", "title": "Metro de Miami", "text": "O Metro de Miami, tam\u00e9n co\u00f1ecido como Metrorail, \u00e9 un sistema de transporte ferroviario urbano que serve ao condado de Miami-Dade, en Florida. Foi inaugurado o 20 de maio de 1984 e conta con 3 li\u00f1as e 23 estaci\u00f3ns. \u00c9 administrado polo Departamento de Transporte P\u00fablico de Miami-Dade (Miami-Dade Transit, MDT)."}
{"id": "468394", "revid": "89787", "url": "https://gl.wikipedia.org/wiki?curid=468394", "title": "Complexo de demencia asociado \u00e1 SIDA", "text": "O complexo de demencia asociado \u00e1 SIDA (ADC polas s\u00faas siglas en ingl\u00e9s), \u00e1s veces denominado Complexo de demencia asociado \u00f3 VIH (\"CDAV\"), \u00e9 un trastorno neurol\u00f3xico com\u00fan asociado coa infecci\u00f3n polo VIH e a SIDA caracterizada por anormalidades cognitivas, afectivas, motoras e condutuais. Tr\u00e1tase dunha encefalopat\u00eda metab\u00f3lica inducida pola infecci\u00f3n do VIH e a s\u00faa progresi\u00f3n producida pola activaci\u00f3n inmunitaria dos macr\u00f3fagos e a microgl\u00eda cerebral. Estas c\u00e9lulas est\u00e1n infectadas co VIH e secretan neurotoxinas de orixe tanto viral como do mesmo h\u00f3spede. As caracter\u00edsticas esenciais do complexo de demencia da SIDA son discapacitantes con deterioraci\u00f3n cognitiva acompa\u00f1ado de disfunci\u00f3n motora, da fala e cambios no comportamento do individuo. A deterioraci\u00f3n cognitiva caracter\u00edzase por enlentecemento mental, problemas coa memoria e unha incapacidade de concentraci\u00f3n. Os s\u00edntomas motores incl\u00faen unha perda de motricidade fina que conduce \u00e1 torpeza, o mal equilibrio e tremores. Os cambios de comportamento poden inclu\u00edr apat\u00eda, letargo e a diminuci\u00f3n das respostas emocionais e menor espontaneidade. Histol\u00f3xicamente, caracter\u00edzase pola infiltraci\u00f3n de monocitos e macr\u00f3fagos no sistema nervioso central (SNC), gliose, palidez das va\u00ed\u00f1as de mielina, con alteraci\u00f3ns dos procesos das dendritas e a apoptosis neuronal.\nO ADC normalmente ocorre despois de varios anos de infecci\u00f3n polo VIH e as\u00f3ciase con niveis baixos de c\u00e9lulas T CD4+ e elevados niveis de carga viral no plasma sangu\u00edneo. \u00c1s veces \u00e9 visto como o primeiro sinal da aparici\u00f3n da SIDA. A prevalencia \u00e9 entre 10-20% nos pa\u00edses occidentais e s\u00f3 viuse no 1-2% das infecci\u00f3ns na India. Coa chegada da terapia antirretroviral de grande actividade, a frecuencia de CDAV diminu\u00edu nos pa\u00edses desenvolvidos. Estes antirretrovirais non s\u00f3 poden previr ou atrasar a aparici\u00f3n de CDAV nas persoas con infecci\u00f3n polo VIH, tam\u00e9n pode mellorar a funci\u00f3n mental en persoas que xa te\u00f1en CDAV.\nA demencia s\u00f3 existe cando a deterioraci\u00f3n neurocognitiva no paciente \u00e9 o suficientemente grave como para interferir significativamente coas funci\u00f3ns do d\u00eda a d\u00eda da persoa. \u00c9 dicir, o paciente adoita ser incapaz de traballar e c\u00fastalle coidar de si mesmo. Antes deste estadio, dise que o paciente ten un trastorno neurocognitivo leve.\nHai m\u00e1is probababilidade de desenvolver demencia cando os recontos de CD4 est\u00e1n por baixo de 200 c\u00e9lulas; a\u00ednda que nalg\u00fans casos a demencia pode aparecer en persoas con recontos m\u00e1is elevados.\nHistoria.\nO concepto demencia-SIDA foi acu\u00f1ado por Navia e col. en 1986 e Price e Brew en 1988 para designar a s\u00edndrome cl\u00ednica que complica a infecci\u00f3n por VIH-1 e combina alteraci\u00f3ns cognitivas, motoras e de conduta. En 1991, a \"AIDS Task Force da American Academy of Neurology\" propuxo a denominaci\u00f3n complexo cognitivo-motor asociado \u00f3 VIH-1. Pola s\u00faa banda, a DSM-IV obriga a que se demostre a asociaci\u00f3n entre a aparici\u00f3n da demencia como efecto directo da infecci\u00f3n por VIH.\nDiagn\u00f3stico.\nNon existe unha proba \u00fanica dispo\u00f1ible para confirmar o diagn\u00f3stico dunha demencia por raz\u00f3n dunha infecci\u00f3n do VIH ou por instalaci\u00f3n da SIDA, pero a combinaci\u00f3n dunha boa historia cl\u00ednica, os resultados de laboratorio, e outros exames poden establecer de forma fiable o diagn\u00f3stico cando \u00e9 realizado por especialistas con experiencia. A cantidade de virus no cerebro non se correlaciona ben co grao de demencia, o que suxire que existen mecanismos secundarios que tam\u00e9n son importantes na manifestaci\u00f3n da CDAV.\nMentres que a progresi\u00f3n da disfunci\u00f3n \u00e9 variable, consid\u00e9rase unha complicaci\u00f3n grave e, sen tratamento pode progresar a un desenlace fatal. O diagn\u00f3stico real\u00edzase por neur\u00f3logos que coidadosamente descartan diagn\u00f3sticos alternativos. Esta rutina require dun coidadoso exame neurol\u00f3xico, as exploraci\u00f3ns cerebrais (TAC ou RNM) e unha punci\u00f3n lumbar para avaliar o l\u00edquido cefalorraqu\u00eddeo. Os criterios diagn\u00f3sticos incl\u00faen:\nEstadiaxe.\nCoa finalidade de establecer un vocabulario com\u00fan para estudos epidemiol\u00f3xicos, de historia natural e tratamento, baseados no exame cl\u00ednico e a avaliaci\u00f3n neuropsicol\u00f3xica, dese\u00f1ouse un sistema de estadios, denominado Memorial Sloan Kettering (MSK) modificado:"}
{"id": "468395", "revid": "15490", "url": "https://gl.wikipedia.org/wiki?curid=468395", "title": "Cilicia (provincia romana)", "text": "Cilicia () foi unha antiga provincia romana, situada no que hoxe \u00e9 a costa sur (mediterr\u00e1nea) de Turqu\u00eda. Cilicia foi anexionada \u00e1 Rep\u00fablica Romana no ano 64 a.C. por Pompeio, como consecuencia da s\u00faa presenza militar no leste, tras lograr a vitoria na Terceira Guerra Mitrid\u00e1tica. Foi subdividida por Diocleciano en torno ao 297, e permaneceu baixo o dominio romano durante varios s\u00e9culos, ata caer n\u00e1s conquistas isl\u00e1micas.\nPrimeiro contacto e establecemento da provincia (103 - 47 a.C.).\nCilicia foi a sede do Antigo Reino de Armenia. A s\u00faa herdanza armenia remontase a miles de anos.\nA zona era un para\u00edso para os piratas que se beneficiaron do comercio de escravos cos romanos. Cando os piratas cilicios comezaron a atacar o transporte mar\u00edtimo e as cidades romanas, o Senado da Rep\u00fablica Romana decidiu enviar varios comandantes para facer fronte \u00e1 ameaza. Foi durante o curso destas intervenci\u00f3ns que xurdiu a provincia de Cilicia.\nPartes de Cilicia Pedias convert\u00e9ronse en territorio romano no 103 a.C., durante a primeira campa\u00f1a de Marcus Antonius Orator contra os piratas. Mentres que toda a zona de \"Cilicia\" era a s\u00faa \"provincia\", ou m\u00e1is correctamente, a s\u00faa \u00e1rea de \"imperium\" durante o seu mandato de propretor, s\u00f3 unha pequena parte desa rexi\u00f3n f\u00edxose Provincia romana nese intre.\nNo 96 a.C., Lucio Cornelio Sila foi nomeado gobernador propretorial de Cilicia, tempo no que detivo unha invasi\u00f3n de Mitr\u00eddates II de Partia. No 80 a.C., o gobernador de Cilicia era Cneo Cornelio Dolabella, quen m\u00e1is tarde foi condenado por saquear ilegalmente a provincia. O seu substituto no ano 78 a.C. foi Publio Servilio Vatia Isa\u00farico. Deuselle a responsabilidade de limpar aos piratas, e a s\u00faa publicaci\u00f3n durou ata o ano 74 a.C. Do 77 ao 76 a.C., logrou unha serie de vitorias navais contra os piratas fronte a costa de Cilicia, e foi capaz de ocupar as costas de Licia e Panfilia. Despois de que os piratas fuxisen \u00e1s s\u00faas fortalezas fortificadas, Vatia Isauricus comezou a atacar as s\u00faas fortalezas costeiras. Capturou a cidade de Olympos antes de capturar Fas\u00e9lide e someter a Corycus e unha serie de pequenas fortalezas piratas.\nEnt\u00f3n, no 75 a.C., Vatia Isa\u00farico avanzou a trav\u00e9s dos Montes Tauros (a primeira vez que un ex\u00e9rcito romano atravesou estas monta\u00f1as) e logrou derrotar aos Isauri polas ladeiras do norte. Asediou a s\u00faa cidade principal, Isaura, e logrou capturala despois de desviar o curso dun r\u00edo, privando as\u00ed aos defensores da cidade da s\u00faa \u00fanica fonte de auga, logo da cal pronto se rendeu. No 74 a.C., Vatia Isa\u00farico organizara o territorio conquistado e incorporouno \u00e1 provincia de Cilicia. Con todo, gran parte de \"Cilicia Pedias\" a\u00ednda estaba en poder de Tigranes o Grande e pertenc\u00eda ao reino de Armenia, mentres que \"Cilicia Trachea\" a\u00ednda estaba baixo o dominio dos piratas.\nVatia Isauricus foi sucedido como proc\u00f3nsul de Cilicia por Lucio Licinio L\u00faculo, que usou aos veteranos e a frota de Isa\u00farico para loitar na guerra contra Mitr\u00eddates IV de Ponto (ver: Terceira Guerra Mitrid\u00e1tica). Dado que Tigranes era o aliado de Mitr\u00eddates, Luculo acabou dirix\u00edndose contra as s\u00faas posesi\u00f3ns en Cilicia Pedias e agregounas \u00e1 provincia romana de Cilicia.\nNon foi ata que a Pompeio recibiu o seu mando extraordinario contra os piratas no 67 a.C. e a decisiva Batalla de Coracesio (na moderna Alanya), na que os piratas foron finalmente expulsados e sometidos e 2Cilicia Trachea\" quedou baixo control romano. Despois de que Pompeio recibise o mando da Terceira Guerra Mitrid\u00e1tica, forzou a rendici\u00f3n do rei Triganes e procedeu a despoxar ao rei das partes de Cilicia Pedias que posu\u00eda Triganes. No 64 a.C, Pompeio organizou a nova provincia, engadindo todas as s\u00faas recentes conquistas \u00e1 provincia orixinal de Cilicia e converteu a Tarso, na capital da nova provincia.\nPompeio reorganizou Cilicia en seis partes: Cilicia Campestris, Cilicia Aspera, Panfilia, Pisidia, Isauria e Licaonia, coa maior parte da Frixia, inclu\u00edndo os Conventus iuridicus de Laodicea, Apamea e Synnada. Ao leste de Cilicia Campestris, Pompeio deixou a un dinast\u00eda local, Tarcondimotus, no control de Anazarbos e do monte Amanus. A dinast\u00eda Tarcondimotida seguir\u00eda mantendo \u00e1 rexi\u00f3n como aliados ac\u00e9rrimos de Roma ata o reinado de Tiberio.\nNo 58 a.C., engadiuse a illa de Chipre, que os romanos tomaran do rei de Exipto. Esta era a extensi\u00f3n da provincia romana de Cilicia cando Cicer\u00f3n foi proc\u00f3nsul de Cilicia no 51-50 a.C.. Os romanos xa o dividiran en oito conventos (ou foros): o convento de Tarso, onde resid\u00eda o gobernador, o Foro de Iconium para Licaonia, o Foro Isaurico, posiblemente en Filornelio, o Foro Pamfilio, cuxo lugar \u00e9 desco\u00f1ecido, o Foro Cibiratico, en Laodicea no Licus, o Foro de Apamea, o Foro de Sinnada e Chipre.\nCambios provinciais (47 a.C - 14 d.C).\nA provincia foi reorganizada por Xulio C\u00e9sar no 47 a.C. O Foro (ou Convento) de Cibira estaba unido \u00e1 provincia romana de Asia, xunto coa maior parte de Pisidia, Pamfilia, e tam\u00e9n posiblemente o Convento de Apamea e Sinnada. Os cambios posteriores foron feitos por Marco Antonio no 36 a.C., cando deu a Chipre e Cilicia Aspera a Cleopatra VII e Frixia oriental con Licaonia, Isauria e Pisidia ao rei Amintas da Galacia.\nNo 27 a.C., o emperador romano Augusto fixo novos cambios, reducindo a\u00ednda m\u00e1is a provincia de Cilicia. Chipre converteuse nunha provincia separada e Pamfilia con Isauria e Pisidia, logo da morte de Amintas no 25 a.C., tam\u00e9n se fixo unha provincia separada (a provincia de Galacia), \u00e1 que tam\u00e9n se achegou Licaonia. O resultado foi que Cilicia reduciuse \u00e1s partes orixinais de Campestris e Aspera, e pasou a chamarse Siria-Cilicia Phoenice. Baixo Augusto, Cilicia era unha provincia imperial, administrada por un Legado imperial propretor consular.\nSegundo os m\u00e9todos republicanos tard\u00edos e imperiais temper\u00e1ns de goberno provincial, as partes monta\u00f1osas occidentais de Cilicia, que non eran f\u00e1ciles de xestionar por un gobernador, foron deixadas aos pr\u00edncipes nativos. Hab\u00eda un total de tres desas dinast\u00edas nativas independentes. Unha delas era a de Olba, nas monta\u00f1as entre Soli e Cyinda, gobernada por dinast\u00edas de sacerdotes. A segunda era Cilicia Aspera, que Marco Antonio deulle a Cleopatra. Augusto colocou este territorio baixo o dominio do rei Aquelao de Capadocia no 25 a.C. O fillo de Tarcondimotos no leste de Cilicia perdeu o seu trono no 30 a.C. debido ao firme apoio do seu pai a Marco Antonio, pero o reino foi restaurado no 20 a.C \u00eda durar outros 37 anos antes de que Tiberio anexionase o territorio.\nBaixo o Principado (14 - 297 d.C.).\nNo ano 72 d.C., durante o reinado de Vespasiano, os tres reinos independentes restantes establecidos por Augusto foron desmantelados, e fusion\u00e1ronse coa provincia imperial de Cilicia. No reinado de Caracalla, o gobernador proc\u00f3nsular foi nomeado Consularis, e conti\u00f1a 47 cidades co\u00f1ecidas.\nBaixo o imperio tard\u00edo (297 - 700 d.C.).\nNalg\u00fan momento durante o goberno de Diocleciano e da Tetrarqu\u00eda (probablemente ao redor do 297 d.C.), Cilicia dividiuse en tres partes: Cilicia Prima baixo un \"consularis\", coa s\u00faa capital en Tarso, Cilicia Secunda, baixo un \"praeses\", coa s\u00faa capital en Anazarbus e Isauria (orixinalmente Cilicia Aspera), baixo unha \"praeses\", con capital en Seleucia. As tres provincias, m\u00e1is as provincias de Siria, Mesopotamia, Exipto e Libia, formaron a Diocese de Oriente (a finais do s\u00e9culo IV o compo\u00f1ente africano dividiuse como Diocese de Exipto), parte da prefectura pretoriana do Leste, o groso do Imperio Romano de Oriente.\nCilicia propiamente dita permaneceu baixo control romano oriental (bizantino) ata o inicio do s\u00e9culo VIII, cando foi conquistada polo califato omeia e pasou a formar parte das terras fronteirizas isl\u00e1micas cos romanos. Con todo, a rexi\u00f3n quedou case completamente despoboada desde mediados do s\u00e9culo VII e formou unha terra de ningen entre os romanos e o califato. As partes occidentais da antiga provincia de Cilicia permaneceron en mans romanas e pasaron a formar parte do Thema Cibirreota."}
{"id": "468396", "revid": "5863", "url": "https://gl.wikipedia.org/wiki?curid=468396", "title": "Capela da Nosa Se\u00f1ora das Virtudes da Ponte", "text": ""}
{"id": "468397", "revid": "17467", "url": "https://gl.wikipedia.org/wiki?curid=468397", "title": "Meni\u00f1 Qazaqstan\u0131m", "text": ""}
{"id": "468398", "revid": "1410", "url": "https://gl.wikipedia.org/wiki?curid=468398", "title": "Monte \u00c1guila", "text": "Monte \u00c1guila \u00e9 unha cidade de Chile. Segundo estimaci\u00f3ns de 2017, a cidade ti\u00f1a 6.574 habitantes."}
