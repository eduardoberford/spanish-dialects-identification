{"id": "485402", "revid": "98629", "url": "https://gl.wikipedia.org/wiki?curid=485402", "title": "Salvador Freixedo", "text": "Salvador Freixedo Tabar\u00e9s, nado no Carballi\u00f1o o 23 de abril de 1923 e finado o 25 de outubro de 2019, foi un ex-sacerdote cat\u00f3lico galego e ex-membro da Compa\u00f1\u00eda de Xes\u00fas, uf\u00f3logo e investigador de temas paranormais.\nTraxectoria.\nFillo de Salvador Freijedo Sainz, oficial de Correos no Carballi\u00f1o e despois notario. Nado nunha familia profundamente relixiosa (o seu irm\u00e1n foi xesu\u00edta e a s\u00faa irm\u00e1 monxa). Aos cinco anos a familia trasladouse a Ourense, onde iniciou os seus estudos, fixo p\u00e1rvulos nas monxas de San Vicente Pa\u00fal e o bacharelato no Instituto Otero Pedrayo. Aos dezas\u00e9is anos ingresou na Compa\u00f1\u00eda de Xes\u00fas sendo ordenado sacerdote en 1953, en Santander, pertencendo a esta orde trinta anos. Residiu en varios pa\u00edses de Am\u00e9rica dende 1947 como xesu\u00edta, ensinando Historia da Igrexa no Seminario Interdiocesano de Santo Domingo de Guzm\u00e1n (Rep\u00fablica Dominicana), e fundando o Movimiento de la Juventud Obrera Cristiana en San Xo\u00e1n de Porto Rico sendo viceasesor nacional do mesmo na Habana.\nCursou estudos de humanidades en Salamanca, de filosof\u00eda na Universidade de Comillas, de teolox\u00eda no Alma College de San Francisco, de asc\u00e9tica no Mont Laurier (Quebec), de psicolox\u00eda na Universidade de Los Angeles (California) e na Universidade de Fordham de Nova York.\nDende a d\u00e9cada de 1950 a s\u00faa posici\u00f3n cr\u00edtica coas posturas da Igrexa cat\u00f3lica e a publicaci\u00f3n dalg\u00fans libros lev\u00e1rono \u00e1 cadea e \u00e1 expulsi\u00f3n de Cuba e Venezuela, as\u00ed como \u00e1 s\u00faa exclusi\u00f3n dos Xesu\u00edtas en 1969.\nDende os anos setenta dedicouse \u00e1 investigaci\u00f3n no campo da parapsicolox\u00eda, en especial do fen\u00f3meno ovni, e a s\u00faa relaci\u00f3n co fen\u00f3meno relixioso e coa historia humana, publicando diversos libros sobre o tema, e fundado o Instituto Mexicano de Estudios del Fen\u00f3meno Paranormal, do que presidiu o Primeiro Gran Congreso Internacional organizado esta instituci\u00f3n.\nFoi invitado como relator en congresos internacionais, as\u00ed como colaborador de revistas paracient\u00edficas, como \"Mundo Desconocido\", \"Karma 7\" ou \"M\u00e1s all\u00e1 de la Ciencia\" entre outras. Tam\u00e9n participou en programas de radio e televisi\u00f3n dedicados a este tipo de tem\u00e1ticas.\nObras.\nA partir de 1970.\nA partir da s\u00faa ruptura coa Compa\u00f1\u00eda estudou a fenomenolox\u00eda paranormal, consider\u00e1ndoa como unha fiestra cara outras realidades ou dimensi\u00f3ns da existencia. Froito das s\u00faas viaxes, investigaci\u00f3ns e reflexi\u00f3ns publicou m\u00e1is de trinta libros (varios sobre a relaci\u00f3n da relixi\u00f3n cos extraterrestres), como:"}
{"id": "485403", "revid": "1888", "url": "https://gl.wikipedia.org/wiki?curid=485403", "title": "Salvador Freixedo Tabar\u00e9s", "text": ""}
{"id": "485406", "revid": "1888", "url": "https://gl.wikipedia.org/wiki?curid=485406", "title": "Salvador Freijedo Tabar\u00e9s", "text": ""}
{"id": "485409", "revid": "54334", "url": "https://gl.wikipedia.org/wiki?curid=485409", "title": "Igor Diakonoff", "text": "Igor Mikhailovich Diakonoff (en ), nado en Petrogrado o 12 de xaneiro de 1915 e finado na mesma cidade o 2 de maio de 1999, foi un ling\u00fcista e asiri\u00f3logo ruso.\nTraxectoria.\nFillo dun empregado de banca e dunha doutora. De 1922 a 1929 a s\u00faa familia viviu na cidade de Oslo onde se forma como bacharel en noruegu\u00e9s. \nA familia de Diakonoff consta cunha enorme notoriedade no campo acad\u00e9mico, seu irm\u00e1n Mikhail Dyakonoff, foi unha autoridade en estudos iran\u00edes, a s\u00faa sobri\u00f1a Elena Dyakonova \u00e9 tradutora de xapon\u00e9s antigo. A s\u00faa muller Nina Dyakonova historiadora e cr\u00edtica do romanticismo ingl\u00e9s de comezos do s\u00e9culo XIX, ou os seus fillos Mikhail Igorevich Dyakonov, laureado doutor en f\u00edsica e matem\u00e1ticas pola URSS e Dmitry Igorevich Dyakonov, doutor en f\u00edsica e cabeza do programa de f\u00edsica te\u00f3rica en altas enerx\u00edas.\nTeor\u00eda.\nNa facultade de Historia de Leningrado ingresa no grupo de asiriolox\u00eda do profesor A.P.Riftin. Traballa facendo inventario da colecci\u00f3n de Nikolay Likhachyov de t\u00e1boas en escritura cuneiforme, chegando a memorizalas e clasific\u00e1ndoas por tipos e x\u00e9neros. Dout\u00f3rase en relaci\u00f3ns da rexi\u00f3n de Asiria. No 1944 \u00e9 alistado na guerra contra os alem\u00e1ns, liderando un comando de liberaci\u00f3n en Kirkenes grazas ao seu biling\u00fc\u00edsmo. De volta ao r\u00e9xime civil no 1946 comeza a traballar no libro \"O desenvolvemento das relaci\u00f3ns territorias en Asiria\" [\u0420\u0430\u0437\u0432\u0438\u0442\u0438\u0435 \u0437\u0435\u043c\u0435\u043b\u044c\u043d\u044b\u0445 \u043e\u0442\u043d\u043e\u0448\u0435\u043d\u0438\u0439 \u0432 \u0410\u0441\u0441\u0438\u0440\u0438\u0438] (Leningrad 1949)\nNas d\u00e9cadas posteriores conc\u00e9ntrase nunha tarefa de longa duraci\u00f3n, descifrar e editar os documentos das \"Fortalezas Partas de Nisa\". Traballo comezado na d\u00e9cada do 1940 xunto con V.A.Livshits e o seu irm\u00e1n m\u00e1is vello, M.M.Diakonoff. A tarefa l\u00e9valles m\u00e1is de vinte anos (o primeiro paper foi publicado no ano 1951) e, en 1970, estr\u00e9ase a extensa edici\u00f3n do Corpus Inscriptionum Iranicarum, Pt. I-III, Vol. II. Parthian Economic Texts from Nisa con edici\u00f3ns de D.N. MacKenzie. L. e Lund Humphries ata o 1979. Tralo decifrado os editores adoptan e publican o consenso de que o texto est\u00e1 escrito en idioma parto con heterogramas arameos.\nEn paralelo, Diakonoff , publica Historia de Media desde os primeiros tempos at\u00e9 o s\u00e9culo 4\u00ba A.C. [\u0418\u0441\u0442\u043e\u0440\u0438\u044f \u041c\u0438\u0434\u0438\u0438 \u043e\u0442 \u0434\u0440\u0435\u0432\u043d\u0435\u0439\u0448\u0438\u0445 \u0432\u0440\u0435\u043c\u0435\u043d \u0434\u043e \u043a\u043e\u043d\u0446\u0430 IV \u0432. \u0434\u043e \u043d. \u044d.] (Moscova\u2014Leningrad 1956). Traballo no que consultou e decifrou documentos do persa antigo.\nNotas.\n "}
{"id": "485420", "revid": "98629", "url": "https://gl.wikipedia.org/wiki?curid=485420", "title": "Li\u00f1a celular inmortalizada", "text": "Unha li\u00f1a celular inmortalizada, ou abreviado frecuentemente como li\u00f1a celular, \u00e9 unha poboaci\u00f3n de c\u00e9lulas procedentes dun organismo pluricelular que debido a unha mutaci\u00f3n casual ou inducida, evadiron os mecanismos naturais de senescencia celular e poden manterse en cultivo en divisi\u00f3n de maneira practicamente indefinida. Contrariamente, se se extraen c\u00e9lulas normais dun organismo pluricelular e se intentan manter en cultivo, proliferan un n\u00famero finito e reducido de veces (\u00e9 o que se denomina cultivo primario). As c\u00e9lulas inmortalizadas poden cultivarse durante moito tempo in vitro. As mutaci\u00f3ns necesarias para a inmortalidade poden producirse de maneira natural ou ser inducidas intencionadamente con finalidades experimentais. As li\u00f1as celulares inmortais son unha ferramenta moi importante para a investigaci\u00f3n en diversos campos da bioqu\u00edmica, a biolox\u00eda celular e a biotecnolox\u00eda. \nDado o seu baixo custo, a s\u00faa facilidade de uso e a reproducibilidade dos resultado entre diferentes experimentos e diferentes laboratorios, as l\u00ed\u00f1as de c\u00e9lulas continuas util\u00edzanse desde hai moitos anos. Comp\u00e1rtense entre investigadores e iso permite a reproduci\u00f3n e a confirmaci\u00f3n dos resultados.\nNon se deben confundir as li\u00f1as celulares inmortalizadas coas c\u00e9lulas nai que se encontrn nun organismo, que tam\u00e9n se poden dividir indefinidamente. As c\u00e9lulas nai forman parte normal do desenvolvemento dun organismo pluricelular. As li\u00f1as celulares inmortalizadas, ao contrario, son c\u00e9lulas que foron illadas dun organismo, \u00e9 dicir, non forman parte xa do organismo nin interve\u00f1en nas s\u00faas funci\u00f3ns, e mant\u00e9\u00f1ense de maneira \u201cartificial\u201d en cultivo como unha ferramenta de estudo para a investigaci\u00f3n. Tam\u00e9n se utiliza \u00e1s veces o termo li\u00f1a celular (non inmortalizada) para indicar a li\u00f1a de c\u00e9lulas que durante o seu desenvolvemento e diferenciaci\u00f3n naturais d\u00e1 lugar a outras c\u00e9lulas; por exemplo, pode falarse da li\u00f1a celular do monocito/macr\u00f3fago, a li\u00f1a celular dos espermatozoides ou a li\u00f1a xerminal.\nRelaci\u00f3n coa biolox\u00eda e a patolox\u00eda naturais.\nHai diversas li\u00f1as celulares inmortalizadas. Algunhas delas son li\u00f1as celulares normais extra\u00eddas (por exemplo, derivadas de c\u00e9lulas nai). Outras li\u00f1as celulares son o equivalente in vitro das c\u00e9lulas cancerosas. O cancro prod\u00facese cando unha c\u00e9lula som\u00e1tica que normalmente non se pode dividir sofre mutaci\u00f3ns que provocan unha desregulaci\u00f3n dos controis do ciclo celular normal, que conduecen a unha proliferaci\u00f3n incontrolada. As li\u00f1as celulares inmortalizades sufriron mutaci\u00f3ns similares que permiten que un tipo de c\u00e9lula que normalmente non se poder\u00eda dividir f\u00f3ra do organismo, poida proliferar in vitro. A orixe dalgunhas li\u00f1as de c\u00e9lulas inmortais, son cancros naturais, como por exemplo as c\u00e9lulas HeLa.\nAplicaci\u00f3ns.\nAs li\u00f1as celulares inmortalizadas util\u00edzanse amplamente en investigaci\u00f3n como un modelo simple para o estudo dos sistemas biol\u00f3xicos, moito m\u00e1is complexos. A principal vantaxe de utilizar unha li\u00f1a celular inmortal para a investigaci\u00f3n, \u00e9 precisamente a s\u00faa inmortalidade; as c\u00e9lulas p\u00f3dense manter durante moito tempo en cultivo. Iso simplifica en gran maneira a investigaci\u00f3n, xa que de forma natural as c\u00e9lulas te\u00f1en unha vida \u00fatil en cultivo tan curta que iso limita o seu estudo. \nAs li\u00f1as celulares inmortalizadas tam\u00e9n se poden clonar dando lugar a unha poboaci\u00f3n clonal que, \u00e1 s\u00faa vez, se pode propagar indefinidamente. Iso permite que unha an\u00e1lise se repita moitas veces en c\u00e9lulas xeneticamente id\u00e9nticas, cousa que \u00e9 desexable para os experimentos cient\u00edficos repetibles. As li\u00f1as celulares inmortalizadas son amplamente empregadas en biotecnoloxia, e son unha forma rendible de producir c\u00e9lulas, similares \u00e1s que se encontran nun organismo pluricelular, in vitro. As c\u00e9lulas util\u00edzanse para unha gran variedade de prop\u00f3sitos, desde probar a toxicidade de compostos ou f\u00e1rmacos para a produci\u00f3n de prote\u00ednas eucariotas, como unha fabrica de s\u00edntese proteica.\nInconvenientes.\nOs principais inconvenientes relacionados co uso de li\u00f1as celulares est\u00e1n relacionados coas consecuencias dunha posible contaminaci\u00f3n por outros tipos celulares, do uso errado dunha li\u00f1a celular en lugar doutra pola s\u00faa incorrecta identificaci\u00f3n nun momento dado do seu subcultivo, e da s\u00faa deterioraci\u00f3n ao longo do seu subcultivo. Calc\u00falase que actualmente entre o 18% e o 36% das li\u00f1as celulares poden estar contaminadas ou identificades erradamente. A isto hai que sumar os problemas asociados ao subcultivo excesivo da li\u00f1a celular. O uso de li\u00f1as celulares non autentificadas ou excesivamente subcultivadas pode ter un custo elevado en termos econ\u00f3micos mais sobre todo en termos cient\u00edficos. Te\u00f1en a desvantaxe de posu\u00edr caracter\u00edsticas de c\u00e9lulas mutadas e cancerosas, que xa non se comportan totalmente igual que as normais, o que limita a interpretaci\u00f3n dos resultados obtidos nos experimentos con elas.\nContaminaci\u00f3n por outras c\u00e9lulas.\nA contaminaci\u00f3n das li\u00f1as celulares por outras li\u00f1as foi reco\u00f1ecida e documentada desde a d\u00e9cada de 1950. Moitas li\u00f1as celulares que se utilizan amplamente en investigaci\u00f3n biom\u00e9dica foron contaminadas por outras c\u00e9lulas m\u00e1is agresivas que foron substitu\u00edndo o cultivo orixinal. Por exemplo, supostas li\u00f1as do tiroide viuse que en realidade eran c\u00e9lulas de melanoma ou, supostos tecidos de pr\u00f3stata eran en realidade de cancro de vexiga urinaria ou cultivos uterinos que eran en realidade de cancro de mama. \nCada vez hai m\u00e1is probas que demostran que a contaminaci\u00f3n creada en li\u00f1as celulares, a identificaci\u00f3n errada e o uso de cultivos con gran n\u00famero de pases de recultivo ten un grande impacto na xeraci\u00f3n de resultados errados e enganosos, e sup\u00f3n un malgasto de fondos das investigaci\u00f3ns. Dado que non hai unha lexislaci\u00f3n ou normativa referente aos cultivos celulares que marque as directrices a seguir, nin os requirimentos \u00e1 hora de publicar resultados cient\u00edficos, \u00e9 responsabilidade da comunidade cient\u00edfica asegurar a integridade dos cultivo celulares utilizados en investigaci\u00f3n.\nCambios desde a s\u00faa orixe non inmortal.\nA\u00ednda que as li\u00f1as celulares inmortalizadas a mi\u00fado se orixinan a partir dun tipo de tecido co\u00f1ecido, estes padeceron mutaci\u00f3ns importantes para converterse en inmortais. Estas mutaci\u00f3ns poden alterar a bioloxia da c\u00e9lula \u00e9 debe terse en conta en calquera estudo que se realice. \nAs li\u00f1as celulares tam\u00e9n poden cambiar xeneticamente ao longo do seu subcultivo, nos diversos pasos, dando lugar a diferenzas fenot\u00edpicas e resultados experimentais potencialmente diferentes segundo cando e con que li\u00f1axe se realizase o experimento. Como resultado de presi\u00f3ns selectivas e da deriva xen\u00e9tica, as li\u00f1as celulares que se mante\u00f1en en cultivo moito tempo, presentan funci\u00f3ns clave diminu\u00eddas ou alteradas e con frecuencia xa non representan modelos fiables do material fonte orixinal.\nM\u00e9todos de xeraci\u00f3n.\nHai diversos m\u00e9todos de xerar li\u00f1as celulares inmortalizadas: \nExemplos.\nHai diversos exemplos de li\u00f1as celulares inmortalizadas, cada unha con propiedades diferentes. En xeral, clasif\u00edcanse polo tipo de c\u00e9lula da cal prove\u00f1en ou coa cal son m\u00e1is semellantes bioloxicamente."}
{"id": "485422", "revid": "27155", "url": "https://gl.wikipedia.org/wiki?curid=485422", "title": "Li\u00f1a celular", "text": ""}
{"id": "485425", "revid": "15490", "url": "https://gl.wikipedia.org/wiki?curid=485425", "title": "Reino visigodo de Tolosa", "text": "O Reino de Tolosa foi un territorio do suroeste de Europa da antig\u00fcidade tard\u00eda nado dos restos do Imperio Romano de Occidente e dirixido polos visigodos. Na s\u00faa extensi\u00f3n m\u00e1xima inclu\u00edu unha gran parte da pen\u00ednsula ib\u00e9rica e a metade sur da Galia e existiu desde 475 (formalmente 476) at\u00e9 que os visigodos son derrotados polos francos na batalla de Vouill\u00e9 en 507 polo que perderon boa parte dos territorios do que ser\u00eda a futura Francia e traslad\u00e1ronse definitivamente al\u00e9n dos Pireneos creando o que ser\u00e1 o Reino visigodo de Toledo coa capital en Toledo.\nAntecedentes: de Ata\u00falfo a Valia.\nOs antecedentes do asentamento visigodo na Galia te\u00f1en lugar despois da morte de Alarico I, que saqueara a cidade de Roma e intentara mudarse \u00e1 provincia de \u00c1frica. Daquela, os visigodos a\u00ednda estaban establecidos na pen\u00ednsula italiana, concretamente na rexi\u00f3n de Calabria, e dedic\u00e1ronse a devastar esas terras. O novo rei dos visigodos, Ata\u00falfo, seguindo a idea do seu predecesor, continuou cara a Sicilia e intentou moverse por mar ao norte de \u00c1frica, que fracasou. Isto obrigouno a continuar en Italia e, necesariamente, a negociar cos romanos co fin de manter e alimentar o seu pobo.\nNeste contexto, os visigodos participaron nas loitas de poder a favor e contra do emperador Honorio como era habitual neses momentos; do mesmo xeito que tam\u00e9n se daba a presenza de usurpadores e forzas centr\u00edfugas en varias cidades e rexi\u00f3ns da Galia, Hispania e Britania. No entanto, os visigodos mov\u00e9ronse cara ao norte da pen\u00ednsula italiana, cruzaron os Alpes e, no 412, establec\u00e9ronse na Galia, tomando as cidades de Narbona, Tolosa e Bordeos no 413. Al\u00ed, pux\u00e9ronse ao servizo do usurpador e senador Xovino, a\u00ednda que o que, en \u00faltima instancia, buscaba Ata\u00falfo era bot\u00edn e un lugar estable para establecerse coa s\u00faa xente.\nNo 414 estableceuse en Narbona e al\u00ed casou coa princesa romana Gala Placidia, que fora capturada polos visigodos e obrigada a seguilos durante t\u00f3dalas expedici\u00f3ns. Ataulfo pretend\u00eda gobernar este novo territorio colaborando cos galorromanos do pa\u00eds, pero a resposta dos romanos foi bloquea-los portos da Galia Narbonense dirixidos polo xeneral Constancio, que ti\u00f1a a s\u00faa base en Arles. Acurralado, Ata\u00falfo cruzou os Pireneos, no 415, en procura de comida: conquistou a Tarraconense e estableceuse en Barcino. Nesta cidade, naceu o fillo que tivo con Gala Placidia, ao que chamou Teodosio en lembranza do seu av\u00f3, como testemu\u00f1o do interese dos dos visigodos por conectar coa tradici\u00f3n romana; mais aos poucos meses o beb\u00e9 morreu. Por\u00e9n, a situaci\u00f3n dos visigodos en Hispania non mellorou. Pola contra, seguiron acurralados pois os portos da Tarraconense tam\u00e9n foron bloqueados pola frota romana que imped\u00eda o abastecemento dos visigodos, incluso co que se requisaba aos romanos da zona. Por mor desta situaci\u00f3n, varios membros da nobreza visigoda aconsellaron ao rei cruza-lo estreito de Xibraltar para marchar a \u00c1frica, mais Ata\u00falfo rexeitou a idea pois quer\u00eda chegar a un pacto do emperador Honorio. Isto, empeorou o malestar crecente entre a nobreza goda contrario a negociar ou cooperar cos romanos.\nComo resultado desta pol\u00edtica, Ataulfo foi asasinado o 14 de agosto do 415 nas cuadras do palacio de Barcino, v\u00edtima dunha conspiraci\u00f3n cuxo xefe, probablemente, foi Sixerico, o xefe do bando antirromano que era contrario ao monarca, as\u00ed como un opositor \u00e1 monarqu\u00eda da dinast\u00eda baltinga, \u00e1 que tanto Alarico como Ata\u00falfo pertenc\u00edan. Sixerico sucedeuno no trono. Non obstante, o seu reinado durar\u00e1 s\u00f3 unha semana debido \u00e1 mala imaxe das s\u00faas acci\u00f3ns inmediatas nas que buscou humilla-la corte imperial romana, o que provocou o seu asasinato. Segundo M. Rosario Valverde, ser\u00eda unha resposta r\u00e1pida do grupo nobiliario arredor do clan dos baltos, pero non hai fontes que o confirmen.\nAsentamento na Galia: Valia.\nCoa morte de Sixerico, foi elixido Valia como novo rei en setembro de 415. Segundo Orosio, \"foi elixido polo seu pobo para face-la guerra a Roma, pero Deus mandoulle que fixese a paz\". Alg\u00fans autores afirman que Valia buscaba a paz cos romanos, pero outros cren que tam\u00e9n formaba parte do partido antiromano pero, finalmente, por mor da crise de subsistencia do pobo visigodo tivo que cambiar de opini\u00f3n e colaborou cos romanos. Isto foi debido a que Valia intentou de novo, como Alarico e Ata\u00falfo, invadir de novo \u00c1frica. O ataque, con todo, foi un intento marrado cando a frota visigoda foi v\u00edtimia dunha forte tormenta e ficou completamente destru\u00edda ao intentar cruzar o estreito de Xibraltar. Incapaz de cruzar a \u00c1frica e cunha Hispania devastada polas incursi\u00f3ns militares de romanos e xermanos, o rei mudou de opini\u00f3n pola necesidade de se asegurar subministraci\u00f3ns de alimentos para o seu pobo polo que pactou coa persoa que, daquela, dominaba o goberno imperial, o patricio e xeneral, Constancio, que despois reinar\u00eda con Honorio como co-emperador a partir do 421.\nA partir dese momento, os visigodos pactaron cos romanos. No 416 acordaron un \"foedus\" co imperio, que non foi favorable para os visigodos; de feito, tiveron que aceptar aquilo que Alarico acordara anos atr\u00e1s. Non obstante, nin Orosio nin Olimpiodoro de Tebas mencionan este pacto como \"foedus\": para Olimpiodoro foi, tan s\u00f3, un pacto de paz entre os romanos e os visigodos, no que non aparece a obriga Valia de servir militarmente ao Imperio; para Orosio, ben informado e consciente dos estragos de Hispania, era unha \"paz \u00f3ptima\", e Valia en realidade intentaba consegui-la paz. Neste pacto, o xeneral Constancio solicitou aos visigodos restaurar a princesa Gala Placidia en Ravena, coa que Constancio casar\u00eda despois, devolv\u00e9ndolle os honores que lle foan arrebatadosl. Neste contexto, aproveitando a paz cos visigodos e a s\u00faa cr\u00edtica situaci\u00f3n de subsistencia, foilles encargado que acabasen cos grupos xerm\u00e1nicos radicados en Hispania, que estaban asentados nas rexi\u00f3ns m\u00e1is ricas da pen\u00ednsula evitando, deste xeito, ter que mover o ex\u00e9rcito romano para loitar. Os visigodos, a\u00ednda que era unha misi\u00f3n perigosa, invadiron Hispania, expulsando aos v\u00e1ndalos silingos e reducindo moito a forza dos alanos.\nConsiderando o pacto coma un \"foedus\", os visigodos quedaron, como federados ou \"foederati;\" \u00e9 dicir, como tropas auxiliares do Imperio Romano de Occidente, que poder\u00edan ser chamados para realizar ataques militares ou axudar ao ex\u00e9rcito romano. Igualmente, os visigodos estaban suxeitos \u00e1 vontade militar da corte romana e o seu rei someteuse teoricamente ao emperador romano. Non obstante, a condici\u00f3n de federados, as\u00ed como a aceptaci\u00f3n deste pacto ou axuda militar ao ex\u00e9rcito romano, foi cuestionada ou incluso violada polos sucesores de Valia, enfront\u00e1ndose directamente aos romanos.\nForma de asentamento e distribuci\u00f3n de terras.\nGrazas \u00e1s acci\u00f3ns visigodas, o Imperio recuperou \u00e1reas que quedaran f\u00f3ra do seu control. Neste contexto, a finais do 418 asinouse un pacto de \"hospitalitas\", unha especie de alianza entre o emperador Honorio e Valia. De feito, esta alianza foi establecida por Constancio, que non quer\u00eda que os visigodos obtivesen m\u00e1is poder. Deste xeito, o Imperio teoricamente mantivo este pobo xermano baixo control e, a cambio, permitiulles aos visigodos ocupar as terras da Aquitania e outras terras que foron parcialmente ocupadas por outras provincias como a Novempopulonia ou a Narbona. A capital estaba situada en Tolosa, pero nesta etapa inicial controlaron outras grandes cidades como Bordeos, formando unha estreita franxa entre Tolosa e o oc\u00e9ano Atl\u00e1ntico, de feito unha zona bastante conflitiva na \u00e9poca, ameazada polos ataques piratas sax\u00f3ns e polos os disturbios dos Bagaudas da rexi\u00f3n de Arm\u00f3rica. A zona tam\u00e9n estaba controlada por elites romanas seculares e eclesi\u00e1sticas que actuaban de xeito aut\u00f3nomo ante o emperador, polo que a corte imperial esperaba controlar estes grupos coa presenza dos visigodos, a\u00ednda que o resultado foi unha alianza entre os visigodos. e as elites locais. Doutra banda, o Imperio non inclu\u00edu no tratado nin os portos nin as grandes cidades da \u00e1rea mediterr\u00e1nea como Arles ou B\u00e9ziers, impedindo un posible ataque m\u00e1is \u00e1 provincia de \u00c1frica.\nCo pacto de \"hospitalitas\", non s\u00f3 recibiron o control sobre alg\u00fans territorios sen\u00f3n que tam\u00e9n recibiron certa propiedade. A maior parte do repartimento realizouse durante o reinado de Teodorico I que, seguramnte, non estivo exento de problemas pois as terras foron expropiadas aos romanos. Non obstante, tampouco hai unha idea clara de como foi distribu\u00edda a terra, e os autores propo\u00f1en teor\u00edas diverxentes. Os cronistas non especifican a informaci\u00f3n, Filostorxio afirma, a trav\u00e9s de Olimpiodoro de Tebas, que os visigodos recibiron tanto os abastecementps que precisaban como terra para cultivar e ser autosuficientes. Paulino de Pela relata o seu caso persoal: durante o per\u00edodo 413-414, cando os visigodos estiveron temporalmente en Bordeos, tivo que lles dar \"acollida\", obviamente a cambio de non perder nada, mais semella que perdeu as s\u00faas terras, unha gran propiedade, cando a divisi\u00f3n de terras entre os romanos e os visigodos se levou a cabo despois de se asent\u00e1rense. Ademais, hoxe a versi\u00f3n m\u00e1is difundida \u00e9 a que emerxe do \"Liber Iudiciorum:\" crese que o acordo afectou a todo tipo de propiedades, tanto latifundios como pequenas propiedades, das que os visigodos recibiron un terzo mentres os romanos conservaron o resto. Este modelo de repartici\u00f3n denominouse \"sortes goticae.\" Tam\u00e9n se afirmou que a redistribuci\u00f3n afectou m\u00e1is aos pequenos propietarios ca os grandes, que mantiveron a s\u00faa posici\u00f3n de terratenentes mentres que os pequenos propietarios, desposu\u00eddos nun clima pol\u00edtico, social e econ\u00f3mico incerto, buscarons protecci\u00f3n nos grandes propietarios, creando o xermolo do feudalismo. Por\u00e9n, tam\u00e9n se afirmou que a tendencia xeral foi que as pequenas leiras quedasen f\u00f3ra desta distribuci\u00f3n, do mesmo xeito que os bens comunitarios, que seguiron a ser p\u00fablicos.\nSucesores de Valia.\nTeodorico I (418-451) sentou as bases do estado visigodo de Tolosa pois rompeu o pacto con Roma e asediou, sen \u00e9xito, Arles (425) e Narbona (436), ben defendidas polo romano Aecio, pero controlou Tolosa (439) e recuperou a situaci\u00f3n anterior. Mantivo unha alianza con Xenserico, rei dos V\u00e1ndalos, at\u00e9 o 445, e cos Suevos at\u00e9 o 449. Foi un dos poucos gobernantes que dominou efectivamente a totalidade do actual territorio occitano. Ao final do seu reinado aliouse, de novo, cos romanos e morreu loitando con Aecio contra os hunos de Atila na batalla dos Campos Catal\u00e1unicos.\nDespois do reinado do seu fillo m\u00e1is vello Turismundo (451-453), reinou o seu outro fillo Teodorico II (453-466), que renovou o \"foedus\" co romano Avito, e atacou aos Bagaudas da T\"arraconensis\" en 454 e loitou contra os suevos, no 456, derrotando a Requiario na batalla do r\u00edo \u00d3rbigo. Cando Avito morreu, rompeu definitivamente cos romanos e ocupou Narbona e toda a \"Narbonensis\", pero non ser\u00eda capaz de incorporar \"Arelate a\" pesar dun longo asedio. Foi asasinado polo seu irm\u00e1n Eurico.\nReinado de Eurico.\nNo 476, R\u00f3mulo Aug\u00fastulo foi deposto por Odoacro polo que desaparece como tal o Imperio Romano de Occidente; e Eurico, rei dos visigodos, que xa fora estendendo o seu poder (no 457, probablemente, xa controlaban as provincias de Novempopulania e Aquitania Secunda; no 462 toda a provincia Narbonense Prima; no 466 dominaron a provincia de Aquitania Prima (Auvernia e Berry); arredor de 470 dominaron a Viennense e a Narbonense Secunda), xa se pode considerar independente, pois no 475 todas estas posesi\u00f3ns foron reco\u00f1ecidas polo que se pode considerar esa data, o 476, como a data oficial do reino visigodo cuxa capital est\u00e1 en Tolosa.\nAo mesmo tempo, provincias como a Tarraconense, que ti\u00f1a de feito independencia e d\u00e9biles relaci\u00f3ns co Imperio, comezaron a autogobernarse no 476. No 478 Eurico e os visigodos loitaron contra os burgundios en Ard\u00e8che, e m\u00e1is tarde (entre 481 e 484) ocuparon o resto de Provenza, inclu\u00edndo Arles e Marsella.\nNon se sabe exactamente en que ano Eurico realizou o resto das conquistas, pero s\u00e1bese que ao redor de 480 (antes de 481). Na \"Chronica Gallica\" do 511. menci\u00f3nanse dous corpos expedicionarios: o primeiro, baixo o mando do conde godo Gauterico, cruzou os Pireneos e ocupou Pamplona e Zaragoza. Ao mesmo tempo, Eurico enviou unha segunda expedici\u00f3n baixo o mando do conde godo Eldefredo (ou Heldefredo) que percorreu a zona costeira da Tarraconense. Hai certa pol\u00e9mica sobre cal das expedici\u00f3ns foi a primeira, a\u00ednda que xeralmente se cre que a encabezada por Eldefredo. A conquista da Cartaginensis, Lusitania e B\u00e9tica non est\u00e1 documentada.\nNesta segunda expedici\u00f3n cara a Tarraconense, contou coa asistencia do xeneral romano Vicente, que non se sabe se era un xeneral que estaba ao servizo de Eurico, ou era o gobernador militar provincial da Tarraconense ou doutra provincia de Hispania (nas cr\u00f3nicas \u00e9 denominado como \"Dux Hispaniae\"). Eurico tivo que confiar na colaboraci\u00f3n dun xeneral romano (sexa como l\u00edder militar ou como aliado pol\u00edtico) para se asegurar a submisi\u00f3n dos hispanoromanos na Tarraconense, onde aparentemente atopou resistencia, probablemente encabezados por grandes propietarios romanos ou por hispanoromanos opostos a ceder dous terzos da terra aos godos segundo a lei da \"hospitalitas\" modificada polos visigodos (pas\u00e1base de acaparar un terzo da terra aos dous terzos). Si se sabe que Tarraco, capital da provincia, tivo que ser asediada e tomada de forma violenta, iniciando as\u00ed o seu declive final en beneficio de Barcino (Barcelona); unha decadencia completada anos m\u00e1is tarde polos musulm\u00e1ns.\nPola contra, Gauterico non atopou ningunha resistencia, temendo que un novo baleiro de poder poidera desencadear un novo per\u00edodo de axitaci\u00f3n similar \u00e1s Bagaudas vividas alg\u00fans anos antes, ou as incursi\u00f3ns de monta\u00f1eses salvaxes desbordadas pola presi\u00f3n demogr\u00e1fica.\nNon se sabe se toda a provincia tarraconense foi sometida con rapidez (coa mencionada resistencia de Tarraco e quizais doutras zonas), pero o certo \u00e9 que o no 506 a\u00ednda se estaba a loitar para ocupar Tortosa. Non se sabe se Tortosa foi tomada inicialmente e, posteriormente, se rebelou por mor da redistribuci\u00f3n das terras ou, pola contra, a resistencia dos hispanoromanos despr\u00e1zarase ao sur, buscando o basti\u00f3n defensivo do Ebro. A resistencia de Tortosa estaba dirixida por un hispanoromano, chamado Pedro, a quen se lle d\u00e1 t\u00edtulo de \"tiranus\" (tirano, \u00e9 dicir, a denominaci\u00f3n de que se autoproclama rei sen ter dereito) e esta cualificaci\u00f3n suxire que Pedro ter\u00eda sido proclamado soberano con motivo da extinci\u00f3n do Imperio e antes da entrada dos visigodos a\u00ednda que, tam\u00e9n, se desco\u00f1ece se foi proclamado s\u00f3 na rexi\u00f3n de Tortosa ou as s\u00faas pretensi\u00f3ns abrangu\u00edan a toda a provincia, sendo a citada cidade o seu \u00faltimo basti\u00f3n. Pedro foi derrotado e morreu e a cidade de Tortosa foi ocupada no 506 polo que, nesa data, os visigodos dominaban a totalidade da Tarraconense e probablemente, tam\u00e9n, a Cartaxinense.\nGauterico conquistou a zona occidental da Tarraconense e probablemente chegou a Lusitania, a\u00ednda que se sup\u00f3n que a zona ser\u00eda disputada tam\u00e9n polos suevos, daquela, moi identificados coas poboaci\u00f3ns locais, e que ameazaron a retagarda visigoda a trav\u00e9s das v\u00edas romanas que conduc\u00edan desde Braga at\u00e9 Cesaraugusta (continuando en direcci\u00f3n a Tarraco ) a trav\u00e9s de Asturica, Virovesca, Tritium, Vareia e Calagurris, e a que conduc\u00eda dende \"Ocelum Durii\" a Cesaraugusta a trav\u00e9s de Abucella, Clunia, Uxama, Turiasso e Belsione ou Belsinum ou Balsio, seguindo, aproximadamente, a li\u00f1a do Douro. Probablemente entre os anos 480 ou 481 e o 490, a parte central de Hispania foi disputada ferozmente por visigodos e suevos, xa que os primeiros conseguiran un dominio precario. Semella que os visigodos avanzaron sen ter moita resistencia e foron capaces de gobernar toda a Cartaxinense antes do 483, e tam\u00e9n toda ou parte de Lusitania.\nNo 483, o visigodo Salla e o bispo de M\u00e9rida (Augusta Emerita), Zen\u00f3n, reconstru\u00edron unha ponte romana sobre o Guadiana na cidade de M\u00e9rida, capital provincial de Lusitania (que con Requiario fora a capital do reino dos suevos), probablemente despois un per\u00edodo de loita entre os visigodos e os suevos, de bandidismo e goberno ineficaz dos propietarios locais. Esta inauguraci\u00f3n demostrar\u00eda que o control visigodo estaba ben establecido e que quizais non foi mal acollido pola poboaci\u00f3n. Sobre o dominio visigodo na B\u00e9tica, na mesma \u00e9poca, a\u00ednda que alg\u00fans historiadores soste\u00f1en que tivo que producirse antes da morte de Eurico en 484, non \u00e9 seguro e tampouco est\u00e1 documentado.\nAo mesmo tempo, durante o per\u00edodo 476-510, a\u00ednda que a maior parte da emigraci\u00f3n tivo que realizarse entre o 490 e 510, un n\u00famero relativamente grande de godos colonizou as terras entre o Texo e o Douro, e entre a fronteira de Galicia (en poder dos suevos) e o val do Ebro. Nesta \u00e1rea, t\u00e9\u00f1ense escavadas numerosas necr\u00f3poles godas e, probablemente, a porcentaxe de poboaci\u00f3n goda foi significativamente maior que noutras partes da Pen\u00ednsula Ib\u00e9rica.\nReinado de Alarico II.\nEurico morreu en setembro do 484 e foi sucedido polo seu fillo Alarico II . No 486, os francos de Clodoveo I (fillo de Khilderic I e a ra\u00ed\u00f1a turinxia Bisina) apoder\u00e1ronse dos dominios de Siagrio na parte norte da Galia (norte do r\u00edo Loira). Siagri refuxiouse en Tolosa, pero Alarico II entregouno aos francos, e foi executado. Con isto, os visigodos e francos fix\u00e9ronse veci\u00f1os. O traballo de consolidaci\u00f3n do dominio en Hispania (inclu\u00edda unha posible dominaci\u00f3n ademais da Lusitania e Cartaxinesa, na B\u00e9tica, o que non \u00e9 seguro) f\u00edxose en tempos de Alarico II. Ocupado nesta tarefa, quizais, Alarico II considerou pouco prudente enfrontarse aos francos para defender a Siagrio.\nPara defender as zonas conquistadas no oeste da Tarraconense e de Cartaxinense, preto das posici\u00f3ns dos suevos, traslad\u00e1ronse colonos visigodos dende a Galia e cre\u00e1ronse numerosos asentamentos na rexi\u00f3n; asentamentos as necr\u00f3poloes escavadas deron a co\u00f1ecer. A \"Chronica Caesaraugustana\" sit\u00faa unha gran emigraci\u00f3n de godos na derradeira d\u00e9cada do s\u00e9culo, e as\u00ed o confirman plenamente as escavaci\u00f3ns realizadas nunha grande \u00e1rea entre Pamplona (ao nord\u00e9s), o nacemento do Texo (no sueste), Carpio de Tajo no oeste de Toledo (ao suroeste), e Terra de Campos (ao noroeste). Precisamente, a bisbarra da Terra dos Campos, ao oeste de Pisuerga, recibe a denominaci\u00f3n do nome que antigamente ti\u00f1a: \"Campi Gothorum\" (Campos dos godos). Case toda a emigraci\u00f3n instalouse no outro lado do Ebro. Estes asentamentos xurdir\u00edan polo tanto entre 490 e 500, asegurando toda a zona fronte ao reino suevo, mentres que as forzas visig\u00f3ticas dirix\u00edan a s\u00faa actividade cara a Lusitania e a B\u00e9tica.\nNo 489, o emperador bizantino Zen\u00f3n, coa fin de desviar aos ostrogodos que ameazaban o Imperio de Oriente, cedeu ao seu rei, Teodorico o Grande, o Imperio occidental, inclu\u00eddo o t\u00edtulo legal de Emperador, renunciando de feito \u00e1 ficci\u00f3n de se-lo \u00fanico emperador.\nTeodorico dirixiu t\u00f3dalas s\u00faas forzas contra Dalmacia, que foi ocupada (489) e entrou en Italia (490) derrotando a Odoacro e os seus H\u00e9rulos nas beiras do Isonzo, preto de Verona, e por segunda vez no r\u00edo Adda. Teodorico entrou en Pavia, onde foi atacado inesperadamente polos h\u00e9rulos de Odoacro (490) que puxo cerco \u00e1 cidade. Seguramente, os asediadores puideron chegar a exterminar aos ostrogodos de non ser pola intervenci\u00f3n de Alarico II, que forzou a Odoacro a retirarse a R\u00e1vena (agosto de 490), onde foi asediado por Teodorico durante tres anos (490-493). A comezos do 493, Odoacro e Teodorico chegaron a un acordo, pactando unha repartici\u00f3n do poder. Teodorico entrou en R\u00e1vena (27 de febreiro) e comezou un breve per\u00edodo de goberno conxunto, que culminou aos poucos d\u00edas co asasinato de Odoacro a mans de Teodorico (principios de marzo), que tam\u00e9n asasinou a toda a familia do h\u00e9rulo e ordenou un masacre xeral, por sorpresa, das tropas h\u00e9rulas. Teodorico non asumiu o t\u00edtulo de emperador. Probablemente, como pagamento desta axuda prestada polos visigodos, a filla de Teodorico, Teudegoda, casou con Alarico II (aproximadamente entre 490 e 495), e naceu do mencionado enlace un fillo chamado Amalarico (cara o 500).\nA tensi\u00f3n entre os visigodos e os francos foi crecendo a principios do s\u00e9culo VI, e era xa evidente no 504. Teodorico o Grande, rei dos ostrogodos, actuou como mediador entre o franco Clodoveo e o visigodo Alarico II, para evita-la guerra e conseguiu que os dous reis se atopasen nunha illa do r\u00edo Loira (que marcaba a fronteira) preto de Amboise. Isto evitou o comezo inmediato da guerra, pero a tensi\u00f3n non diminu\u00edu.\nClodoveo (que era cat\u00f3lico) aliouse co rei burgundio Gundebaldo (que era ariano como Alarico II). Finalmente, a guerra estalou e rematou coa batalla de Vouill\u00e9, preto de Poitiers (507), na que Alarico II foi derrotado e asasinado. Francos e borgo\u00f1\u00f3ns ou burgundios avanzaron cara os dominios visigodos, pero o ostrogodo Teodorico enviou forzas ao mando do xeneral Ibbas que ocuparon a Provenza, impedindo que a ocuparan os burgundios (que xa penetraran nela), ao derrotalos no r\u00edo Durance. Dende a Provenza, o xeneral Ibbas entrou na Narbonense ou Septimania, pola que os francos e os visigodos loitaron ferozmente, especialmente nos arredores de Narbona (508).\n\u00c9 ent\u00f3n cando a \"Cr\u00f3nica Caesaraugustana\" exclama: \"\"Regnum Tolosanum destructum est\" \"; e santo Isidoro: \"Regnum Tolosanum, occupantibus Francis, destruitur\" (\"O reino de Tolosa, ocupado polos francos, foi destru\u00eddo\").\nNo 508 os ostrogodos descubriron que viv\u00eda entre os visigodos a un nobre chamado Eutarico, que se creu que era un descendente directo (probablemente neto ou bisneto) do antigo rei ostrogodo Viderico (un neno que pertenc\u00eda \u00e1 li\u00f1a lexitima a dinast\u00eda real ostrogoda dos Amalos) e que marchora cos visigodos no 375 ). Eutarico viviu como calquera nobre visigodo e recibiu a man da princesa Amalasunta, filla de Teodorico.\nPerdida Tolosa, a capital pasou a Barcelona e, posteriormente, a Toledo. A seguinte etapa do reino co\u00f1\u00e9cese como Reino visigodo de Toledo."}
{"id": "485426", "revid": "15490", "url": "https://gl.wikipedia.org/wiki?curid=485426", "title": "Reino de Tolosa", "text": ""}
{"id": "485427", "revid": "98629", "url": "https://gl.wikipedia.org/wiki?curid=485427", "title": "DS2000", "text": "O bus DS2000 \u00e9 un tipo de bus para sat\u00e9lites fabricado no Xap\u00f3n por Mitsubishi Electric a partir dun dese\u00f1o creado orixinalmente para os sat\u00e9lites DRTS e ETS 8 en colaboraci\u00f3n coa axencial espacial xaponesa JAXA.\nCaracter\u00edsticas.\nO bus DS2000, que soporta sat\u00e9lites de ata 5000\u00a0kg de masa, est\u00e1 pensado inicialmente para sat\u00e9lites de comunicaci\u00f3ns na \u00f3rbita xeoestacionaria e estabilizados nos tres eixos. A potencia xerada polos paneis solares, de ata 30 m de envergadura, pode chegar ata os 15 kW. O motor do bus produce ata 500 N de pulo. O bus en si ten unha altura de 4 metros e pode acoller 72 transpondedores, cun dese\u00f1o de vida total de 15 anos. \u00c9 compatible cos lanzadores H-IIA, Ariane 5, Delta IV e Atlas 5 e a s\u00faa estrutura est\u00e1 formada por un cilindro central rodeado por unha caixa de pl\u00e1stica reforzado con fibra de carbono."}
{"id": "485445", "revid": "55424", "url": "https://gl.wikipedia.org/wiki?curid=485445", "title": "Casa de Moeda da Rep\u00fablica Arxentina", "text": "A Casa de Moeda da Rep\u00fablica Arxentina (formalmente \"Sociedad del Estado Casa de Moneda\") \u00e9 unha sociedade estatal dependente do Ministerio de Econom\u00eda dese pa\u00eds suramericano, encargada da impresi\u00f3n de billetes e da cu\u00f1axe de moedas de curso legal, ademais da impresi\u00f3n de selos de correos, pasaportes e formularios oficiais, e da cu\u00f1axe de medallas.\nO edificio actual at\u00f3pase no n\u00famero 2.085 da avenida Ant\u00e1rtida Argentina, en Buenos Aires.\nEn 1927 inaugurou o seu museo, onde se conservan billetes, moedas e selos de gran valor hist\u00f3rico.\nAlg\u00fans dos seus dese\u00f1os obtiveron reco\u00f1ecementos internacionais, como o billete de Eva Duarte, premiado pola industria internacional durante a II Conferencia Internacional de Impresi\u00f3ns de Alta Seguridade, en Bogot\u00e1 (Colombia).\nHistoria.\nCreaci\u00f3n.\nA instituci\u00f3n fundouse o 29 de setembro de 1875 co nome de \"Casa de Moneda de la Naci\u00f3n\" e inaugurou a s\u00faa primeira f\u00e1brica o 14 de febreiro de 1881. A s\u00faa posta en funcionamento aprobouse mediante a Lei 1.130, de 1881, de Unificaci\u00f3n Monetaria, que establec\u00eda un sistema monetario bimetalista, con base no chamado \"peso ouro\" ou \"arxentino\".\nPrimeira sede.\nAquela primeira sede ergueuse nuns terreos no cruzamento das r\u00faas Defensa e M\u00e9xico, no hist\u00f3rico barrio de San Telmo, en Buenos Aires, e foi proxectada polo enxe\u00f1eiro Eduardo Castillla, que foi o primeiro director da instituci\u00f3n, nun estilo cl\u00e1sico italiano.\nEste primeiro edificio da Casa da Moeda ten unha planta sim\u00e9trica con patio central e un primeiro piso, cunha estrutura realizada en ferro e ladrillos. Na fachada salienta o portal de acceso e o seu t\u00edmpano, que interrompe a balaustrada do remate cun friso con m\u00e9topas e tr\u00edglifos adornados con figuras de abellas e flores de lis.\n\u00c1 cu\u00f1axe de moedas, que se vi\u00f1a facendo desde o ano da s\u00faa apertura, en 1884 incorporouse a fabricaci\u00f3n de medallas, para o que se adquiriron novas ferramentas e maquinarias, e se acondicionou un taller espec\u00edfico. En 1886 sumouse a impresi\u00f3n de selos fiscais, timbres e impresos do Estado \u00e1 actividade da ceca. En 1897, a Casa de Moeda da Rep\u00fablica Arxentina converteuse na entidade p\u00fablica encargada da impresi\u00f3n de billetes circulantes no pa\u00eds. Ademais, a partir de 1908 comezou aimpresi\u00f3n dos selos de correos arxentinos, actividade que mantivo ata 1998.\nAdemais da fabricaci\u00f3n de di\u00f1eiro para Arxentina, en ocasi\u00f3ns cu\u00f1\u00e1ronse nesta factor\u00eda moedas para a s\u00faa circulaci\u00f3n no veci\u00f1o Paraguai, a primeira vez en 1889, cunha tiraxe de 603.880 moedas dun peso de prata. A produci\u00f3n para Uruguai mant\u00edvose descontinuamente ata 1944 con diversos valores. En 1916 e 1917 tam\u00e9n se cu\u00f1aron senllas series de moedas de medio peso para a Rep\u00fablica do Uruguai, cun total de seis mill\u00f3ns de pezas.\nXa na d\u00e9cada de 1910 o edificio resultaba insuficiente para as funci\u00f3ns da Casa de Moeda. Por ese motivo inaugurouse en 1915 un anexo \u00e1s instalaci\u00f3ns orixinais nunha parcela de terreo adxacente, con sa\u00edda pola r\u00faa Balcarce; unha construci\u00f3n con fronte de ladrillos de influencia estil\u00edstica inglesa. Al\u00ed instal\u00e1ronse os talleres de impresi\u00f3n tipogr\u00e1fica e litogr\u00e1fica e o de galvanoplastia, unha secci\u00f3n para a contaxe de papel en branco e valores confeccionados, a intendencia e un dep\u00f3sito de papeis e outros materiais.\nAntonio A. Garc\u00eda Morales, quen dirixiu a instituci\u00f3n entre 1935 e 1946, tomou a decisi\u00f3n de constru\u00edr unha nova sede para a Casa da Moeda. As\u00ed foi que, en 1937, se cedeu un terreo na zona reenchida da ribeira do R\u00edo da Prata, onde se constru\u00edra o porto novo, e en 1939 promulgouse o decreto 29.158, polo que se autorizaba a nova construci\u00f3n.\nSegunda sede.\nA nova sede da Casa de Moeda inaugurouse o 27 de decembro de 1944. \u00c9 de estilo racionalista, malia reflectir referencias neocl\u00e1sicas monumentalistas, como as columnas do p\u00f3rtico, e pos\u00fae 40.913,11 m\u00b2 de superficie cuberta, con catro plantas mais soto. \u00c9 obra dos arquitectos Quincke, Nin Mitchell e Chute \u2014cuxo proxecto foi elixido por concurso en 1939\u2014 e a s\u00faa construci\u00f3n estivo a cargo da construtora \"Curuchet, Olivera y Giraldez\".\nO edificio est\u00e1 composto en realidade por dous corpos conectados, que comparten a composici\u00f3n de soto, planta baixa e tres pisos. Cara \u00e1 Avenida Ant\u00e1rtida Argentina est\u00e1 o acceso principal, xerarquizado por unha escalinata, que leva ao vest\u00edbulo da sede administrativa. Do mesmo vest\u00edbulo parte o corredor que conecta co sector industrial, que ten unha planta en forma de E, unida a unha m\u00e1is pequena con forma de L.\nEn 1946 emprendeuse na ceca un proceso de modernizaci\u00f3n para o que se contratou un grupo de profesionais estranxeiros que formasen unha escola e preparasen o persoal. Mario Balardi, Pietro Nicastro, Volumnio Carichelli ou Renato Garrasei foron alg\u00fans dos mestres m\u00e1is salientables que se encargaron deste labor.\nEn 1952 foi a primeira vez que a Casa de Moeda fixo o proceso completo de fabricaci\u00f3n dunha tiraxe de billetes (con valor dun peso), desde o seu dese\u00f1o ata a s\u00faa impresi\u00f3n, xa que ata ent\u00f3n algunha das fases se lle encargaba a empresas externas, tanto arxentinas como do estranxeiro.\nA transformaci\u00f3n da ceca en Sociedade do Estado tivo lugar a trav\u00e9s da Lei 21.622, do 19 de agosto de 1977. Este novo status capacit\u00e1baa legalmente para desenvolver actividades de car\u00e1cter industrial e comercial da mesma maneira que se se tratase dunha sociedade an\u00f3nima.\nDurante a s\u00faa extstencia, a Casa de Moeda da Rep\u00fablica Arxentina adaptouse aos diferentes tipos e sistemas monetarios do pa\u00eds: o \"peso ouro\" ou \"arxentino\" (1881), o \"peso moeda nacional\" (1881), o \"peso lei 18 188\" (1970) , o \"peso arxentino (1983)\", o \"austral\" (1985) e o \"peso convertible\" (1992).\nMuseo.\nEn 1927 creouse este espazo destinado a conservar e amosar o patrimonio hist\u00f3rico e cultural, tanto tanxible como intanxible, que a Casa de Moeda foi xerando desde a s\u00faa entrada en funcionamento en 1881. O museo conta cunha sala de exposici\u00f3n permanente, centrada nos procesos de fabricaci\u00f3n de moedas, medallas e billetes, e tam\u00e9n cunha biblioteca numism\u00e1tica especializada e un arquivo hist\u00f3rico.\nAdemais das moedas, medallas, billetes etc., o museo exhibe un importante patrimonio industrial, constitu\u00eddo por maquinaria, equipamento e ferramentas, a trav\u00e9s do cal se pode realizar unha visi\u00f3n do desenvolvemento das t\u00e9cnicas gr\u00e1ficas e de cu\u00f1axe da fin do s\u00e9culo XIX e de principios do s\u00e9culo XX."}
{"id": "485446", "revid": "65337", "url": "https://gl.wikipedia.org/wiki?curid=485446", "title": "Casa da Moeda da Rep\u00fablica Arxentina", "text": ""}
{"id": "485447", "revid": "65337", "url": "https://gl.wikipedia.org/wiki?curid=485447", "title": "Casa de Moeda da Arxentina", "text": ""}
{"id": "485448", "revid": "65337", "url": "https://gl.wikipedia.org/wiki?curid=485448", "title": "Casa da Moeda da Arxentina", "text": ""}
{"id": "485449", "revid": "65337", "url": "https://gl.wikipedia.org/wiki?curid=485449", "title": "Ceca da Arxentina", "text": ""}
{"id": "485450", "revid": "65337", "url": "https://gl.wikipedia.org/wiki?curid=485450", "title": "Ceca da Rep\u00fablica Arxentina", "text": ""}
{"id": "485451", "revid": "65337", "url": "https://gl.wikipedia.org/wiki?curid=485451", "title": "Sociedad Estatal Casa de Moneda", "text": ""}
{"id": "485454", "revid": "15490", "url": "https://gl.wikipedia.org/wiki?curid=485454", "title": "Casa de moeda (hom\u00f3nimos)", "text": "A expresi\u00f3n casa de moeda, como establecemento onde se cu\u00f1an moedas, pode estar referida a:"}
{"id": "485455", "revid": "65337", "url": "https://gl.wikipedia.org/wiki?curid=485455", "title": "Casa da moeda (hom\u00f3nimos)", "text": ""}
{"id": "485457", "revid": "6434756", "url": "https://gl.wikipedia.org/wiki?curid=485457", "title": "N\u00f3s Diario", "text": "N\u00f3s Diario \u00e9 un xornal galego, publicado en Santiago de Compostela. O seu primeiro n\u00famero impreso sa\u00edu \u00e1 r\u00faa o 2 de xaneiro de 2020. \nHistoria.\nEn novembro de 2017 o consello de administraci\u00f3n da empresa Sermos Galiza S.A. emitiu un comunicado no que anunciaba a s\u00faa intenci\u00f3n de comezar a editar un diario en papel. Para facelo realidade artellouse un grupo promotor de 175 persoas e colectivos sociais, que presentou o proxecto en xaneiro de 2018. Conseguida a participaci\u00f3n de m\u00e1is de 3000 subscritores anunciou a s\u00faa sa\u00edda para 2019, aparecendo nos quioscos en xaneiro do 2020 con exemplares cinco d\u00edas por semana (de terza feira a s\u00e1bado).\nO xornal foi exclu\u00eddo polo goberno galego do repartimento de axudas aos medios do ano 2021, co argumento de non ser un diario, malia que a OXD define \"diario\" como \"calquera publicaci\u00f3n que se edita catro ou m\u00e1is d\u00edas por semana\". A Xunta volveu exclu\u00edr o xornal da li\u00f1a de axudas no 2022, malia figurar entre os seus obxectivos a normalizaci\u00f3n da lingua e a defensa da cultura galega. As reclamaci\u00f3ns da empresa foron desestimadas polo TSXG en xaneiro de 2023."}
{"id": "485462", "revid": "89787", "url": "https://gl.wikipedia.org/wiki?curid=485462", "title": "Feliz idade", "text": "Feliz idade \u00e9 un poemario da poeta galega Olga Novo. Foi publicado na colecci\u00f3n Tambo, baixo o selo Faktor\u00eda K de libros da editora Kalandraka en 2019. O libro acadou o Premio da Cr\u00edtica de poes\u00eda galega e o Premio Nacional de Poes\u00eda.\nCaracter\u00edsticas.\nO libro une a xestaci\u00f3n e a infancia da filla da poeta coa enfermidade do pai (alzh\u00e9imer) e o loito polo seu pasamento. Al\u00e9n dunha carta limiar dirixida \u00e1 filla, o libro componse das seguintes partes:"}
{"id": "485463", "revid": "89787", "url": "https://gl.wikipedia.org/wiki?curid=485463", "title": "Marriage Story", "text": "Marriage Story \u00e9 un filme estadounidense de 2019 escrito, dirixido e producido por Noah Baumbach. Est\u00e1 protagonizado por Adam Driver e Scarlett Johansson, xunto con Laura Dern, Alan Alda, Ray Liotta, Azhy Robertson, Julie Hagerty, Merritt Wever e Wallace Shawn nos papeis secundarios. O filme conta a historia dun matrimonio (Johansson e Driver) que se enfrontan a un duro proceso de divorcio."}
{"id": "485466", "revid": "89787", "url": "https://gl.wikipedia.org/wiki?curid=485466", "title": "Bad Teacher", "text": "Bad Teacher \u00e9 un filme estadounidense de 2011 dirixido por Jake Kasdan e escrito por Lee Eisenberg e Gene Stupnitsky. Est\u00e1 protagonizado por Cameron Diaz, Justin Timberlake, Lucy Punch, Jason Segel, e Phyllis Smith.\nO filme estreouse nos Estados Unidos e no Canad\u00e1 o 24 de xu\u00f1o de 2011. Conta a historia dunha mestra preguiceira que regresa a un traballo docente que odia co obxectivo de facer bastantes cartos para po\u00f1er implantes de peito ap\u00f3s o seu prometido rico remata a s\u00faa relaci\u00f3n."}
{"id": "485471", "revid": "15490", "url": "https://gl.wikipedia.org/wiki?curid=485471", "title": "Batalla de Vouill\u00e9", "text": ""}
{"id": "485477", "revid": "23204", "url": "https://gl.wikipedia.org/wiki?curid=485477", "title": "The Two Popes", "text": "The Two Popes \u00e9 un filme de 2019 dirixido por Fernando Meirelles e escrito por Anthony McCarten, adaptado a partir da obra de McCarten \"The Pope\". Est\u00e1 protagonizado por Anthony Hopkins no papel do papa Bieito XVI e Jonathan Pryce como o cardeal Jorge Mario Bergoglio (m\u00e1is tarde o papa Francisco).\nEstreouse no Festival de Cinema de Telluride o 31 de agosto de 2019. Tivo unha estrea limitada nos cinemas dos Estados Unidos o 27 de novembro de 2019 e no Reino Unido o 29 de novembro de 2019. A s\u00faa estrea dixital en streaming produciuse o 20 de decembro de 2019 a trav\u00e9s de Netflix."}
{"id": "485488", "revid": "785", "url": "https://gl.wikipedia.org/wiki?curid=485488", "title": "Master of None", "text": "Master of None \u00e9 unha serie estadounidense estreada en streaming o 6 de novembro\u00a0de 2015 a trav\u00e9s de Netflix. A serie foi creada por Aziz Ansari e Alan Yang, e est\u00e1 protagonizada polo propio Ansari no papel de Dev Shah, un actor que rolda os trinta anos que conta as s\u00faas experiencias rom\u00e1nticas, profesionais e culturais. A primeira tempada est\u00e1 ambientada na cidade de Nova York, e consta de dez episodios. A segunda tempada, que ten lugar en Italia e Nova York, consta de dez episodios e foi estreada o 12 de maio de 2017.\n\"Master of None\" ga\u00f1ou tres Premios Emmy e un Globo de Ouro. A serie recibiu a aclamaci\u00f3n da cr\u00edtica."}
{"id": "485491", "revid": "98629", "url": "https://gl.wikipedia.org/wiki?curid=485491", "title": "A. J. P. Taylor", "text": "Alan John Percivale \"A. J. P.\" Taylor, nado en Birkdale (Lancashire) o 25 de marzo de 1906 e finado en Londres o 7 de setembro de 1990, foi un historiador, xornalista e escritor ingl\u00e9s especializado na diplomacia europea dos s\u00e9culos XIX e XX. Tanto como xornalista e como locutor, f\u00edxose moi co\u00f1ecido por mill\u00f3ns de televidentes a trav\u00e9s das s\u00faas conferencias por televisi\u00f3n. A s\u00faa combinaci\u00f3n de rigor acad\u00e9mico e atractivo popular levou o historiador Richard Overy a describilo como \"o Macaulay da nosa \u00e9poca\".\nTraxectoria.\nPrimeiros anos.\nTaylor naceu en 1906 en Birkdale, preto de Southport, que ent\u00f3n formaba parte do condado de Lancashire. Os seus pais eran ricos e de tendencias esquerdistas, algo que el herdou. Tam\u00e9n eran pacifistas, que se opuxeron \u00e1 primeira guerra mundial, e enviaron o seu fillo a escolas cu\u00e1queras como unha forma de protesta contra a guerra. Educouse en varias destas escolas, inclu\u00edndo Bootham School en York. Geoffrey Barraclough, un contempor\u00e1neo en Bootham School, lembrou a Taylor como \"unha estimulante, vital personalidade, violentamente antiburgu\u00e9s e anticristi\u00e1n\". En 1924, entrou no Oriel College, en Oxford, para estudar historia moderna.\nNa d\u00e9cada de 1920, a nai de Taylor, Constance, foi membro da Internacional Comunista, mentres que un dos seus t\u00edos era un membro fundador do Partido Comunista de Gran Breta\u00f1a. Constance era unha sufraxista, feminista e defensora do amor libre que practicaba os seus ensinos a trav\u00e9s dunha cadea de relaci\u00f3ns extramaritais, m\u00e1is notablemente con Henry Sara, un comunista que de moitas maneiras se converteu en pai substituto de Taylor. O propio Taylor foi recrutado no Partido Comunista de Gran Breta\u00f1a por un amigo da familia, o historiador militar Tom Wintringham, mentres que estaba no Oriel; foi membro de 1924 a 1926 e rompeu co partido sobre o que el consideraba que era o seu soporte ineficaz durante a folga xeral de 1926. Despois de sa\u00edr, foi un gran partidario do Partido Laborista polo resto da s\u00faa vida, permanecendo como membro durante m\u00e1is de sesenta anos. A pesar da s\u00faa ruptura co Partido Comunista, visitou a Uni\u00f3n Sovi\u00e9tica en 1925 e, de novo, en 1934.\nCarreira acad\u00e9mica.\nTaylor graduouse en Oxford en 1927. Despois de traballar brevemente como empregado xudicial, comezou o seu traballo de posgrao e viaxou a Viena para estudar o impacto do movemento cartista na Revoluci\u00f3n de 1848. Cando este tema resultou non ser factible, pasou a estudar a cuesti\u00f3n da unificaci\u00f3n de Italia durante un per\u00edodo de dous anos. Isto deu lugar ao seu primeiro libro, \"The Italian Problem in European Diplomacy, 1847\u201349\", publicado en 1934.\nAnos en Manchester.\nTaylor deu clases de historia na Universidade de Manchester de 1930 a 1938. Chegou a vivir coa s\u00faa esposa en primeiro lugar nun piso sen amoblar no \u00faltimo andar dunha casa do s\u00e9culo XVIII fronte \u00e1 entrada do parque Didsbury chamado \"The Limes en 148 Wilmslow Road\", no extremo sur de Didsbury Village e situado detr\u00e1s da r\u00faa.\nConverteuse en membro do Magdalen College de Oxford en 1938, cargo que ocupou ata 1976, e tam\u00e9n deu conferencias de historia moderna en Oxford de 1938 ata 1963. En Oxford foi un orador tan extraordinariamente popular que ti\u00f1a que dar as s\u00faas clases \u00e1s 8.30 da ma\u00f1\u00e1 para evitar que a sala estivese demasiado concorrida.\nEn 1964, cando Oxford se negou a renovar o seu mandato como conferenciante polas consecuencias da pol\u00e9mica ocasionada polas orixes da segunda guerra mundial, converteuse en profesor no Instituto de Investigaci\u00f3ns Hist\u00f3ricas en Londres, University College London, e na Polit\u00e9cnica do Norte de Londres.\nUn paso importante na \"rehabilitaci\u00f3n\" de Taylor foi un compendio de artigos organizado na s\u00faa honra por Martin Gilbert en 1965; foi honrado con dous \"Festschriften\", en 1976 e 1986. Os \"Festschriften\" eran testemu\u00f1os da s\u00faa popularidade entre os seus antigos alumnos, como recibir incluso un s\u00f3 Festschrift \u00e9 considerado como unha honra extraordinaria e rara.\nSegunda guerra mundial.\nDurante a segunda guerra mundial, Taylor serviu na Garda Nacional e f\u00edxose amigo dos estadistas emigrantes de Europa do Leste, como o expresidente h\u00fangaro, o conde Mih\u00e1ly K\u00e1rolyi e o presidente checoslovaco Edvard Bene\u0161. Estas amizades axudaron a mellorar a s\u00faa comprensi\u00f3n da rexi\u00f3n. A s\u00faa amizade con Bene\u0161 e K\u00e1rolyi pode axudar a explicar a s\u00faa interpretaci\u00f3n de usar delas, en particular, K\u00e1rolyi, a quen Taylor retrata como unha figura santa. Durante o mesmo per\u00edodo, Taylor foi empregado polo Executivo Pol\u00edtico de Guerra como experto en Europa Central e frecuentemente falou na radio e en diversas reuni\u00f3ns p\u00fablicas. Durante a guerra, f\u00edxo presi\u00f3n para que o Goberno brit\u00e1nico reco\u00f1ecese a Josip Broz Tito, xefe dos partisanos, como o goberno lex\u00edtimo de Iugoslavia.\nXubilaci\u00f3n.\nTaylor foi ferido de gravidade en 1984, cando foi atropelado por un coche mentres cruzaba Old Compton Street, en Londres. O efecto do sinistro deu lugar ao seu retiro en 1985. Nos seus \u00faltimos anos, tivo que soportar a enfermidade de P\u00e1rkinson, que o deixou incapaz para a escritura. A s\u00faa \u00faltima aparici\u00f3n p\u00fablica foi na s\u00faa 80 aniversarios, en 1986, cando un grupo dos seus antigos alumnos, inclu\u00edndo a Sir Martin Gilbert, Alan Sked, Norman Davies e Paul Kennedy, organizaron unha recepci\u00f3n p\u00fablica na s\u00faa honra. Memorizou, con considerable dificultade, un breve discurso, que pronunciou dunha maneira que logrou ocultar o feito de que a s\u00faa memoria e a mente foran danadas de xeito permanente pola enfermidade de P\u00e1rkinson.\nEn 1987, ingresou nun fogar de anci\u00e1ns en Londres, onde morreu o 7 de setembro de 1990, aos 84 anos de idade.\nVida persoal.\nTaylor casou tres veces. A s\u00faa primeira esposa, Margaret Adams, en 1931 (divorci\u00e1ronse en 1951) e con ela tivo catro fillos. Durante un tempo na d\u00e9cada de 1930, el e a s\u00faa esposa compartiron casa co escritor Malcolm Muggeridge e a s\u00faa esposa.\nTaylor viviu por un tempo en Disley, Cheshire, onde Dylan Thomas (quen era o amante da s\u00faa primeira esposa) era o seu invitado; m\u00e1is tarde proporcionou a Thomas unha cabana en Oxford para que puidese recuperarse dunha ruptura. A s\u00faa segunda esposa foi Eva Crosland, con quen Taylor casou en 1951 e divorciouse en 1974; tivo dous fillos con ela. Mesmo despois de divorciarse de Margaret Adams, Taylor continuou vivindo con ela, mentres que manti\u00f1a un fogar con Eve. A s\u00faa terceira esposa foi a historiadora h\u00fangara \u00c9va Haraszti, con quen casou en 1976."}
{"id": "485492", "revid": "98629", "url": "https://gl.wikipedia.org/wiki?curid=485492", "title": "Eroski Para\u00edso", "text": "Eroski Para\u00edso \u00e9 un filme galego de 2009 dirixido por Jorge Coira e Xes\u00fas Ron. Baseado na obra hom\u00f3nima da compa\u00f1\u00eda de teatro Ch\u00e9vere, conta distintas historias reais ocorridas na sala de festas \"Para\u00edso\", que funcionou en Muros ata 1990 e que logo foi convertida nun supermercado.\nSinopse.\n\u00c1lex (Cris Iglesias), unha directora novel, decide gravar un documental sobre seus pais: Antonio (Miguel de Lira), veci\u00f1o de Arcos, Mazaricos, e Eva (Patricia de Lorenzo), de Muros, quen se co\u00f1eceron nesa \u00faltima vila na famosa sala de festas \"Para\u00edso\", agora convertida en supermercado."}
{"id": "485493", "revid": "47401", "url": "https://gl.wikipedia.org/wiki?curid=485493", "title": "A.J.P. Taylor", "text": ""}
{"id": "485494", "revid": "865", "url": "https://gl.wikipedia.org/wiki?curid=485494", "title": "Treats", "text": "Treats \u00e9 o primeiro \u00e1lbum de estudio da banda estadounidense de noise pop Sleigh Bells, publicado o 24 de maio de 2010 a trav\u00e9s dos selos Mom+Pop Music e N.E.E.T. Recordings."}
{"id": "485495", "revid": "23204", "url": "https://gl.wikipedia.org/wiki?curid=485495", "title": "Melissa McCarthy", "text": "Melissa Ann McCarthy, nada en Plainfield (Illinois) o 26 de agosto de 1970, \u00e9 unha actriz, c\u00f3mica, escritora, dese\u00f1adora de moda e produtora estadounidense.\nComezou a aparecer na televisi\u00f3n e no cinema a finais da d\u00e9cada de 1990, e ga\u00f1ou reco\u00f1ecemento polo seu papel como Sookie St. James na serie de televisi\u00f3n \"Gilmore Girls\" (2000\u201307). Entre 2007 e 2009, interpretou a Dena na telecomedia de ABC \"Samantha Who?\" antes de ser escollida como Molly Flynn na sitcom de CBS \"Mike &amp; Molly\" (2010\u201316), papel que lle valeu un Emmy \u00e1 mellor actriz nunha serie de comedia, as\u00ed como outras d\u00faas candidaturas nas temporadas seguintes. Tam\u00e9n foi candidata en cinco ocasi\u00f3ns (2012, 2013, 2014, 2016 e 2017) ao Emmy como actriz convidada de comedia polas s\u00faas aparici\u00f3ns como presentadora en \"Saturday Night Live\", ga\u00f1ando o premio en 2017.\nMcCarthy logrou reco\u00f1ecemento xeral e aclamaci\u00f3n da cr\u00edtica pola s\u00faa interpretaci\u00f3n na comedia \"Bridesmaids\" (2011); por ese traballo recibiu candidaturas ao \u00d3scar como mellor actriz secundaria, aos premio BAFTA e aos Premios do Sindicato de Actores. En 2013, coprotagonizou as comedias \"Identity Thief\" e \"The Heat\". Apareceu en papeis secundarios, inclu\u00eddos \"The Nines\" (2007), \"The Back-up Plan\" (2010), \"As\u00ed \u00e9 a vida\" (2010), \"This Is 40\" (2012) e \"Resac\u00f3n 3\" (2013). En 2014, McCarthy protagonizou a comedia \"Tammy\" e a comedia dram\u00e1tica \"St. Vincent\". En 2015, encabezou a comedia de acci\u00f3n \"Spy\", pola que recibiu unha candidatura ao Globo de Ouro \u00e1 mellor actriz de comedia ou musical.\nMcCarthy e o seu esposo Ben Falcone fundaron \"On the Day\", unha compa\u00f1\u00eda de produci\u00f3n. En 2015, recibiu unha estrela no Paseo da Fama de Hollywood, lanzou a s\u00faa propia li\u00f1a de roupa, \"Melissa McCarthy Seven7\", e foi declarada a terceira actriz mellor pagada do mundo por \"Forbes\". En 2016, \"Forbes\" nomeouna como a segunda actriz mellor pagada do mundo, con ganancias de 33 mill\u00f3ns de d\u00f3lares.\nVida persoal.\nMcCarthy casou co seu mozo, Ben Falcone, actor e alumno de The Groundlings, o 8 de outubro de 2005. A parella ten d\u00faas fillas, Vivian, nada en maio de 2007, e Georgette, nada en marzo de 2010. O primeiro embarazo de McCarthy foi inclu\u00eddo na \u00faltima temporada de \"Gilmore Girls\". Vivian e Georgette apareceron no filme de 2016 \"The Boss\", en que a primeira interpretaba unha versi\u00f3n nova da personaxe da s\u00faa nai. Falcone e McCarthy expresaron o desexo de que as s\u00faas fillas se centrase na s\u00faa educaci\u00f3n e procurasen unha carreira profesional na interpretaci\u00f3n posteriormente.\nFalcone fixo aparici\u00f3ns en filmes e series de televisi\u00f3n de McCarthy, como a terceira temporada de \"Gilmore Girls\", \"The Nines\", \"Bridesmaids\", \"The Heat\", \"Tammy\", \"Identity Thief\", \"Spy\", \"The Boss\", \"Life of the Party\", \"The Happytime Murders\" e \"Can You Ever Forgive Me?\".\nDende o principio de \"Mike &amp; Molly\", McCarthy perdeu aproximadamente uns 35\u00a0kg. Considera que a perda de peso se debeu a unha dieta alta en prote\u00ednas e baixa en carbohidratos, exercicio regular e unha \"vida superaburrida\" que incl\u00fae ir \u00e1 cama \u00e1s 7:30\u00a0p.m.\nMcCarthy \u00e9 prima da actriz, modelo e presentadora Jenny McCarthy."}
{"id": "485496", "revid": "865", "url": "https://gl.wikipedia.org/wiki?curid=485496", "title": "Joy as an Act of Resistance", "text": "Joy as an Act of Resistance. \u00e9 o segundo \u00e1lbum de estudio da banda inglesa de punk rock Idles, publicado o 31 de agosto de 2018 a trav\u00e9s do selo Partisan Records. O disco chegou ao n\u00famero 5 da lista brit\u00e1nica de \u00e1lbums o 7 de setembro de 2018."}
{"id": "485497", "revid": "23204", "url": "https://gl.wikipedia.org/wiki?curid=485497", "title": "Caroline Link", "text": "Caroline Link, nada o 2 de xu\u00f1o de 1964, \u00e9 unha directora de cinema alem\u00e1. O seu filme \"Nirgendwo in Afrika\" recibiu o \u00d3scar \u00e1 mellor filme en lingua non inglesa de 2002.\nTraxectoria.\nEstudou cinema de 1986 a 1990 na Academia do Cinema e a TV de M\u00fanic."}
{"id": "485498", "revid": "865", "url": "https://gl.wikipedia.org/wiki?curid=485498", "title": "Peng!", "text": "Peng! \u00e9 o primeiro \u00e1lbum de estudio da banda anglo-francesa de avant-pop Stereolab, publicado o 26 de maio de 1992 a trav\u00e9s do selo Too Pure no Reino Unido e por American Recordings nos Estados Unidos. A portada e o t\u00edtulo do \u00e1lbum (unha onomatopeia alem\u00e1 para un golpe forte ou un estoupido) derivan dunha tira c\u00f3mica chamada \"der t\u00f6dliche finger\" que apareceu nun n\u00famero de 1970 de \"Hotcha\", un xornal underground su\u00edzo. Diferentrs paneis da mesma tira c\u00f3mica foron adaptados para portadas doutros lanzamentos de Stereolab."}
{"id": "485499", "revid": "23204", "url": "https://gl.wikipedia.org/wiki?curid=485499", "title": "Les invasions barbares", "text": ""}
{"id": "485502", "revid": "1576", "url": "https://gl.wikipedia.org/wiki?curid=485502", "title": "Self-Inflicted Aerial Nostalgia", "text": "Self-Inflicted Aerial Nostalgia \u00e9 o terceiro \u00e1lbum de estudio da banda estadounidense de indie rock Guided by Voices, publicado no ano 1989 a trav\u00e9s do selo Halo. O disco foi reeditado en 2005 polo selo Scat Records."}
{"id": "485503", "revid": "5863", "url": "https://gl.wikipedia.org/wiki?curid=485503", "title": "Gavin Hood", "text": "Gavin Hood, nado en Xohanesburgo (Rep\u00fablica Surafricana) o 12 de maio de 1963, \u00e9 un director, produtor, guionista e actor surafricano, m\u00e1is co\u00f1ecido por escribir e dirixir \"Tsotsi\" (2005), co cal ga\u00f1ou o \u00d3scar \u00f3 mellor filme en lingua non inglesa, o primeiro obtido por un director surafricano. Tam\u00e9n dirixiu os filmes \"\", \"Ender's Game\" e \"Eye in the Sky\"."}
{"id": "485505", "revid": "89787", "url": "https://gl.wikipedia.org/wiki?curid=485505", "title": "Florian Henckel von Donnersmarck", "text": "Florian Maria Georg Christian Graf Henckel von Donnersmarck, nado en Colonia o 2 de maio de 1973 \u00e9 un director de cinema alem\u00e1n, co\u00f1ecido por escribir e dirixir o filme \"Das Leben der Anderen\", ga\u00f1ador en 2006 do \u00d3scar \u00f3 mellor filme en lingua non inglesa, e en 2010 o tres veces nomeado aos Globos de Ouro \"The Tourist\", protagonizado por Angelina Jolie e Johnny Depp."}
{"id": "485506", "revid": "23204", "url": "https://gl.wikipedia.org/wiki?curid=485506", "title": "Florian Maria Georg Christian Graf Henckel von Donnersmarck", "text": ""}
{"id": "485507", "revid": "5863", "url": "https://gl.wikipedia.org/wiki?curid=485507", "title": "Imprenta Ferrer", "text": ""}
{"id": "485508", "revid": "5863", "url": "https://gl.wikipedia.org/wiki?curid=485508", "title": "Imprenta y Fotograbado de Ferrer", "text": ""}
{"id": "485509", "revid": "5863", "url": "https://gl.wikipedia.org/wiki?curid=485509", "title": "Imp. de Ferrer", "text": ""}
{"id": "485510", "revid": "5863", "url": "https://gl.wikipedia.org/wiki?curid=485510", "title": "Imprenta y fotograbado de Ferrer", "text": ""}
{"id": "485512", "revid": "5863", "url": "https://gl.wikipedia.org/wiki?curid=485512", "title": "Pedro Inocencio Vicente Ferrer Sans", "text": ""}
{"id": "485515", "revid": "5863", "url": "https://gl.wikipedia.org/wiki?curid=485515", "title": "Pedro Inocencio Vicente Ferrer Sanz", "text": ""}
{"id": "485516", "revid": "85894", "url": "https://gl.wikipedia.org/wiki?curid=485516", "title": "Os Ramos, Valverde, Monforte de Lemos", "text": "Os Ramos \u00e9 un lugar da parroquia de Valverde, no concello de Monforte de Lemos. En 2018 estaba deshabitado.\nO lugar sit\u00faase a 336 m de altitude, ao norte do Monte de Valverde. At\u00f3pase entre a li\u00f1a de ferrocarril Le\u00f3n-A Coru\u00f1a e as estradas LU-546 e LU-109."}
{"id": "485517", "revid": "85894", "url": "https://gl.wikipedia.org/wiki?curid=485517", "title": "Cedr\u00f3n, Valverde, Monforte de Lemos", "text": "Cedr\u00f3n \u00e9 un lugar da parroquia de Valverde, no concello de Monforte de Lemos. En 2018 estaba deshabitado.\nO lugar sit\u00faase a 324 m de altitude, na ribeira dereita do r\u00edo Mao."}
{"id": "485519", "revid": "1131", "url": "https://gl.wikipedia.org/wiki?curid=485519", "title": "A Ag\u00fcela, Valverde, Monforte de Lemos", "text": "A Ag\u00fcela \u00e9 un lugar da parroquia de Valverde, no concello de Monforte de Lemos. En 2018 ti\u00f1a seis habitantes (catro homes e d\u00faas mulleres).\nO lugar sit\u00faase a 327 m de altitude, ao leste da li\u00f1a ferroviaria Le\u00f3n-A Coru\u00f1a."}
{"id": "485520", "revid": "1131", "url": "https://gl.wikipedia.org/wiki?curid=485520", "title": "O Escouredo, Valverde, Monforte de Lemos", "text": "O Escouredo \u00e9 un lugar da parroquia de Valverde, no concello de Monforte de Lemos. En 2018 ti\u00f1a cinco habitantes (dous homes e tres mulleres).\nO lugar sit\u00faase a 351 m de altitude, ao norte do monte de Valverde."}
{"id": "485521", "revid": "89787", "url": "https://gl.wikipedia.org/wiki?curid=485521", "title": "Real Casa da Moeda de Segovia", "text": "A Real Casa da Moeda de Segovia, tam\u00e9n co\u00f1ecida como o Enxe\u00f1o de Segovia, \u00e9 un edificio constru\u00eddo nesa cidade de Castela e Le\u00f3n no s\u00e9culo XVI para establecer nel a primeira casa de moeda mecanizada de Espa\u00f1a.\nA ceca estivo en funcionamento ata 1869, cando pechou, xunto coa Real Casa da Moeda de Xuvia e as demais que operaban en Espa\u00f1a, ag\u00e1s a de Madrid, onde se centralizou a fabricaci\u00f3n de moeda espa\u00f1ola.\nA marca de ceca que identificou tradicionalmente as moedas cu\u00f1adas na Real Casa da Moeda de Segovia foi unha representaci\u00f3n do acueduto, ag\u00e1s nas derradeiras emisi\u00f3ns de Isabel II, de 1866 a 1868, cando foi substitu\u00edda por unha estrela de tres puntas.\nHistoria.\nA orixe do Enxe\u00f1o de Segovia rem\u00f3ntase a finais de 1580, cando Filipe II ordenou que se adoptase unha nova t\u00e9cnica de cu\u00f1axe de moedas baseada no uso dun rolete. A Real Casa da Moeda de Segovia est\u00e1 reco\u00f1ecida como un dos edificios de arquitectura industrial m\u00e1is antigos de toda Europa. Foi a primeira casa da moeda mecanizada de Espa\u00f1a e tam\u00e9n a primeira que pertenceu directamente \u00e1 coroa. Co\u00f1ecida tam\u00e9n como Real Enxe\u00f1o de Segovia, foi unha ceca moi innovadora no seu tempo, nun edificio dese\u00f1ado para albergar unha moderna maquinaria, co\u00f1ecida como \"enxe\u00f1o\", as\u00ed como os diversos departamentos do proceso industrial. O novo sistema de fabricaci\u00f3n produc\u00eda moedas en serie de xeito mecanizado, o que converteu a ceca en precursora con m\u00e1is de douscentos anos de adianto \u00e1s modernas factor\u00edas da Revoluci\u00f3n Industrial.\nEsta tecnolox\u00eda renacentista consist\u00eda nun sistema de laminaci\u00f3n e cu\u00f1axe mediante enxe\u00f1os movidos por rodas hidr\u00e1ulicas. A t\u00e9cnica fora inventada en Augsburgo en 1550 e antes da s\u00faa implantaci\u00f3n en Segovia utiliz\u00e1rase xa noutras cidades europeas. A m\u00e1quina constru\u00edda en Burg Hasegg, Hall in Tirol (Austria) levouse cara a Segovia no maior convoi industrial que se co\u00f1ec\u00eda ata aquel momento.\nO dese\u00f1o desta vangardista f\u00e1brica d\u00e9bese a Juan de Herrera, un dos arquitectos m\u00e1is influentes da historia de Espa\u00f1a, quen o levou a cabo xunto con outros arquitectos austr\u00edacos. O edificio \u00e1chase na marxe esquerda do r\u00edo Eresma, moi pr\u00f3ximo ao mosteiro de Santa Mar\u00eda del Parral.\nNa actualidade \u00e9 posible visitar o monumento e real\u00edzanse visitas guiadas.\nO 8 de xu\u00f1o de 2000 o conxunto arquitect\u00f3nico foi declarado Ben de Interese Cultural, mediante un decreto publicado no \"Bolet\u00edn Oficial de Castela e Le\u00f3n\" o d\u00eda 12 dese mesmo mes.\nMuseo.\nNo edificio da antiga casa da moeda hai un museo no que se reflicte a propia traxectoria das instalaci\u00f3ns, con diversas salas nas que se presenta a historia do di\u00f1eiro e as diferentes \u00e9pocas de cu\u00f1axe de moeda na cidade con anterioridade ao establecemento da Real Casa de Moeda, xa coas primeiras emisi\u00f3ns de moeda romana, e as medievais da ceca vella de Segovia.\nP\u00f3dese ver tam\u00e9n a maquinaria utilizada na Real Casa nas diferentes etapas da cu\u00f1axe e obxectos relacionados cos oficios que nela se exerc\u00edan (tesoureiro, afinador, tallador, ensaiador etc.), as\u00ed como unha mostra de moedas reais cu\u00f1adas na propia f\u00e1brica de moeda en diversas etapas."}
{"id": "485522", "revid": "65337", "url": "https://gl.wikipedia.org/wiki?curid=485522", "title": "Real Casa de Moeda de Segovia", "text": ""}
{"id": "485523", "revid": "65337", "url": "https://gl.wikipedia.org/wiki?curid=485523", "title": "Casa da Moeda de Segovia", "text": ""}
{"id": "485524", "revid": "65337", "url": "https://gl.wikipedia.org/wiki?curid=485524", "title": "Casa de Moeda de Segovia", "text": ""}
{"id": "485525", "revid": "65337", "url": "https://gl.wikipedia.org/wiki?curid=485525", "title": "Ceca de Segovia", "text": ""}
{"id": "485526", "revid": "65337", "url": "https://gl.wikipedia.org/wiki?curid=485526", "title": "Enxe\u00f1o de Segovia", "text": ""}
{"id": "485527", "revid": "85894", "url": "https://gl.wikipedia.org/wiki?curid=485527", "title": "Jes\u00fas Verdeal Maseda", "text": "Jes\u00fas Verdeal Maseda, nado en Mondo\u00f1edo en 1899 e finado en Ferrol o 16 de abril de 1937, foi un sindicalista e pol\u00edtico galego.\nTraxectoria.\nVeci\u00f1o do Barqueiro. Membro do Sindicato da Industria Pesqueira do Barqueiro da CNT. Logo do golpe de Estado do 18 de xullo de 1936 foi detido. Xulgado en Ferrol por rebeli\u00f3n militar o 15 de marzo de 1937, foi condenado a pena de morte. Foi executado no castelo de San Felipe de Ferrol con Jes\u00fas Casta\u00f1o Galdo, Germ\u00e1n Cervo Maseda, Jes\u00fas Mar\u00eda Fern\u00e1ndez Fern\u00e1ndez, Jos\u00e9 Rivera Vieiro e Manuel Ventosinos Pereira."}
{"id": "485528", "revid": "84753", "url": "https://gl.wikipedia.org/wiki?curid=485528", "title": "C\u00e9lulas Vero", "text": "As c\u00e9lulas Vero son unha li\u00f1a celular utilizada en cultivos celulares. A li\u00f1axe 'Vero' foi illada de c\u00e9lulas epiteliais de ril extra\u00eddas dun mono verde africano (\"Chlorocebus\" sp.; antes chamado \"Cercopithecus aethiops\"; este grupo de monos foi dividido en varias especies). A li\u00f1axe foi desenvolvida o 27 de marzo de 1962 por Yasumura e Kawakita na Universidade de Chiba en Chiba, Xap\u00f3n. A li\u00f1a celular orixinal foi denominada \"Vero\" como abreviatura de \"verda\" e \"reno\", que en esperanto significan, respectivamente, 'verde' e 'ril'.\nCaracter\u00edsticas.\nA li\u00f1a das c\u00e9lulas Vero \u00e9 continua e aneuploide, o que significa que ten un n\u00famero anormal de cromosomas. Unha li\u00f1axe celular continua pode ser replicada durante moitos ciclos de divisi\u00f3n e non se fai senescente.\nAs c\u00e9lulas Vero son deficientes en interfer\u00f3ns, e, a diferenza das c\u00e9lulas de mam\u00edferos normais, non segregan interfer\u00f3n alfa nin beta cando son infectadas por virus. Por\u00e9n, a\u00ednda conservan o receptor do interfer\u00f3n alfa/beta, polo que responden normalmente cando se engade intefer\u00f3n recombinante ao medio de cultivo.\nA secuencia xen\u00f3mica completa da li\u00f1a celular Vero foi determinada por investigadores xaponeses en 2014. O cromosoma 12 das c\u00e9lulas Vero ten unha deleci\u00f3n homocigota de ~9 Mb, que causa a perda do cluster x\u00e9nico do interfer\u00f3n de tipo I e os inhibidores da quinase dependentes de ciclina \"CDKN2A\" e \"CDKN2B\" no xenoma. A\u00ednda que os monos verdes africanos foron clasificados primeiramente co nome \"Cercopithecus aethiops\", foron despois situados no x\u00e9nero \"Chlorocebus\", que incl\u00fae varias especies. A an\u00e1lise xen\u00f3mica indicou que a li\u00f1axe das c\u00e9lulas Vero deriva dunha femia da especie \"Chlorocebus sabaeus\".\nUso en investigaci\u00f3n.\nAs c\u00e9lulas Vero son utilizadas para moitos prop\u00f3sitos, como:"}
{"id": "485529", "revid": "27155", "url": "https://gl.wikipedia.org/wiki?curid=485529", "title": "C\u00e9lula Vero", "text": ""}
{"id": "485530", "revid": "27155", "url": "https://gl.wikipedia.org/wiki?curid=485530", "title": "Vero", "text": ""}
{"id": "485533", "revid": "865", "url": "https://gl.wikipedia.org/wiki?curid=485533", "title": "Viet Cong (\u00e1lbum)", "text": "Viet Cong \u00e9 o \u00e1lbum de estudio da banda canadense de post-punk Viet Cong, publicado o 20 de xaneiro de 2015 a trav\u00e9s do selo Flemish Eye no Canad\u00e1 e de Jagjaguwar internacionalmente. \"Viet Cong\" \u00e9 o \u00fanico disco editado pola banda con ese nome, xa que o cambiaron a \"Preoccupations\" en 2016.\nO primeiro sinxelo do \u00e1lbum, \"Continental Shelf\", foi editado en streaming o 15 de outubro de 2014. O disco tam\u00e9n conta cunha versi\u00f3n regravada dun tema anterior, \"Bunker Buster\". A banda realizou unha xira por Am\u00e9rica do Norte e Europa para promocionar o \u00e1lbum."}
{"id": "485534", "revid": "22570", "url": "https://gl.wikipedia.org/wiki?curid=485534", "title": "Shigella dysenteriae", "text": "Shigella dysenteriae \u00e9 unha especie de bacterias de forma bacilar do x\u00e9nero \"Shigella\". Especies de \"Shigella\" poden causar shigelose (tam\u00e9n chamada disenter\u00eda bacilar). Son bacterias gramnegativas, non formadoras de esporas, anaerobias facltativas. \"S. dysenteriae\" ten a capacidade de invadir e replicarse en varias especies de c\u00e9lulas epiteliais e enterocitos.\nEpidemiolox\u00eda.\nAs infecci\u00f3ns por \"Shigella\" poden contraerse por falta de control da auga potable ou da calidade dos alimentos, coci\u00f1ar en condici\u00f3ns pouco hixi\u00e9nicas e, en xeral, pr\u00e1cticas hixi\u00e9nicas pouco axeitadas.. \n\"S. dysenteriae\" esp\u00e1llase a trav\u00e9s de augas e alimentos contaminados, causa unha disenter\u00eda menor debido \u00e1 toxina Shiga, pero outras especies poden tam\u00e9n ser axentes de disenter\u00edas. \"S. dysenteriae\" libera unha exotoxina que afecta ao tracto gastrointestinal e ao sistema nervioso central. Se act\u00faa como enterotoxina, ocorre a diarrea. Cando act\u00faa como neurotoxina, orix\u00ednanse casos graves de shigelose, que inducen comas e meninxismo.\nSignos e s\u00edntomas.\nOs signos que se observan m\u00e1is comunmente asociados coa disenter\u00eda por \"Shigella\" son a colite, malnutrici\u00f3n, prolapso rectal, tenesmo, artrite reactiva e problemas no sistema nervioso central. Ademais, \"S. dysenteriae\" est\u00e1 asociada co desenvolvemento da s\u00edndrome hemol\u00edtica-ur\u00e9mica, que incl\u00fae anemia, trombocitopenia e insuficiencia renal. Se un individuo \u00e9 infectado por \"S. dysenteriae\", experimenta un grave caso de shigelose.\nA mortalidade \u00e9 m\u00e1is alta con \"S. dysenteriae\" tipo 1. A maior\u00eda dos casos de shigelose danse en pa\u00edses en desenvolvemento. Os gromos de shigelose en Asia, Am\u00e9rica Latina e \u00c1frica tiveron taxas de mortalidae de ata o 20%.\nDiagn\u00f3stico.\nComo un esp\u00e9cime fecal t\u00edpico non \u00e9 est\u00e9ril, o uso de placas selectivas \u00e9 obrigatorio. Inoc\u00falanse XLD \u00e1gar, DCA \u00e1gar ou \u00e1gar ent\u00e9rico Hektoen; todas dan colonias incoloras, xa que o organismo non \u00e9 un fermentador de lactosa. A inoculaci\u00f3n dun tubo inclinado TSI (co medio \"Triple Sugar Iron\". Triplo Azucre Ferro) mostra un tubo alcalino e \u00e1cido, pero non gas, ou produci\u00f3n de . Despois da incubaci\u00f3n en SIM (con medio \"Sulphide Indole Motility\", Sulfuro Indol Mobilidade), o cultivo aparece non m\u00f3bil e sen produci\u00f3n de . A adici\u00f3n do reactivo de Kovac ao tubo SIM despois do crecemento indica tipicamente que non hai formaci\u00f3n de indol (pero os serotipos 2, 7 e 8 producen indol). \nA proba do manitol da resultado negativo. A proba da ornitina descarboxilase d\u00e1 resultados negativos.\nTratamento.\nO tratamento da shigelose, independentemente da subespecie ou tipo implicado, require o uso de antibi\u00f3ticos. Os antibi\u00f3ticos utilizados normalmente son a ampicilina, ciprofloxacina, ceftriaxona, entre outros. Os opioides deber\u00edan evitarse no tratamento da shigelose."}
{"id": "485535", "revid": "98629", "url": "https://gl.wikipedia.org/wiki?curid=485535", "title": "Rafael Quiroga Davi\u00f1a", "text": "Rafael Quiroga Davi\u00f1a, nado en Sirgueiros (O Incio) cara a 1886, foi un sindicalista e pol\u00edtico galego.\nTraxectoria.\nFillo de Rafael Quiroga Riomol e Mercedes Davi\u00f1a Durricart. Veci\u00f1o de San Clodio. Foi secretario do xulgado municipal de Pe\u00f1amellera Alta dende 1928. Despois foi secretario do xulgado municipal de Ribas de Sil. Foi promotor e presidente da Sociedad Cultural Recreativa Artesana de Ribas de Sil (1933). Directivo da UGT e membro da Agrupaci\u00f3n Socialista de Ribas de Sil. Logo do golpe de Estado do 18 de xullo de 1936 foi detido o 1 de outubro e internado no C\u00e1rcere de Lugo. Foi xulgado en Lugo por rebeli\u00f3n militar en consello de guerra celebrado en 1937 e condenado a pena de morte. Pasou ao Hospital de onde fuxiu, abr\u00edronlle expediente por responsabilidades pol\u00edticas en setembro de 1937. Permaneceu agochado at\u00e9 1940, cando se entregou. F\u00f3ille conmutada a pena por cadea perpetua e despois por 30 anos de reclusi\u00f3n maior.\nVida persoal.\nCasou con Josefa Palomil Montoto."}
{"id": "485536", "revid": "25871", "url": "https://gl.wikipedia.org/wiki?curid=485536", "title": "There's Nothing Wrong with Love", "text": "There's Nothing Wrong with Love \u00e9 o segundo \u00e1lbum de estudio da banda estadounidense de indie rock Built to Spill, publicado o 13 de setembro de 1994 a trav\u00e9s do selo Up Records. A formaci\u00f3n para o \u00e1lbum estivo formada polo guitarrista e vocalista Doug Martsch, o baixista Brett Nelson, e o bater\u00eda Andy Capps. \"There's Nothing Wrong with Love\" foi gravado entre maio e xu\u00f1o de 1994 baixo a produci\u00f3n de Phil Ek.\nAs canci\u00f3ns \"Car\" e \"Distopian Dream Girl\" foron editadas como sinxelos. O v\u00eddeo de \"In the Morning\" apareceu en \"Beavis and Butt-head\". Pitchfork colocou a \"There's Nothing Wrong with Love\" no n\u00famero 24 da s\u00faa lista dos 100 mellores \u00e1lbums dos 90. Sub Pop reeditou o disco en vinilo no ano 2015."}
{"id": "485537", "revid": "27155", "url": "https://gl.wikipedia.org/wiki?curid=485537", "title": "Enterobacterales", "text": ""}
{"id": "485540", "revid": "865", "url": "https://gl.wikipedia.org/wiki?curid=485540", "title": "It Was Hot, We Stayed in the Water", "text": "It Was Hot, We Stayed in the Water \u00e9 o segundo \u00e1lbum de estudio da banda estadounidense de indie rock The Microphones, publicado o 26 de setembro de 2000 a trav\u00e9s do selo K Records. As primeiras versi\u00f3ns do LP do \u00e1lbum vi\u00f1an cunha portada plegable formando un \"pop-up\", unha portada alternativa, e un inserto coas letras e un p\u00f3ster. Tam\u00e9n se lanzou un libro de partituras."}
{"id": "485541", "revid": "1576", "url": "https://gl.wikipedia.org/wiki?curid=485541", "title": "Hidden World", "text": "Hidden World \u00e9 o primeiro \u00e1lbum de estudio da banda canadense de hardcore punk Fucked Up, publicado o 10 de outubro de 2006 a trav\u00e9s do selo Jade Tree en CD e como dobre vinilo por Deranged Records. \"Hidden World\" foi elixido mellor \u00e1lbum punk do ano pola revista canadense \"Exclaim!\" e tam\u00e9n foi nomeado ao premio punk do ano nos PLUG Independent Music Awards de 2007."}
{"id": "485542", "revid": "865", "url": "https://gl.wikipedia.org/wiki?curid=485542", "title": "Mars Audiac Quintet", "text": "Mars Audiac Quintet \u00e9 o terceiro \u00e1lbum de estudio da banda anglo-francesa de avant-pop Stereolab, publicado o 8 de agosto de 1994 a trav\u00e9s do selo Duophonic Records no Reino Unido e de Elektra Records nos Estados Unidos. Durante a gravaci\u00f3n do disco o guitarrista Sean O'Hagan deixou a banda para xirar con The High Llamas, mentres que a teclista Katharine Gifford entrou no grupo. Foi o primeiro top 20 da banda no Reino Unido."}
{"id": "485543", "revid": "865", "url": "https://gl.wikipedia.org/wiki?curid=485543", "title": "On the Mouth", "text": "On the Mouth \u00e9 o terceiro \u00e1lbum de estudio da banda estadounidense de indie rock Superchunk, publicado o 10 de febreiro de 1993 a trav\u00e9s do selo Matador Records. O disco foi gravado entre os d\u00edas 14 de 20 de setembro de 1992 nos West Beach Studios co enxe\u00f1eiro Donnell Cameron, sendo producido por John Reis e Superchunk.\n\"On the Mouth\" marcou a estrea do bater\u00eda Jon Wurster coa banda, que substitu\u00edu a Chuck \"Chunk\" Garrison."}
{"id": "485544", "revid": "5863", "url": "https://gl.wikipedia.org/wiki?curid=485544", "title": "Pedro Ferrer Sanz", "text": ""}
{"id": "485551", "revid": "84753", "url": "https://gl.wikipedia.org/wiki?curid=485551", "title": "C\u00e9lulas COS", "text": "As c\u00e9lulas COS son unha li\u00f1a celular de tipo fibroblasto derivada de tecidos de ril de mono. As c\u00e9lulas COS obt\u00e9\u00f1ense por inmortalizaci\u00f3n de c\u00e9lulas CV-1 cunha versi\u00f3n do virus SV40 que pode producir o ant\u00edxeno T grande, pero ten un defecto na s\u00faa replicaci\u00f3n xen\u00f3mica. A li\u00f1a celular CV-1 \u00e1 s\u00faa vez foi derivada a partir do ril do mono verde africano.\nO acr\u00f3nimo \"COS\" deriva de que estas c\u00e9lulas son da li\u00f1a CV-1 (simia) en Orixe e portan material xen\u00e9tico de SV40. Xeralmente util\u00edzanse d\u00faas formas de li\u00f1as celulares COS, que son COS-1 e COS-7.\nAplicaci\u00f3ns.\nAs li\u00f1as celulares COS util\u00edzanse a mi\u00fado en investigaci\u00f3n biol\u00f3xica cando se estuda o virus de mono SV40. As c\u00e9lulas destas li\u00f1as son tam\u00e9n a mi\u00fado transfectadas para producir prote\u00ednas recombinantes para experimentos de biolox\u00eda molecular, bioqu\u00edmica e biolox\u00eda celular.\nCando un constructo de expresi\u00f3n cun promotor SV40 se introduce en c\u00e9lulas COS, o vector pode ser replicado substancialmente e se o ADN transfectado codifica unha prote\u00edna segregada, poden recuperarse ata 10\u00a0mg de prote\u00edna do subrenadante. Estas c\u00e9lulas COS est\u00e1n modificadas xeneticamente para producir o ant\u00edxeno T a partir do seu propio xenoma."}
{"id": "485554", "revid": "56817", "url": "https://gl.wikipedia.org/wiki?curid=485554", "title": "DS-A1", "text": "DS-A1 foi un tipo de sat\u00e9lite artificial da Uni\u00f3n Sovi\u00e9tica. Foron desenvolvidos pola oficina de dese\u00f1o de Yuzhnoye como sat\u00e9lites para facer diferentes probas e experimentos no espazo.\nCaracter\u00edsticas.\nO sat\u00e9lites DS-A1 ti\u00f1an unha masa de 250\u00a0kg e estaban formados polo bus DS, que conti\u00f1a os experimentos e instrumentos hermeticamente selados. Aliment\u00e1banse mediante bater\u00edas, situadas dentro da c\u00e1psula xunto cos instrumentos. Lanz\u00e1ronse un total de sete sat\u00e9lites DS-A1, catro dos cales chegaron a \u00f3rbita, pasando a denominarse Kosmos 11, Kosmos 17, Kosmos 53 e Kosmos 70. Todos foron lanzados mediante foguetes Kosmos 63S1 desde o cosm\u00f3dromo de Kapustin Yar e probaron tanto t\u00e9cnicas de comunicaci\u00f3n e navegaci\u00f3n como fixeron medici\u00f3ns da magnetosfera terrestre, os raios c\u00f3smicos e a radiaci\u00f3n de probas nucleares.\nSat\u00e9lites.\nKosmos 11.\nFoi lanzado o 20 de outubro de 1962. Levaba a bordo experimentos militares para probar m\u00e9todos de comunicaci\u00f3n e navegaci\u00f3n para as forzas nucleares sovi\u00e9ticas, m\u00e1is tarde usados nos sat\u00e9lites Uragan. Fixo medici\u00f3ns de raios c\u00f3smicos e da radiaci\u00f3n de probas nucleares. Reentrou na atmosfera o 18 de maio de 1964.\nKosmos 17.\nFoi lanzado o 22 de maio de 1963. Mesma misi\u00f3n e obxectivo que Kosmos 11. Reentrou na atmosfera o 2 de xu\u00f1o de 1965.\nKosmos 53.\nFoi lanzado o 30 de xaneiro de 1965. Mesma misi\u00f3n e obxectivo que Kosmos 11 e 17. Reentrou na atmosfera o 12 de agosto de 1966.\nKosmos 70.\nFoi lanzado o 2 de xullo de 1965. Mesma misi\u00f3n e obxectivo que Kosmos 11, 17 e 53. Reentrou na atmosfera o 18 de decembro de 1966."}
{"id": "485555", "revid": "72012", "url": "https://gl.wikipedia.org/wiki?curid=485555", "title": "Kosmos 11", "text": ""}
{"id": "485556", "revid": "72012", "url": "https://gl.wikipedia.org/wiki?curid=485556", "title": "Kosmos 70", "text": ""}
{"id": "485557", "revid": "72012", "url": "https://gl.wikipedia.org/wiki?curid=485557", "title": "Kosmos 17", "text": ""}
{"id": "485558", "revid": "72012", "url": "https://gl.wikipedia.org/wiki?curid=485558", "title": "Kosmos 53", "text": ""}
{"id": "485570", "revid": "5863", "url": "https://gl.wikipedia.org/wiki?curid=485570", "title": "Miguel de los Santos Salvado Rotea", "text": ""}
{"id": "485571", "revid": "5863", "url": "https://gl.wikipedia.org/wiki?curid=485571", "title": "Miguel de los Santos Salvado", "text": ""}
{"id": "485572", "revid": "5863", "url": "https://gl.wikipedia.org/wiki?curid=485572", "title": "Santos Salvado Rotea", "text": ""}
{"id": "485573", "revid": "5863", "url": "https://gl.wikipedia.org/wiki?curid=485573", "title": "Miguel Santos Salvado", "text": ""}
{"id": "485574", "revid": "5863", "url": "https://gl.wikipedia.org/wiki?curid=485574", "title": "Miguel dos Santos Salvado", "text": ""}
{"id": "485578", "revid": "5863", "url": "https://gl.wikipedia.org/wiki?curid=485578", "title": "Andr\u00e9s D\u00edaz de R\u00e1bago P\u00e9rez", "text": ""}
{"id": "485579", "revid": "5863", "url": "https://gl.wikipedia.org/wiki?curid=485579", "title": "Andr\u00e9s D\u00edaz de R\u00e1bago y P\u00e9rez", "text": ""}
{"id": "485580", "revid": "5863", "url": "https://gl.wikipedia.org/wiki?curid=485580", "title": "Andr\u00e9s D\u00edaz de R\u00e1bago e P\u00e9rez", "text": ""}
{"id": "485582", "revid": "56817", "url": "https://gl.wikipedia.org/wiki?curid=485582", "title": "Animosity", "text": "Animosity \u00e9 o segundo \u00e1lbum de estudio da banda estadounidense de heavy metal Corrosion of Conformity, publicado o 25 de outubro de 1985 a trav\u00e9s do selo Death Records. A portada foi realizada polo artista Pushead."}
{"id": "485586", "revid": "89787", "url": "https://gl.wikipedia.org/wiki?curid=485586", "title": "Satisfaction Is the Death of Desire", "text": "Satisfaction Is the Death of Desire \u00e9 o primeiro \u00e1lbum de estudio da banda estadounidense de metalcore Hatebreed, publicado o 11 de novembro de 1997 a trav\u00e9s do selo Victory Records. Este foi o disco que volveu co\u00f1ecido ao grupo, coa maior\u00eda das cr\u00edticas loub\u00e1ndoo, e incluso cham\u00e1ndoo un \"cl\u00e1sico do hardcore\". O disco sacou \u00e1 banda da escena underground, conseguindo un contrato discogr\u00e1fico con Universal Records."}
{"id": "485587", "revid": "865", "url": "https://gl.wikipedia.org/wiki?curid=485587", "title": "Today's Active Lifestyles", "text": "Today's Active Lifestyles \u00e9 o segundo \u00e1lbum de estudio da banda estadounidense de indie rock Polvo, publicado o 19 de abril de 1993 a trav\u00e9s do selo Merge Records. O disco foi gravado entre o 18 e 21 de decembro de 1992 e foi producido e gravado por Bob Weston."}
{"id": "485591", "revid": "111586", "url": "https://gl.wikipedia.org/wiki?curid=485591", "title": "Spirit (\u00e1lbum)", "text": "Spirit \u00e9 o primeiro \u00e1lbum de estudio da banda estadounidense de post-rock Apse, publicado o 14 de novembro de 2006 a trav\u00e9s do selo espa\u00f1ol Acuarela Discos. O \u00e1lbum foi reeditado por ATP Recordings no ano 2008."}
{"id": "485592", "revid": "89787", "url": "https://gl.wikipedia.org/wiki?curid=485592", "title": "Real Casa da Moeda de Noruega", "text": "A Real Casa da Moeda de Noruega (en noruegu\u00e9s: \"Den Kongelige Mynt\"), situada na cidade de Kongsberg, \u00e9 a ceca que se encarga da cu\u00f1axe das moedas de curso legal en Noruega, do sistema monetario da coroa norueguesa.\nAs instalaci\u00f3ns da ceca en Kongsberg, compostas polos tres edificios principais da ferrer\u00eda, os talleres de cu\u00f1axe e a residencia do mestre de ceca, foron declarados Monumento Nacional de Noruega en 2004.\nHistoria.\nA casa de moeda fundouse en 1686 como unha parte do complexo de minar\u00eda de prata de Kongsberg (\"Kongsberg S\u00f8lvverk\"), na que se transformaba en moeda a prata extra\u00edda. A vea deste metal fora descuberta na zona en 1623 e nos primeiros anos a prata envi\u00e1base a Dinamarca para a s\u00faa cu\u00f1axe, mais en 1628 determinouse que ser\u00eda m\u00e1is rendible facer todo o proceso na propia Noruega. Inicialmente, Cristi\u00e1n IV mandara constru\u00edr unha ceca en Hovedtangen, na fortaleza de Akershus, en Christiania, e non foi ata 1686 cando a ceca se achegou ao complexo mineiro, nas novas instalaci\u00f3ns de Kongsberg. A vinculaci\u00f3n entre a ceca e a explotaci\u00f3n mineira mant\u00edvose ata o pechamento desta \u00faltima en 1957.\nEn 1806, a Real Casa da Moeda pechou as s\u00faas portas e todo o seu equipamento foi enviado \u00e1 Casa da Moeda de Dinamarca, en Copenhague, e as instalaci\u00f3ns vend\u00e9ronselle a un industrial local, fabricante de armas, mais o estoupido das guerras napole\u00f3nicas e a falta de moedas en circulaci\u00f3n causaron que a ceca se reabrira no mesmo lugar en 1808.\nNos seus inicios, a Real Casa da Moeda depend\u00eda da autoridade real danesa e gobern\u00e1base desde Copenhague. A partir da independencia de Noruega de 1814, desde 1816 o Ministerio de Finanzas noruegu\u00e9s asumiu a xesti\u00f3n da empresa, ata que en 1962 pasou a pertencer ao Banco Central de Noruega. En 2001 constitu\u00eduse como unha empresa privada, a\u00ednda que tendo o Banco Central de Noruega como accionista \u00fanico.\nO 4 de xu\u00f1o de 2003 o Banco Central desvinculouse totalmente da Casa da Moeda, ao lle vender o 50 % das acci\u00f3ns \u00e1 empresa Samlerhuset AS (unha distribuidora numism\u00e1tica privada neerlandesa) e o 50 % restante \u00e1 Casa da Moeda de Finlandia. A privatizaci\u00f3n da empresa fixo que se modificase a s\u00faa denominaci\u00f3n a \"Det Norske Myntverket\" (\"Casa de Moeda Norueguesa\"). Finalmente, en 2015, a compa\u00f1\u00eda Samlerhuset adquiriulle \u00e1 ceca finlandesa a s\u00faa participaci\u00f3n e pasou a ser a \u00fanica propietaria.\n\u00c1 parte da cu\u00f1axe do circulante noruegu\u00e9s e doutros pa\u00edses, a compa\u00f1\u00eda acadou prestixio pola s\u00faa produci\u00f3n de medallas, o que motivou que se lle leve confiando a cu\u00f1axe das medallas de ouro do Premio Nobel da Paz, que se outorga en Noruega, desde hai m\u00e1is de cen anos, cando se lle outorgara por vez primeira a Henry Dunant e a Fr\u00e9deric Passy en 1901.\nMuseo da Real Casa da Moeda de Noruega.\nAs colecci\u00f3ns hist\u00f3ricas representativas da actividade da Real Casa da Moeda de Noruega en Kongsberg durante m\u00e1is de 300 anos organ\u00edzanse nun museo corporativo, que se constit\u00fae como unha divisi\u00f3n do Museo Noruegu\u00e9s da Minar\u00eda. Nel am\u00f3sanse moedas, medallas, ferramentas, modelos de moedas e outros obxectos relacionados coa cu\u00f1axe, e tam\u00e9n hai unha biblioteca numism\u00e1tica especializada.\nO museo \u00e9 propiedade do Banco Central de Noruega, onde, por raz\u00f3ns de seguridade, se custodia unha parte da colecci\u00f3n de moedas que non se exhiben no museo."}
{"id": "485593", "revid": "65337", "url": "https://gl.wikipedia.org/wiki?curid=485593", "title": "Real Casa de Moeda de Noruega", "text": ""}
{"id": "485594", "revid": "65337", "url": "https://gl.wikipedia.org/wiki?curid=485594", "title": "Casa da Moeda de Noruega", "text": ""}
{"id": "485595", "revid": "65337", "url": "https://gl.wikipedia.org/wiki?curid=485595", "title": "Casa de Moeda de Noruega", "text": ""}
{"id": "485596", "revid": "65337", "url": "https://gl.wikipedia.org/wiki?curid=485596", "title": "Ceca de Noruega", "text": ""}
{"id": "485599", "revid": "865", "url": "https://gl.wikipedia.org/wiki?curid=485599", "title": "Velocity of Sound", "text": "Velocity of Sound \u00e9 o quinto \u00e1lbum de estudio da banda estadounidense de indie rock The Apples in Stereo, publicado o 8 de outubro de 2002 a trav\u00e9s dos selos SpinART Records e Elephant 6. A edici\u00f3n estadounidense ti\u00f1a unha portada laranxa, mentres que a europea \u00e9 verde e a xaponesa azul. A canci\u00f3n extra tam\u00e9n \u00e9 diferente en cada versi\u00f3n.\nO \u00e1lbum \u00e9 algo m\u00e1is ruidoso e agresivo que os anteriores traballos da banda, con m\u00e1is \u00e9nfase nos instrumentos el\u00e9ctricos, como oas guitarras el\u00e9ctricas e os sons distorsionados."}
{"id": "485600", "revid": "98629", "url": "https://gl.wikipedia.org/wiki?curid=485600", "title": "Searching for a Former Clarity", "text": "Searching for a Former Clarity \u00e9 o terceiro \u00e1lbum de estudio da banda estadounidense de punk rock Against Me!, publicado o 6 de setembro de 2005 a trav\u00e9s do selo Fat Wreck Chords. O disco foi prodicodo por J. Robbins e estivo promocionado polos sinxelos e v\u00eddeos musicais das canci\u00f3ns \"Don't Lose Touch\" e \"From Her Lips to God's Ears (The Energizer)\". Foi o primeiro \u00e1lbum da banda en entrar na lista \"Billboard 200\", chegando ao n\u00famero 114. Tam\u00e9n foi n\u00famero 9 na lista \"Billboard's Top Independent Albums\". A vocalista e guitarrista Laura Jane Grace describiu o disco como un \u00e1lbum conceptual."}
{"id": "485601", "revid": "865", "url": "https://gl.wikipedia.org/wiki?curid=485601", "title": "Foolish", "text": "Foolish \u00e9 o cuarto \u00e1lbum de estudio da banda estadounidense de indie rock Superchunk, publicado o 19 de abril de 1994 a trav\u00e9s do selo Merge Records. O disco foi gravado entre o 30 de novembro e o 2 de decembro de 1993 nos Pachyderm Studios por Brian Paulson, e foi mesturado pola banda e Paulson no estudio caseiro de Steve Albini.\nA portada est\u00e1 acreditada \u00e1 baixista da banda, Laura Ballance. Ballance dixo que a\u00ednda que a pintura xerara moita especulaci\u00f3n sobre o seu significado m\u00e1is profundo, fora sinxelamente un intento \"sen practicar\" de facer unha portada como as de American Music Club. Ela era a \u00fanico modelo que ti\u00f1a dispo\u00f1ible e o coello morto foi engadido despois de que vise a a pel\u00edcula de Michael Moore \"Pets or Meat\".\n\"Foolish\" completouse pouco despois de que Ballance e o guitarrista e cantante Mac McCaughan rompesen a s\u00faa relaci\u00f3n. A\u00ednda que para Ballance \u00e9 o seu terceiro \u00e1lbum favorito do cat\u00e1logo da banda, dixo que, \"...xirar para \"Foolish\" foi moi duro. Escoitar esas palabras cada noite e sentirse tan muda. Non cheguei a dicir nada, e aqu\u00ed dic\u00edao todo.Estar\u00eda al\u00ed enriba saltando cara arriba e abaixo coas b\u00e1goas que me corr\u00edan pola cara\"."}
{"id": "485604", "revid": "23204", "url": "https://gl.wikipedia.org/wiki?curid=485604", "title": "Voo 2100 de Bek Air", "text": "O voo 2100 de Bek Air era unha ruta dom\u00e9stica de pasaxeiros entre Almati e Nur-Sultan, Casaquist\u00e1n, operado por un Fokker 100 que se esnafrou o d\u00eda 27 de decembro de 2019 mentres engalaba do aeroporto internacional de Almati. Hab\u00eda 98 persoas a bordo, 93 pasaxeiros e 5 tripulantes. Doce persoas morreron no accidente e 67 resultaron feridas.\nAvi\u00f3n.\nO aparello implicado era un Fokker 100 contru\u00eddo en 1996 e que anteriormente voara con Formosa Airlines, Mandarin Airlines, Contact Air, e OLT Express Germany, antes de unirse \u00e1 frota de Bek Air en 2013 co rexistro UP-F1007. O avi\u00f3n foi alugado a Kam Air en setembro de 2016, e despois volveu. O aparello tam\u00e9n foi alugado a Safi Airways en febreiro de 2017, regresou a Bek Air, e finalmente foi alugado a Air Djibouti en decembro de 2018, antes de incorporarse novamente \u00e1 frota de Bek Air. O Fokker 100 estivo en servizo con Bek Air ata o d\u00eda do accidente. O seu certificado de aeronavegabilidade fora renovado o 22 de maio de 2019.\nAccidente.\nO avi\u00f3n chocou contra un edificio xusto despois de engalar do aeroporto internacional de Almati en Casaquist\u00e1n. O aparello engalou da pista 05R e perdeu altura pouco despois. Segundo se informou, xirou cara \u00e1 dereita e golpeou o valado perimetral de cemento antes de impactar contra dous almac\u00e9ns nunha \u00e1rea residencial, preto do per\u00edmetro do aeroporto ao redor das 7:22 hora local. A parte frontal do avi\u00f3n separouse da fuselaxe principal, recibindo un dano considerable, e a cola tam\u00e9n rompeu. Doce persoas, inclu\u00eddo o capit\u00e1n, morreron, e 67 quedaron feridas. Entre a pasaxe hab\u00eda cinco nenos e tres beb\u00e9s.\nUn dos superviventes, o empresario Aslan Nazarliev, dixo que vira xeo nas \u00e1s. Nunha conversa telef\u00f3nica dixo, \"A \u00e1 esquerda sacud\u00eduse moi forte. Despois notei que se sacudiu a dereita. E o avi\u00f3n comezou a balancearse como un bote\". Nazarliev continuou, \"Cando engalamos, o avi\u00f3n comezou a tremer moi forte e eu sab\u00eda que \u00eda caer... Todas as persoas que pisaron a \u00e1 caeron, porque hab\u00eda xeo. Non podo dicir que [antes de engalar] as \u00e1s non se lles botase anticonxelante, pero o feito \u00e9 que hab\u00eda xeo\". A temperatura no momento era de -12\u00a0\u00b0C e a visibilidade era de 1\u00a0000 metros, cunha densa n\u00e9boa na zona."}
{"id": "485606", "revid": "23204", "url": "https://gl.wikipedia.org/wiki?curid=485606", "title": "Y\u014djir\u014d Takita", "text": ", nado en Takaoka, Toyama, o 4 de decembro de 1955, \u00e9 un director de cinema xapon\u00e9s. Y\u014djir\u014d Takita entrou na industria do cinema a trav\u00e9s de \"Mukai Productions\", onde serviu como asistente de director. Takita fixo \"Molester's Train\", comezada por Shin'ya Yamamoto en 1975, e que \"Takita\" comezou a dirixir en 1982. O seu filme de 2008, \"Okuribito\" ga\u00f1ou o Premio \u00d3scar na categor\u00eda de mellor filme en lingua non inglesa na 81\u00aa edici\u00f3n dos premios."}
{"id": "485607", "revid": "23204", "url": "https://gl.wikipedia.org/wiki?curid=485607", "title": "Stefan Ruzowitzky", "text": "Stefan Ruzowitzky, nado en Viena o 25 de decembro de 1961, \u00e9 un director de cinema austr\u00edaco. O seu filme \"Die F\u00e4lscher\", protagonizado por Karl Markovics, ga\u00f1ou en 2008 o \u00d3scar \u00f3 mellor filme en lingua non inglesa.\nTraxectoria.\nEstudou drama e historia na Universidade de Viena e comezou a dirixir v\u00eddeos musicais, por exemplo, para NSYNC, e para publicidade."}
{"id": "485610", "revid": "6939", "url": "https://gl.wikipedia.org/wiki?curid=485610", "title": "Mar\u00eda Obelleiro Hermida", "text": ""}
{"id": "485614", "revid": "54334", "url": "https://gl.wikipedia.org/wiki?curid=485614", "title": "Pablo Gra\u00f1a Alonso", "text": "Pablo Gra\u00f1a Alonso, nado en Cangas o 21 de marzo de 1999, \u00e9 un deportista galego que compite en pirag\u00fcismo na modalidade de augas tranquilas.\nGa\u00f1ou unha medalla de ouro no Campionato Mundial de Pirag\u00fcismo de 2019, na proba de C2 200 m."}
{"id": "485615", "revid": "85894", "url": "https://gl.wikipedia.org/wiki?curid=485615", "title": "Lu\u00eds de S\u00e1 Bravo", "text": "Lu\u00eds de S\u00e1 Bravo, nado en Pontevedra o 29 de decembro de 1909, foi un mestre e pol\u00edtico galego.\nTraxectoria.\nIrm\u00e1n de Hip\u00f3lito de S\u00e1 Bravo. Estudou maxisterio en Pontevedra e foi presidente da FUE, rematando en 1932. O seu primeiro destino como mestre foi a escola do p\u00f3sito da Illa de Arousa. Foi nomeado ministro de Cultura da Rep\u00fablica Federal da Illa de Arousa o 7 de outubro de 1934. Militou nas agrupaci\u00f3ns socialistas de Pontevedra e Vilagarc\u00eda e foi vicesecretario da Federaci\u00f3n de Colectividades Socialistas de Pontevedra e l\u00edder das Juventudes Unificadas. Participou e varios mitins da campa\u00f1a electoral de febreiro de 1936 e no multitudinario mitin do primeiro de maio de 1936 na praza de touros de Pontevedra. Firme defensor do Estatuto de Autonom\u00eda de Galicia polo que fixo unha activa campa\u00f1a. Logo do golpe de Estado do 18 de xullo de 1936 agochouse ata o mes de xu\u00f1o de 1939 en que se presentou \u00e1s autoridades. Ingresou na prisi\u00f3n de Pontevedra o 15 de xu\u00f1o. Xulgado en consello de guerra o 26 de febreiro de 1940 foi condenado o 21 de marzo a 12 anos de reclusi\u00f3n. Sa\u00edu en prisi\u00f3n atenuada o 17 de outubro dese ano. Suspendido como mestre en setembro de 1936, foi separado do servizo con baixa no posto. Exerceu a docencia no Colexio Le\u00f3n XIII de Vilagarc\u00eda. Rehabilitado posteriormente, reingresou no corpo e foi mestre en Noia, Xanceda e Cambados nos anos sesenta."}
{"id": "485616", "revid": "1888", "url": "https://gl.wikipedia.org/wiki?curid=485616", "title": "Lu\u00eds de Saa Bravo", "text": ""}
{"id": "485617", "revid": "88215", "url": "https://gl.wikipedia.org/wiki?curid=485617", "title": "Pablo Gra\u00f1a", "text": ""}
{"id": "485621", "revid": "127505", "url": "https://gl.wikipedia.org/wiki?curid=485621", "title": "Evaristo Carballo N\u00f3voa", "text": "Evaristo Carballo N\u00f3voa, nado no Carballi\u00f1o cara a 1895 e finado no mesmo concello o 19 de febreiro de 1987, foi un carpinteiro e sindicalista galego.\nTraxectoria.\nMembro da UGT e presidente da Casa do Pobo do Carballi\u00f1o. Logo do golpe de Estado do 18 de xullo de 1936 permaneceu agochado nunha bodega nos arrededores do Carballi\u00f1o. A muller e a familia falsificaron cartas para facer crer que estaba na Arxentina. Enfermou na bodega na que estaba agochado e foi curado polo m\u00e9dico e correlixionario Enrique de los Arcos Fajardo. Foi sancionado con 5000 pesteas o 25 de maio de 1938."}
{"id": "485622", "revid": "1888", "url": "https://gl.wikipedia.org/wiki?curid=485622", "title": "Luis de Saa Bravo", "text": ""}
{"id": "485623", "revid": "1888", "url": "https://gl.wikipedia.org/wiki?curid=485623", "title": "Luis de Sa Bravo", "text": ""}
{"id": "485625", "revid": "25871", "url": "https://gl.wikipedia.org/wiki?curid=485625", "title": "Cultivo microbiol\u00f3xico", "text": "Un cultivo microbiol\u00f3xico ou cultivo microbiano \u00e9 un m\u00e9todo para multiplicar microorganismos deixando que se reproduzan en medios de cultivo determinados en condici\u00f3ns controladas de laboratorio. Os cultivos microbiol\u00f3xicos son fundamentais como m\u00e9todos de diagn\u00f3stico e como ferramenta para a investigaci\u00f3n en biolox\u00eda molecular.\nOs cultivos microbianos util\u00edzanse para determinar o tipo de organismo ou a s\u00faa abundancia na mostra. Son un dos m\u00e9todos de diagn\u00f3stico primarios da microbiolox\u00eda e utilizada como unha ferramenta para determinar a causa de doenzas infecciosas deixando que o axente se multiplique nun medio determinado. Por exemplo, riscando o tecido que tapiza a gorxa t\u00f3mase unha mostra para facer un cultivo de exsudado far\u00ednxeo e ponse a mostra nun medio de cultivo para que poida cribarse para microorganismos dani\u00f1os, como \"Streptococcus pyogenes\", o axente causante de infecci\u00f3ns de gorxa. Ademais, o termo cultivo \u00e9 m\u00e1is frecuentemente usado para referirse informalmente ao \"crecemento selectivo\" dun tipo espec\u00edfico de microorganismo nun laboratorio.\nXeralmente \u00e9 esencial illar un cultivo puro (ax\u00e9nico) do microorganismo, no que este crece en ausencia de microorganismos doutras especies ou tipos. Un cultivo puro pode orixinarse a partir dunha soa c\u00e9lula ou un s\u00f3 organismo, e nese caso as c\u00e9lulas son xeneticamente clons. Para que o cultivo microbiol\u00f3xico solidifique util\u00edzase o medio xel de agarosa (\u00e1gar). O \u00e1gar \u00e9 unha substancia xelatinosa extra\u00edda de algas vermellas. Un substituto barato do \u00e1gar \u00e9 a goma guar, que pode usarse par o illamento e mantemento de term\u00f3filos.\nCultivos bacterianos.\nHai varios tipos de cultivos bacterianos que son seleccionados segundo o axente que est\u00e1 sendo cultivado e o seu uso posterior.\nCultivos en caldo.\nUn m\u00e9todo de cultivo bacteriano \u00e9 o cultivo en l\u00edquido, no cal as bacterias desexadas son suspendidas nun medio nutriente l\u00edquido (caldo de cultivo), como o caldo Luria, nun frasco vertical. Isto permite que se poidan cultivar grandes cantidades de bacterias para diversas aplicaci\u00f3ns posteriores.\nOs cultivos l\u00edquidos son ideais para a preparaci\u00f3n dun ensaio antimicrobiano, no cal o experimentador inocula o caldo l\u00edquido coas bacterias e deixa que creza durante toda a noite (pode utilizarse un axitador para que o crecemento sexa uniforme). Ao d\u00eda seguinte t\u00f3manse al\u00edcuotas da mostra para probar a actividade antimicrobiana dun f\u00e1rmaco espec\u00edfico ou prote\u00edna (p\u00e9ptidos antimicrobianos).\nComo alternativa, os microbi\u00f3logos poden decidir usar cultivos l\u00edquidos est\u00e1ticos. Estes cultivos non se axitan e proporcionan un gradiente de ox\u00edxeno aos microbios.\nPlacas de \u00e1gar.\nOs cultivos microbiol\u00f3xicos poden crecer en placas de Petri de diferentes tama\u00f1os que te\u00f1en unha fina capa de medio de crecemento baseado no \u00e1gar. Unha vez que se pon o medio de crecemento na placa de Petri, inoc\u00falase coa bacteria desexada, xeralmente mediante o \"sementado por estr\u00eda\" facendo pasar unha mostra tomada cunha asa de inoculaci\u00f3n, que se frota facendo estr\u00edas sobre a superficie do \u00e1gar. Despois a placa \u00e9 incubada \u00e1 temperatura \u00f3ptima para o crecemento da bacteria seleccionada (por exemplo, normalmente a 37 graos Celsius, ou \u00e1 temperatura corporal humana para cultivos en humanos ou animais ou menor para cultivos ambientais). Despois de que se logra o desexado nivel de crecemento, as placas de \u00e1gar poden ser almacenadas boca abaixo nun refrixerador por un per\u00edodo de tempo longo para conservar as bacterias para futuros experimentos.\nHai toda unha variedade de aditivos que se poden engadir ao \u00e1gar antes de que se verta nunha placa e se lle permita solidificar. Alg\u00fans tipos de bacterias s\u00f3 poden crecer en presenza de certos aditivos. Isto pode tam\u00e9n ser utilizado cando se crean cepas por enxe\u00f1ar\u00eda de bacterias que conte\u00f1en un xene de resistencia a antibi\u00f3ticos. Cando se engade o antibi\u00f3tico desexado ao \u00e1gar, s\u00f3 poden crecer as c\u00e9lulas bacterianas que conte\u00f1en o xene inserido que lles d\u00e1 resistencia. Isto permite que se seleccionen s\u00f3 as colonias que foron transformadas con \u00e9xito.\nTam\u00e9n se poden facer sementados por estr\u00eda na superficie en tubos de ensaio inclinados con \u00e1gar.\nCultivos sementados por punci\u00f3n.\nOs cultivos sementados en profundidade por punci\u00f3n son similares \u00e1s placas de \u00e1gar, pero est\u00e1n formados por un \u00e1gar s\u00f3lido nun tubo de ensaio. As bacterias son introducidas por medio dunha agulla de inoculaci\u00f3n ou unha punta de pipeta que son cravadas ata o centro do \u00e1gar. As bacterias crecen en masa na li\u00f1a de punci\u00f3n onde se cravou a agulla. Os cultivos deste tipo util\u00edzanse principalmente para o almacenamento a curto prazo ou para cultivos que te\u00f1en que ser enviados.\nColecci\u00f3ns de cultivos.\nAs colecci\u00f3ns de cultivos microbianos est\u00e1n enfocados \u00e1 adquisici\u00f3n, autenticaci\u00f3n, produci\u00f3n, preservaci\u00f3n, catalogaci\u00f3n e distribuci\u00f3n de cultivos viables de microorganismos de referencia est\u00e1ndar, li\u00f1as celulares e outros materiais para a investigaci\u00f3n en sistem\u00e1tica microbiana. As colecci\u00f3ns de cultivo son tam\u00e9n dep\u00f3sitos de cepas tipo.\nCultivo en placa s\u00f3lida de microorganismos term\u00f3filos.\nPara facer cultivos en placa s\u00f3lida de microorgsanismos term\u00f3filos como \"Bacillus acidocaldarius\", \"Bacillus stearothermophilus\", \"Thermus aquaticus\" e \"Thermus thermophilus\", entre outros, que crecen a temperaturas de 50 a 70 graos Celsius, son preferibles como axente xelificante gomas xelificantes clarificadas baixas en acilo, mellor que o \u00e1gar para a contaxe ou illamento de ditas bacterias.\nCultivo de virus e fagos.\nOs cultivos de fagos ou outros virus requiren c\u00e9lulas h\u00f3spede nas cales se multiplica o virus ou o fago. Para cultivos de bacteri\u00f3fagos, fanse cultivos de bacterias que son infectadas cos virus. O fago pode despois illarse a partir das placas resultantes no c\u00e9spede de bacterias da placa. Os cultivos doutros virus obt\u00e9\u00f1ense das c\u00e9lulas h\u00f3spede eucariotas apropiadas.\nIllamento de cultivos puros.\nPara eucariotas unicelulares, como os l\u00e9vedos, o illamento de cultivos puros usa as mesmas t\u00e9cnicas que os cultivos bacterianos. Os cultivos puros de organismos multicelulares son normalmente illados simplemente collendo un s\u00f3 individuo e iniciando con el un cultivo. Esta \u00e9 unha t\u00e9cnica \u00fatil para cultivos puros de fungos, algas multicelulares, e pequenos metazoos, por exemplo.\nO desenvolvemento de t\u00e9cnicas de facer cultivos puros \u00e9 esencial para a observaci\u00f3n do esp\u00e9cime en cuesti\u00f3n. O m\u00e9todo m\u00e1is com\u00fan para illar c\u00e9lulas individuais e producir un cultivo puro \u00e9 para preparar unha placa sementada por estr\u00eda. O m\u00e9todo de sementado en estr\u00eda \u00e9 un modo de separar fisicamente a poboaci\u00f3n microbiana, e faise sementando o inoculado facendo estr\u00edas riscando suavemente cunha asa de inoculaci\u00f3n sobre a placa de \u00e1gar s\u00f3lida. Durante a incubaci\u00f3n, orixinaranse colonias a partir das c\u00e9lulas que quedaron illadas. Unha vez que un microorganismo foi illado nun cultivo puro, \u00e9 necesario conservalo en estado viable para o seu posterior estudo e uso. Os cultivos en stock deben ser conservados, para que non haxa perda dos seus caracteres biol\u00f3xicos, inmunol\u00f3xicos e de cultivo."}
{"id": "485626", "revid": "27155", "url": "https://gl.wikipedia.org/wiki?curid=485626", "title": "Cultivo microbiano", "text": ""}
{"id": "485627", "revid": "27155", "url": "https://gl.wikipedia.org/wiki?curid=485627", "title": "Cultivo bacteriano", "text": ""}
{"id": "485628", "revid": "27155", "url": "https://gl.wikipedia.org/wiki?curid=485628", "title": "Cultivo de microorganismos", "text": ""}
{"id": "485629", "revid": "27155", "url": "https://gl.wikipedia.org/wiki?curid=485629", "title": "Cultivo (microbiolox\u00eda)", "text": ""}
{"id": "485633", "revid": "865", "url": "https://gl.wikipedia.org/wiki?curid=485633", "title": "Powerplant", "text": "Powerplant \u00e9 o segundo \u00e1lbum de estudio da banda estadounidense de indie rock Girlpool, publicado o 12 de maio de 2017 a trav\u00e9s do selo Anti-."}
{"id": "485634", "revid": "89787", "url": "https://gl.wikipedia.org/wiki?curid=485634", "title": "Honeyblood", "text": "Honeyblood \u00e9 unha banda escocesa de indie rock formada en Glasgow en 2012. Orixinalmente naceu como un d\u00fao, pero no presente \u00e9 o proxecto en solitario da guitarrista, vocalista e compositora Stina Tweeddale (nada o 23 de novembro de 1988)."}
{"id": "485635", "revid": "865", "url": "https://gl.wikipedia.org/wiki?curid=485635", "title": "Rips", "text": "Rips \u00e9 o primeiro \u00e1lbum de estudio da banda estadounidense de indie rock Ex Hex, publicado o 7 de outubro de 2014 a trav\u00e9s do selo Merge Records."}
{"id": "485638", "revid": "98629", "url": "https://gl.wikipedia.org/wiki?curid=485638", "title": "Amanda X", "text": "Amanda X \u00e9 unha banda de mulleres de post-punk e power pop procedente de Filadelfia. A revista \"Billboard\" falou delas como \"l\u00edderes na s\u00faa escena\" e describiu as s\u00faas harmon\u00edas como thrash power-pop. Outros medios que se fixeron eco da banda foron \"Rolling Stone\" e \"The Guardian\". A banda est\u00e1 composta pola bater\u00eda Melissa Brain, a baixista Kat Bean e a guitarrista Cat Park. O seu son foi comparado ao de Sleater-Kinney."}
{"id": "485639", "revid": "23204", "url": "https://gl.wikipedia.org/wiki?curid=485639", "title": "The Coathangers", "text": "The Coathangers \u00e9 unha banda estadounidense de punk rock/garage procedente de Atlanta, Xeorxia. O grupo est\u00e1 composto pola guitarrista e vocalista Julia Kugel-Montoya (Crook Kid Coathanger), a baixista Meredith Franco (Minnie Coathanger) e a vocalista e bater\u00eda Stephanie Luke (Rusty Coathanger). A teclista Candice Jones (Bebe Coathanger) deixou a banda amigablemente en 2013.\nO nome \"Coathangers\" ref\u00edrese a un m\u00e9todo auto inducido de aborto e foi elixido pola s\u00faa vulgaridade irreverente; todas as compo\u00f1entes do grupo est\u00e1n a favor do aborto."}
{"id": "485644", "revid": "89787", "url": "https://gl.wikipedia.org/wiki?curid=485644", "title": "Peso das Illas Malvinas", "text": "O peso das Illas Malvinas foi unha especie de papel moeda a modo de nota promisoria emitido nas Illas Malvinas durante o mandato do comandante Luis Vernet, antes da s\u00faa invasi\u00f3n e colonizaci\u00f3n por parte do Imperio Brit\u00e1nico. Imprim\u00edronse arredor de 1828 e estiveron en circulaci\u00f3n ata xaneiro de 1833, ano da invasi\u00f3n brit\u00e1nica. Vernet, que foi nomeado comandante pol\u00edtico-militar do arquip\u00e9lago por parte das Provincias Unidas do R\u00edo da Prata (a actual Arxentina) en 1829, pagaba os traballadores asalariados nas illlas con estes billetes, que s\u00f3 ti\u00f1an validez nas illlas.\nHistoria.\nCreaci\u00f3n.\nXa coa colonia arxentina desenvolv\u00e9ndose prosperamente, un dos problemas xurdidos da distancia entre o asentamento de Puerto Soledad e Buenos Aires foi o da utilidade do di\u00f1eiro, o xeito de pagar os traballos e onde se pod\u00eda gastar, xa que non hab\u00eda comercios al\u00ed. Daquela, Vernet fixo imprimir uns vales expresados en pesos para facilitar as operaci\u00f3ns de provisi\u00f3ns de bens e pagar os traballadores. Simultaneamente, no resto da Arxentina circulaba o chamado \"peso moeda corrente\". \u200b\nEstas notas de pagamento constitu\u00edron o primeiro circulante nas illas. Os billetes con valor facial de 10 pesos med\u00edan 8 por 12,5 cent\u00edmetros e, baixo un debuxo con escenas rurais, l\u00edase a lenda , coa sinatura do propio Vernet. Ademais emit\u00edronse, nun tama\u00f1o inferior, cunha forma m\u00e1is cadrada e carentes de debuxos, outros billetes inferiores con valores de 1, 2 e 5 pesos. De todos eles, s\u00f3 os seus anversos se amosaban coloreados (os reversos eran de cor branca). A impresi\u00f3n foi monocrom\u00e1tica en tinta negra. \u200b\nAtaque estadounidense e ocupaci\u00f3n brit\u00e1nica.\nLogo da incursi\u00f3n do buque \"USS Lexington\" en 1831, o asentamento de Puerto Luis reduciuse e, tras a ocupaci\u00f3n brit\u00e1nica do 2 de xaneiro de 1833, o segundo de Vernet, Matthew Brisbane, regresou en marzo para protexer as propiedades de Vernet. O capit\u00e1n brit\u00e1nico John Onslow recibira anteriormente as queixas dos pe\u00f3ns polo modo de pagamento dos seus labores, e esix\u00edan cartos en met\u00e1lico ou en ouro ou prata, no canto dos vales de Vernet.\nBrisbane desvalorizou as notas provisorias, o que demostraba que a influencia de Vernet nas Malvinas era cada vez m\u00e1is d\u00e9bil, considerando que as illas xa foran usurpadas. Isto, combinado con que o responsable dos almac\u00e9ns das illas, William Dickson, non aceptaba os vales como di\u00f1eiro e que os capataces lles quer\u00edan encomendar as penosas tarefas do campo aos pe\u00f3ns, provocou que un grupo de crioulos, gauchos e indios encabezados por Antonio Rivero asasinaran os cinco altos cargos pr\u00f3ximos a Vernet que permanec\u00edan na colonia, inclu\u00edndo a Brisbane.\u200b\u200b A esta sublevaci\u00f3n axudaron o malestar polo di\u00f1eiro desvalorizado, os problemas co pagamento dos salarios e o elevado custo da vida no arquip\u00e9lago.\u200b\u200b\nUnha gran cantidade dos billetes emitidos continuou en circulaci\u00f3n como moeda, a\u00ednda que en menor medida, ata dez anos despois da ocupaci\u00f3n brit\u00e1nica das illas, mesmo no Tesouro p\u00fablico, ata que o gobernador Richard Moody, primeiro mandatario brit\u00e1nico, emitiu uns novos billetes escritos \u00e1 man, que m\u00e1is tarde se substitu\u00edron pola libra esterlina e, xa definitivamente, pola libra malvinense, que chega aos nosos d\u00edas.\nEn 1852, Vernet decidiu viaxar a Londres para facer presi\u00f3n ante a s\u00faa demanda dunha indemnizaci\u00f3n polas sus perdas logo dos sucesos de 1833. Conced\u00e9ronselle 2.400 libras, con base na s\u00faa afirmaci\u00f3n de que recibiu 1.850 e o resto se utilizou para pagar as s\u00faas notas promisorias. Dentro dese di\u00f1eiro tam\u00e9n se inclu\u00edron 550 libras para cubrir a circulaci\u00f3n da moeda creada por el.\u200b\nAlg\u00fans destes vales monetarios de pesos malvinenses emitidos por Vernet cons\u00e9rvanse na colecci\u00f3n do Museo do Banco da Provincia de Buenos Aires."}
{"id": "485647", "revid": "65337", "url": "https://gl.wikipedia.org/wiki?curid=485647", "title": "Peso das Malvinas", "text": ""}
{"id": "485648", "revid": "65337", "url": "https://gl.wikipedia.org/wiki?curid=485648", "title": "Peso de Malvinas", "text": ""}
{"id": "485649", "revid": "89787", "url": "https://gl.wikipedia.org/wiki?curid=485649", "title": "Antonio Neira Otero", "text": "Antonio Neira Otero, nado en Vilagarc\u00eda de Arousa en 1911 e finado no mesmo concello o 9 de xu\u00f1o de 1997, foi un pol\u00edtico galego.\nTraxectoria.\nDependente de comercio. Membro da UGT e afiliado \u00e1 Agrupaci\u00f3n Socialista de Vilagarc\u00eda de Arousa. Logo do golpe de Estado do 18 de xullo de 1936 participou na resistencia de Vilagarc\u00eda. Foi detido o 17 de setembro e enviado \u00e1 prisi\u00f3n da Illa de San Sim\u00f3n. Xulgado en consello de guerra por rebeli\u00f3n militar o 1 de abril de 1937, foi condenado a 30 anos de reclusi\u00f3n. O 15 de xu\u00f1o de 1938 foi enviado \u00e1 prisi\u00f3n do Fuerte de San Crist\u00f3bal de Pamplona, de onde sa\u00edu en prisi\u00f3n atenuada o 2 de setembro de 1940.\nVida persoal.\nCasou con Francisca Ruperta Rietz V\u00e1zquez, filla de Robert Rietz Sieman, e foi pai de Roberto, Juan Antonio e Alejandrina Neira Rietz."}
{"id": "485654", "revid": "6348", "url": "https://gl.wikipedia.org/wiki?curid=485654", "title": "Mytilus", "text": "Mytilus \u00e9 un x\u00e9nero de moluscos bivalvos mari\u00f1os da subclase dos pteriomorfios, que \u00e9 o tipo da orde dos mit\u00edlidos, superfamilia dos mitiloideos, da familia dos mit\u00edlidos e da subfamilia dos mitilinos.\nO x\u00e9nero abrangue varias especies que son vulgarmente co\u00f1ecidas como mexill\u00f3ns.\nTaxonom\u00eda.\nDescrici\u00f3n.\nO x\u00e9nero foi descrito por Carl Linnaeus na p\u00e1xina 704 do volume 1\u00ba da 10\u00aa edici\u00f3n do seu \"Systema Naturae\".\nEtimolox\u00eda.\nLinneo tomou o nome \"Mytilus\" do lat\u00edn poscl\u00e1sico \"mytilus\", variante do lat\u00edn cl\u00e1sico \"m\u012btulus\", \"mexill\u00f3n\", \u00e1 s\u00faa vez derivado do grego helen\u00edstico \u03bc\u03af\u03c4\u03bb\u03bf\u03c2 \"m\u00edtlos\", derivado do grego antigo \u03bc\u03c5\u03c4\u03af\u03bbo\u03c2 \"myt\u00edlos\", co mesmo significado.\nSin\u00f3nimos.\nAdemais de polo nome que lle impuxo Lnnneo, e que \u00e9 o actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos seguintes:\nEspecies.\nSegundo o WoRMS reco\u00f1\u00e9cense no x\u00e9nero as seguintes especies:"}
{"id": "485660", "revid": "89787", "url": "https://gl.wikipedia.org/wiki?curid=485660", "title": "The Prettiots", "text": "The Prettiots \u00e9 unha banda de mulleres de rock alternativo procedente de Brooklyn, Nova York. O grupo est\u00e1 composto no presente por Kay Kasperhauser e Lulu Landolfi. Rachel Trachtenburg foi a s\u00faa bater\u00eda brevemente. Tras realizar cinco concertos no festival SXSW en 2015, a banda foi loubada polos cr\u00edticos da NPR Bob Boilen e Robin Hilton e fichou por Rough Trade Records.\nO seu primeiro \u00e1lbum, \"Funs Cool\", foi publicado en 2016 con recensi\u00f3ns positivas dos cr\u00edticos, que eloxiaron a contundente honestidade das s\u00faas letras, o prominente uso do ukelele na s\u00faa m\u00fasica, e a s\u00faa inventiva na reinterpretaci\u00f3n doutras canci\u00f3ns (The Misfits, Dolly Parton). Varios cr\u00edticos destacaron que The Prettiots subverten os tropos e expectativas \"cursis\" que acompa\u00f1an a unha banda independente de mulleres con ukelele.\nO sinxelo \"Suicide Hotline\" foi especialmente eloxiado polo seu huumor sard\u00f3nico e a s\u00faa honesta discusi\u00f3n sobre a sa\u00fade mental. Katie Presley de NPR escribiu que a canci\u00f3n \"presenta asombrosas ideas entre harmon\u00edas doces e divertidas e rasgueos de ukelele xoguet\u00f3ns\"."}
{"id": "485661", "revid": "56817", "url": "https://gl.wikipedia.org/wiki?curid=485661", "title": "Chastity Belt (\u00e1lbum)", "text": "Chastity Belt \u00e9 o cuarto \u00e1lbum de estudio da banda estadounidense de rock alternativo Chastity Belt, publicado o 20 de setembro de 2019 a trav\u00e9s do selo Hardly Art."}
{"id": "485662", "revid": "56817", "url": "https://gl.wikipedia.org/wiki?curid=485662", "title": "Sharkmuffin", "text": "Sharkmuffin \u00e9 unha banda de mulleres de garage punk procedente de Brooklyn, Nova York. O grupo est\u00e1 composto pola guitarrista e vocalista Tarra Thiessen e a baixista e vocalista Natalie Kirch, as \u00fanicas membros consistentes da banda. Sharkmuffin tocou con distintas bater\u00edas entre as que se incl\u00faen Jordyn Blakely, Janet LaBelle, Kim Deuss e Patty Schemel."}
{"id": "485663", "revid": "89787", "url": "https://gl.wikipedia.org/wiki?curid=485663", "title": "Baal Shem Tov", "text": "Israel ben Eliezer, nado en Okopy arredor de 1698, e finado en Medzhybizh o 22 de maio de 1760, co\u00f1ecido como Baal Shem Tov (en , |b\u0251\u02d0l \u02c8\u0283\u025bm \u02cct\u028av|) ou como BeShT, foi un m\u00edstico xudeu e curandeiro polaco, co\u00f1ecido como o fundador do xuda\u00edsmo has\u00eddico. \"Besht\" \u00e9 o acr\u00f3nimo de Baal Shem Tov, que significa \"Mestre do Nome Divino\" ou \"con boa reputaci\u00f3n\".\nA escasa informaci\u00f3n biogr\u00e1fica sobre o Besht ven da tradici\u00f3n oral legada polos seus alumnnos (Jacob Joseph de Polonne e outros) e de relatos lendarios sobre a s\u00faa vida e comportamento recompilados en \"Shiv\u1e25ei ha-Besht\" (\"En eloxio do Ba'al Shem Tov\"; Kapust e Berdychiv, 1814\u201315).\nUnha doutrina central nas ensinanzas de Baal Shem Tov \u00e9 a conexi\u00f3n directa co divino, \"dvekut\", que \u00e9 infundido a todas as actividades humanas. A oraci\u00f3n \u00e9 de importancia suprema, xunto coa significaci\u00f3n m\u00edstica das letras e palabras hebreas. A s\u00faa innovaci\u00f3n xace en \"motivar os devotos a seguir os seus pensamentos molestos ata as ra\u00edces do divino\". Os que seguen as s\u00faas ensinanzas consid\u00e9rano como descendente da li\u00f1a dav\u00eddica que leva a s\u00faa ascendencia ata a casa real de David.\nLendas.\nNa tradici\u00f3n has\u00eddica, hai un dito: \"Algu\u00e9n que cre en todas as historias de Baal Shem Tov e os outros m\u00edsticos e homes santos \u00e9 un parvo; algu\u00e9n que mira calquera historia e di \"Iso non pode ser verdade\" \u00e9 un herexe\".\nSegundo a Enciclopedia Xudaica, o n\u00famero de lendas que se contan en relaci\u00f3n co Baal Shem Tov \"distorsionou o seu car\u00e1cter hist\u00f3rico\". Unha antolox\u00eda de lendas sobre el foi compilada por primeira vez por Dov Baer b. Samuel dos Linit, que era o xenro de Alexander Sho\u1e25at, que actuara durante varios anos como o escriba de Besht. A colecci\u00f3n copiouse moitas veces e co tempo encheuse de erros. Imprimiuse co t\u00edtulo de \"Shiv\u1e25ei ha-Besht\" despois da morte de Dov Baer. Foi publicado por Israel Jaffe, quen reescribiu o primeiro cap\u00edtulo e eliminou o que el consideraba as distorsi\u00f3ns causadas polos copistas.\nEsta edici\u00f3n, impresa en Kopys (Kapust) en 1814, cont\u00e9n 230 historias agrupadas por temas, personaxes e motivos com\u00fans. Tam\u00e9n apareceron d\u00faas edici\u00f3ns en yiddish que difiren notablemente da edici\u00f3n hebrea.\nNo s\u00e9culo XIX, varias colecci\u00f3ns adicionais de lendas sobre Baal Shem Tov e os seus seguidores apareceron en hebreo e en yiddish, algunhas das cales repetiron historias atopadas en \"Shiv\u1e25ei ha-Besht\" e outras conti\u00f1an novas historias. Segundo a Enciclopedia Xud\u00eda, s\u00f3 algunhas destas historias poden considerarse verdadeiras.\nUnha lenda conta que o seu pai, Eliezer, foi capturado durante un ataque, levado dende a s\u00faa casa en Valaquia e vendido como escravo dun pr\u00edncipe. Debido \u00e1 s\u00faa sabedor\u00eda, atopou graza co pr\u00edncipe, quen o entregou ao rei para que fose o seu ministro. Durante unha expedici\u00f3n emprendida polo rei, cando outros consellos fracasaron e todos se desanimaron, aceptouse o consello de Eliezer; o resultado foi unha triunfal batalla de importancia decisiva. Eliezer f\u00edxose xeneral e logo primeiro ministro, e o rei deulle a filla do vicerrei en matrimonio. Por\u00e9n, tendo en conta o seu deber como xudeu e como xa estaba casado, casou coa princesa s\u00f3 de nome. Despois de ser interrogado durante moito tempo sobre a s\u00faa estra\u00f1a conduta, confesoulle \u00e1 princesa que era un xudeu, cargouno con agasallos custosos e axudouno a escapar ao seu propio pa\u00eds.\nInfancia.\nA escasa informaci\u00f3n biogr\u00e1fica co\u00f1ecida sobre el est\u00e1 tan mesturada coas lendas e os milagres que na maior\u00eda dos casos \u00e9 dif\u00edcil distinguir cales son os verdadeiros acontecementos hist\u00f3ricos. Das numerosas lendas relacionadas co seu nacemento p\u00f3dese extraer que os seus pais eran pobres, honrados e piadosos. Cando Israel Ben Eliezer quedou orfo, a s\u00faa comunidade f\u00edxose cargo del. Na escola distinguiuse s\u00f3 polas s\u00faas desaparici\u00f3ns frecuentes, para ser logo sempre atopado nos solitarios bosques que rodean o lugar, gozando con entusiasmo da beleza da natureza. Moitos dos seus disc\u00edpulos cr\u00edan que pertenc\u00eda \u00e1 Casa de David e \u00e1 familia de Xes\u00fas de Nazaret.\nO Besht converteuse en l\u00edder do seu propio movemento aos dezaoito anos."}
{"id": "485664", "revid": "25871", "url": "https://gl.wikipedia.org/wiki?curid=485664", "title": "Skinny Girl Diet", "text": "Skinny Girl Diet \u00e9 unha banda inglesa de punk rock, descrita a mi\u00fado como riot grrrl, formada en Londres. O grupo est\u00e1 composto por d\u00faa irm\u00e1s, a guitarrista, compositora e vocalista Delilah Holliday e a bater\u00eda Ursula Holliday.\nHistoria.\nAs irm\u00e1s Delilah e Ursula Holliday tocaran xuntas nun d\u00fao chamado Typical Girls antes de formar Skinny Girl Diet coa s\u00faa curm\u00e1 Amelia Cutler ao redor do ano 2010 ao principio da s\u00faa adolescencia. O nome \u00e9 unha referencia ao feminismo pro obesidade. Amelia deixou o grupo en 2017, deixando \u00e1s irm\u00e1s Holliday como un d\u00fao.\nSkinny Girl Diet realizou a s\u00faa primeira actuaci\u00f3n como abreconcertos da antiga guitarrista de The Slits Viv Albertine. Dende ent\u00f3n a banda v\u00e9n sendo co\u00f1ecida polo seu enfoque actualizado dos ideais feministas e do punk asociados co movemento riot grrrl dos anos 90. A s\u00faa compo\u00f1entes te\u00f1en falado sobre a falta de m\u00fasicas femininas na industria musical actual, as\u00ed como sobre outros temas de igualdade nun contexto feminista contempor\u00e1neo.\nO grupo tam\u00e9n colaborou coa exposici\u00f3n \"Female Matters\" para conseguir fondos e sensibilizar sobre a loita contra a ablaci\u00f3n do cl\u00edtoris.\nEn 2015 a revista \"Billboard\" inclu\u00edu a Skinny Girl Diet na s\u00faa lista das \"20 bandas de mulleres que necesitas co\u00f1ecer\", e tam\u00e9n apareceu na portada no n\u00famero de primavera de \"The Beat\"."}
{"id": "485665", "revid": "1131", "url": "https://gl.wikipedia.org/wiki?curid=485665", "title": "Jos\u00e9 Manuel Rey Garc\u00eda", "text": "Jos\u00e9 Manuel Rey Garc\u00eda, nado en Pontevedra en 1964, \u00e9 un arque\u00f3logo galego.\nTraxectoria.\nA arqueolox\u00eda sempre foi a s\u00faa vocaci\u00f3n a\u00ednda que empezou centr\u00e1ndose no Neol\u00edtico e a Idade do Bronce.\nLicenciado en Xeograf\u00eda e Historia (especialidade de Arqueolox\u00eda), e especialista na xesti\u00f3n do patrimonio arqueol\u00f3xico e na arte rupestre prehist\u00f3rica. Foi bolseiro de Prehistoria e Arqueolox\u00eda no Museo de Pontevedra os anos 1988 (participou como axudante de direcci\u00f3n nas trascendentais escavaci\u00f3ns no Burgo), 1989 e 1990. Desde 1994 foi funcionario do Corpo Facultativo Superior da Xunta de Galicia, con praza de arque\u00f3logo na Delegaci\u00f3n de Cultura da Coru\u00f1a e desde 1997 en Santiago de Compostela. Tam\u00e9n foi profesor titor con \u2018venia docendi' do Centro Asociado de Pontevedra da UNED desde 1999. En 2011 foi nomeado director do Parque Arqueol\u00f3xico da Arte Rupestre de Campo Lameiro e tam\u00e9n foi xefe de secci\u00f3n III no Servizo de Arqueolox\u00eda da Xunta desde 1999. \u00c9 autor de varios artigos sobre arqueolox\u00eda e arte rupestre e de m\u00faltiples comunicaci\u00f3ns e relatorios presentados en congresos de \u00e1mbito nacional e internacional, director de nove intervenci\u00f3ns arqueol\u00f3xicas en xacementos en Galicia, e ten participado en catro proxectos de investigaci\u00f3n a escala europea.\nEntre 2019 e 2023 dirixiu o Museo de Pontevedra."}
{"id": "485666", "revid": "47401", "url": "https://gl.wikipedia.org/wiki?curid=485666", "title": "Ba'al Shem Tov", "text": ""}
{"id": "485667", "revid": "47401", "url": "https://gl.wikipedia.org/wiki?curid=485667", "title": "Israel ben Eliecer", "text": ""}
{"id": "485668", "revid": "98629", "url": "https://gl.wikipedia.org/wiki?curid=485668", "title": "Nancy Sinatra", "text": "Nancy Sandra Sinatra, nada en Jersey City o 8 de xu\u00f1o de 1940, \u00e9 unha cantante e actriz estadounidense. \u00c9 a filla m\u00e1is vella de Frank Sinatra e Nancy (Barbato) Sinatra, e \u00e9 amplamente co\u00f1ecida polo seu \u00e9xito de 1966 \"These Boots Are Made for Walkin'\".\nTraxectoria.\nPrimeiros anos.\nNancy Sinatra naceu en 1940 en Jersey City, Nova Jersey. Era a m\u00e1is vella dos tres fillos do cantante Frank Sinatra e da s\u00faa esposa, Nancy Barbato (1917-2018). Coa s\u00faa familia trasladouse a Hasbrouck Heights, mentres o seu pai viv\u00eda os seus primeiros anos de carreira musical. Esa estad\u00eda en Jersey City non durou moito tempo, xa que a s\u00faa nai se preocupaba polas m\u00faltiples visitas dos seguidores ao seu fogar, ademais de que Frank ti\u00f1a que aumentar a s\u00faa carreira musical. Frank Sinatra foi chamado para uns traballos musicais en Hollywood e a familia mudouse a Toluca Lake (California). O traslado causou que Nancy se iniciase en m\u00faltiples estudos profesionais ligados ao medio art\u00edstico, xa que recibiu clases de piano durante 11 anos, as\u00ed como oito anos de danza, cinco de arte dram\u00e1tica e varios meses de adestramento vocal.\nEntusiasta por seguir os pasos do seu pai, Sinatra comezou a s\u00faa carreira en 1960, debutando no espect\u00e1culo do seu pai, \"The Frank Sinatra Timex Show\". Ese mesmo ano, Reprise Records ofreceulle un contrato musical. A pesar de que as canci\u00f3ns lanzadas foron moi populares na radio en Europa e no Xap\u00f3n, ningunha delas chegou a formato f\u00edsico nos Estados Unidos.\nInicios da carreira musical.\nOs proxectos musicais de Nancy Sinatra, deron un cambio en 1966, cando, xunto cos seus produtores, cambiaron a imaxe da cantante por un estilo m\u00e1is maduro e atractivo, que atraeu a atenci\u00f3n de distintos medios, e trala sinatura con Represe Records, Nancy Sinatra lanzou o sinxelo \u00abThese Boots Are Made for Walkin'\u00bb que alcanzou o primeiro posto da lista \"Billboard Hot 100\", grazas aos seus mill\u00f3ns de exemplares vendidos nos Estados Unidos.\nDespois da fama adquirida polo sinxelo, Nancy Sinatra fixo varias aparici\u00f3ns na televisi\u00f3n e debutou como actriz de cinema no filme \"The Ghost in the Invisible Bikini\" (1966). A s\u00faa participaci\u00f3n en programas de televisi\u00f3n foi en espect\u00e1culos como \"The Smothers Brothers Show\", e\"The Ed Sullivan Show\" e \"The Man From UNCLE\". O \u00e9xito inesperado de \u00abThese Boots Are Made for Walkin'\u00bb provocou o lanzamento do \u00e1lbum \"Boots\", produci\u00f3n debut da cantante, que se converteu no disco de m\u00e1is \u00e9xito da s\u00faa carreira. Tras varias presentaci\u00f3ns en vivo, Nancy Sinatra traballou co cantante Lee Hazlewood, que foi o encargado de producir o seu segundo \u00e1lbum de estudio \"How Does That Grab You?\" o mesmo ano. A pesar de ser un dico popular, non obtivo as mesmas vendas que o seu antecesor. Del extra\u00e9ronse os sinxelos \u00abHow Does That Grab You, Darlin'?\u00bb e \u00abBang Bang (My Baby Shot Me Down)\u00bb; o primeiro logrou colocarse no n\u00famero 7 de Billboard Hot 100, mentres que o segundo tivo unha popularidade moderada en Europa.\nA finais de 1966, Represe Records decidiu publicar \"Nancy In London\" como un terceiro \u00e1lbum de estudio e as\u00ed finalizar unha trilox\u00eda musical. Do \u00e1lbum extra\u00e9ronse dous sinxelos, dos cales o primeiro foi \u00abFriday's Child\u00bb, que debutou no posto n\u00famero 36 do \"Billboard Hot 100\" e o segundo \u00abYou Only Live Twice\u00bb logrou as posici\u00f3ns 3 e 44 das listaxes \"Adult Contemporary\" e \"Billboard Hot 100\", respectivamente.\n1967-1969.\nO \u00e9xito dos seus tres primeiros \u00e1lbums de estudio, permitiu a Nancy Sinatra lanzar o seu cuarto \u00e1lbum, titulado \"Country My Way\". As\u00ed mesmo, a popularidade levouna a introducirse de forma m\u00e1is ampla no cinema, participando nos filmes \"Last of the Secret Agents?\" (1967) e \"Os anxos do inferno\" (1967). Por\u00e9n, o \u00e9xito comercial de \"Country My Way\" foi moderado, tralo que Represe Records deu a Sinatra unha imaxe m\u00e1is sexual e comezaron a traballar en canci\u00f3ns cun son m\u00e1is pr\u00f3ximo ao \"rock\". Deste xeito, lanzouse o seu quinto \u00e1lbum de estudio chamado \"Sugar\", do que se editou o sinxelo \u00abSugar Town\u00bb, que acadou o posto n\u00famero 18 nos Estados Unidos e levantou comercialmente a carreira de Sinatra. Tralo lanzamento do seu quinto \u00e1lbum de estudio, en 1968, Nancy Sinatra participou nun \u00e1lbum dobre co cantante Lee Hazlewood, chamado \"Nancy &amp; Lee\". Ese mesmo ano, traballou xunto a Elvis Presley no filme \"Speedway\".\nDe \"Sugar\" tam\u00e9n se extraeu o sinxelo \u00abSomethin' Stupid\u00bb, unha canci\u00f3n a d\u00fao co seu pai Frank Sinatra. A canci\u00f3n tivo un s\u00fapeto \u00e9xito comercial nos Estados Unidos, dando a Nancy o seu segundo n\u00famero 1 no pa\u00eds, as\u00ed como mill\u00f3ns de vendas f\u00edsicas. Posteriormente o disco titulado \"Nancy\" p\u00faxose \u00e1 venda meses despois, sendo o primeiro \u00e1lbum hom\u00f3nimo da cantante e o sexto de estudio da s\u00faa carreira.\n1969-2004.\nDespois de lanzar seis \u00e1lbums de estudio con Reprise Records, a cantante asinou un contrato con RCA Victor. Con este selo discogr\u00e1fico, sacou \u00e1 venda o seu s\u00e9timo \u00e1lbum, titulado \"Woman\". Non obstante, o cambio de discogr\u00e1fica non foi favor\u00e1bel, pois o \u00e1lbum tivo pouca promoci\u00f3n e non acadou vendas altas en ning\u00fan continente, o que obrigou a Nancy a rematar o contrato con RCA Victor e iniciarse como empresaria independente e as\u00ed fundar a s\u00faa propia compa\u00f1\u00eda privada, Boots Enterprises, Inc. O cambio provocou un descanso de varios anos, e non foi ata o 11 de abril de 1995, en que Nancy publicou o seu oitavo \u00e1lbum, co nome \"One More Time\", ao que seguiu un segundo \u00e1lbum hom\u00f3nimo, \"Nancy Sinatra\", que ti\u00f1a un son m\u00e1is Industrial rock. Nese tempo, a cantante tam\u00e9n publicou o seu primeiro EP titulado \"For My Dad\" que conti\u00f1a canci\u00f3ns dedicadas ao seu pai, inclu\u00edndo o dueto \u00abSomethin' Stupid\u00bb.\nS\u00e9culo XXI.\nTras afastarse cinco anos da industria musical, Nancy Sinatra editou un \u00e1lbum recompilatorio con canci\u00f3ns raras e in\u00e9ditas, que lanzou co t\u00edtulo de \"Cherry Smiles\" o 22 de setembro de 2009. En 2013, a cantante entrou nos estudios de gravaci\u00f3n de novo e confirmou que traballaba no seu d\u00e9cimo \u00e1lbum de estudio. \"Shifting Gears\" foi estreado o 3 de decembro de 2013 e foi promocionado co sinxelo \u00abHolly Holy\u00bb.\nFamilia.\nNancy Sinatra casou en 1960 co cantante Tommy Sands, do que se divorciou en 1965. Estivo casada con Hugh Lambert dende 1970 ata a morte del en 1985. Con Lambert tivo d\u00faas fillas, Angela Jennifer \"AJ\" Lambert Paparozzi (que tivo como padri\u00f1os a James Darren e a s\u00faa segunda esposa Evy Norlund) e Amanda Catherine Lambert Erlinger. Ambas as mulleres recibiron un mill\u00f3n de d\u00f3lares do testamento do seu av\u00f3 Frank Sinatra a trav\u00e9s dun fondo fiduciario comezado en 1983."}
{"id": "485669", "revid": "98629", "url": "https://gl.wikipedia.org/wiki?curid=485669", "title": "Childbirth", "text": "Childbirth \u00e9 unha banda de mulleres de rock alternativo procedente de Seattle, Washington. O grupo incl\u00fae membros doutras bandas populares da cidade (Julia Shapiro de Chastity Belt, Bree McKenna de Tacocat e Stacy Peck de Pony Time). A banda act\u00faa con vestidos de maternidade e no presente ten un contrato co selo Suicide Squeeze Records.\nO tr\u00edo conseguiu certa notoriedade en p\u00e1xinas como Pitchfork e Vice Magazine pola s\u00faa canci\u00f3n viral \"I Only Fucked You As A Joke\", que tam\u00e9n entrou na lista de revista \"Spin\" das 100 mellores canci\u00f3ns de 2014.\nNPR estreou o sinxelo \"Nasty Grrls\" do seu \u00e1lbum m\u00e1is recente, \"Women's Rights\". O disco recibiu cr\u00edticas positivas de medios como Pitchfork e Spin, e despois de xirar polas d\u00faas costas dos Estados Unidos, a banda foi invitada a actuar no Sasquatch Music Festival, e no Northside Music Festival."}
{"id": "485671", "revid": "22570", "url": "https://gl.wikipedia.org/wiki?curid=485671", "title": "Deep Space Climate Observatory", "text": "DSCOVR, acr\u00f3nimo de \"Deep Space Climate Observatory\" e que inicialmente iba ser nomeado como \"Triana\", \u00e9 un sat\u00e9lite artificial da NASA lanzado o 11 de febreiro de 2015 mediante un foguete Falcon 9 desde Cabo Ca\u00f1averal para estudar os campos e part\u00edculas solares e a superficie terrestre. Foi apodado informalmente como \"Goresat\" debido a que foi un proxecto impulsado polo ent\u00f3n vicepresidente dos Estados Unidos Al Gore.\nCaracter\u00edsticas.\nDSCOVR foi posto en \u00f3rbita arredor do punto L1 de Lagrange do sistema Terra-Sol, a uns 1,5 mill\u00f3ns de km da Terra en direcci\u00f3n ao Sol. Desde esa posici\u00f3n o sat\u00e9lite permanece fixo desde o punto de vista da Terra e pode facer observaci\u00f3ns continuas, sendo o primeiro sat\u00e9lite de observaci\u00f3n terrestre en observar desde ese tipo de \u00f3rbita.\nO sat\u00e9lite deb\u00eda ser lanzado durante a misi\u00f3n STS-107 do transbordador espacial en 2003, pero varios atrasos levaron \u00e1 s\u00faa cancelaci\u00f3n en 2006. O sat\u00e9lite foi mantido en almacenamento. En 2012 o proxecto reavivouse e iniciouse o proceso para elixir un foguete con que envialo \u00e1 s\u00faa \u00f3rbita de traballo. Ese mesmo ano ga\u00f1ou a proposta de lanzalo mediante un Falcon 9, con data de lanzamento en 2014. Tras un atraso de varios meses o sat\u00e9lite despegou en febreiro de 2015.\nInstrumentos.\nO sat\u00e9lite leva tres instrumentos cient\u00edficos a bordo:"}
{"id": "485672", "revid": "89787", "url": "https://gl.wikipedia.org/wiki?curid=485672", "title": "Scott Hamilton", "text": "Scott Scovell Hamilton, nado en Bowling Green (preto de Toledo, Ohio) o 28 de agosto de 1958 \u00e9 un patinador art\u00edstico retirado estadounidense. Ga\u00f1ou catro campionatos estadounidenses consecutivos (1981\u201384), catro campionatos do mundo consecutivos (1981\u201384) e unha medalla de ouro nos Xogos Ol\u00edmpicos de 1984. O seu movemento estrela \u00e9 un \"backflip\", figura que poucos outros patinadores puideron realizar, xa que est\u00e1 contra as regras de competici\u00f3n ol\u00edmpicas e dos Estados Unidos, mais que inclu\u00edu nas s\u00faas rutinas de exhibici\u00f3n como afeccionado para agradar o p\u00fablico e nas s\u00faas rutinas de competici\u00f3n profesional. Tam\u00e9n \u00e9 reco\u00f1ecido polas s\u00faas innovadoras secuencias de xogo de p\u00e9s. Trala s\u00faa retirada, involucrouse en obras de caridade e escribiu tres libros.\nVida persoal.\nFamilia.\nO 14 de novembro de 2002, casou coa nutricionista Tracie Robinson. A parella ten tres fillos, Aidan McIntosh Hamilton (nado o 13 de setembro de 2003), Maxx Thomas Hamilton (nado o 21 de xaneiro de 2008), e Jean Paul, e unha filla, Evelyne. A familia reside en Franklin, Tennessee.\nEnfermidades.\nEn 1997, Hamilton tivo unha batalla moi publicitada contra o cancro testicular. Volveu \u00e1 patinaxe tralo seu tratamento e a s\u00faa historia apareceu en revistas e na televisi\u00f3n. O 12 de novembro de 2004 anunciouse que Hamilton ti\u00f1a un tumor cerebral benigno, que foi tratado na Cleveland Clinic.\nO 23 de xu\u00f1o de 2010, Hamilton foi sometido a unha cirurx\u00eda cerebral para evitar a reaparici\u00f3n do tumor descuberto en 2004. A cirurx\u00eda foi un \u00e9xito. En 2016 anunciou que recibira o seu terceiro diagn\u00f3stico por un tumor cerebral, mais a finais de marzo de 2017, afirmou que o tumor se reducira sen quimioterapia.\nPol\u00edtica.\nEn 2012, Hamilton fixo aparici\u00f3ns p\u00fablicas apoiando a campa\u00f1a presidencial do republicano Mitt Romney. Tam\u00e9n falou en apoio de Donald Trump e apareceu nun cap\u00edtulo de \"Celebrity Apprentice\"."}
{"id": "485673", "revid": "98629", "url": "https://gl.wikipedia.org/wiki?curid=485673", "title": "Mitilinos", "text": "A dos mitilinos (Mytilinae) \u00e9 unha subfamilia de moluscos bivalvos mari\u00f1os da subclase dos pteriomorfios, orde dos mit\u00edlidos, superfamilia dos mitiloideos e familia dos mit\u00edlidos.\nA subfamilia abrangue varios x\u00e9neros que comprenden especies vulgarmente co\u00f1ecidas como mexill\u00f3ns.\nTaxonom\u00eda.\nDescrici\u00f3n.\nA subfamilia foi descrita en 1815 polo naturalista estadounidense de orixe franco-xermana-italiana Constantine Samuel Rafinesque-Schmaltz, interesado, entre outros numerosos temas, pola zoolox\u00eda, en especial pola malacolox\u00eda, na s\u00faa obra \"Analyse de la Nature ou Tableau de l'univers et des corps organis\u00e9s\", editada en Palermo.\nEtimolox\u00eda.\nO nome cient\u00edfico \"Mytilinae\" est\u00e1 formado sobre a base da ra\u00edz \"Mytil-\" do seu x\u00e9nero tipo, \"Mytilus\", engad\u00edndolle o sufixo do lat\u00edn cient\u00edfico \"-inae\", propio dos nomes das subfamilias de animais.\n(Para a etimilox\u00eda de \"Mytilus\", v\u00e9xase \"Mytilus\").\nSin\u00f3nimos.\nAdemais de polo nome que lle impuxo Rafinesque (prot\u00f3nimo), e que \u00e9 o actualmente v\u00e1lido, a sufmailia co\u00f1eceuse tam\u00e9n polos sin\u00f3nimos:\nX\u00e9neros.\nNa actualidade (2020) reco\u00f1\u00e9cense na subfamilia od seguintes x\u00e9neros:"}
{"id": "485674", "revid": "22795", "url": "https://gl.wikipedia.org/wiki?curid=485674", "title": "Mytilinae", "text": ""}
{"id": "485676", "revid": "4817", "url": "https://gl.wikipedia.org/wiki?curid=485676", "title": "DSCS II", "text": "DSCS II (\"Defense Satellite Communications System II\") foi un tipo de sat\u00e9lite de comunicaci\u00f3ns militar dos Estados Unidos fabricado por TRW.\nCaracter\u00edsticas.\nOs sat\u00e9lites DSCS II eran xestionados pola Axencia de Comunicaci\u00f3ns de Defensa para a Forza A\u00e9rea dos Estados Unidos. Proporcionaban comunicaci\u00f3ns seguras de voz e datos para o ex\u00e9rcito estadounidense e foron continuaci\u00f3n dos sat\u00e9lites DSCS I, a\u00ednda que a diferenza destes estaban situados nunha \u00f3rbita xeoestacionaria.\nOs sat\u00e9lites ti\u00f1an forma cil\u00edndrica, ti\u00f1an unha masa de entre 500 e 600 kg, estabiliz\u00e1banse mediante xiro e aliment\u00e1banse mediante c\u00e9lulas solares que recubr\u00edan o lateral do sat\u00e9lite, producindo ata 535 W de potencia que se almacenaban en tres bater\u00edas de n\u00edquel-cadmio cunha capacidade total de 36 Ah. O sistema de propulsi\u00f3n usaba hidracina a carga \u00fatil dos sat\u00e9lites consist\u00eda en dous transpondedores en banda X de 20 W de potencia cada un e 500 MHz de ancho de banda. As antenas eran direccionais e m\u00f3biles para transmitir a zonas concretas. Cada sat\u00e9lite ti\u00f1a capacidade para trasmitir 1300 canais de voz ou 100 Mbps de datos.\nLanz\u00e1ronse un total de 16 sat\u00e9lites DSCS II entre 1971 e 1983, todos mediante foguetes Titan 23C excepto os dous \u00faltimos, que o fixeron a bordo de Titan 34D. Catro deles non chegaron a \u00f3rbita por problemas co foguete lanzador. O \u00faltimo sat\u00e9lite DSCS II en uso foi desactivado en 2008."}
{"id": "485677", "revid": "72012", "url": "https://gl.wikipedia.org/wiki?curid=485677", "title": "Defense Satellite Communications System II", "text": ""}
{"id": "485678", "revid": "72012", "url": "https://gl.wikipedia.org/wiki?curid=485678", "title": "DSCS 2", "text": ""}
{"id": "485679", "revid": "98629", "url": "https://gl.wikipedia.org/wiki?curid=485679", "title": "DSCS III", "text": "DSCS III (\"Defense Satellite Communications System III\") foi un tipo de sat\u00e9lite de comunicaci\u00f3ns militar dos Estados Unidos fabricado por Lockheed Martin.\nCaracter\u00edsticas.\nOs sat\u00e9lites DSCS III son a continuaci\u00f3n dos DSCS II e estaban dese\u00f1ados para proporcionar comunicaci\u00f3ns seguras de voz e datos nas peores condici\u00f3ns. Cada sat\u00e9lite levaba sete transpondedores, un deles de prop\u00f3sito especial e un \u00fanico canal, tres antenas receptoras e cinco antenas transmisoras. Un deles DSCS III B7) levaba tam\u00e9n o experimento \"CHARGECON-GEO\" para o Programa de Probas Espaciais. A alimentaci\u00f3n el\u00e9ctrica era producida por dous paneis solares que pod\u00edan xerar ata 1700 W de potencia. Estaban situados na \u00f3rbita xeoestacionaria.\nLanz\u00e1ronse un total de 14 sat\u00e9lites DSCS III entre 1982 e 1992, todos con \u00e9xito. Us\u00e1ronse unha variedade de foguetes para po\u00f1elos en \u00f3rbita: Titan 34D, Delta 4M, o transbordador espacial durante a misi\u00f3n STS-51-J e o Atlas 2A. O \u00faltimo sat\u00e9lite DSCS III foi posto f\u00f3ra de servizo en 2015."}
{"id": "485680", "revid": "72012", "url": "https://gl.wikipedia.org/wiki?curid=485680", "title": "DSCS-3 A3", "text": ""}
{"id": "485681", "revid": "72012", "url": "https://gl.wikipedia.org/wiki?curid=485681", "title": "DSCS-3 B6", "text": ""}
{"id": "485682", "revid": "72012", "url": "https://gl.wikipedia.org/wiki?curid=485682", "title": "DSCS-3 B14", "text": ""}
{"id": "485683", "revid": "72012", "url": "https://gl.wikipedia.org/wiki?curid=485683", "title": "DSCS-3 B12", "text": ""}
{"id": "485684", "revid": "72012", "url": "https://gl.wikipedia.org/wiki?curid=485684", "title": "DSCS-3 B9", "text": ""}
{"id": "485685", "revid": "72012", "url": "https://gl.wikipedia.org/wiki?curid=485685", "title": "DSCS-3 B10", "text": ""}
{"id": "485686", "revid": "72012", "url": "https://gl.wikipedia.org/wiki?curid=485686", "title": "DSCS-3 B7", "text": ""}
{"id": "485687", "revid": "72012", "url": "https://gl.wikipedia.org/wiki?curid=485687", "title": "DSCS-3 B13", "text": ""}
{"id": "485688", "revid": "72012", "url": "https://gl.wikipedia.org/wiki?curid=485688", "title": "DSCS-3 B8", "text": ""}
{"id": "485689", "revid": "72012", "url": "https://gl.wikipedia.org/wiki?curid=485689", "title": "DSCS-3 B11", "text": ""}
{"id": "485690", "revid": "72012", "url": "https://gl.wikipedia.org/wiki?curid=485690", "title": "DSCS-3 B5", "text": ""}
{"id": "485691", "revid": "72012", "url": "https://gl.wikipedia.org/wiki?curid=485691", "title": "DSCS-3 B4", "text": ""}
{"id": "485693", "revid": "25871", "url": "https://gl.wikipedia.org/wiki?curid=485693", "title": "Bucinobantes", "text": "Os bucinobantes (en alem\u00e1n: \"Bucinobanten)\" foron unha tribo xerm\u00e1nica do tronco dos alamanos que viv\u00eda ao norte do \"\"Brigantiae Lacus heutigen Constance\", onde \u00e9 hoxe a moderna cidade de Mainz sobre o r\u00edo Meno. Eles formaban xuntamente cos Hermi\u00f3ns, Hermunduros, Xutungos, Amalausos, Lentienses etc, a Confederaci\u00f3n alamana que durante os s\u00e9culos III, IV e V se enfrontaron, en varias ocasi\u00f3ns, tanto ao ex\u00e9rcito romano canto a outras tribos da rexi\u00f3n.\nBatallas contra o imperio romano.\nXuliano, o Ap\u00f3stata.\nO rei dos Bucinobantes, Macriano (reinou entre o 368\u2013371), foi un dos m\u00e1is importantes xefes alamanos, un dos m\u00e1is activos e aguerridos. Foi el quen conseguiu unir as tribos xerm\u00e1nicas do norte e as tribos alamanas contra Roma. Segundo o historiador romano Amiano Marcelino, o emperador Xuliano, o Ap\u00f3stata (361-363), en 359, atravesou o r\u00edo Rin, nas proximidades de Moguntiacum (actual Maguncia), para negociar con Macriano e con outros xefes alamanos, como Hariobaudo (prob\u00e1bel irm\u00e1n), Urio, Ursicino, Vadomario (rei dos Br\u00edsgavos),Vestralpo (un dos xefes dos Bucinobantes), entre outros. Nesta ocasi\u00f3n, al\u00e9n do troco de prisioneiros, foi asinado un tratado de paz, con varios reis alamanos. Xuliano xa se enfrontara a eles no 365 cando tivera que marchar co seu ex\u00e9rcito para Augustoduno (actual Autun) para levantar o cerco \u00e1 cidade, e para S\u00e9nonas (posibelmente a actual Sens), tam\u00e9n para liberala dun cerco alamano. Nese mesmo ano, enfrontounos, de novo, na Batalla de Reims, na que foi derrotado e, despois, na Batalla de Broc\u00f3mago.\nO ano seguinte, conseguiu unha vitoria decisiva na Batalla de Estrasburgo, conseguindo axi\u00f1a expulsalos da Renania, recuperando Colonia Claudia Ara Agripina (Colonia) e asegurando as fronteiras do Rin por m\u00e1is de cincuenta anos.\nValentiniano I.\nDespois de varias rebeli\u00f3ns e incursi\u00f3ns contra o Imperio Romano, como por exemplo en 367, na Batalla de Solicinio, o emperador Valentiniano I (364-375), sucesor de Xoviano (363-364), fallou na s\u00faa tentativa (co apoio dos burgundios) para prender a Macriano. No 370, Valentiniano invadiu as terras dos Bucinobantes, a \"Alamania\" (terra dos alamanos, despois Alema\u00f1a) e depuxo a Macriano, a quen denominou \"turbarum rex artifex\"\" (\"rei art\u00edfice de axitaci\u00f3n\"). Coa axuda de desertores, Macriano foi capturado e preso. No seu lugar foi nomeado Fraomario como rei dos Bucinobantes, mais estes non o aceptaron e foi expulsado e Macriano restaurado. No 371, Valentiniano viuse forzado a conceder a Macriano unha alianza, e a admitir os Bucinobantes como federados de Roma e aliados leais na guerra contra os francos. Posibelmente como parte desta mesma alianza, seguiu un acordo entre Macriano e Valentiniano que culminou por proscribir Fraomario e os seus seguidores de Mogonciaco a Norfolk, en Inglaterra.\nGraciano.\nNo 378, o rei franco Malobaldo (\"Mellobaudes\" ou \"Flavius Merobaudes\") de Toxandria (320\u2013376), fillo de Malarico I, un conde dos dom\u00e9sticos de Roma, e o segundo en comando \u00e1 cabeza do ex\u00e9rcito na Galia, a mando do emperador romano occidental Graciano (375\u2013383), avanzou sobre tribos alsacianas, confederadas dos alamanos, comandadas polo rei Priario, da tribo dos Lentienses, e derrotounos na Batalla de Argentovaria (pr\u00f3xima da moderna Colmar, en Alsacia), na que morreu Priario. Dous anos despois (380), executou a Macriano, rei dos Bucinobantes e aliado romano, que invadira o territorio franco.\nBucinobantes e Francos.\nOs documentos relativos, propiamente, aos Bucinobantes, trala morte de Macriano, son escasos. Por\u00e9n o Reino dos alamanos, comprendido polas diversas tribos que o compu\u00f1an, e cuxo territorio abrangu\u00eda as rexi\u00f3ns entre Estrasburgo e Augsburgo, durou at\u00e9 496, cando Clodoveo, rei dos Francos, conquistou a rexi\u00f3n despois da Batalla de Tolbiac. A partir de a\u00ed (de 496 a 511) os alamanos e mailos seus confederados, son gobernados directamente polo rei e despois, a partir de 536, pasan a ser gobernados por un duque franco nomeado por aquel.\nFinalmente, foi Carlomagno que, no 746, puxo remate \u00e1 escasa resistencia existente dos xefes confederados alamanos fronte \u00e1 dominaci\u00f3n franca cando executou \u00e1 maior parte da nobreza alamana despois dun levantamento en Cannsttat.\nEtimolox\u00eda.\nHai varias hip\u00f3teses sobre a orixe do termo Bucinobantes. A de maior aceptaci\u00f3n indica que prov\u00e9n da uni\u00f3n de \" Buchen\", \"\"Hecken\" ou \"Geb\u00fcck\" e de \"Band\", \"Banten\"\" que quere dicir, pais, patria ou rexi\u00f3n. As\u00ed o nome poder\u00eda ser: a \"rexi\u00f3n dos Bucken\" (Bucinos). O nome preservouse en Buchengau, en Hesse.\nTribos da confederaci\u00f3n alamana.\nAs primeiras novas sobre grupos alamanos foron mencionados por Di\u00f3n Casio en 213, que os coloca como tribos xerm\u00e1nicas que se estableceran no curso medio e baixo do r\u00edo Elba e ao longo do r\u00edo Meno e, de acordo con Asinio Quadrado, o seu nome (que significa \"todos\") indica que eles eran a agrupaci\u00f3n de varias daquelas tribos, ou sexa, os:"}
{"id": "485697", "revid": "5312", "url": "https://gl.wikipedia.org/wiki?curid=485697", "title": "Perna (x\u00e9nero)", "text": "Perna \u00e9 un x\u00e9nero de moluscos bivalvos mari\u00f1os da subclase dos pteriomorfios, orde dos mit\u00edlidos, superfamilia dos mitiloideos, familia dos mit\u00edlidos e subfamilia dos mitilinos.\nO x\u00e9nero comprende tres especies co\u00f1ecidas vulgarmente, na bibliograf\u00eda internacional, como \"mexill\u00f3ns verdes\", ou \"mexill\u00f3ns do Pac\u00edfico\". Estas especies de mexill\u00f3ns son comest\u00edbeis e expl\u00f3tanse comercialmente.\nTaxonom\u00eda.\nDescrici\u00f3n.\nO x\u00e9nero foi descrito en 1788 polo m\u00e9dico e malac\u00f3logo sueco Lorens M\u00fcnter Philipson, na obra de Anders Jahan Retzius \"Dissertatio historico-naturalis sistens nova testaceorum genera. Quam pr\u00e6side D. M. Andr. J. Retzio (...) ad publicum examen defert Laurentius M\u00fcnter Philipsson\". (Ver texto completo dixitalizado).\nSin\u00f3nimo.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polo sin\u00f3nimo:\nEspecies.\nNo x\u00e9nero co\u00f1\u00e9cense actualmente as tres especies seguintes:"}
{"id": "485698", "revid": "5863", "url": "https://gl.wikipedia.org/wiki?curid=485698", "title": "As 7 bolas de cristal", "text": ""}
{"id": "485699", "revid": "5863", "url": "https://gl.wikipedia.org/wiki?curid=485699", "title": "O asunto Tornasol", "text": ""}
{"id": "485700", "revid": "25871", "url": "https://gl.wikipedia.org/wiki?curid=485700", "title": "Palestina (banda dese\u00f1ada)", "text": "Palestina (en ) \u00e9 un libro xornal\u00edstico de banda dese\u00f1ada escrito por Joe Sacco. Foi Premio American Book Award en 1996.\nFoi traducido ao galego por Rafael Salgueiro e publicado por Rinoceronte Editora no ano 2013."}
{"id": "485702", "revid": "865", "url": "https://gl.wikipedia.org/wiki?curid=485702", "title": "In the Tail of a Comet", "text": "In the Tail of a Comet \u00e9 o primeiro \u00e1lbum de estudio da banda sueca de stoner rock Dozer, publicado o 25 de abril de 2000 a trav\u00e9s do selo Man's Ruin Records. Foi gravado no mes de febreiro de 1999 no Rockhouse Studio en Borl\u00e4nge. Todos os temas foron producidos e mesturados por Dozer e Bengt Backe."}
{"id": "485703", "revid": "25871", "url": "https://gl.wikipedia.org/wiki?curid=485703", "title": "Teruel Existe", "text": "Teruel Existe\u200b (TE) \u00e9 unha coordinadora cidad\u00e1 fundada en novembro de 1999 co obxectivo de demandar un trato xusto e igualitario para a provincia de Teruel, en Espa\u00f1a.\nFundouse a partir de varias plataformas como En Defensa do Ferrocarril, Pro Helic\u00f3ptero y Transporte Sanitario ou Pro Salud Mental. En 1999 Teruel a\u00ednda non ti\u00f1a autov\u00edas e na \u00fanica li\u00f1a de ferrocarril (de v\u00eda \u00fanica sen electrificar) o tren descarrilara 8 veces nun ano.\nA plataforma obtivo un deputado e dous senadores nas elecci\u00f3ns xerais de novembro de 2019, tras presentarse como agrupaci\u00f3n de electores.\nHistoria.\nAnimados polo \u00e9xito do paro convocado en vinte provincias espa\u00f1olas para protestar polo esquecemento que sufr\u00eda a chamada \u201cEspa\u00f1a baleira\u201d, Teruel Existe decidiu presentarse \u00e1s elecci\u00f3ns xerais de novembro de 2019 como unha agrupaci\u00f3n de electores allea aos partidos tradicionais, co fin de dar voz a reivindicaci\u00f3ns urxentes para o mundo rural de Teruel. A plataforma logrou 6.781 avais, seis veces m\u00e1is dos esixidos pola lei electoral,\u200b e presentou unha candidatura ao Congreso dos Deputados por Teruel encabezada polo seu l\u00edder Tom\u00e1s Guitarte, un arquitecto de 58 anos, acompa\u00f1ado por Manuel Gimeno e Ana Asunci\u00f3n Balaguer. Para o Senado presentaron a Joaqu\u00edn Egea, Beatriz Mart\u00edn e Alba Polo.\nTeruel Existe foi a forza m\u00e1is votada na provincia de Teruel e logrou un escano no Congreso para Guitarte e outros dous no Senado para Egea e Mart\u00edn."}
{"id": "485704", "revid": "22570", "url": "https://gl.wikipedia.org/wiki?curid=485704", "title": "Agrupaci\u00f3n de electores", "text": "A agrupaci\u00f3n de electores, segundo a lexislaci\u00f3n electoral espa\u00f1ola, \u00e9 un conxunto de cidad\u00e1ns que se asocia temporalmente co \u00fanico fin de presentar unha candidatura a unhas determinadas elecci\u00f3ns. Para presentar candidaturas as agrupaci\u00f3ns de electores necesitan presentar un n\u00famero m\u00ednimo de firmas: "}
{"id": "485705", "revid": "98629", "url": "https://gl.wikipedia.org/wiki?curid=485705", "title": "Penetralia", "text": "Penetralia \u00e9 o primeiro \u00e1lbum de estudio da banda sueca de death metal Hypocrisy, publicado o 5 de outubro de 1992 a trav\u00e9s do selo Nuclear Blast. Este \u00e9 o primeiro de dous \u00e1lbum co vocalista Masse Broberg, que despois ser\u00eda despedido e encarg\u00e1ndose o guitarrista Peter T\u00e4gtgren das voces. As letras non se centran no paranormal e na ciencia ficci\u00f3n como si o fan en posteriores traballos, centr\u00e1ndose no seu lugar en tem\u00e1tica death metal m\u00e1is \"tradicional\" como satanismo e anticristianismo. Realiz\u00e1ronse dous v\u00eddeos musicais para os temas \"Impotent God\" e \"Left to Rot\". Posteriormente o \u00e1lbum foi remasterizado e reeditado xunto co seu segundo traballo, \"Osculum Obscenum\", no ano 2013."}
{"id": "485706", "revid": "865", "url": "https://gl.wikipedia.org/wiki?curid=485706", "title": "Primo Victoria", "text": "Primo Victoria \u00e9 o primeiro \u00e1lbum de estudio da banda sueca de power metal Sabaton, publicado o 15 de marzo de 2005 a trav\u00e9s do selo Black Lodge Records.\nO grupo gravara anteriormente o \u00e1lbum \"Metalizer\" co selo italiano Underground Symphony, pero debido a problemas o seu lanzamento foi atrasado ata o ano 2007. \"Primo Victoria\" converteuse as\u00ed no \u00e1lbum de estrea de Sabaton.\nNo ano 2010 o \u00e1lbum foi reeditado a trav\u00e9s do selo alem\u00e1n Nuclear Blast con seis temas extra e co nome \"Primo Victoria Re-Armed\". A reedici\u00f3n chegou ao n\u00famero 43 na listas suecas de \u00e1lbums."}
{"id": "485709", "revid": "27155", "url": "https://gl.wikipedia.org/wiki?curid=485709", "title": "Alicyclobacillus acidocaldarius", "text": "Alicyclobacillus acidocaldarius (antes chamado Bacillus acidocaldarius) \u00e9 unha especie de bacteria grampositiva, estritamente aerobia. Estas bacterias son acid\u00f3filas, term\u00f3filas e producen end\u00f3sporas. As primeiras cepas identificadas de \"A. acidocaldarius\" proced\u00edan de g\u00e9ysers do Parque Nacional de Yellowstone e terra de fumarola do Parque Nacional dos Volc\u00e1ns de Hawai. A especie foi orixinalmente clasificada como \"Bacillus acidocaldarius\" en 1971, pero despois, novos estudos sobre o ARNr 16S atoparon que a especie era mellor clasificala no x\u00e9nero de nova creaci\u00f3n \"Alicyclobacillus\". O nome da especie deriva do lat\u00edn \"acidum\", '\u00e1cido', e \"caldarius\" 'da calor', refer\u00edndose aos ambientes \u00e1cidos e de alta temperatura dos que foi illado. Thomas D. Brock foi un dos investigadores que primeiro categorizaron varias especies term\u00f3filas; o seu descubrimento de \"Thermus aquaticus\" permitiu a outros investigadores descubrir a Taq polimerase e a reacci\u00f3n en cadea da polimerase (PCR).\nUnha cepa de \"A. acidocaldarius\" foi illado de solos quentados termicamente do Mount Rittmann na Ant\u00e1rtida.\n\"A. acidocaldarius\" est\u00e1 entre as primeiras tres especies reclasificadas desde o x\u00e9nero \"Bacillus\", onde estaban inicialmente clasificados, ao x\u00e9nero de nova creaci\u00f3n \"Alicyclobacillus\" en 1992, xunto con \"A. acidoterrestris\" e \"A. cycloheptanicus\".\nA temperatura de crecemento \u00f3ptima para \"A. acidocaldarius\" \u00e9 60-65\u00a0\u00b0C, e pode crecer no intervalo 45-70\u00a0\u00b0C. O pH \u00f3ptimo \u00e9 3,0-4,0, e pode crecer entre o pH 2,0-6,0."}
{"id": "485710", "revid": "27155", "url": "https://gl.wikipedia.org/wiki?curid=485710", "title": "Bacillus acidocaldarius", "text": ""}
{"id": "485712", "revid": "56817", "url": "https://gl.wikipedia.org/wiki?curid=485712", "title": "Symmetric in Design", "text": "Symmetric in Design \u00e9 o primeiro \u00e1lbum de estudio da banda sueca de metal progresivo Scar Symmetry, publicado en Europa o 7 de febreiro de 2005. O disco foi gravado entre xullo e setembro do ano 2004 nos Black Lounge Studios, en Avesta, Suecia.\nO \u00e1lbum foi considerado polos cr\u00edticos un \"primeiro esforzo destacado\" da banda, compar\u00e1ndoo con outros artistas suecos de death metal mel\u00f3dico como Soilwork.\nListaxe de canci\u00f3ns.\nTodas as letras escritas por Henrik Ohlsson."}
{"id": "485713", "revid": "1576", "url": "https://gl.wikipedia.org/wiki?curid=485713", "title": "Once Sent from the Golden Hall", "text": "Once Sent from the Golden Hall \u00e9 o primeiro \u00e1lbum de estudio da banda sueca de death metal mel\u00f3dico Amon Amarth, publicado o 10 de febreiro de 1998 a trav\u00e9s do selo Metal Blade. A edici\u00f3n orixinal estaba formada por s\u00f3 1 000 copias en CD e vinilo. Posteriormente o disco foi reeditado por Metal Blade en 2005. Unha versi\u00f3n de luxo apareceu en 2009, co \u00e1lbum remasterizado por Jens Bogren e un CD extra co disco tocado ao vivo en Bochum, Alema\u00f1a. Martin Lopez deixou o grupo pouco despois do lanzamento do traballo para unirse a Opeth, sendo o seu \u00fanico traballo na banda. Tam\u00e9n \u00e9 o \u00fanico disco co guitarrista Anders Hansson."}
{"id": "485717", "revid": "137243", "url": "https://gl.wikipedia.org/wiki?curid=485717", "title": "\u00c1cido xenonucleico", "text": "Os \u00e1cidos xenonucleicos (/kseno/), abreviados XNA (do ingl\u00e9s \"xeno nucleic acid\") son an\u00e1logos de \u00e1cidos nucleicos sint\u00e9ticos que te\u00f1en un esqueleto de azucres diferente que os \u00e1cidos nucleicos naturais ADN e ARN. En 2011 exist\u00edan polo menos seis tipos de azucres sint\u00e9ticos que formaban esqueletos de \u00e1cidos nucleicos que poden almacenar e recuperar informaci\u00f3n xen\u00e9tica. Estase invesvestigando para crear polimerases sint\u00e9ticas para transformar o XNA. O estudo da s\u00faa produci\u00f3n e aplicaci\u00f3n creou un campo chamado xenobiolox\u00eda.\nA\u00ednda que a informaci\u00f3n xen\u00e9tica no XNA est\u00e1 codificada polas catro bases can\u00f3nicas (a diferenza doutros an\u00e1logos de \u00e1cidos nucleicos), as ADN polimerases naturais non poden ler e duplicar esta informaci\u00f3n. As\u00ed a informaci\u00f3n xenetica almacenada no XNA \u00e9 \"invisible\" e, por tanto, in\u00fatil para os organismos baseados no ADN natural.\nIntroduci\u00f3n.\nA estrutura do ADN descubriuse en 1953. A inicios da d\u00e9cada de 2000, cre\u00e1ronse varias estruturas ex\u00f3ticas similares ao ADN, que eran o XNA. O XNA \u00e9 un pol\u00edmero sint\u00e9tico que pode transportar a mesma informaci\u00f3n que o ADN, pero con diferentes constitu\u00edntes moleculares. O \"X\" en XNA \u00e9 a inicial de \"xeno,\" 'estra\u00f1o', indicando a diferenza en estrutura molecular en comparaci\u00f3n co ADN ou ARN.\nNon se fixo moito m\u00e1is co XNA ata que se desenvolveu un tipo especial de enzima polimerase, que pod\u00eda facer unha copia en XNA a partir dun ADN molde e copiar de novo o XNA en ADN. Pinheiro et al. (2012), por exemplo, dmosrraron que dita polimerase que act\u00faa sobre o XNA funciona sobre secuencias de ~100 pares de bases de lonxitude. M\u00e1is recentemente, os bi\u00f3logos sint\u00e9ticos Philipp Holliger e Alexander Taylor, da Universidade de Cambridge, conseguiron crear XNAzimas, o equivalente en XNA dun ribozima, que normalmente son \u00e1cidos nucleicos con actividade enzim\u00e1tica; Isto demostra que os XNA non s\u00f3 almacenan informaci\u00f3n hereditaria, sen\u00f3n poden servir tam\u00e9n como enzimas, o que formula a posibilidade de que a vida poder\u00eda ter empezado noutros lugares con outro \u00e1cido nucleico distinto do ARN ou ADN.\nEstrutura.\nAs febras de ADN e ARN est\u00e1n formadas por longas cadeas de mol\u00e9culas enlazadas chamadas nucle\u00f3tidos. Un nucle\u00f3tido est\u00e1 constitu\u00eddo por tres compo\u00f1entes: un fosfato, un azucre de cinco carbonos (desoxirribosa ou ribosa), e unha das cinco bases est\u00e1ndar (adenina, guanina, citosina, timina ou uracilo).\nAs mol\u00e9culas que se unen para formar os seis \u00e1cidos xenonucleicos son case id\u00e9nticas \u00e1s do ADN e ARN, pero cunha excepci\u00f3n: nos nucle\u00f3tidos do XNA, os azucres tradicionais foron substit\u00eddos por outras estruturas quu\u00edmicas. Estas substituci\u00f3ns fan que os XNAs sexan funcional e estruturalmente an\u00e1logos ao ADN e ARN malia a s\u00e1 orixe artificial.\nOs tipos de XNA sint\u00e9tico creados ata agora son:\nO HNA poder\u00eda usarse potencialmente para actuar como f\u00e1rmaco que pode rco\u00f1ecer e unirse a secuencias especificadas. Ill\u00e1ronse HNAs que sirv\u00edan para a s\u00faa posible uni\u00f3n a secuencias do VIH. O CeNA que ten unha estereoqu\u00edmica da forma D e pode crear d\u00faplex estables consigo mesmo e con ARN. Os CeNAs non son tan estables cando forman d\u00faplex co ADN.\nImplicaci\u00f3ns.\nO estudo do XNA non se fai para obter un mellor co\u00f1ecemento da evoluci\u00f3n biol\u00f3xica, sen\u00f3n para explorar modos de controlar e mesmo reprogramar a composici\u00f3n xen\u00e9tica de organismos biol\u00f3xicos. O XNA mostrou ter un potencial na resoluci\u00f3n do asunto actual da poluci\u00f3n xen\u00e9tica en organismos modificados xeneticamente. A\u00ednda que o ADN \u00e9 incriblemente eficiente na s\u00faa capacidade de almacenar informaci\u00f3n xen\u00e9tica e transmitir unha complexa diversidade xen\u00e9tica, o seu alfabeto xen\u00e9tico de catro letras \u00e9 relativamente limitado. Usar un c\u00f3digo xen\u00e9tico de seis nucle\u00f3tidos de XNA en vez do de catro do ADN d\u00e1 infinitas oportunidades para a modificaci\u00f3n xen\u00e9tica e expansi\u00f3n de funcionalidade qu\u00edmica.\nO desenvolvemento de varias hip\u00f3teses e teor\u00edas sobre os XNAs alteraron un factor clave na nosa comprensi\u00f3n actual dos \u00e1cidos nucleicos: que a herdanza e a evoluci\u00f3n non est\u00e1n limitadas ao ADN e ARN como antes se pensaba, sen\u00f3n que son simplemente procesos que se desenvolveron a partir de pol\u00edmeros que poden almacenar informaci\u00f3n. As investigaci\u00f3ns sobre os XNAs permitir\u00e1n avaliar se o ADN e o ARN son os bloques de construci\u00f3n da vida m\u00e1is eficientes e desexables, ou se estas d\u00faas mol\u00e9culas foron elixidas aleatoriamente despois de que evolucionasen unha ampla clase de antepasados qu\u00edmicos.\nAplicaci\u00f3ns.\nUnha teor\u00eda da utilizaci\u00f3n do XNA \u00e9 a s\u00faa incorporaci\u00f3n en medicina como axente que loita contra enfermidades. Alg\u00fans enzimas e anticorpos que son administrados actualmente para o tratamento de varias enfermidades son degradados demasiado rapidamente no est\u00f3mago ou torrente sangu\u00edneo. Como o XNA \u00e9 unha substancia allea e se cre que os humanos non te\u00f1en enzimas para degradalo, os XNAs poden servir como un equivalente das metodolox\u00edas de tratamentos baseados no ADN e ARN que se usan actualmente.\nOs experimentos co XNA permitiron xa a substituci\u00f3n e ampliaci\u00f3n deste alfabeto xen\u00e9tico, e os XNAs mostraron ter complementariedade cos nucle\u00f3tidos do ADN e ARN, suxerindo o potencial para a s\u00faa transcrici\u00f3n e recombinaci\u00f3n. Un experimento realizado na Universidade de Florida levou \u00e1 produci\u00f3n dun apt\u00e1mero de XNA polo m\u00e9todo AEGIS-SELEX, seguido da uni\u00f3n exitosa a unha li\u00f1a de c\u00e9lulas de cancro de mama. Ademais, os experimentos na bacteria modelo \"E. coli\" demostraron a capacidade do XNA de servir como molde biol\u00f3xico do ADN in vivo.\nNa investigaci\u00f3n dos XNAs, deben tomarse en consideraci\u00f3n varias cuesti\u00f3ns como a bioseguridade, \u00e9tica e goberno/regulaci\u00f3n. Unha das cuesti\u00f3ns clave aqu\u00ed \u00e9 se o XNA nun experimento in vivo se entremesturar\u00eda co ADN e ARN no seu ambiente natural, o que non permitir\u00eda aos cient\u00edficos controlar ou predicir as s\u00faas implicaci\u00f3ns na mutaci\u00f3n xen\u00e9tica.\nO XNA ten tam\u00e9n posibles aplicaci\u00f3ns para usalo como catalizador, igual que alg\u00fans ARNs te\u00f1en a capacidade de utilizarse como enzima. Demostrouse que o XNA pode cortar e ligar o ADN, o ARN e outras secuencias de XNA, e a maior actividade son as reacci\u00f3ns catalizadas polo XNA sobre as mol\u00e9culas de XNA. Estas investigaci\u00f3ns poden usarse para determinar se o papel do ADN e ARN na orixe da vida xurdiu por procesos de selecci\u00f3n natural ou se foi unha simple aparici\u00f3n casual."}
{"id": "485719", "revid": "23204", "url": "https://gl.wikipedia.org/wiki?curid=485719", "title": "Lorens M\u00fcnter Philipson", "text": "Lorens M\u00fcnter Philipson (Philipsen), latinizado Laurentius M\u00fcnter Philipsson, nado o 17 de marzo de 1765 en Ystad, condado de Escania, e finado o 3 de novembro de 1851, Storkyrkof\u00f6rsamlingen, condado de Estocolmo, foi un m\u00e9dico, malac\u00f3logo, xornalista e escritor sueco.\nTraxectoria.\nPhilipson comezou a estudar en Lund en 1782, acadando o t\u00edtulo de doutor en medicina na Universidade de Lund en 1791. No mesmo ano, mudouse a Estocolmo, onde co\u00f1eceu a Thomas Thorild, que o introduciu nas novas ideas da Revoluci\u00f3n francesa, fac\u00e9ndose escritor.\nEntre 1792 e 1794 Philipson publicou o xornal \"Patrioten\" (\"O Patriota\"), no que difund\u00eda opini\u00f3ns radicais e mesmo comunistas. En 1792 foi nomeado profesor adxunto de Anatom\u00eda na Real Academia de Belas Artes, renuciando a este cargo en 1798. Por mor das s\u00faas publicaci\u00f3ns, tivo que loitar en varias ocasi\u00f3ns coa censura. Philipson imp\u00faxose contra o seu competidor, J\u00f6ns Jacob Berzelius en 1806 e foi nomeado secretario do \"Collegium Medicum\", cargo que ocupou at\u00e9 1835.\nAbreviatura.\nA abreviatura Philipsson empr\u00e9gase pare reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "485721", "revid": "89787", "url": "https://gl.wikipedia.org/wiki?curid=485721", "title": "Perna perna", "text": "Perna perna \u00e9 unha especie de molusco bivalvo mari\u00f1o da subclase dos pteriomorfios, orde dos mit\u00edlidos, superfamilia dos mitiloideos, familia dos mit\u00edlidos e subfamilia dos mitilinos, unha das tres que integran o x\u00e9nero \"Perna\".\nA especie ap\u00e1\u00f1ase como fonte de alimento, pero s\u00e1bese que alberga toxinas e causa danos nas estruturas mari\u00f1as.\n\u00c9 orixinaria das augas de \u00c1frica, Europa e Am\u00e9rica do Sur, e introduciuse nas augas de Norteam\u00e9rica.\nTaxonom\u00eda.\nDescrici\u00f3n.\nA especie foi descrita en 1758 por Linnaeus na p\u00e1xina 671 do volume 1 da 10\u00aa edici\u00f3n do seu \"Systema Naturae\", co nome de \"Mya perna\".\nSin\u00f3nimos.\nAdemais de seu nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Perna perna\" mide normalmente 90\u00a0mm de lonxitude, a\u00ednda que pode chegar a chegar a tama\u00f1os de at\u00e9 os 120\u00a0mm. Este mexill\u00f3n reco\u00f1\u00e9cese facilmente pola cor parda do exteror das valvas, pero a s\u00faa caracter\u00edstica identificadora \u00e9 a \"cicatriz do m\u00fasculo retractor posterior dividido\".\nEspecies similares son \"Mytilus galloprovincialis\" e \"Choromytilus meridionalis\". O primeiro ten forma e cor semellantes e comparte o seu h\u00e1bitat nativo na costa suroeste de \u00c1frica. \"M. galloprovincialis\" \u00e9 m\u00e1is resistente \u00e1s perturbaci\u00f3ns humanas, como o seu uso para carnada cebos e o consumo humano, e compite con \"P. perna\" porque \u00e9 m\u00e1is resistente a certos parasitos. \"C. meridionalis\" ten forma e tama\u00f1o similares, a\u00ednda que carece do distintivo da marca do m\u00fasculo posterior das valvas.\n\"Perna perna\" tam\u00e9n pode confundirse coa especie de cor parda verdosa \"Perna viridis\", xa que a s\u00faa cor e a forma da cuncha poden cambiar en funci\u00f3n das condici\u00f3ns ambientais.\nDistribuci\u00f3n e h\u00e1bitat.\n\"Perna perna\" \u00e9 orixinaria das rexi\u00f3ns tropicais e subtropicais do oc\u00e9ano Atl\u00e1ntico. At\u00f3pase en augas fronte \u00e1 costa oeste de \u00c1frica e na costa de Am\u00e9rica do Sur at\u00e9 o Caribe. Introduciuse accidentalmente como unha especie invasora na costa de Texas a trav\u00e9s dos cascos de barcos, e dos lastres de auga en Venezuela. A s\u00faa distribuci\u00f3n incl\u00fae Chile, Per\u00fa e Sur\u00e1frica.\nA especie coloniza naturalmente as costas rochosas, pero tam\u00e9n pode adherirse a obxectos mergullados creados polo home, como boias de navegaci\u00f3n, plataformas petrol\u00edferas e buques afundidos. Os esp\u00e9cimes adultos poden tolerar intervalos de temperatura de 10 a 30\u00a0\u00b0C, e un rango de salinidade de 15 a 50 ppt (partes por bill\u00f3n, do ingl\u00e9s trillion, 10\u221212). A s\u00faa colonizaci\u00f3n de substratos duros mellora a ecolox\u00eda mari\u00f1a da superficie. A colonizaci\u00f3n aumenta a superficie, fomentando que tam\u00e9n se establezan outros organismos mari\u00f1os como lapas, poliquetos, percebes, cornos e algas.\nBiolox\u00eda.\nReproduci\u00f3n.\nEste mexill\u00f3n reprod\u00facese mediante fecundaci\u00f3n externa, entre maio e outubro, a\u00ednda que tam\u00e9n se di que ocorre en decembro. Os dous sexos liberan os gametos \u00e1 auga, e despois da fecundsci\u00f3n prod\u00facense larvas velixer. Quince horas despois da fecundaci\u00f3n, as larvas te\u00f1en as gl\u00e1ndulas do biso ben desenvolvidas. De dez a doce d\u00edas despois da fecundaci\u00f3n, as larvas sofren metamorfose e segregan f\u00edos de biso, instal\u00e1ndonse ent\u00f3n en superficies rochosas.\nNutrici\u00f3n.\nComo todos os bivalvos \u00e9 un organismo filtrador, aliment\u00e1ndose de fitoplancton, zooplancton e materia org\u00e1nica en suspensi\u00f3n.\nInimigos.\n\u00c9 atacado polo parasito \"Proctoeces maculatus\" e por un trematodo non identificado que castra a ambos os sexos. Na costa africana \u00e9 presa de \"Nucella cingulata\", lagostas, polbos, gaivotas e da gabita surafricana \"Haematopus moquini\". Na costa de Suram\u00e9rica, \u00e9 un alimento para \"Callinectes danae\", \"Cymatium parthenopeun\", \"Chicoreus brevifrons\", \"Stramonita haemastoma\" e \"Menippe nodifroms\".\nImportancia para os humanos.\n\"Perna perna\" rec\u00f3llese como fonte de alimento en \u00c1frica e Am\u00e9rica do Sur. Este bivalvo consid\u00e9rase para o cultivo xa que pode crecer rapidamente at\u00e9 o tama\u00f1o comercial de 60 a 80\u00a0mm en s\u00f3 6 ou 7 meses. Tam\u00e9n se adapta \u00e1s rexi\u00f3ns tropicais e subtropicais. Por\u00e9n, este mexill\u00f3n pode albergar a unha toxina procedente de dinoflaxelados consumidos. O seu consumo provocou gromos de intoxicaci\u00f3n en Venezuela.\n\u00c9 co\u00f1ecido que este mexill\u00f3n se agrupa en cantidades tan grandes que \u00e9 capaz de afundir boias de navegaci\u00f3n. Tam\u00e9n, ao igual que \"Perna viridis\", pode obstru\u00edr canos de auga e equipos mari\u00f1os. \u00c9 menos resistente \u00e1 cloraci\u00f3n que \"Perna viridis\" e polo tanto \u00e9 m\u00e1is f\u00e1cil de controlar. Por\u00e9n, recom\u00e9ndase que a concentraci\u00f3n de cloro empregada para a cloraci\u00f3n estea por riba do nivel de tolerancia de \"Perna viridis\", o m\u00e1is potente dos mexill\u00f3ns que producen incrustaci\u00f3s biol\u00f3xicas."}
{"id": "485722", "revid": "865", "url": "https://gl.wikipedia.org/wiki?curid=485722", "title": "Propeller (\u00e1lbum)", "text": "Propeller \u00e9 o quinto \u00e1lbum de estudio da banda estadounidense de indie rock Guided by Voices, publicado no ano 1992 a trav\u00e9s do selo Rockathon Records."}
{"id": "485723", "revid": "85894", "url": "https://gl.wikipedia.org/wiki?curid=485723", "title": "Editorial Urutau", "text": "A Editorial Urutau e unha empresa editorial galaico-brasileira-portuguesa independente, alternativa de venda directa, que foi nada no 2015 na Bragan\u00e7a Paulista, Brasil. No ano 2018 fundaron a s\u00faa delegaci\u00f3n en Pontevedra.\nHistoria.\nNo ano 2012 en Campinas o norte do estado de S\u00e3o Paulo, Ana Penteado, Wladimir Vaz, Tiago Rendelli e Carlos Rafael Souza, un grupo de amigos estudantes da Universidade Estatal de Campinas (UNICAMP), xunt\u00e1ronse para publicar libros. Entre os catro fundaron a Editora Medita.\nDespois de m\u00e1is de 20 libros publicados, Carlos Rafeel Souza abandonou o grupo, e os tres integrantes restantes fundaron Editorial Urutau. Ata finais do 2016 contaban con 28 libros no mercado. No 2018 f\u00fandase unha delegaci\u00f3n en Pontevedra. En 2019 Ana Penteado, pesquisadora, abandona a editorial, reducindo o cadro a d\u00faas persoas: Wladimir Vaz dese\u00f1ador gr\u00e1fico, poeta e editor Galicia, Tiago Rendelli poeta e editor no Brasil.\nA finais do ano 2019 contan no seu haber 200 t\u00edtulos publicados. A Editorial Urutau de Galica ocupase tam\u00e9n da pescuda e edici\u00f3n en Portugal. Poes\u00eda, prosa po\u00e9tica, contos e o x\u00e9nero dram\u00e1tico son as s\u00faas especialidades. Judite Canha Fernandes con \"a f\u00faria da loi\u00e7a da china\" (2018) e \"o mais dif\u00edcil do capitalismo \u00e9 encontrar o s\u00edtio onde p\u00f4r as bombas\" (2017), Mar\u00eda Azenha con \"A mam\u00e1 por cima dos telhados e o meu amor (2019),\" Silvia Penas con Fronteira Para\u00edso \"(2019)\", Ronsel Pan con \"O atentado de Ulrike Meinhof\" (2019)\",\" Arancha Nogueira \"con O \u00fanico lugar onde ficar inm\u00f3bil\" (2019)\",\" Mar\u00eda Giulia Pinheiro con \"Avessamento (2019),\" Chus Pato con \"Helo\u00edsa\" (3\u00ba edici\u00f3n 2019), Elisabeth Oliveira con \"Naufragas\" (2019), Eli R\u00edos con \"Se calhar nao \u00e9 o tempo o que importa\" \"(2019)\" Irma Estopi\u00f1a con \"Espiral\" (2019)\",\" Patricia Meira con \"Non-maternidade\", L\u00edgia Reyes con \"Amor peixes e outras loucuras\" (2019), Mar\u00eda Estela Guedes con \"Clit\u00f3ris Cl\u00edtoris\", Carla Carbatti \"Na cad\u00e9ncia do caos\" (2019), son alg\u00fans dos seus autores e autoras de Galicia e Portugal.\nDende as s\u00faas orixes Editorial Urutau caracter\u00edzase por publicar autores novos, pola s\u00faa aposta pola diversidade cultural e pola s\u00faa independencia, cunha fonda vertente feminista, co 70% das s\u00faas obras escritas por mulleres, ou que procuran a s\u00faa visualizaci\u00f3n .\nConvocatorias de premios.\nEditorial Urutau na s\u00faa labor de activar os movementos de escritoras e escritores LGBTQ, de poetas negras e negros, ind\u00edxenas e grupos sociais minoritarios convoca con regularidade certames po\u00e9ticos, narrativos ou v\u00eddeo-po\u00e9ticos.\nV\u00e9xase tam\u00e9n.\nIntempestiva- Revista de Literatura e Artes Visuais .\nPresentaci\u00f3n do poemario Ficar de Cristina Corral Soil\u00e1n na Galer\u00eda Sargadelos de Lugo 2019.\nP\u00e1xina oficial da Editorial Urutau "}
{"id": "485724", "revid": "865", "url": "https://gl.wikipedia.org/wiki?curid=485724", "title": "Lost Weekend", "text": "Lost Weekend \u00e9 o cuarto \u00e1lbum de estudio da banda estadounidense de noise rock Erase Errata, publicado o 20 de xaneiro de 2015 a trav\u00e9s do selo Under the Sun. Tr\u00e1tase do seu primeiro \u00e1lbum en 9 anos, tras o lanzamento de \"Nightlife\" en 2006."}
{"id": "485725", "revid": "56817", "url": "https://gl.wikipedia.org/wiki?curid=485725", "title": "Tom\u00e1s Guitarte", "text": "Tom\u00e1s Jos\u00e9 Guitarte Gimeno, nado en Cutanda (Teruel) en 1961, co\u00f1ecido como Tom\u00e1s Guitarte, \u00e9 un arquitecto e pol\u00edtico aragon\u00e9s pertencente \u00e1 agrupaci\u00f3n de electores Teruel Existe, e \u00fanico representante da organizaci\u00f3n no Congreso dos Deputados, nas elecci\u00f3ns xerais de Espa\u00f1a do 10 de novembro de 2019.\nTraxectoria.\nNaceu en Cutanda, unha pequena localidade do municipio de Calamocha e estudou arquitectura na Universidade Polit\u00e9cnica de Valencia. Militou no partido aragonesista CHA e presentouse en varias ocasi\u00f3ns nas s\u00faas listas, a \u00faltima delas en 1993. A s\u00faa vida p\u00fablica in\u00edciase no ano 2000 cando foi promotor do AVE Madrid-Valencia."}
{"id": "485726", "revid": "56817", "url": "https://gl.wikipedia.org/wiki?curid=485726", "title": "Calamocha", "text": "Calamocha \u00e9 un concello espa\u00f1ol situado no noroeste da provincia de Teruel, en Arag\u00f3n. \u00c9 a capital da comarca do Jiloca, e at\u00f3pase a 70\u00a0km de Teruel. Ten unha superficie de 316,63\u00a0km\u00b2, cunha poboaci\u00f3n de 4.319 habitantes (INE 2018) e unha densidade de 13,75 hab/km\u00b2.\nAt\u00f3pase a beiras do r\u00edo Jiloca, no fondo do amplo val que forma este r\u00edo da conca do Ebro, rodeada polas serras do Sistema Ib\u00e9rico no que se atopa. Est\u00e1 situada no Corredor Cant\u00e1brico-Mediterr\u00e1neo, un dos principais eixos de transporte de Espa\u00f1a que comunica Valencia e Bilbao, a medio cami\u00f1o entre as cidades de Teruel e Zaragoza.\nCalamocha \u00e9 a localidade m\u00e1is importante do terzo noroccidental provincial. \u00c9 cabeza do partido xudicial de Calamocha, un dos tres da provincia. A s\u00faa econom\u00eda bas\u00e9ase principalmente no sector servizos. Con todo, ten as\u00ed mesmo un notable sector industrial, onde destaca a industria agroalimentaria e a industria dos materiais de construci\u00f3n. Calamocha \u00e9 un dos principais polos produtores do Xam\u00f3n de Teruel."}
{"id": "485727", "revid": "98629", "url": "https://gl.wikipedia.org/wiki?curid=485727", "title": "Sebadoh III", "text": "III (ou Sebadoh III) \u00e9 o terceiro \u00e1lbum de estudio da banda estadounidense de indie rock Sebadoh, publicado o 16 de agosto de 1991 a trav\u00e9s do selo Homestead Records.\n\"III\" foi o primeiro disco de Sebadoh en contar con Jason Loewenstein, que se uniu aos dous membros fundadores da banda, Lou Barlow e Eric Gaffney, en 1989, e estreouse no sinxelo \"Gimme Indie Rock\".\nO portada do \u00e1lbum \u00e9 unha fotograf\u00eda realizada por Gaffney."}
{"id": "485728", "revid": "865", "url": "https://gl.wikipedia.org/wiki?curid=485728", "title": "Church Gone Wild/Chirpin Hard", "text": "Church Gone Wild/Chirpin Hard \u00e9 o terceiro \u00e1lbum de estudio da banda estadounidense de math rock Hella, publicado o 22 de marzo de 2005 a trav\u00e9s do selo Suicide Squeeze Records. O traballo est\u00e1 formado por dous discos en solitario, un do bater\u00eda Zach Hill, \"Church Gone Wild\", e outro do guitarrista Spencer Seim, \"Chirpin Hard\"."}
{"id": "485729", "revid": "865", "url": "https://gl.wikipedia.org/wiki?curid=485729", "title": "When You Walk A Long Distance You Are Tired", "text": "When You Walk A Long Distance You Are Tired \u00e9 o primeiro \u00e1lbum de estudio da banda estadounidense de indie rock Mothers, publicado o 19 de febreiro de 2016 a trav\u00e9s do selo Grand Jury Records."}
{"id": "485731", "revid": "23204", "url": "https://gl.wikipedia.org/wiki?curid=485731", "title": "Cheng Pei-pei", "text": "Cheng Pei-pei, nada en Shanghai o 6 de xaneiro de 1946 \u00e9 unha actriz chinesa co\u00f1ecida pola s\u00faa interpretaci\u00f3n no filme \"wuxia\" de King Hu \"D\u00e0 Zu\u00ec Xi\u00e1\" (1966). Posteriormente foi c\u00e9lebre por interpretar a Jade Fox no filme \"wuxia\" de 2000 \"W\u00f2 h\u01d4 c\u00e1ng l\u00f3ng\".\nTraxectoria.\nCheng apareceu no cinema por primeira vez en 1964 no drama taiwan\u00e9s \"Qing ren shi\". Cheng foi co\u00f1ecida especialmente por protagonizar en 1966 o filme \"wuxia\" de Hong Kong \"D\u00e0 Zu\u00ec Xi\u00e1\", dirixido por King Hu. Ambientado durante a dinast\u00eda Ming, Cheng interpreta a Golden Swallow, unha habilidosa espadachina nunha misi\u00f3n de rescate do seu irm\u00e1n. Cheng continuou a interpretar a espadachinas expertas nun gran n\u00famero de filmes na d\u00e9cada de 1960.\nEn 2000, volveu recibir atenci\u00f3n internacional co seu papel como Jade Fox no filme de Ang Lee \"W\u00f2 h\u01d4 c\u00e1ng l\u00f3ng\". Continuou coa interpretaci\u00f3n de Long Po na miniserie de televisi\u00f3n \"Watery Moon, Hollow Sky\" (2004), estreada en televisi\u00f3ns asi\u00e1ticas-estadounidenses como \"Paradise\". Tam\u00e9n traballou na China continental para Zhouyi Media."}
{"id": "485733", "revid": "47401", "url": "https://gl.wikipedia.org/wiki?curid=485733", "title": "Pei-pei Cheng", "text": ""}
{"id": "485735", "revid": "23204", "url": "https://gl.wikipedia.org/wiki?curid=485735", "title": "Erving Goffman", "text": "Erving Goffman, nado en Mannville (Alberta) o 11 de xu\u00f1o de 1922 e finado en Filadelfia o 19 de novembro de 1982, foi un soci\u00f3logo, psic\u00f3logo social e escritor canadense, considerado por alg\u00fans \"o soci\u00f3logo estadounidense m\u00e1is influente do s\u00e9culo XX\". En 2007 foi listado por \"The Times Higher Education Guide\" como o sexto autor m\u00e1is citado en humanidades e ciencias sociais despois de Anthony Giddens, Pierre Bourdieu e Michel Foucault e por diante de J\u00fcrgen Habermas.\nGoffman foi o 73.\u00ba presidente da American Sociological Association. A s\u00faa contribuci\u00f3n m\u00e1is co\u00f1ecida \u00e1 teor\u00eda social foi o estudo da interacci\u00f3n simb\u00f3lica. Esta tomou a forma de an\u00e1lise dramat\u00farxica, comezando co seu libro de 1956 \"The Presentation of Self in Everyday Life\". Outras obras de Goffman incl\u00faen \"Asylums\" (1961), \"Stigma\" (1963), \"Interaction Ritual\" (1967), \"Frame Analysis\" (1974) e \"Forms of Talk\" (1981). As s\u00faas principais \u00e1reas de estudo abranguen a sociolox\u00eda da vida coti\u00e1, a interacci\u00f3n social, a construci\u00f3n social dun mesmo, a organizaci\u00f3n social (encuadramento da experiencia, e elementos particulares da vida social como a instituci\u00f3n social e os estigmas.\nTraxectoria.\nGoffman naceu en 1922 en Mannville, Alberta, Canad\u00e1, fillo de Max Goffman e Anne Goffman (de solteira Averbach). Era dunha familia de xudeus ucra\u00ednos que emigraran ao Canad\u00e1 co cambio do s\u00e9culo. Ti\u00f1a unha irm\u00e1 m\u00e1is vella, Frances Bay, actriz. A familia mudouse a Dauphin, Manitoba, onde o seu pai mantivo un negocio de xastrer\u00eda de \u00e9xito.\nDende 1937 Goffman asistiu ao St. John's Technical High School de Winnipeg, onde se mudara a s\u00faa familia este ano. En 1939 entrou na Universidade de Manitoba para estudar qu\u00edmica. Interrompeu os seus estudos e mudouse a Ottawa para traballar na industria do cinema para o National Film Board of Canada, fundado por John Grierson. Posteriormente desenvolveu un interese en sociolox\u00eda. Tam\u00e9n durante este tempo co\u00f1eceu o c\u00e9lebre soci\u00f3logo estadounidense Dennis Wrong. O encontro motivou a Goffman a deixar a Universidade de Manitoba e entrar na Universidade de Toronto, onde estudou con C. W. M. Hart e Ray Birdwhistell, gradu\u00e1ndose en 1945 cun BA en sociolox\u00eda e antropolox\u00eda. Posteriormente pasou \u00e1 Universidade de Chicago, onde recibiu un MA (1949) e un doutoramento (1953) en sociolox\u00eda. Para a s\u00faa disertaci\u00f3n de doutoramento, dende decembro de 1949 a maio de 1951 viviu e recolleu datos etnogr\u00e1ficos na illa de Unst nas Illas Shetland.\nEn 1952 Goffman casou con Angelica Choate; en 1953, naceu o seu fillo Thomas. Angelica sufriu dunha enfermidade mental e suicidouse en 1964. F\u00f3ra da s\u00faa carreira acad\u00e9mica, Goffman foi co\u00f1ecido polo seu interese, e relativo \u00e9xito, no mercado de acci\u00f3ns e nas apostas. Nun momento, seguindo as s\u00faas afecci\u00f3ns e os estudos etnogr\u00e1ficos, converteuse en xerente nun casino de Las Vegas.\nEn 1981 casou coa socioling\u00fcista Gillian Sankoff. O ano seguinte naceu a s\u00faa filla Alice, tam\u00e9n soci\u00f3loga. O 19 de novembro de 1982 Goffman faleceu en Filadelfia de cancro de est\u00f3mago.\nCarreira.\nAs investigaci\u00f3ns que Goffman fixo en Unst inspir\u00e1rono a escribir a s\u00faa primeira grande obra, \"The Presentation of Self in Everyday Life\" (1956). Tras graduarse na Universidade de Chicago, en 1954\u201357 foi axudante do drector do National Institute for Mental Health en Bethesda, Maryland. As observaci\u00f3ns nas que participou al\u00ed lev\u00e1rono a escribir ensaios sobre sa\u00fade mental e as instituci\u00f3ns sociais que tomaron forman ao seu segundo libro, \"Asylums: Essays on the Social Situation of Mental Patients and Other Inmates\" (1961).\nEn 1958 Goffman entrou como membro do claustro do departamento de sociolox\u00eda da Universidade de California, Berkeley, primeiro como profesor visitante e a partir de 1962 como profesor a tempo completo. En 1968 mudouse \u00e1 Universidade de Pensilvania, recibindo a c\u00e1tedra Benjamin Franklin en Sociolox\u00eda e Antropolox\u00eda, grazas en gran parte aos esforzos de Dell Hymes, antigo colega en Berkeley. En 1969 entrou como membro da American Academy of Arts and Sciences e en 1970 cofundou a American Association for the Abolition of Involuntary Mental Hospitalization e coescribiu o seu Platform Statement. En 1971 publicou \"Relations in Public\", en que ligaba moitas das s\u00faas ideas sobre a vida coti\u00e1, vista dende unha perspectiva sociol\u00f3xica. Outra das s\u00faas grandes obras, \"Frame Analysis\", apareceu en 1974. Recibiu unha Guggenheim Fellowship en 1977\u201378. En 1979, recibiu a Medalla Cooley-Mead for Distinguished Scholarship, da secci\u00f3n de psicolox\u00eda social da American Sociological Association. Foi elixido presidente a American Sociological Association, actuando como tal en 1981\u201382; por\u00e9n, foi incapaz de desenvolver o traballo na presidencia en persoa debido \u00e1 s\u00faa progresiva enfermidade.\nPostumamente, en 1983, recibiu o premio Mead da Society for the Study of Symbolic Interaction."}
{"id": "485736", "revid": "89787", "url": "https://gl.wikipedia.org/wiki?curid=485736", "title": "FutureLearn", "text": "codice_1\nFutureLearn \u00e9 unha plataforma educativa na que se imparten cursos online gratu\u00edtos e abertos a todo o mundo, na que participan algunhas das m\u00e1is prestixiosas universidades a nivel internacional. En maio de 2018 ti\u00f1a 143 socios universitarios ou empresariais.\nUniversidades asociadas.\nFutureLearn lanzou asociaci\u00f3ns con universidades, como a \u00c9cole nationale de l'aviation civile, o SUPAERO, a Grenoble \u00c9cole de Management, etc.\nFutureLearn dixo que seguir\u00e1n engad\u00edndose novas asociaci\u00f3ns e cursos \u00e1 plataforma.\nCursos.\nFutureLearn ofrece cursos en aeron\u00e1utica, inform\u00e1tica, medicina e biolox\u00eda, ciencias sociais e humanas, arte, matem\u00e1ticas e estat\u00edsticas, econom\u00eda e finanzas."}
{"id": "485737", "revid": "98629", "url": "https://gl.wikipedia.org/wiki?curid=485737", "title": "Pavilh\u00e3o Jo\u00e3o Rocha", "text": "O Pavilh\u00e3o Jo\u00e3o Rocha \u00e9 o pavill\u00f3n de deportes do Sporting Clube de Portugal. Ten capacidade para 3\u00a0000 espectadores e \u00e9 usado polos equipos de baloncesto, balonm\u00e1n, f\u00fatbol sala, h\u00f3ckey sobre pat\u00edns e voleibol do club. O nome do pavill\u00f3n \u00e9 en honra a Jo\u00e3o Rocha, expresidente do club, que estivo no cargo desde setembro de 1973 ata outubro de 1986."}
{"id": "485741", "revid": "89787", "url": "https://gl.wikipedia.org/wiki?curid=485741", "title": "Vincebus Eruptum", "text": "Vincebus Eruptum \u00e9 o primeiro \u00e1lbum de estudio da banda estadounidense de rock Blue Cheer, publicado o 16 de xaneiro de 1968 a trav\u00e9s do selo Philips Records. O disco conta cun son blues pesado e atronador que posteriormente ser\u00eda co\u00f1ecido como heavy metal. Tam\u00e9n ten elementos de acid rock, rock experimental, blues rock, stoner rock, e garage rock.\nO disco foi un \u00e9xito comercial e da cr\u00edtica, chegando ao n\u00famero 11 da lista \"Billboard 200\". O \u00e1lbum contaba cunha versi\u00f3n do tema de Eddie Cochran \"Summertime Blues\" que chegou ao top 20. \u00c9 un claro exemplo de hard rock, e tam\u00e9n \u00e9 reco\u00f1ecido como un dos primeiro \u00e1lbums de heavy metal."}
{"id": "485742", "revid": "4817", "url": "https://gl.wikipedia.org/wiki?curid=485742", "title": "Defense Support Program", "text": "Defense Support Program, co\u00f1ecido tam\u00e9n polas s\u00faas siglas, \"DSP\", foi un programa militar dos Estados Unidos para xestionar sat\u00e9lites de reco\u00f1ecemento e alerta temper\u00e1.\nCaracter\u00edsticas.\nO programa comezou en 1970 como evoluci\u00f3n do proxecto MIDAS e estaba dividido en \"fases\", correspondentes a sat\u00e9lites con diferentes tecnolox\u00edas para reco\u00f1ecemento e detecci\u00f3n. A misi\u00f3n principal dos sat\u00e9lites DSP era a detecci\u00f3n do lanzamento de m\u00edsiles bal\u00edsticos interconinentais como alerta temper\u00e1 ante un hipot\u00e9tico ataque, coa Uni\u00f3n Sovi\u00e9tica no punto de mira ao principio do programa. Os sat\u00e9lites da Fase I ti\u00f1an unha masa de arredor de 900\u00a0kg, mentres que os da Fase IV chegaban ata case 2400\u00a0kg e son capaces de detectar e seguir tam\u00e9n m\u00edsiles t\u00e1cticos convencionais. Os sat\u00e9lites despreg\u00e1banse en \u00f3rbita xeosincr\u00f3nica para cubrir toda a Terra. O programa DSP foi substitu\u00eddo polo programa SBIRS.\nFases.\nFase I.\nLanz\u00e1ronse catro sat\u00e9lites da Fase I entre 1970 e 1973. O primeiro lanzamento resulto nun \u00e9xito s\u00f3 parcial ao non chegar \u00e1 \u00f3rbita establecida. O resto funcionou tal como estaba previsto. Todos, cunha masa duns 900\u00a0kg cada un, foron lanzados mediante foguetes Titan 23C. Os sat\u00e9lites desta fase contaban cun detector infravermello de sulfuro de chumbo de 2000 p\u00edxeles. Dese\u00f1\u00e1ronse cun tempo de vida de 15 meses, pero chegaron a durar entre 7 e 12 anos. A potencia proporcionada polos seus paneis solares chegaba ata 400 W. \u00c1s veces se refer\u00eda a eles como \"IMEWS\" (\"Integrated Missile Early Warning Satellites\").\nFase II.\nOs tres sat\u00e9lites da Fase II (lanzados tam\u00e9n mediante Titan 23C ti\u00f1an unha masa de 1040\u00a0kg e un dese\u00f1o para unha vida de 24 meses. Foron enviados a \u00f3rbita entre 1975 e 1977, os tres con \u00e9xito. A potencia dos paneis aumentou ata 480 W. Usaban un sensor do mesmo tipo que os da Fase I.\nFase II MOS/PIM.\nCo aumento da sofisticaci\u00f3n do armamento sovi\u00e9tico entre 1975 e 1985, os novos sat\u00e9lites DSP foron modificados para detectar novas modalidades de m\u00edsiles e maneiras de lanzalos, como SLBM (m\u00edsiles lanzados desde submarinos) de maior alcance, veh\u00edculos de reentrada m\u00faltiple (MRV), ICBM m\u00f3biles e m\u00edsiles antisat\u00e9lite (ASAT). Os catro sat\u00e9lites DSP da Fase II MOS/PIM (\"Multi-Orbit Satellite/Performance Improvement Modification\") foron dese\u00f1ados para poder ser despregados en diferentes tipos de \u00f3rbita, desde xeos\u00edncronas, como as fases anteriores, a altamente el\u00edpticas. A masa destes sat\u00e9lites era de 1170\u00a0kg, con electr\u00f3nica extra para mellorar a fiabilidade e a supervivencia do sat\u00e9lite. Estaban dese\u00f1ados para durar 3 anos en \u00f3rbita e a potencia proporcionada polos paneis aumentou ata os 500 W. Todos foron lanzados mediante Titan 23C, excepto o \u00faltimo que o fixo a bordo dun Titan 34D.\nFase II Aumentada.\nOs dous sat\u00e9lites da Fase II Aumentada eran sat\u00e9lites da Fase II modificados para durar ata 36 meses en \u00f3rbita e usar un detector infravermello de 6000 p\u00edxeles. Ti\u00f1an unha masa de 1670\u00a0kg e neles probouse tam\u00e9n un novo sensor de telururo de cadmio e mercurio. Os paneis solares proporcionaban ata 680 W de potencia e ambos foron lanzados en 1984 e 1987 mediante foguetes Titan 34D.\nFase III.\nOs sat\u00e9lites da Fase III, denominados tam\u00e9n como \"DSP-I\", ti\u00f1an paneis que lles proporcoinaban ata 1300 W de potencia. Suponse que usaban sensores de 6000 p\u00edxeles e detectores de explosi\u00f3ns nucleares. Lanz\u00e1ronse 10 unidades entre 1989 e 2007, todas con \u00e9xito excepto polo DSP 19, que tivo problemas por culpa da \u00faltima etapa. Us\u00e1ronse unha variedade de lanzadores para po\u00f1elos en \u00f3rbita: Titan 4(02), o transbordador espacial na s\u00faa misi\u00f3n STS-44 e o Delta 4H."}
{"id": "485743", "revid": "72012", "url": "https://gl.wikipedia.org/wiki?curid=485743", "title": "Delta 4H", "text": ""}
{"id": "485744", "revid": "865", "url": "https://gl.wikipedia.org/wiki?curid=485744", "title": "Electric Wizard (\u00e1lbum)", "text": "Electric Wizard \u00e9 o primeiro \u00e1lbum de estudio da banda inglesa de doom metal Electric Wizard, publicado no ano 1994 a trav\u00e9s do selo Rise Above Records. O disco foi reeditado xunto o segundo \u00e1lbum da banda, \"Come My Fanatics...\", no ano 1999. En 2006 lanzouse unha versi\u00f3n remasterizada en CD e vinilo con d\u00faas canci\u00f3ns extra collidas dunha demo chamada \"Doom Chapter\"."}
{"id": "485745", "revid": "72012", "url": "https://gl.wikipedia.org/wiki?curid=485745", "title": "IMEWS", "text": ""}
{"id": "485746", "revid": "72012", "url": "https://gl.wikipedia.org/wiki?curid=485746", "title": "Integrated Missile Early Warning Satellites", "text": ""}
{"id": "485747", "revid": "72012", "url": "https://gl.wikipedia.org/wiki?curid=485747", "title": "DS-U2-K", "text": ""}
{"id": "485748", "revid": "865", "url": "https://gl.wikipedia.org/wiki?curid=485748", "title": "Madre de Dios (\u00e1lbum)", "text": "Madre de Dios \u00e9 o segundo \u00e1lbum de estudio da banda sueca de stoner rock Dozer, publicado o 6 de marzo de 2001 a trav\u00e9s do selo Man's Ruin Records. Todas as canci\u00f3ns foron gravadas en marzo do ano 2000 no Rockhouse Studio en Borl\u00e4nge, Suecia, ag\u00e1s \"Octanoid\", que foi gravada no mes de agosto. Todos os temas foron producidos e mesturados por Dozer e Bengt Backe."}
{"id": "485749", "revid": "56817", "url": "https://gl.wikipedia.org/wiki?curid=485749", "title": "Only a Suggestion", "text": "...Only a Suggestion \u00e9 o primeiro \u00e1lbum de estudio da banda estadounidense de stoner rock Hermano, publicado no ano 2002 a trav\u00e9s do selo Tee Pee Records."}
{"id": "485752", "revid": "89787", "url": "https://gl.wikipedia.org/wiki?curid=485752", "title": "California Crossing", "text": "California Crossing \u00e9 o s\u00e9timo \u00e1lbum de estudio da banda estadounidense de stoner rock Fu Manchu, publicado o 23 de outubro de 2001 a trav\u00e9s do selo Mammoth Records. \"Mongoose\" \u00e9 unha versi\u00f3n distinta e m\u00e1is curta da que aparec\u00eda no \u00e1lbum de 1999, \"Godzilla's/Eatin' Dust\". \"The Wasteoid\" \u00e9 unha das poucas canci\u00f3ns instrumentais da banda.\nRealizouse un v\u00eddeo musical para a canci\u00f3n \"Squash That Fly\", que conseguiu alg\u00fan tempo de emisi\u00f3n tras o lanzamento do \u00e1lbum.\nA canci\u00f3n do t\u00edtulo apareceu na banda sonora do videoxogo \"Tony Hawk's Underground\"."}
{"id": "485756", "revid": "89787", "url": "https://gl.wikipedia.org/wiki?curid=485756", "title": "Caroline R\u00e9my de Guebhard", "text": "Caroline R\u00e9my de Guebhard, nada en Par\u00eds o 27 de abril de 1855 e finada en Pierrefonds o 24 de abril de 1929, foi unha anarquista, xornalista e feminista francesa, m\u00e1is co\u00f1ecida baixo o pseud\u00f3nimo literario de S\u00e9verine.\nTrayectoria.\nArredor de 1880, R\u00e9my involucrouse na publicaci\u00f3n socialista de Jules Vall\u00e8s, \"Cri du Peuple\", da que tomou o control un tempo despois debido \u00e1 mala sa\u00fade de Vall\u00e8s. Cada vez m\u00e1is militante nos seus puntos de vista, f\u00edxose amiga da s\u00faa compa\u00f1eira xornalista e feminista Marguerite Durand, mais tras un enfrontamento co marxista Jules Guesde, deixou o xornal en 1888. Continuou a escribir noutras publicaci\u00f3ns, promovendo a emancipaci\u00f3n da muller e denunciando inxustizas sociais de todo tipo, inclu\u00edndo o caso Dreyfus. De feito, o 31 de xullo de 1892 e debido a este caso, R\u00e9my converteuse na primeira xornalista da historia que entrevistou un papa, Le\u00f3n XII. Uns anos despois, en 1897, comezou a escribir para o xornal feminista \"La Fronde\" creado e dirixido por Durand.\nApoiou a Revoluci\u00f3n Rusa de 1917 e, en 1921, uniuse ao Partido Comunista Franc\u00e9s. Non obstante, s\u00f3 uns anos despois abandonou o para manter a s\u00faa pertenza \u00e1 Ligue des droits de l\u2019homme (et du citoyen). Como defensora incondicional da esquerda, R\u00e9my apoiou algunhas das causas anarquistas m\u00e1is importantes da \u00e9poca, como a defensa de Germaine Berton, e tam\u00e9n participou nos esforzos de 1927 para salvar os anarquistas italianos Sacco e Vanzetti.\nBernard Lecache, membro fundador do Comit\u00e9 de Honor da Liga Internacional Contra o Antisemitismo (LICA) escribiu a s\u00faa biograf\u00eda. O seu retrato foi pintado por Pierre-Auguste Renoir en 1885 e at\u00f3pase na National Gallery of Art de Washington.\nPouco antes do seu falecemento participou na campa\u00f1a de apoio \u00e1 candidatura do m\u00e9dico Albert Besson, elixido conselleiro do distrito de Saint-Fargeau, conselleiro xeral do Sena, logo vicepresidente do Consello de Par\u00eds e do Consello xeral do Sena. R\u00e9my faleceu en 1929 na s\u00faa casa de Pierrefonds, departamento de Oise, na rexi\u00f3n de Picard\u00eda, en Francia. Alg\u00fans dos seus documentos local\u00edzanse na Biblioth\u00e8que Marguerite Durand de Par\u00eds. En 1933, en memoria de S\u00e9verine, Besson fixo que o Consello de Par\u00eds votase a atribuci\u00f3n do nome \"S\u00e9verine\" \u00e1 praza que creara por iniciativa del Porte de Bagnolet (Par\u00eds XX)."}
{"id": "485757", "revid": "27155", "url": "https://gl.wikipedia.org/wiki?curid=485757", "title": "C\u00e9lulas HEK 293", "text": "As c\u00e9lulas HEK 293 (do ingl\u00e9s \"Human embryonic kidney 293\"), a mi\u00fado abreviadas como HEK 293, HEK-293, c\u00e9lulas 293, ou, de forma menos precisa, c\u00e9lulas HEK, son unha li\u00f1a celular espec\u00edfica derivada orixinalmente de c\u00e9lulas embrionarias renais que creceron nun cultivo celular. As c\u00e9lulas HEK 293 foron amplamente utilizadas en investigaci\u00f3ns de biolox\u00eda celular durante moitos anos, debido ao seu crecemento fiable e a s\u00faa propensi\u00f3n \u00e1 transfecci\u00f3n. Tam\u00e9n se usan na industria biotecnol\u00f3xica para producir prote\u00ednas terap\u00e9uticas e virus para a terapia x\u00e9nica.\nHistoria.\nAs c\u00e9lulas HEK 293 foron xeradas en 1973 por transfecci\u00f3n de cultivos de c\u00e9lulas renais embrionarias humanas normais con ADN de adenovirus no laboratorio de Alex van der Eb en Leiden, Pa\u00edses Baixos. As c\u00e9lulas foron obtidas a partir dun s\u00f3 feto aparentemente saudable procedente dun aborto legal. As c\u00e9lulas foron cultivadas por van der Eb; a transfecci\u00f3n polo adenovirus foi realizada por Frank Graham, un investigador posdoutoral do laboratorio de van der Eb. O experimento foi publicado en 1977 despois de que Graham marchou de Leiden \u00e1 Universidade McMaster. Denom\u00ednanse HEK porque se orixinaron a partir de cultivos de ril embrionario humano (en ingl\u00e9s \"human embryonic kidney\"), mentres que o n\u00famero 293 procede do costume de Graham de numerar os seus experimentos; o clon orixinal das c\u00e9lulas HEK 293 foi o do experimento n\u00famero 293. Graham realizou a transfecci\u00f3n un total de oito veces, obtendo un clon de c\u00e9lulas que foron cultivadas durante varios meses. Despois de que probablemente se adaptaron ao cultivo celular, as c\u00e9lulas deste clon desenvolv\u00e9ronse dando a li\u00f1a relativamente estable HEK 293.\nAs an\u00e1lises subseguintes mostraron que a transformaci\u00f3n foi producida ao inserir ~4,5 quilobases da rama esquerda do xenoma viral, que foron incorporadas ao cromosoma 19 humano das c\u00e9lulas.\nDurante moitos anos asumiuse que as c\u00e9lulas HEK 293 foran xeradas por transformaci\u00f3n de c\u00e9lulas endoteliais fibrobl\u00e1sticas ou c\u00e9lulas epiteliais, todas as cales son abundantes nos riles. Por\u00e9n, a transformaci\u00f3n orixinal polos adenovirus non foi eficaz, o que suxire que a c\u00e9lula que finalmente produciu a li\u00f1a HEK 293 puido ser pouco com\u00fan nalg\u00fan aspecto. Graham e colegas proporcionaron probas de que as c\u00e9lulas HEK 293 e outras li\u00f1as celulares humanas xeradas por transformaci\u00f3n por adenovirus de c\u00e9lulas renais humanas te\u00f1en moitas propiedades das neuronas inmaturas, o que indica que os adenovirus transformaron preferentemente unha li\u00f1axe celular neuronal no cultivo orixinal de ril.\nUn estudo completo dos xenomas e transcritomas das HEK 293 e cinco li\u00f1as celulares derivadas comparou o transcritoma das HEK 293 co de c\u00e9lulas de ril humano, adrenais, pituitaria e tecido nervioso central. O padr\u00f3n das HEK 293 lembra moito m\u00e1is as c\u00e9lulas adrenais, que te\u00f1en moitas propiedades neuronais. Dada a localizaci\u00f3n das gl\u00e1ndulas adrenais (que est\u00e1n sobre os riles), \u00e9 perfectamente posible que aparezan algunhas c\u00e9lulas adrenais nun cultivo derivado de c\u00e9lulas renais, e poder\u00edan ser transformadas preferentemente polos adenovirus. Os adenovirus transforman c\u00e9lulas da li\u00f1axe neuronal moito m\u00e1is eficientemente que as t\u00edpicas c\u00e9lulas epiteliais de ril humanas. Por tanto, parece que unha c\u00e9lula precursora adrenal embrionaria \u00e9 a orixe m\u00e1is probable da li\u00f1a HEK 293. Como consecuencia, as c\u00e9lulas HEK 293 non se deber\u00edan usar como modelo in vitro de c\u00e9lulas renais t\u00edpicas.\nAs c\u00e9lulas HEK 293 te\u00f1en un cariotipo complexo, xa que presentan d\u00faas ou m\u00e1is copias de cada cromosoma, cun n\u00famero modal de cromosomas de 64. Descr\u00edbense como hipotriploides e conte\u00f1en menos de tres veces o n\u00famero de cromosomas dun gameto haploide humano. As anormalidades cromos\u00f3micas incl\u00faen un total de tres copias do cromosoma X e catro copias do 17 e do 22. A presenza de m\u00faltiples cromosomas X e a total ausencia de secuencias derivadas do cromosoma Y suxire que a fonte das c\u00e9lulas foi un feto feminino.\nAplicaci\u00f3ns.\nAs c\u00e9lulas HEK 293 son ideais para ser cultivadas e transfectadas. Foron utilizadas como h\u00f3spedes para a expresi\u00f3n x\u00e9nica. Tipicamente, estes experimentos implican transfectar un xene (ou combinaci\u00f3n de xenes) de interese e despois analizar a prote\u00edna expresada. O amplo uso desta li\u00f1a celular d\u00e9bese \u00e1 s\u00faa transfectibilidade por varias t\u00e9cnicas, como o m\u00e9todo do fosfato de calcio, obt\u00e9ndose eficiencias de case o 100%.\nExemplos deses experimentos son os que estudan o seguinte:\nUn uso m\u00e1is espec\u00edfico das c\u00e9lulas HEK 293 \u00e9 na propagaci\u00f3n de vectores adenovirais. Os virus ofrecen un medio eficaz de introducir xenes nas c\u00e9lulas, xa que evolucionaron para facelo, e son por iso moi usados como ferramentas experimentais. Por\u00e9n, como pat\u00f3xenos que son, tam\u00e9n presentan un risco para o experimentador. Este perigo pode evitarse utilizando virus que carecen de xenes clave e non poden replicarse despois de entrar na c\u00e9lula. Para propagar eses vectores virais, c\u00f3mpre unha li\u00f1a celular que exprese os xenes perdidos. Como as c\u00e9lulas HEK 293 expresan varios xenes adenovirais, poden utilizarse para propagar vectores adenovirais nos cales estes xenes (normalmente o E1 e E3) sufriron deleci\u00f3n, como AdEasy.\nUnha variante importante desta li\u00f1a celular \u00e9 a li\u00f1a 293T. Cont\u00e9n o ant\u00edxeno T grande de SV40 que permite a replicaci\u00f3n epis\u00f3mica de pl\u00e1smidos transfectados que conte\u00f1en a orixe de replicaci\u00f3n de SV40. Isto permite a amplificaci\u00f3n de plasmidos transfectados e a expresi\u00f3n temporal ampliada de produtos x\u00e9nicos desexados. Tam\u00e9n se poden utilizar algunhas outras li\u00f1as celulares. As HEK 293, e especialmente as HEK 293T, son utilizadas frecuentemente para a produci\u00f3n de varios vectores retrovirais. Varias li\u00f1as celulares que empaquetan retrovirus tam\u00e9n est\u00e1n baseadas nestas c\u00e9lulas.\nProte\u00ednas nativas de interese.\nDependendo de varias condici\u00f3ns, a expresi\u00f3n x\u00e9nica das c\u00e9lulas HEK 293 pode variar. As seguintes prote\u00ednas de interese (entre moitas outras) enc\u00f3ntranse comunmente en c\u00e9lulas HEK 293 non tratadas:"}
{"id": "485758", "revid": "27155", "url": "https://gl.wikipedia.org/wiki?curid=485758", "title": "HEK 293", "text": ""}
{"id": "485759", "revid": "27155", "url": "https://gl.wikipedia.org/wiki?curid=485759", "title": "HEK-293", "text": ""}
{"id": "485760", "revid": "27155", "url": "https://gl.wikipedia.org/wiki?curid=485760", "title": "C\u00e9lulas 293", "text": ""}
{"id": "485761", "revid": "27155", "url": "https://gl.wikipedia.org/wiki?curid=485761", "title": "C\u00e9lulas HEK", "text": ""}
{"id": "485762", "revid": "17467", "url": "https://gl.wikipedia.org/wiki?curid=485762", "title": "Confederaci\u00f3n alam\u00e1", "text": ""}
{"id": "485764", "revid": "17467", "url": "https://gl.wikipedia.org/wiki?curid=485764", "title": "Confederaci\u00f3n alamana", "text": ""}
{"id": "485766", "revid": "89787", "url": "https://gl.wikipedia.org/wiki?curid=485766", "title": "C\u00e9lulas de ovario de h\u00e1mster chin\u00e9s", "text": "As c\u00e9llas de ovario de h\u00e1mster chin\u00e9s ou c\u00e9lulas CHO (do ingl\u00e9s \"Chinese hamster ovary\") son unha li\u00f1a celular epitelial derivada do ovario do h\u00e1mster chin\u00e9s, usada a mi\u00fado en investigaci\u00f3ns m\u00e9dicas e biol\u00f3xicas e comercialmente na produci\u00f3n de prote\u00ednas terap\u00e9uticas. Te\u00f1en un amplo uso en estudos de xen\u00e9tica, cribados de toxicidade, nutrici\u00f3n e expresi\u00f3n x\u00e9nica, especialmente para expresar prote\u00ednas recombinantes. De feito, as c\u00e9lulas CHO son as c\u00e9lulas h\u00f3spede de mam\u00edfero m\u00e1is comunmente usadas para a produci\u00f3n industrial de prote\u00ednas terap\u00e9uticas recombinantes.\nHistoria.\nO h\u00e1mster chin\u00e9s (\"Cricetulus griseus\") foi utilizado en investigaci\u00f3n desde 1919, e foron utilizados en lugar de ratos para tipificar pneumococos. Son tam\u00e9n vectores excelentes para a transmisi\u00f3n do kala-azar (leishman\u00edase visceral), facilitando a investigaci\u00f3n de \"Leishmania\".\nEn 1948, o h\u00e1mster chin\u00e9s foi utilizado primeiramente nos Estados Unidos para crialo en laboratorios de investigaci\u00f3n. En 1957, Theodore T. Puck obtivo unha femia de h\u00e1mster chin\u00e9s do labolatorio do Dr. George Yerganian na Boston Cancer Research Foundation e utilizado para derivar del a li\u00f1a celular CHO. Desde ent\u00f3n, as c\u00e9lulas CHO foron unha li\u00f1a celular moi elixida para investigaci\u00f3ns polo seu r\u00e1pido crecemento en cultivos en suspensi\u00f3n e alta produci\u00f3n de prote\u00ednas.\nComo ten un n\u00famero baixo de cromosomas (2n=22) para un mam\u00edfero, o h\u00e1mster chin\u00e9s \u00e9 tam\u00e9n un bo modelo para a citoxen\u00e9tica de radiaci\u00f3n e o cultivo celular.\nPropiedades.\nTodas as li\u00f1as celulares CHO son deficientes en s\u00edntese de prolina. Ademais, as c\u00e9lulas CHO non expresan o receptor do factor de crecemento epid\u00e9rmico (EGFR), que as fai ideais na investigaci\u00f3n de varias mutaci\u00f3ns do EGFR.\nVariantes.\nComo a li\u00f1a celular CHO orixinal foi descrita en 1956, desenvolv\u00e9ronse moitas variantes da li\u00f1a celular para varios prop\u00f3sitos. En 1957, xer\u00e1nronse as CHO-K1 a partir dun s\u00f3 clon de c\u00e9lulas CHO. As CHO-K1 foron mutaxenizadas con etil metanosulfonato para xerar unha li\u00f1a celular que carece de actividade de dihidrofolato redutase (DHFR), denominada CHO-DXB11 (tam\u00e9n chamada CHO-DUKX). Por\u00e9n, estas c\u00e9lulas, cando son mutaxenizadas, poder\u00edan reverter a actividade de DHFR, o que fai que a s\u00faa utilidade para a investigaci\u00f3n sexa algo limitada. Posteriormente, as c\u00e9lulas CHO foron mutaxenizadas con radiaci\u00f3n gamma para render unha li\u00f1a celular na cal ambos os alelos do locus da DHFR foron completamente eliminados, denominada CHO-DG44. Estas cepas deficientes en DHFR necesitan glicina, hipoxantina e timidina para crecer. \nAs li\u00f1as celulares con DHFR mutada son \u00fatiles para a manipulaci\u00f3n xen\u00e9tica, xa que as c\u00e9lulas transfectadas cun xene de interese xunto cunha copia funcional do xene \"DHFR\" poden ser cribadas doadamente nun medio que careza de timidina. Debido a isto, as c\u00e9lulas CHO que carecen de DHFR son as m\u00e1is usadas para a produci\u00f3n de prote\u00ednas industriais.\nManipulaci\u00f3n xen\u00e9tica.\nMoitas das manipulaci\u00f3ns xeneticas que se fan nas c\u00e9lulas CHO fanse nas c\u00e9lulas que carecen do enzima DHFR. Este esquema de selecci\u00f3n xen\u00e9tica \u00e9 un dos m\u00e9todos est\u00e1ndar para establecer unha li\u00f1a celular CHO transfectada para a produci\u00f3n de prote\u00ednas terap\u00e9uticas recombinantes. O proceso empeza coa clonaci\u00f3n molecular do xene de interese e o xene \"DHFR\" nun sistema de expresi\u00f3n de mam\u00edfero \u00fanico. O ADN do pl\u00e1smido que leva dous xenes \u00e9 despois transfectado nas c\u00e9lulas e as c\u00e9lulas cult\u00edvanse en condici\u00f3ns selectivas nun medio carente de timidina. As c\u00e9lulas que sobreviven ter\u00e1n o xene ex\u00f3xeno \"DHFR\" xunto co xene de interese integrado no seu xenoma. A taxa de crecemento e o nivel de produci\u00f3n de prote\u00edna recombinante de cada li\u00f1a celular var\u00eda amplamente. Para obter unhas poucas li\u00f1as celulares transfectadas estables coas caracter\u00edsticas fenot\u00edpicas desexadas, pode ser necesario avaliar varios centos de li\u00f1as celulares candidatas.\nAs li\u00f1as celulares CHO e CHO-K1 poden obterse de varios centros de recursos biol\u00f3xicos como a Colecci\u00f3n Europea de Cultivos Celulares, que forma parte da Colecci\u00f3n de Cultivos da Axencia de Protecci\u00f3n da Sa\u00fade. Estas orgnizaci\u00f3ns tam\u00e9n mante\u00f1en os datos, como as curvas de crecemento, v\u00eddeos do crecemento a c\u00e1mara r\u00e1pida, imaxes e informaci\u00f3n da rutina dos subcultivos.\nUso industrial.\nAs c\u00e9lulas CHO son a li\u00f1a celular de mam\u00edfero m\u00e1is utilizada para a produci\u00f3n en masa de prote\u00ednas terap\u00e9uticas. Poden producir prote\u00ednas recombinantes a escala de 3-10 gramos por litro de cultivo. As c\u00e9lulas CHO son tam\u00e9n axeitadas para aplicaci\u00f3ns humanas, xa que permiten facer modificaci\u00f3ns postraducionais a prote\u00ednas recombinantes que poden funcionar en humanos."}
{"id": "485767", "revid": "27155", "url": "https://gl.wikipedia.org/wiki?curid=485767", "title": "C\u00e9lulas CHO", "text": ""}
{"id": "485768", "revid": "27155", "url": "https://gl.wikipedia.org/wiki?curid=485768", "title": "C\u00e9lula de ovario de h\u00e1mster chin\u00e9s", "text": ""}
{"id": "485781", "revid": "98629", "url": "https://gl.wikipedia.org/wiki?curid=485781", "title": "Burst Apart", "text": "Burst Apart \u00e9 o cuarto \u00e1lbum de estudio da banda estadounidense de indie rock The Antlers, publicado o 10 de maio de 2011 a trav\u00e9s do selo Frenchkiss Records, e de Transgressive Records no Reino Unido, Europa e o Xap\u00f3n. O disco puido escoitarse en streaming na p\u00e1xina da National Public Radio a partir do 24 de abril de 2011. A portada foi dese\u00f1ada por Zan Goodman, que tam\u00e9n dese\u00f1ou a portada do seu anterior traballo, \"Hospice\".\nO tema \"Parentheses\" foi publicado como un sinxelo de iTunes o 5 de abril de 2011."}
{"id": "485782", "revid": "865", "url": "https://gl.wikipedia.org/wiki?curid=485782", "title": "Masterpiece", "text": "Masterpiece \u00e9 o primeiro \u00e1lbum de estudio da banda estadounidense de indie rock Big Thief, publicado o 27 de maio de 2016 a trav\u00e9s do selo Saddle Creek Records."}
{"id": "485783", "revid": "98629", "url": "https://gl.wikipedia.org/wiki?curid=485783", "title": "Verses of Comfort, Assurance &amp; Salvation", "text": "Verses of Comfort, Assurance &amp; Salvation \u00e9 o primeiro \u00e1lbum de estudio da banda estadounidense de indie pop Au Revoir Simone, publicado o 23 de marzo de 2005 a trav\u00e9s do propio selo do grupo, Our Secret Record Company. Posteriormente foi lanzado en Europa o 31 de outubro por Moshi Moshi Records, e despois por Rallye Label no Xap\u00f3n.\nOs membros da banda gravaron o \u00e1lbum nunha cabina de ducha nun soto que pertenc\u00eda ao seu representante, Rod Sherwood, que converteu a cabina nun lugar para gravar voces coa axuda dun feixe de edred\u00f3ns. \"Through the Backyards\" foi a primeira canci\u00f3n en ser lanzada como sinxelo."}
{"id": "485784", "revid": "865", "url": "https://gl.wikipedia.org/wiki?curid=485784", "title": "Biohazard (\u00e1lbum)", "text": "Biohazard \u00e9 o primeiro \u00e1lbum de estudio da banda estadounidense de heavy metal Biohazard, publicado o 30 de xu\u00f1o de 1990 a trav\u00e9s do selo Magnetic Air.\nA intro da canci\u00f3n \"Retribution\" \u00e9 da pel\u00edcula \"O padri\u00f1o (II parte)\". As canci\u00f3ns \"Wrong Side of the Tracks\" e \"Hold My Own\" foron regravadas para o segundo \u00e1lbum da banda, \"Urban Discipline\". A versi\u00f3n remasterizada de 2004 conta cunha portada distinta."}
{"id": "485786", "revid": "865", "url": "https://gl.wikipedia.org/wiki?curid=485786", "title": "Only Run", "text": "Only Run \u00e9 o cuarto \u00e1lbum de estudio da banda estadounidense de indie rock Clap Your Hands Say Yeah, autoeditado o d\u00eda 3 de xu\u00f1o de 2014."}
{"id": "485790", "revid": "89787", "url": "https://gl.wikipedia.org/wiki?curid=485790", "title": "The Glove", "text": "The Glove foi unha colaboraci\u00f3n musical e proxecto de gravaci\u00f3n ingl\u00e9s de 1983 levado a cabo por Robert Smith de The Cure e Steven Severin de Siouxsie and the Banshees. A banda editou un \u00e1lbum de estudio, \"Blue Sunshine\", como parte do contrato en solitario de Severin con Polydor Records. Severin bautizou ao grupo, o \u00e1lbum e encargouse do concepto da portada, xa que Smith tivo que deixar o proxecto antes de rematalo debido a comporomisos con The Cure."}
{"id": "485792", "revid": "98629", "url": "https://gl.wikipedia.org/wiki?curid=485792", "title": "Die F\u00e4lscher", "text": "Die F\u00e4lscher \u00e9 un filme austro-xermano de 2007 escrito e dirixido por Stefan Ruzowitzky. Bas\u00e9ase na operaci\u00f3n Bernhard, un plan secreto da Alema\u00f1a nazi durante a segunda guerra mundial para destabilizar o Reino Unido. O filme c\u00e9ntrase nun falsificador xudeu, Salomon \"Sally\" Sorowitsch, quen \u00e9 obrigado a axudar na operaci\u00f3n no Campo de concentraci\u00f3n de Sachsenhausen.\nO filme leva \u00e1 pantalla a vida de Salomon Smolianov, a partir das memorias de Adolf Burger, un tip\u00f3grafo xudeu eslovaco que foi encarcerado en 1942 por crear certificados de bautismo para que os xudeus puidesen evitar a deportaci\u00f3n, e posteriormente foi internado en Sachsenhausen para traballar na operaci\u00f3n Bernhard. Ruzowitsky consultou con Burger \u00f3 longo de cada proceso de guionizaci\u00f3n e produci\u00f3n. O filme ga\u00f1ou o \u00d3scar \u00f3 mellor filme en lingua non inglesa na 80\u00aa edici\u00f3n dos premios."}
{"id": "485794", "revid": "84753", "url": "https://gl.wikipedia.org/wiki?curid=485794", "title": "C\u00e9lulas HaCaT", "text": "As c\u00e9lulas HaCaT son unha li\u00f1a celular inmortalizada transformada espontaneamente procedente de queratinocitos da pel humana adulta, que son moi utilizadas en investigaci\u00f3n cient\u00edfica. As c\u00e9lulas HaCaT son utilizadas debido \u00e1 s\u00faa alta capacidade de diferenciarse e proliferar in vitro. O seu uso en investigaci\u00f3n permite a caracterizaci\u00f3n de queratinocitos humanos usando un modelo que \u00e9 reproducible e serve para estudar procesos como a curta vida media dos cultivos e as variaci\u00f3ns entre li\u00f1as celulares. Estas c\u00e9lulas permitiron a caracterizaci\u00f3n de varios procesos, como a s\u00faa utilizaci\u00f3n como sistema modelo para o metabolismo da vitamina D3 na pel."}
{"id": "485795", "revid": "27155", "url": "https://gl.wikipedia.org/wiki?curid=485795", "title": "HaCaT", "text": ""}
{"id": "485799", "revid": "15490", "url": "https://gl.wikipedia.org/wiki?curid=485799", "title": "C\u00e9lulas Caco-2", "text": "As c\u00e9lulas Caco-2 son unha li\u00f1a celular inmortalizada de c\u00e9lulas de adenocarcinoma colorrectal epitelial humanas heterox\u00e9neas, desenvolvidas no Sloan-Kettering Institute for Cancer Research en investigaci\u00f3ns dirixidas por Jorgen Fogh.\nHistoria.\nA aplicaci\u00f3n das c\u00e9lulas Caco-2 en investigaci\u00f3n empezounas a finais da d\u00e9cada de 1980 Ismael Hidalgo, que traballaba no laboratorio de Ron Borchardt na Universidade de Kansas, e por Tom Raub, que traballaba na Upjohn Company. Hidalgo seguiu os seus labores nas compa\u00f1\u00edas SmithKline Beecham e Rhone-Poulenc Rorer, e despois continuou cofundando unha compa\u00f1\u00eda, Absorption Systems, en 1996, onde permanece como xefe cient\u00edfico.\nCaracter\u00edsticas.\nA\u00ednda que estas c\u00e9lulas derivan dun carcinoma de colon (intestino groso), cando se cultivan en condici\u00f3ns espec\u00edficas as c\u00e9lulas difer\u00e9ncianse e polar\u00edzanse de modo que os seus fenotipos, morfol\u00f3xica e funcionalmente, lembran os enterocitos que tapizan o intestino delgado. As c\u00e9lulas Caco-2 expresan uni\u00f3ns herm\u00e9ticas, microvilosidades e varios enzimas e transportadores que son caracter\u00edsticos de tales enterocitos: peptidases, esterases, P-glicoprote\u00edna, transportadores de captaci\u00f3n de amino\u00e1cidos, \u00e1cidos biliares, \u00e1cidos carbox\u00edlicos etc.\nAplicaci\u00f3ns en investigaci\u00f3n.\nCando se ollan microscopicamente os cultivos de c\u00e9lulas Caco-2, \u00e9 evidente incluso mediante a simple inspecci\u00f3n visual que as c\u00e9lulas son heterox\u00e9neas. Co paso dos anos as caracter\u00edsticas das c\u00e9lulas usadas en diferentes laboratorios do mundo foron diverxendo substancialmente, o que fai dif\u00edcil comparar resultados entre laboratorios. Malia esa heteroxeneidade, as c\u00e9lulas Caco-2 te\u00f1en aplicaci\u00f3ns en estudos de invasi\u00f3n celular, investigaci\u00f3n de transfecci\u00f3n viral, e transporte de l\u00edpidos.\nAs c\u00e9lulas Caco-2 non son normalmente utilizadas como c\u00e9lulas individuais, sen\u00f3n como unha monocapa confluente nun filtro inserido nun cultivo celular (por exemplo, Transwell). Cando se cultivan neste formato, as c\u00e9lulas difer\u00e9ncianse para formar un epitelio polarizado monocapa que proporciona unha barreira f\u00edsica e bioqu\u00edmica ao paso de i\u00f3ns e pequenas mol\u00e9culas. A monocapa de Caco-2 util\u00edzase amplamente na industria farmac\u00e9utica como un modelo in vitro da mucosa do intestino delgado humano para predicir a absorci\u00f3n de f\u00e1rmacos administrados oralmente con diferents kits como CacoReady. Establecese ben a correlaci\u00f3n entre a permeabilidade \"in vitro\" aparente (P\u00acapp) nas monocapas de Caco-2 e a fracci\u00f3n absorbida in vivo (fa)."}
{"id": "485800", "revid": "27155", "url": "https://gl.wikipedia.org/wiki?curid=485800", "title": "Caco-2", "text": ""}
{"id": "485820", "revid": "23204", "url": "https://gl.wikipedia.org/wiki?curid=485820", "title": "A desfeita", "text": ""}
{"id": "485821", "revid": "23204", "url": "https://gl.wikipedia.org/wiki?curid=485821", "title": "Ghost Stories (filme de 2020)", "text": "Ghost Stories \u00e9 un filme indio de 2020 rodado en lingua hindi, consistindo en catro segmentos dirixidos por Karan Johar, Dibakar Banerjee, Zoya Akhtar e Anurag Kashyap. Foi producido por Ronnie Screwvala e Ashi Dua baixo as marcas de RSVP Movies e Flying Unicorn Entertainment respectivamente. O filme est\u00e1 protagonizado por Mrunal Thakur, Avinash Tiwary, Janhvi Kapoor, Raghuvir Yadav, Sobhita Dhulipala, Vijay Varma e Pavail Gulati. Estreouse a trav\u00e9s de Netflix o 1 de xaneiro de 2020.\nPersonaxes.\nSegmento de Zoya Akhtar\nSegmento de Anurag Kashyap\nSegmento de Dibakar Banerjee\nSegmento de Karan Johar"}
{"id": "485824", "revid": "1576", "url": "https://gl.wikipedia.org/wiki?curid=485824", "title": "Tea de ara\u00f1a", "text": ""}
{"id": "485825", "revid": "42580", "url": "https://gl.wikipedia.org/wiki?curid=485825", "title": "Daejeon Citizen FC", "text": ""}
{"id": "485830", "revid": "98629", "url": "https://gl.wikipedia.org/wiki?curid=485830", "title": "American Son (filme de 2019)", "text": "American Son \u00e9 un filme estadounidense de 2019 dirixido por Kenny Leon e protagonizado por Kerry Washington, Steven Pasquale, Jeremy Jordan e Eugene Lee. Bas\u00e9ase na obra de Broadway hom\u00f3nima. O seu escritor, Christopher Demos-Brown, tam\u00e9n escribiu o gui\u00f3n do filme. Estreouse no Festival Internacional de Cinema de Toronto o 12 de setembro de 2019, e estreouse en Netflix o 1 de novembro de 2019."}
{"id": "485832", "revid": "1576", "url": "https://gl.wikipedia.org/wiki?curid=485832", "title": "D\u00e9cada de 2020", "text": "A d\u00e9cada de 2020 \u00e9 a d\u00e9cada que abrangue o per\u00edodo entre o 1 de xaneiro de 2020 at\u00e9 o 31 de decembro de 2029."}
{"id": "485833", "revid": "5863", "url": "https://gl.wikipedia.org/wiki?curid=485833", "title": "Mar\u00eda Isabel D\u00edaz Lago", "text": "Mar\u00eda Isabel D\u00edaz Lago, nada na Habana, Cuba, o 4 de xullo de 1964, \u00e9 unha actriz cubana. \u00c9 graduada de actuaci\u00f3n no Instituto Superior de Arte. Co\u00f1ecida dende o seu papel \"Una Novia para David\". Converteuse na primeira \u00abMuller Almod\u00f3var\u00bb cubana pola s\u00faa interpretaci\u00f3n no filme \"Volver\" a car\u00f3n de Pen\u00e9lope Cruz. Na pequena pantalla, \u00e9 co\u00f1ecida polo seu papel de Soledade N\u00fa\u00f1ez Hurtado \"Sole\" en \"Vis a vis\". Reside en Espa\u00f1a dende 1996."}
{"id": "485834", "revid": "23204", "url": "https://gl.wikipedia.org/wiki?curid=485834", "title": "Edmontosaurus", "text": "Edmontosaurus (\"lagarto de Edmonton\") \u00e9 un x\u00e9nero extinto co\u00f1ecido por d\u00faas especies de dinosauros ornit\u00f3podos hadros\u00e1uridos, que viviron a finais do per\u00edodo Cret\u00e1ceo, hai aproximadamente 73 e 66 mill\u00f3ns de anos, entre o Campaniano e o Maastrichtiano, no que hoxe \u00e9 Am\u00e9rica do Norte. \"Edmontosaurus\" \u00e9 un dos m\u00e1is grandes entre os hadros\u00e1uridos, chegando a medir arredor de 13 metros de longo e a pesar 4 toneladas. Cont\u00e9n d\u00faas especies co\u00f1ecidas, \"Edmontosaurus regalis\" e \"Edmontosaurus annectens\". Atop\u00e1ronse f\u00f3siles de \"E. regalis\" en rochas do oeste de Am\u00e9rica do Norte que datan de fins do Campaniano hai 73 mill\u00f3ns de anos, mentres que as de \"E. annectens\" atop\u00e1ronse na mesma rexi\u00f3n xeogr\u00e1fica, pero en rochas que datan de finais do Maastrichtiano, hai 66 mill\u00f3ns de anos. \"Edmontosaurus\" foi un dos \u00faltimos dinosauros non aviarios, e viviu xunto a dinosauros como \"Triceratops\", \"Tyrannosaurus\" e \"Pachycephalosaurus\" pouco antes da extinci\u00f3n masiva do Cret\u00e1ceo-Pale\u00f3xeno."}
{"id": "485836", "revid": "89787", "url": "https://gl.wikipedia.org/wiki?curid=485836", "title": "Divines (filme)", "text": "Divines \u00e9 un filme franco-qatar\u00ed de 2016 dirixido por Houda Benyamina. Estreouse na secci\u00f3n Directors' Fortnight do Festival Internacional de Cinema de Cannes de 2016. En Cannes, Houda Benyamina ga\u00f1ou a C\u00e1mara de Ouro. O filme tam\u00e9n participou na secci\u00f3n oficial do Festival Internacional de Cinema de Toronto na secci\u00f3n Discovery. Estreouse internacionalmente en Netflix (ag\u00e1s en Francia) o 18 de novembro de 2016."}
{"id": "485837", "revid": "22570", "url": "https://gl.wikipedia.org/wiki?curid=485837", "title": "Fade to Silence", "text": "Fade to Silence \u00e9 un videoxogo de rol e supervivencia desenvolvido por Black Forest Games. \"Fade to Silence\" foi anunciado nos The Game Awards 2017 en decembro. O xogo foi lanzado en acceso anticipado en Steam o 14 de decembro de 2017, e tivo a s\u00faa estrea definitiva o 30 de abril de 2019. O xogo foi publicado por THQ Nordic. Est\u00e1 ambientado nun mundo postapocal\u00edptico e conxelado. O xogador toma o control de Ash, un l\u00edder atormentado que debe explorar e reunir recursos do mundo para estabelecer un refuxio e sobrevivir."}
{"id": "485838", "revid": "23204", "url": "https://gl.wikipedia.org/wiki?curid=485838", "title": "Anders Jahan Retzius", "text": "Anders Jahan Retzius, tam\u00e9n co\u00f1ecido como Anders Retzius, nado o 3 de outubro de 1742 en Kristianstad, condado de Escania, Suecia, e finado o 6 de outubro de 1821 en Estocolmo, foi un naturalista (qu\u00edmico, bot\u00e1nico e entom\u00f3logo) e cadedr\u00e1tico de Universidade sueco.\nTraxectoria.\nRetzius matriculouse na Universidade de Lund en 1758, obtendo o t\u00edtulo de \"Philosophia Magister\" (Mestrado en Filosof\u00eda) 1766. Tam\u00e9n recibiu fomaci\u00f3n en farmacia. En 1766 obtivo un posto de docente de Qu\u00edmica, e, en 1767, de Historia natural. Dez anos m\u00e1is tarde (1717) obtivo o cargo de profesor extraordinario de Historia Natural, ocupando ent\u00f3nces distintas c\u00e1tedras consagradas a esta disciplina, e \u00e1s de Econom\u00eda e de Qu\u00edmica at\u00e9 a s\u00faa xubilaci\u00f3n en 1812.\nAnders Jahan Retzius describiu numerosas especies de insectos e realizou importantes traballos sobre a s\u00faa clasificaci\u00f3n cient\u00edfica. En 1782 Retzius foi elixido membro da Real Academia de Ciencias de Suecia. Foi tam\u00e9n membro da Academia Leopoldina alem\u00e1, e da \"Accademia delle Scienze di Torino\".\nCasou con Ulrica Beata Prytz coa que tivo dous fillos, Magnus Kristian Retzius, e o m\u00e9dico e bi\u00f3logo Anders Adolph Retzius (1796-1860), e o av\u00f3 do tam\u00e9n bi\u00f3logo Gustaf Retzius (1842-1919). Entre os seus alumnos de c\u00f3mpre citar ao bot\u00e1nico Carl Adolph Agardh (1785-1859), o zo\u00f3logo e arque\u00f3logo Sven Nilsson (1787-1883), o bot\u00e1nico e entom\u00f3logo Carl Frederick Fall\u00e9n (1764-1830) e o entom\u00f3logo Johan Wilhelm Zetterstedt (1785-1874).Exerceu tam\u00e9n unha grande influencia sobre o bot\u00e1nico Elias Magnus Fries (1794-1878), que chegou a Lund cando Retzius era xa vello.\nAbreviaturas.\nBot\u00e1nica.\nA abreviatura Retz. empr\u00e9gase para indicar a Anders Jahan Retzius como autoridade na descripi\u00f3n e clasificaci\u00f3n cient\u00edfica en bot\u00e1nica.\nZoolox\u00eda.\nA abreviatura Retzius empr\u00e9gase para reco\u00f1ecer a Anders Jahan Retzius como autoridade na descrici\u00f3n e taxonom\u00eda en zoolox\u00eda."}
{"id": "485842", "revid": "5863", "url": "https://gl.wikipedia.org/wiki?curid=485842", "title": "Luis Fern\u00e1ndez Pereira", "text": "Luis Fern\u00e1ndez, nado en Salceda de Caselas o 20 de xaneiro de 1997, \u00e9 un deportista galego que compite en pirag\u00fcismo na modalidade de sl\u00e1lom.\nGa\u00f1ou unha medalla de prata no Campionato Mundial de Pirag\u00fcismo en Sl\u00e1lom de 2019, na proba de C1 por equipos."}
{"id": "485843", "revid": "88215", "url": "https://gl.wikipedia.org/wiki?curid=485843", "title": "Luis Fern\u00e1ndez (pirag\u00fcista)", "text": ""}
{"id": "485844", "revid": "5863", "url": "https://gl.wikipedia.org/wiki?curid=485844", "title": "Bienvenido P\u00e9rez Dacosta", "text": "Bienvenido P\u00e9rez Dacosta, nado o 27 de setembro de 1959, \u00e9 un exdeportista espa\u00f1ol que competiu en pirag\u00fcismo na modalidade de marat\u00f3n.\nGa\u00f1ou d\u00faas medallas de bronce no Campionato Mundial de Pirag\u00fcismo en Marat\u00f3n nos anos 1994 e 1996. Ademais \u00e9 o pirag\u00fcista m\u00e1is laureado do Descenso Internacional do Sella, xunto ao galego Pedro Areal."}
{"id": "485845", "revid": "23204", "url": "https://gl.wikipedia.org/wiki?curid=485845", "title": "Pitirim Sorokin", "text": "Pitirim Alexandrovich Sorokin (en ), nado en Turya (gobernaci\u00f3n de Vologda) o e finado en Winchester (Massachusetts) o 10 de febreiro de 1968 foi un soci\u00f3logo e activista pol\u00edtico ruso-estadounidense, que contribu\u00edu \u00e1 teor\u00eda do ciclo social.\nTraxectoria.\nPitirim Alexandrovich Sorokin naceu o nunha pequena poboaci\u00f3n do uezd de Yarensk, no Imperio Ruso (actualmente no distrito de Knyazhpogostsky en Rusia), segundo fillo de pai ruso e nai komi. O pai de Sorokin, Alexander Prokopievich Sorokin, era de Veliky Ustyug e era un ourive viaxeiro especializado en ouro e prata, mentres que a s\u00faa nai, Pelageya Vasilievna, era nativa de Zheshart e pertenc\u00eda a unha familia campesi\u00f1a. O seu irm\u00e1n m\u00e1is vello, Vasily, naceu en 1885, e o seu irm\u00e1n m\u00e1is novo, Prokopy, naceu en 1893. A nai de Sorokin faleceu o 7 de marzo de 1984 na aldea de Kokvitsa, e tralo seu falecemento os dous irm\u00e1ns m\u00e1is vellos seguiron co pai, vaiaxando por lugares na procura de traballo, mentres que Prokopy foi levado coa s\u00faa t\u00eda Anisya Vasilievna Rimsky, que viv\u00eda co seu marido, Vasily Ivanovich, na aldea de Rimia.\nPitirim e o pai do seu irm\u00e1n desenvolveron alcoholismo. A causa diso, o pai ti\u00f1a ansiedade grave e ataques de p\u00e1nico ata o punto de que abusaba fisicamente dos seus fillo. Tras bater tan forte nel que deixou unha cicatriz no beizo superior de Pitirim, os dous irm\u00e1ns decidiron que quer\u00edan ser independentes e non seguir baixo o coidado do pai.\nA principios da d\u00e9cada de 1900, mant\u00e9ndose como artes\u00e1n e dependente, Sorokin asistiu \u00e1 Universidade Imperial de San Petersburgo, onde obtivo un grao en criminolox\u00eda e se converteu en profesor.\nSorokin era anticomunista, e durante a revoluci\u00f3n rusa foi membro do Partido Socialista Revolucionario, que apoiaba o Movemento Branco, e secretario do primeiro ministro Aleksandr Kerenskii, l\u00eddera da Asemblea Constitu\u00ednte Rusa. Despois da Revoluci\u00f3n de Outubro, Sorokin continuou a enfrontarse cos l\u00edderes comunistas e foi arrestado varias veces polo novo r\u00e9xime antes de ser finalmente condenado a morte. Tras seis semanas no c\u00e1rcer, Sorokin foi liberado e volveu a dar clases na Universidade de San Petersburgo, sendo o fundador do departamento de sociolox\u00eda dese universidade.\nSorokin era un l\u00edder entre os dem\u00f3cratas ata a revoluci\u00f3n, e foi perseguido polas forzas de Lenin logo de que este consolidase o seu poder. Tras meses oculto, escapou da Uni\u00f3n Sovi\u00e9tica en 1922 e exiliouse aos Estados Unidos en 1923. En 1930 converteuse en cidad\u00e1n estadounidense. Sorokin foi requirido persoalmente a aceptar un posto na Universidade Harvard, fundando o Departamento de Sociolox\u00eda e convert\u00e9ndose un cr\u00edtico do seu colega Talcott Parsons.\nSorokin foi profesor de sociolox\u00eda na Universidade de Minnesota entre 1924 e 1940, cando acteptou unha oferta dun posto polo presidente da Universidade Harvard, onde continuou a traballar ata 1959. Unha das s\u00faas alumnas foi a escritora Myra Page.\nVida persoal.\nSorokin casou coa doutora Helen Baratynskaya, con quen tivo dous fillos, Peter e Sergey. O seu fillo Peter P. Sorokin coinventou o l\u00e1ser de corante.\nSorokin sufriu unha grave doenza, e tras loitar con ela durante dous anos, faleceu o 10 de febreiro de 1968, aos 79 anos, en Winchester, Massachusetts. Na s\u00faa casa realizouse un servizo ortodoxo ruso, seguido dun servizo ecl\u00e9ctico na Memorial Church of Harvard University.\nOs documentos de Sorokin cons\u00e9rvanse na Universidade de Saskatchewan en Saskatoon, Canad\u00e1, dispo\u00f1ibles para o p\u00fablico. En marzo de 2009 estableceuse o Sorokin Research Center nas instalaci\u00f3ns da Universidade Estatal de Syktyvkar en Syktyvkar, Rep\u00fablica dos Komis, co obxectivo de investigar e publicar os materiais do arquivo, principalmente da colecci\u00f3n da Universiade de Saskatchewan. O primeiro proxecto de investigaci\u00f3n, \"Selected Correspondence of Pitirim Sorokin: Scientist from Komi on The Service of Humanity\", en ruso, imprimiuse no outono de 2009 en Rusia."}
{"id": "485846", "revid": "98629", "url": "https://gl.wikipedia.org/wiki?curid=485846", "title": "Xutungos", "text": "Os Xutungos (en lat\u00edn: \"Juthungi/Iuthungi\"; en alem\u00e1n: \"Juthungen\") foi unha tribo xerm\u00e1nica da estirpe dos alamanos, a\u00ednda que outros autores os relacionan con suevos, asentada na rexi\u00f3n norte dos r\u00edos Danubio e Altm\u00fchl, que hoxe \u00e9 Baviera, en Alema\u00f1a.\nHistoria.\nA tribo foi mencionada polos historiadores romanos Publio Herenio Dexipo e Amiano Marcelino. O significado do seu nome \u00e9 \"descendentes\", e ref\u00edrese \u00e1 antiga tribo sueva dos Senones.\nPrimeiras incursi\u00f3ns.\nOs xutungos invadiron Italia no 259-260, mais no cami\u00f1o de retorno foron derrotados, xunto cos Semnones, preto de \"Augusta Vindelicorum\" (actual Augsburgo), no 24\u201325 de abril de 260 por Marco Simplicino Genial, como est\u00e1 inscrito no Altar Augusta, un altar conmemorativa romana atopada en 1992, no ano en que P\u00f3stumo xa era Augusto e c\u00f3nsul xunto con certo Honoraciano. Daquela, o Imperio Romano perdera os Campos Decumanos, o \"limes\" nesta rexi\u00f3n.\nA principios de 270, cando o emperador romano Claudio II, o G\u00f3tico, a\u00ednda estaba ocupado coa ameaza dos godos, produciuse unha nova invasi\u00f3n dos xutungos na Recia e no Norico. Claudio, obrigado a intervir, confiou o mando dos Balc\u00e1ns a Aureliano mentres el marchaba ao Sirmium, onde ti\u00f1a o seu cuartel xeral e dende onde pod\u00eda controla mellor o novo ataque, mais morreu, pouco despois, tras unha epidemia de peste que se produciu entre o seu ex\u00e9rcito en agosto.\nNo xaneiro do 271, se produciu unha nova invasi\u00f3n conxunta de Alam\u00e1ns, Marcomanos e quizais algunhas bandas de Xutungos en solo italiano (Dexipo menci\u00f3naos especificamente). O novo emperador, Aureliano, viuse obrigado a socorrer Italia cando este pobos xa cruzaran os pasos alpinos e invadiran o val do Po. Ao chegar canda eles, dende Panonia percorrendo a Via Postumia a marchas forzadas, foi emboscado polos xermanos e sufriu unha derrota preto de Piacenza.\nA medida que a campa\u00f1a continuou, os xermanos divid\u00edronse en numerosas bandas armadas. Aureliano reuniu novas forzas despois da derrota e perseguiunos, mentres os xermanos continuaron saqueando as cidades do Adri\u00e1tico, como Pesaro e Fano. Preto desta cidade, ao longo da Via Flaminia, a orillas do r\u00edo Metauro, o emperador conseguiu vencelos varias veces, no cami\u00f1o de regreso, na batalla de Pav\u00eda.\nTras esta incursi\u00f3n, tom\u00e1ronse medidas, seguramente en tempos de Diocleciano, para bloquea-lo cami\u00f1o de futuras invasi\u00f3ns fortalecendo o corredor que entre Pannonia e Dalmacia, entra na pen\u00ednsula italiana a trav\u00e9s dos Alpes Xulianos: o chamado \"Claustra Alpium Iuliarum\".\nInvasi\u00f3ns de Recia.\nEntre 356 e 358 os xutungos e os Alamanos invadiron a provincia de Recia, e destru\u00edron Castra Regina (actual Ratisbona; Regensburg, en alem\u00e1n) que era a capital da provincia romana, e un dos maiores campamentos militares romanos no sur de Alema\u00f1a, con muros de pedra maciza e unha aldea.\nA segunda invasi\u00f3n de Recia ocorreu en 383 mais, desta vez, foi repelida por un ex\u00e9rcito composto de Alanos e Hunos. Entre 429 e 431 o xeneral romano Flavio Aecio tam\u00e9n loitou contra os xutungos, en Recia."}
{"id": "485850", "revid": "5863", "url": "https://gl.wikipedia.org/wiki?curid=485850", "title": "EAJ", "text": ""}
{"id": "485852", "revid": "23204", "url": "https://gl.wikipedia.org/wiki?curid=485852", "title": "Antonieta Rivas Mercado", "text": "Antonieta Valeria Rivas Mercado Castellanos, nada na Cidade de M\u00e9xico o 28 de abril de 1900 e finada en Par\u00eds o 11 de febreiro de 1931, foi unha actriz, mecenas, escritora, promotora cultural, defensora dos dereitos da muller e activista pol\u00edtica mexicana.\nTraxectoria.\nInfancia e mocidade.\nAntonieta naceu na Cidade de M\u00e9xico, na casa dos seus pais na r\u00faa dos Heroes 45. Era a segunda filla do arquitecto Antonio Rivas Mercado, autor do \"Anxo da Independencia\" e doutros monumentos e edificios hist\u00f3ricos do porfiriato, e de Matilde Cristina Castellanos Haff. Os seus irm\u00e1ns foron Alicia, Mario e Amalia.\nDende moi nova, recibiu a mellor educaci\u00f3n para unha muller nesa \u00e9poca, e practicou a danza. Aos oito anos viaxou a Francia co seu pai e tivo a oportunidade de dedicarse de xeito profesional ao ballet na \u00d3pera de Par\u00eds, mais o seu pai rexeitouno porque non quer\u00eda deixar soa a s\u00faa filla en Par\u00eds. Antonieta aprendeu a falar ingl\u00e9s, franc\u00e9s, alem\u00e1n, italiano e grego.\nArredor de 1910, durante a Revoluci\u00f3n Mexicana, os seus pais separ\u00e1ronse e a s\u00faa nai mudouse coa irm\u00e1 m\u00e1is vella de Antonieta, Alicia, a Par\u00eds para seguir un amante. Al\u00ed permaneceron ata o seu regreso a M\u00e9xico en 1915. Antonio Rivas impediu que a s\u00faa esposa volvese \u00e1 casa familiar, polo que Antonieta tivo que enfrontar a dura situaci\u00f3n de quedar a cargo da casa.\nMatrimonio e divorcio.\nO 27 de xullo de 1918, aos dezaoito anos, casou co consentimento do seu pai con Albert Edward Blair, ingl\u00e9s nado en 1890 que dende os dez anos resid\u00eda nos Estados Unidos. Blair ti\u00f1a inclinaci\u00f3ns conservadoras e participou na Revoluci\u00f3n Mexicana por ser amigo dos Madero. O 9 de setembro de 1919 naceu o fillo de ambos, Donald Antonio (Tonito) (Tonito casou coa escritora Kathryn Skidmore Blair en 1961). A finais de 1921, o matrimonio viviu nun rancho dos Madero en San Pedro de las Colonias, Coahuila, onde Antonieta levaba unha vida campestre.\nO matrimonio non funcionaba, polo que Antonieta regresou \u00e1 s\u00faa casa paterna, onde a\u00ednda viv\u00edan os seus irm\u00e1ns Amelia e Mario. Nun principio, o seu marido buscouna, mais posteriormente separ\u00e1ronse, xa que Albert participaba na vida pol\u00edtica e desaprobaba a amizade de Antonieta con Diego Rivera, pintor mexicano moi co\u00f1ecido de inclinaci\u00f3ns nacionalistas e socialistas. De outubro de 1923 a xullo de 1926, Antonieta e o seu fillo viaxaron a Europa convidados polo seu pai Antonio Rivas Mercado. Ao seu regreso, inici\u00e1ronse os problemas pola separaci\u00f3n matrimonial, xa que Antonieta tivo que loitar pola custodia do seu fillo, o que a desgastou enormemente. En 1927, faleceu o seu pai e converteuse en responsable do coidado da casa familiar e dos seus irm\u00e1ns.\nAntonieta financiou e promoveu proxectos culturais de considerable importancia. Por exemplo, fundou o Teatro Ulises, que rompeu co teatro comercial no M\u00e9xico do seu tempo, e co seu esforzo form\u00e1ronse sal\u00f3ns literarios e creouse o padroado para a Orquestra Sinf\u00f3nica de M\u00e9xico baixo a direcci\u00f3n de Carlos Ch\u00e1vez. Ademais, converteuse en mecenas de personaxes como Andr\u00e9s Henestrosa, Xavier Villaurrutia, Salvador Novo, Gilberto Owen, Celestino Gorostiza, Mar\u00eda Tereza Montoya, Roberto Montenegro, Julio Castellanos, Lupe Medina de Ortega, Clementina Otero, Carlos Luqu\u00edn, Jim\u00e9nez Rueda e Manuel Rodr\u00edguez Lozano.\nRivas Mercado escribiu para a revista \"Los Contempor\u00e1neos\" e para o xornal espa\u00f1ol \"El Sol\". Namorouse do seu amigo o pintor Manuel Rodr\u00edguez Lozano, mais o afecto non foi correspondido. En 1929, foi parella do pol\u00edtico Jos\u00e9 Vasconcelos, a\u00ednda que era unha relaci\u00f3n imposible porque el estaba casado. Antonieta tivo un papel destacado na candidatura presidencial de Vasconcelos. Ao ser derrotado por un escandaloso fraude electoral na s\u00faa contra, Rivas Mercado exiliouse en Nova York, onde traballou como escritora e xornalista.\nSuicidio.\nEn 1931, Antonieta seguiu a Vasconcelos a Par\u00eds, e cando foi rexeitada por el suicidouse o 11 de febreiro de 1931 no altar da catedral de Notre-Dame de Par\u00eds coa pistola que Vasconcelos sempre levaba consigo.\nNa cultura popular.\nEn 1982, a historia da s\u00faa vida foi contada no filme \"Antonieta\", do director Carlos Saura con Isabelle Adjani como protagonista.\nEn novembro de 2010, para celebrar o bicentenario da independencia de M\u00e9xico, estreouse a \u00f3pera \"Antonieta, un \u00e1ngel ca\u00eddo\", do compositor mexicano Federico Ibarra Groth, no Teatro Flores Canelo, Centro Nacional de las Artes."}
{"id": "485853", "revid": "5863", "url": "https://gl.wikipedia.org/wiki?curid=485853", "title": "Mosteiro de Loiola", "text": ""}
{"id": "485854", "revid": "865", "url": "https://gl.wikipedia.org/wiki?curid=485854", "title": "Swervedriver", "text": "Swervedriver \u00e9 unha banda inglesa de rock alternativo formada en Oxford en 1989 ao redor dos membros principais Adam Franklin e Jimmy Hartridge. Entre 1989 e 1998 a banda publicou catro \u00e1lbums de estudio e numerosos EPs e sinxelos, a pesar de pasar por varias formaci\u00f3ns, representantes e selos. En 1993 a banda estableceu unha formaci\u00f3n composta por Franklin nas voces e na guitarra, Hartridge na guitarra, Jez Hindmarsh na bater\u00eda, e Steve George no baixo. Emerxeu cun son m\u00e1is pesado que o dos seu contempor\u00e1neos shoegaze, e durante os seguinte cinco anos evolocionou inclu\u00edndo elementos de psicodelia, pop cl\u00e1sico e indie rock.\nProblemas coa discogr\u00e1fica e a diminuci\u00f3n do interese dentro do grupo levaron \u00e1 s\u00faa separaci\u00f3n a finais de 1998. Unha d\u00e9cada despois Swervedriver reuniuse e xirou periodicamente nos seguintes cinco anos, editando o seu primeiro material en 15 anos co sinxelo de 2013 \"Deep Wound\". Dende ent\u00f3n a banda publicou dous \u00e1lbums m\u00e1is, \"I Wasn't Born to Lose You\" en 2015 e \"Future Ruins\" en 2019, co bater\u00eda Mikey Jones e o baixista Mick Quinn, membros da banda ao vivo, un\u00edndose permanentemente ao grupo."}
{"id": "485855", "revid": "89787", "url": "https://gl.wikipedia.org/wiki?curid=485855", "title": "C\u00e9lulas MDCK", "text": "As c\u00e9lulas MDCK (do ingl\u00e9s \"Madin-Darby Canine Kidney\" ou c\u00e9lulas de ril canino Madin-Darby) son unha li\u00f1a celular modelo de mam\u00edfero usada en investigaci\u00f3n biom\u00e9dica. As c\u00e9lulas MDCK son utilizadas para unha ampla variedade de estudos de biolox\u00eda celular, como os de polaridade celular, adhesi\u00f3ns c\u00e9lula-c\u00e9lula (denominadas uni\u00f3ns adherentes), mobilidade celular colectiva, e respostas a factores de crecemento. \u00c9 un dos poucos modelos de cultivo celular que \u00e9 axeitado para o cultivo celular en 3D e os rearranxos celulares co\u00f1ecidos como morfox\u00e9nese ramificante.\nHistoria.\nDespois do seu illamento inicial en 1958 a partir de c\u00e9lulas epiteliais de t\u00fabulo renal dun can Cocker Spaniel feita por S. H. Madin e N. B. Darby, a li\u00f1a celular que leva os seus nomes foi empregada principalmente como modelo de infecci\u00f3n viral de c\u00e9lulas de mam\u00edfero. De feito, eles elixiran illar as c\u00e9lulas de t\u00fabulo renal tendo en mente precisamente que se usar\u00edan para ese obxectivo, xa que previamente tiveran \u00e9xito estudando a infecci\u00f3n viral de c\u00e9lulas derivadas de t\u00fabulos renais doutros mam\u00edferos. As\u00ed, o prop\u00f3sito inicial para illar e cultivar c\u00e9lulas deste tecido non era xerar un novo sistema modelo para estudar a biolox\u00eda das c\u00e9lulas epiteliais. Houbo que agardar ao ano 1970 ata que un laboratorio, o de Zbynek Brada, publicou un traballo describindo as c\u00e9lulas MDCK como unha li\u00f1a celular representativa que levaba as caracter\u00edsticas distintivas das c\u00e9lulas epiteliais de t\u00fabulo renal. Esta conclusi\u00f3n estaba baseada nas actividades de transporte de flu\u00eddos de monocapas formadas por c\u00e9lulas MDCK, a presenza de microvilosidades na s\u00faa superficie apical, e a s\u00faa capacidade de autoorganizarse en esferas ocas cando crecen tridimensionalmente. No seu informe, os autores especularon con que a \"expresi\u00f3n histiot\u00edpica\" pola cal as c\u00e9lulas MDCK formaron estruturas que lembraban o seu tecido de orixe poder\u00eda ser aplicada frutuosamente ao estudo doutros tecidos. As d\u00e9cadas seguintes probaron que as\u00ed era, a\u00ednda que o repertorio para estudar a organizaci\u00f3n e comportamento de c\u00e9lulas nos tecidos se ampliou considerablemente.\nDurante a d\u00e9cada de 1970, atop\u00e1ronse novos usos para a li\u00f1a celular MDCK como modelo de tecido epiteliail de mam\u00edfero. En 1982 Mina Bissell e colegas mostraron que as monocapas MDCK respond\u00edan \u00e1 adici\u00f3n dun revestimento de col\u00e1xeno (denominado \"cultivo en sandwich\") proliferando e formando t\u00fabulos ocos. Isto deu a entender por primeira vez que a li\u00f1a celular responder\u00eda a ambientes en 3D autoorganizando unha estrutura 3D apropiada que lembrase a dos t\u00fabulos renais. Nos anos que seguiron, demostrouse que o cultivo de c\u00e9lulas MDCK incrustadas completamente en col\u00e1xeno orixinaba esferas ocas ou acinos. Estas eran simples monocapas epiteliais cunhas partes definidas exterior e interior. Por\u00e9n, o feito de que as c\u00e9lulas MDCK non formasen t\u00fabulos nesas condici\u00f3ns seguiu sen ter explicaci\u00f3n ata m\u00e1is tarde.\nDurante o mesmo per\u00edodo na d\u00e9cada de 1980, os bi\u00f3logos que estudaron a motilidade celular atop\u00e1ronse cun comportamento interesante e reproducible das c\u00e9lulas en cultivo: a resposta de espallamento ou dispersi\u00f3n. As c\u00e9lulas epiteliais en cultivo crecen normalmente en grupos apertados. Por\u00e9n, pod\u00eda inducirse a rotura dos contactos c\u00e9lula-c\u00e9lula e as c\u00e9lulas fac\u00edanse alongadas e m\u00f3biles despois da exposici\u00f3n a un \"factor de espallamento ou dispersi\u00f3n\" que era segregado por c\u00e9lulas mesenquim\u00e1ticas como os fibroblastos Swiss 3T3. Isto descrito mellor polo grupo de Julia Gray en 1987. Durante o mesmo per\u00edodo a mediados de 1980, o grupo de Walter Birchmeier informou do uso dun anticorpo monoclonal para distorsionar os contactos c\u00e9lula-c\u00e9lula e alterar o a polaridade anterior-posterior de c\u00e9lulas en cultivo. A diana deste anticorpo foi despois identificada como un compo\u00f1ente das uni\u00f3ns intercelulares, a E-cadherina. Estas observaci\u00f3ns dispares finalmente callaron nun paradigma firme para a modalidade celular e polaridade celular. As c\u00e9lulas epiteliais son tipicamente inm\u00f3biles, pero poden volverse m\u00f3biles ao inhib\u00edrense as uni\u00f3ns intercelulares ou pola adici\u00f3n de factores de crecemento que inducen a dispersi\u00f3n das c\u00e9lulas. Ambos son reversibles e ambos est\u00e1n implicados na rotura das uni\u00f3ns intercelulares.\nEn 1991, a resposta dos acinos MDCK en cultivos tridimensionais ao factor de espallamento foi primeiramente publicada por Lelio Orci e colegas. Cultivaron acinos de c\u00e9lulas MDCK en xeles de col\u00e1xeno con ou sen fibroblastos Swiss 3T3, en cuxos medios pod\u00edan intercambiarse pero os tipos celulares non estaban en contacto directo. Esta estratexia de cultivo celular, denominada cocultivo, induc\u00eda os acinos MDCK a sufrir unha morfox\u00e9nese ramificante, na cal as c\u00e9lulas se rearranxaban formando unha rede de t\u00fabulos interconectados que lembraban o desenvolvemento de moitos tecidos. No mesmo ano, descubriuse que o \"factor de espallamento\" era unha prote\u00edna descrita previamente segregada polos fibroblastos, o factor de crecemento de hepatocitos (HGF). Este traballo resolveu un importante enigma dos cultivos MDCK, xa que o tecido a partir do cal se derivaron estas c\u00e9lulas \u00e9 tubular, por\u00e9n desenvolv\u00e9ranse previamente s\u00f3 dando lugar a acinos esf\u00e9ricos en cultivos 3D. Ademais deste paradoxo inmediato, creouse unha conexi\u00f3n esencial entre a induci\u00f3n aguda da mobilidade celular en cultivos 2D polo \"factor de espallamento\" e o seu impacto sobre a organizaci\u00f3n espacial adoptada en tecidos en 3D. Esta conexi\u00f3n segue sendo significativa como ligaz\u00f3n entre mecanismos definidos con precisi\u00f3n da mobilidade celular en 2D e o complexo rearranxo en 3D, cuxa regulaci\u00f3n a\u00ednda non se co\u00f1ece ben.\nMorfox\u00e9nese ramificante.\nNos \u00faltimos 20 anos, a comprensi\u00f3n da biolox\u00eda das c\u00e9lulas MDCK en cultivos 3D avanzou principalmente polos traballos feitos no laboratorio de Keith Mostov. Este grupo centrouse na regulaci\u00f3n da polaridade celular e os seus efectos \"augas abaixo\" sobre a morfox\u00e9nese ramificante. O traballo xerado polo grupo de Mostov fixo unha s\u00edntese exitosa de d\u00e9cadas de co\u00f1ecemento sobre a segregaci\u00f3n espacial de funci\u00f3ns celulares e os seus marcadores moleculares, nun modelo destacable para a xeraci\u00f3n e a homeostase da polaridade celular en tecidos. En 2003 o grupo de Mostov informou do primeiro informe completo que ligaba a morfox\u00e9nese ramificante con marcas distintivas de polaridade apical-basal. Este traballo estableceu que as c\u00e9lulas MDCK non perden contacto coas veci\u00f1as durante o comezo da morfox\u00e9nese ramificante, pero que os marcadores can\u00f3nicos da polaridade celular p\u00e9rdense transitoriamente. Un resultado deste cambio de polaridade \u00e9 a reorientaci\u00f3n da divisi\u00f3n celular ao longo de novas ramas de c\u00e9lulas que crecen, para situar correctamente as c\u00e9lulas fillas e as\u00ed continuar a extensi\u00f3n das ramas. A motilidade celular pola cal as c\u00e9lulas MDCK producen e alongan as ramas estaba ligada con estes cambios de polaridade.\nEstes descubrimentos foron integrados nun modelo para a morfox\u00e9nese ramificada centrado no rearranxo transitorio da sinalizaci\u00f3n da polaridade celular. Isto permite que c\u00e9lulas normalmente inm\u00f3biles xeren protrusi\u00f3ns e migren colectivamente, seguido da rediferenciaci\u00f3n e formaci\u00f3n de t\u00fabulos ocos. En apoio deste modelo, Mostov e colegas identificaron os efectos do HGF sobre os acinos MDCK como a provocaci\u00f3n dunha transici\u00f3n parcial desde o fenotipo de c\u00e9lula epitelial ao de mesenquim\u00e1tica. Isto dirixe un programa de sinalizaci\u00f3n establecido denominado a transici\u00f3n epitelial-mesenquimal, polo cal as c\u00e9lulas epiteliais s\u00e9siles fanse m\u00f3biles e rompen os contactos c\u00e9lula-c\u00e9lula. A transici\u00f3n epitelial-mesenuimal prop\u00faxose como un cadoiro de sinalizaci\u00f3n transcricional que impulsa a dispersi\u00f3n das c\u00e9lulas, a\u00ednda que inicialmente os investigadores non combinasen os dous. Dado que nos acinos en 3D as uni\u00f3ns c\u00e9lula-c\u00e9lula non rompen, non est\u00e1 claro como relacionar de forma precisa o concepto de transici\u00f3n epitelial-mesenquimal coa morfox\u00e9nese ramificada.\nO grupo de Mostov tam\u00e9n investigou os medios polos cales o HGF activa a mobilidade celular durante a morfox\u00e9nese ramificante das MDCK. Os seus estudos mostraron que a morfox\u00e9nere ramificante require o factor de transcrici\u00f3n Erk, augas abaixo do cadoiro da prote\u00edna quinase activada por mit\u00f3xeno, unha v\u00eda de transduci\u00f3n de sinais ben definida implicada na mobilidade celular e a proliferaci\u00f3n. A maquinaria de mobilidade celular responsable da morfox\u00e9nese ramificante das MDCK non foi especificado polo grupo de Mostov, \u00e1 parte da necesidade dunha prote\u00edna de sinalizaci\u00f3n implicada en regular a pequena GTPase Rho. Ademais, o laboratorio de Gardel mostrou que a motilidade invasiva das c\u00e9lulas MDCK en acinos necesita Dia1, que regula as adhesi\u00f3ns celulares a fibrilas de col\u00e1xeno individuais.\nMentres tanto, outros grupos demostraron a necesidade de prote\u00ednas de adhesi\u00f3n c\u00e9lula-matriz extracelular ou os seus reguladores na morfox\u00e9nese ramificante das MDCK. Usando un protocolo modificado para cultivos de c\u00e9lulas MDCK e a morfox\u00e9nese ramificante, Gierke e Wittman estableceron a necesidade dunha din\u00e1mica de microt\u00fabulos para regular os pasos iniciais na ramificaci\u00f3n. Estes investigadores obsevaron un acoplamento adhesivo da c\u00e9lula deficiente \u00e1 matriz de col\u00e1xeno cando os microt\u00fabulos eran desregulados. Este fenotipo indica a importancia do tr\u00e1fico de adhesi\u00f3ns celulares apropiadas e prote\u00ednas de protrusi\u00f3n cara \u00e1 parte frontal da c\u00e9lula a medida que se inicia a morfox\u00e9nese ramificante. Este traballo, combinado con observaci\u00f3ns do grupo de Mostov, confirmou que a polaridade celular \u00e9 indispensable para a homeostase acinar das MDCK, as\u00ed como os comportamentos migratorios durante a morfox\u00e9nese ramificante."}
{"id": "485856", "revid": "27155", "url": "https://gl.wikipedia.org/wiki?curid=485856", "title": "MDCK", "text": ""}
{"id": "485857", "revid": "27155", "url": "https://gl.wikipedia.org/wiki?curid=485857", "title": "C\u00e9lulas de ril canino Madin-Darby", "text": ""}
{"id": "485858", "revid": "865", "url": "https://gl.wikipedia.org/wiki?curid=485858", "title": "Deceiver", "text": "Deceiver \u00e9 o terceiro \u00e1lbum de estudio da banda estadounidense de indie rock DIIV, publicado o 4 de outubro de 2019 a trav\u00e9s do selo Captured Tracks. Producido principalmente pola propia banda xunto co produtor Sonny Diperri (My Bloody Valentine, Nine Inch Nails), o disco foi gravado nos \u00c1nxeles en marzo de 2019.\n\u00c9 o primeiro traballo de DIIV dende que o seu l\u00edder Zachary Cole Smith someteuse a un \"tratamento hospitalario de longa estancia\" por abuso de substancias en 2017. O per\u00edodo de tratamento e recuperaci\u00f3n de Smith dise que xogou un papel moi importante na elaboraci\u00f3n de \"Deceiver\". Segundo unha declaraci\u00f3n, \"Deceiver\" \u00e9 descrito como \"a banda sonora da resurrecci\u00f3n persoal baixo o peso da catarse met\u00e1lica\"."}
{"id": "485859", "revid": "5863", "url": "https://gl.wikipedia.org/wiki?curid=485859", "title": "Parlamento de Espa\u00f1a", "text": ""}
{"id": "485860", "revid": "1131", "url": "https://gl.wikipedia.org/wiki?curid=485860", "title": "Universidade de Lund", "text": "A Universidade de Lund (en sueco \"Lunds universitet\"; en lat\u00edn, \"Universitas Lundensis\") \u00e9 unha das m\u00e1is antigas e prestixiosas Universidades do norte de Europa e est\u00e1 considerada entre as 100 mellores universidades do mundo.\nHistoria.\nA s\u00faa orixe rem\u00f3ntanse ao ano 1425, cando un \"Studium Generale\" franciscano foi fundado a un costado da Catedral de Lund, o que a converteu na instituci\u00f3n de educaci\u00f3n superior m\u00e1is antiga de Escandinavia, seguida pols \"Studia Generalia\" de Uppsala en 1477 e de Copenhague en 1479.\nPor\u00e9n, a Universidade na s\u00faa forma actual non foi fundada sen\u00f3n at\u00e9 1666, despois de que Suecia adquirira a rexi\u00f3n de Escania en 1658 tras un acordo de paz asinado con Dinamarca.\nNa actualidade.\nA Universidade de Lund conta con oito facultades e dous campus externos situados nas cidades de Malm\u00f6 e Helsingborg, cunha poboaci\u00f3n estudantil de ao redor de 42\u00a0000 estudantes distribu\u00eddos en 276 programas e de 2 200 cursos.\nA Universidade mant\u00e9n acordos e relaci\u00f3ns internacionais con cerca de 600 outras Universidades en m\u00e1is de 70 pa\u00edses, e pertence \u00e1 Liga de Universidades de Investigaci\u00f3n Europeas, as\u00ed como \u00e1 rede global Universitas 21.\nPos\u00fae d\u00faas importantes instalaci\u00f3ns para a investigaci\u00f3n en materiais: o Laboratorio MAX IV, un laboratorio de radiaci\u00f3n sincrotr\u00f3n l\u00edder a nivel mundial e a Fonte Europea de Neutr\u00f3ns por Espalaci\u00f3n (ESS), unha instalaci\u00f3n da Comunidade Europea que aloxar\u00e1 a fonte de neutr\u00f3ns m\u00e1is poderosa do mundo.\nA sede central da Universidade e os seus edificios m\u00e1is tradicionais conc\u00e9ntranse ao redor do parque Lundag\u00e5rd (adxacente \u00e9 Catedral de Lund), con departamentos repartidos en diferentes situaci\u00f3ns da cidade pero que, na s\u00faa maior\u00eda, est\u00e1n nunha franxa que vai desde o parque cara ao norte, conectando coa zona do hospital universitario e continuando at\u00e9 o campus da Facultade de Enxe\u00f1ar\u00eda na periferia nordeste da cidade."}
{"id": "485862", "revid": "98629", "url": "https://gl.wikipedia.org/wiki?curid=485862", "title": "Yellow House", "text": "Yellow House \u00e9 o segundo \u00e1lbum de estudio da banda estadounidense de indie rock Grizzly Bear, publicado o 5 de setembro de 2006 a trav\u00e9s do selo Warp Records. Producido polo baixista Chris Taylor, o seu t\u00edtulo ref\u00edrese \u00e1 casa da nai do vocalista Ed Droste, onde se realizaron a meirande parte das gravaci\u00f3ns.\nO \u00e1lbum \u00e9 o primeiro en contar tanto con Taylor como co vocalista e guitarrista Daniel Rossen, e recibiu boas cr\u00edticas tras o seu lanzamento, incrementando a popularidade da banda. O ano seguinte o grupo publicou un EP, \"Friend\", coa maior\u00eda do material gravado nas mesmas sesi\u00f3ns."}
{"id": "485863", "revid": "865", "url": "https://gl.wikipedia.org/wiki?curid=485863", "title": "Orange Rhyming Dictionary", "text": "Orange Rhyming Dictionary \u00e9 o primeiro \u00e1lbum de estudio da banda estadounidense de indie rock Jets to Brazil, publicado o 27 de outubro de 1998 a trav\u00e9s do selo Jade Tree Records. Foi gravado no estudio Easley McCain Recording en Memphis, Tennessee. O disco foi producido por J. Robbins xunto con Stuart Sikes."}
{"id": "485864", "revid": "85894", "url": "https://gl.wikipedia.org/wiki?curid=485864", "title": "Joaqu\u00edn Iglesias Cabana", "text": "Joaqu\u00edn Iglesias Cabana, nado na Coru\u00f1a cara a 1892 e finado no mesmo concello o 16 de setembro de 1936, foi un tip\u00f3grafo e pol\u00edtico galego.\nTraxectoria.\nTip\u00f3grafo. Foi reelixido presidente da Juventud Socialista Ferrolana en maio de 1919. Membro da UGT e dirixente da Agrupaci\u00f3n Socialista da Coru\u00f1a da que foi secretario en 1929, reelixido o 26 de xaneiro de 1930 e novamente reelixido o 26 de febreiro de 1931. En marzo de 1931 foi elixido candidato para as elecci\u00f3ns municipais. En maio de 1935 foi elixido secretario xeral do Comit\u00e9 da Federaci\u00f3n socialista coru\u00f1esa. Participou na fundaci\u00f3n da sociedade Liga de Inquilinos de La Coru\u00f1a en 1932, da que foi elixido vogal e foi presidente da xunta directiva fundadora da Cooperativa Espa\u00f1ola de Casas Baratas Pablo Iglesias da Coru\u00f1a en maio de 1933. Logo do golpe de Estado do 18 de xullo de 1936 foi detido e paseado no distrito coru\u00f1\u00e9s o 16 de setembro con Manuel Andrade Deibe, Pedro Gal\u00e1n Calvete e Jos\u00e9 Manuel \u00c1lvarez \u00c1lvarez.\nVida persoal.\nCasou con Celia Seoane."}
{"id": "485867", "revid": "98629", "url": "https://gl.wikipedia.org/wiki?curid=485867", "title": "C\u00e9lulas A549", "text": "As c\u00e9lulas A549 son unha li\u00f1a celular de adenocarcinoma epitelial basal alveolar humano, que se empezou a desenvolver en 1972 por D. J. Giard, et al., derivadas da extracci\u00f3n e cultivo de tecido canceroso pulmonar do tumor explantado dun paciente. As c\u00e9lulas son utilizadas como modelos para o estudo do cancro pulmonar e o desenvolvemento de f\u00e1rmacos para a s\u00faa terapia.\nCaracter\u00edsticas.\nAs c\u00e9lulas A549 que se encontran no seu tecido pulmonar de orixe son escamosas e responsables da difusi\u00f3n dalgunhas substancias, como auga e electr\u00f3litos, a trav\u00e9s dos alv\u00e9olos. Se as c\u00e9lulas A549 se cultivan in vitro, crecen como monocapa; adherindose ao frasco de cultivo. As c\u00e9lulas poden sintetizar lecitina e conte\u00f1en altos niveis de \u00e1cidos graxos insaturados, que son importantes para manter os fosfol\u00edpidos de membrana. As c\u00e9lulas A549 son amplamente utilizadas como modelo das c\u00e9lulas epiteliais pulmonares de tipo II para o metabolismo de f\u00e1rmacos e como h\u00f3spedes de transfecci\u00f3n. Cando crecen durante un tempo suficientemente longo en cultivo celular, as c\u00e9lulas A549 poden empezar a diferenciarse, como sinala a presenza de corpos multilamelares.\nUsos.\nAs c\u00e9lulas A549 serviron como modelo de epitelio pulmonar de tipo II, sendo \u00fatiles nas investigaci\u00f3ns que examinan o procesamento metab\u00f3lico de tecido pulmonar e os posibles mecanismos da entrega de f\u00e1rmacos ao tecido. No contexto do desenvolvemento de f\u00e1rmacos de cancro pulmonar, as c\u00e9lulas serviron como campo de proba para novos f\u00e1rmacos, como paclitaxel, docetaxel e bevacizumab, tanto in vitro coma in vivo por medio de cutivo celular e xenoenxertos, respectivamente. O monitoreo dunha soa c\u00e9lula da li\u00f1a A549 permitiu facer perf\u00eds de \u00e1rbores de pedigr\u00ed elaborados e demostrou correlaci\u00f3ns no comportamento entre c\u00e9lulas irm\u00e1s. Tales observaci\u00f3ns de correlaci\u00f3ns poden utilizarse como medidas representativas para identificar o estr\u00e9s celular e a herdanza como resposta ao tratamento con f\u00e1rmacos. As A549 tam\u00e9n se empregaron en investigaci\u00f3n viral e a expresi\u00f3n de prote\u00ednas asociada, que cambia como consecuencia da infecci\u00f3n viral. A\u00ednda que a A549 \u00e9 unha li\u00f1a celular cancerosa, tam\u00e9n foi estudada a s\u00faa resposta \u00e1 tuberculose, especificamente a produci\u00f3n de quimicinas, que \u00e9 inducida polas bacterias invasoras."}
{"id": "485868", "revid": "27155", "url": "https://gl.wikipedia.org/wiki?curid=485868", "title": "C\u00e9lula A549", "text": ""}
{"id": "485869", "revid": "56817", "url": "https://gl.wikipedia.org/wiki?curid=485869", "title": "Sound of Silver", "text": "Sound of Silver \u00e9 o segundo \u00e1lbum de estudio da banda estadounidense de dance-punk LCD Soundsystem, publicado o 12 de marzo de 2007 a trav\u00e9s do selo Capitol Records no Reino Unido e de DFA Records nos Estados Unidos o 20 de marzo. \"Sound of Silver\" foi producido por The DFA e gravado no ano 2006 nos estudios Long View Farm en North Brookfield, Massachusetts, e DFA Studios na cidade de Nova York.\nO disco foi aclamado pola cr\u00edtica e foi nomeado ao premio ao mellor \u00e1lbum de electr\u00f3nica/dance na 50\u00aa edici\u00f3n dos Grammy."}
{"id": "485870", "revid": "109216", "url": "https://gl.wikipedia.org/wiki?curid=485870", "title": "They Threw Us All in a Trench and Stuck a Monument on Top", "text": "They Threw Us All in a Trench and Stuck a Monument on Top \u00e9 o primeiro \u00e1lbum de estudio da banda estadounidense de dance-punk Liars, publicado o 30 de outubro de 2001 a trav\u00e9s do selo Gern Blandsten Records. No ano 2002 foi reeditado polo selo ingl\u00e9s Blast First. No disco aparece a formaci\u00f3n orixinal da banda, o cantante Angus Andrew, o guitarrista Aaron Hemphill, o baixista Pat Noecker (no presente en These Are Powers), e o bater\u00eda Ron Albertson.\nO \u00e1lbum de Underworld \"Beaucoup Fish\" (1999) foi acreditado por Angus Andrew como o traballo m\u00e1is influente para \"They Threw Us All in a Trench and Stuck a Monument on Top\"."}
{"id": "485874", "revid": "65337", "url": "https://gl.wikipedia.org/wiki?curid=485874", "title": "Dlogar Fugio", "text": ""}
{"id": "485875", "revid": "65337", "url": "https://gl.wikipedia.org/wiki?curid=485875", "title": "D\u00f3lar Franklin", "text": ""}
{"id": "485876", "revid": "23204", "url": "https://gl.wikipedia.org/wiki?curid=485876", "title": "C\u00f3ndores no entierran todos los d\u00edas", "text": "C\u00f3ndores no entierran todos los d\u00edas \u00e9 un filme colombiano de 1984 dirixido por Francisco Norden. Estreouse na secci\u00f3n Un Certain Regard do Festival Internacional de Cinema de Cannes de 1994. O filme foi escollido como candidato colombiano para o \u00d3scar \u00f3 mellor filme en lingua non inglesa na 57\u00aa edici\u00f3n dos premios, mais finalmente non foi nomeado."}
{"id": "485880", "revid": "23204", "url": "https://gl.wikipedia.org/wiki?curid=485880", "title": "Tiempo de morir (filme de 1985)", "text": "Tiempo de morir \u00e9 un filme colombiano de 1985 dirixido por Jorge Al\u00ed Triana e protagonizado por Gustavo Angarita, Mar\u00eda Eugenia D\u00e1vila e Sebasti\u00e1n Ospina. O gui\u00f3n, escrito por Gabriel Garc\u00eda M\u00e1rquez, foi rodado d\u00faas veces antes deste filme, primeiro en 1965 polo director mexicano Arturo Ripstein, e en 1982 tam\u00e9n por Jorge Al\u00ed Triana nunha serie de televisi\u00f3n producida por RTI Producciones.\nUsando o estilo do western, o filme aborda temas como o machismo, a honra de familia e a vinganza. Foi escollido como candidato colombiano \u00f3 \u00d3scar \u00f3 mellor filme en lingua non inglesa na 59\u00aa edici\u00f3n dos premios, mais finalmente non foi nomeado.\n\"Tiempo de morir\" foi moi ben acollido pola cr\u00edtica e foi considerado un dos mellores filmes colombianos da d\u00e9cada de 1980, xunto con \"C\u00f3ndores no entierran todos los d\u00edas\" e \"Milagro en Roma\"."}
{"id": "485881", "revid": "865", "url": "https://gl.wikipedia.org/wiki?curid=485881", "title": "Is This Real?", "text": "Is This Real? \u00e9 o primeiro \u00e1lbum de estudio da banda estadounidense de punk rock Wipers, publicado en xaneiro de 1980 a trav\u00e9s do selo Park Avenue Records. O disco foi reeditado en CD por Sub Pop en 1993 con tres temas do EP \"Alien Boy\".\nNo ano 2001 foi remasterizado dixitalmente por Greg Sage, o l\u00edder da banda, e reeditado a trav\u00e9s do seu propio selo, Zeno Records, como parte dun conxunto de 3 CDs. O disco tam\u00e9n foi reeditado en vinilo no ano 2006 a trav\u00e9s do selo Jackpot Records in 2006."}
{"id": "485882", "revid": "56817", "url": "https://gl.wikipedia.org/wiki?curid=485882", "title": "Plum", "text": "Plum \u00e9 o cuarto \u00e1lbum de estudio da banda estadounidense de rock psicod\u00e9lico Wand, publicado o 22 de setembro de 2017 a trav\u00e9s do selo Drag City."}
{"id": "485885", "revid": "89787", "url": "https://gl.wikipedia.org/wiki?curid=485885", "title": "Unknown Mortal Orchestra (\u00e1lbum)", "text": "Unknown Mortal Orchestra \u00e9 o primeiro \u00e1lbum de estudio da banda neozelandesa de rock psicod\u00e9lico Unknown Mortal Orchestra, publicado o 21 de xu\u00f1o de 2011 a trav\u00e9s do selo Fat Possum Records.\nO \u00e1lbum ga\u00f1ou o Taite Music Prize no ano 2012."}
{"id": "485886", "revid": "865", "url": "https://gl.wikipedia.org/wiki?curid=485886", "title": "Henge Beat", "text": "Henge Beat \u00e9 o primeiro \u00e1lbum de estudio da banda australiana de post-punk Total Control, publicado o 7 de agosto de 2011 a trav\u00e9s do selo Iron Lung. O disco foi producido polo membro do grupo Mikey Young."}
{"id": "485887", "revid": "23204", "url": "https://gl.wikipedia.org/wiki?curid=485887", "title": "Confesi\u00f3n a Laura", "text": "Confesi\u00f3n a Laura \u00e9 un filme colombiano de 1991 dirixido por Jaime Osorio. O filme est\u00e1 ambientado durante o Bogotazo, unha serie de disturbios violentos que se produciron en Bogot\u00e1 ap\u00f3s o asasinato do candidato presidencial Jorge Eli\u00e9cer Gait\u00e1n o 9 de abril de 1948. Conta a historia dun marido oprimido e forzado polas circunstancias a pasar o d\u00eda na casa do seu veci\u00f1o, un solitario mestre. O filme foi escollido como o candidato colombiano para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "485889", "revid": "23204", "url": "https://gl.wikipedia.org/wiki?curid=485889", "title": "La estrategia del caracol", "text": "La estrategia del caracol \u00e9 un filme colombiano de 1993 dirixido e producido por Sergio Cabrera. Est\u00e1 protagonizado por Frank Ram\u00edrez, Florina Lemaitre, Humberto Dorado, Fausto Cabrera e Carlos Vives. Ga\u00f1ou premios en varios festivais, como o Festival Internacional de Cinema de Berl\u00edn e o Festival de Cinema de Biarritz de Cinema de Am\u00e9rica Latina. O filme aborda as dificultades das familias de baixos ingresos en Bogot\u00e1, a fenda entre ricos e pobres e as s\u00faas interacci\u00f3ns nun sistema social altamente estratificado. O filme foi escollido como candidato de Colombia \u00f3 \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "485893", "revid": "23204", "url": "https://gl.wikipedia.org/wiki?curid=485893", "title": "Edipo alcalde", "text": "Edipo alcalde \u00e9 un filme colombiano de 1996 dirixido por Jorge Al\u00ed Triana, e producido por Tom\u00e1s Zapata e Jorge S\u00e1nchez. \u00c9 unha interpretaci\u00f3n moderna da traxedia cl\u00e1sica de S\u00f3focles \"Edipo rei\" e o gui\u00f3n foi adaptado polo escritor Gabriel Garc\u00eda M\u00e1rquez. O filme foi escollido como a candidato colombiano para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado.\nSinopse.\nUn alcalde \u00e9 enviado a unha vila da cordilleira andina co obxectivo de que comece di\u00e1logos de conciliaci\u00f3n entre a guerrilla e os labregos. Mentres fai o seu traballo, o alcalde co\u00f1ece a Yocasta, esposa de Layo, que acaba de ser asasinado. O alcalde nam\u00f3rase de Yocasta, empeorando o problema no que se atopa."}
{"id": "485894", "revid": "23204", "url": "https://gl.wikipedia.org/wiki?curid=485894", "title": "La deuda", "text": "La deuda, oficialmente chamado La deuda (o la ins\u00f3lita muerte y no menos asombrosa resurrecci\u00f3n y segunda muerte de Al\u00ed Ibrahim Mar\u00eda de los Altos Pozos y Resuello, llamado El Turco), \u00e9 un filme colombiano de 1997 dirixido por Manuel Jos\u00e9 \u00c1lvarez e Nicol\u00e1s Buenaventura. O filme foi escollido como candidato de Colombia para o \u00d3scar \u00f3 mellor filme en lingua non inglesa nos 70\u00aa edici\u00f3n dos premios, mais finalmente non foi nomeado.\nSinopse.\nUn usureiro alcumado \"El turco\" \u00e9 asasinado. Misteriosamente, todos na vila ti\u00f1an problemas con el e calquera puido ser o seu asasino. Comezan a ocorrer estra\u00f1os eventos que os habitantes da vila relacionan coa morte do turco, polo que deciden facer unha procesi\u00f3n para calmar as augas. Por\u00e9n, unha nova morte reaviva a intranquilidade."}
{"id": "485895", "revid": "23204", "url": "https://gl.wikipedia.org/wiki?curid=485895", "title": "La deuda (o la ins\u00f3lita muerte y no menos asombrosa resurrecci\u00f3n y segunda muerte de Al\u00ed Ibrahim Mar\u00eda de los Altos Pozos y Resuello, llamado El Turco)", "text": ""}
{"id": "485897", "revid": "27155", "url": "https://gl.wikipedia.org/wiki?curid=485897", "title": "C\u00e9lulas HUVEC", "text": "As c\u00e9lulas HUVEC (do ingl\u00e9s \"human umbilical vein endothelial cells\" ou c\u00e9lulas endoteliais de vea umbilical humana) son c\u00e9lulas derivadas do endotelio de veas do cord\u00f3n umbilical humano. Son utilizadas como sistema modelo para o estudo da funci\u00f3n e patolox\u00eda de c\u00e9lulas endoteliais (por exemplo, a anxiox\u00e9nese). A conveniencia do seu uso d\u00e9bese ao seu baixo custo e as t\u00e9cnicas simples que se poden aplicar para illalas do cord\u00f3n umbilical, o cal normalmente \u00e9 cortado despois do parto. As HUVECs foron illadas e cultivadas in vitro por primeira vez na d\u00e9cada de 1970 por Jaffe e outros. \u00c9 doado facer que as c\u00e9lulas HUVEC proliferen en instalaci\u00f3ns de laboratorio. Igual que as c\u00e9lulas endoteliais de arteria umbilical humana mostran un fenotipo pavimentoso cando cobren o interior das paredes dos vasos sangu\u00edneos."}
{"id": "485898", "revid": "27155", "url": "https://gl.wikipedia.org/wiki?curid=485898", "title": "C\u00e9lulas endoteliais de vea umbilical humana", "text": ""}
{"id": "485899", "revid": "27155", "url": "https://gl.wikipedia.org/wiki?curid=485899", "title": "C\u00e9lula endotelial de vea umbilical humana", "text": ""}
{"id": "485900", "revid": "89787", "url": "https://gl.wikipedia.org/wiki?curid=485900", "title": "La vendedora de rosas", "text": "La vendedora de rosas \u00e9 un filme colombiano de 1998 dirixido por V\u00edctor Gaviria. O filme est\u00e1 vagamente baseado no conto \"A vendedora de mistos\" de Hans Christian Andersen. Estreouse no Festival Internacional de Cinema de Cannes de 1998. O filme foi escollido como candidato de Colombia \u00f3 \u00d3scar \u00f3 mellor filme en lingua non inglesa na 71\u00aa edici\u00f3n dos premios, mais finalmente non foi nomeado."}
{"id": "485902", "revid": "27155", "url": "https://gl.wikipedia.org/wiki?curid=485902", "title": "C\u00e9lulas Jurkat", "text": "As c\u00e9lulas Jurkat son unha li\u00f1a celular inmortalizada de linfocitos T humanos, que se utilizan no estudo da leucemia aguda de c\u00e9lulas T, sinalizaci\u00f3n celular das c\u00e9lulas T e expresi\u00f3n de varios receptores de quimocina susceptibles \u00e1 entrada de virus, especialmente do VIH. As c\u00e9lulas Jurkat poden producir interleucina 2 e son utilizadas en investigaci\u00f3ns sobre a susceptibilidade do cancro a f\u00e1rmacos e radiaci\u00f3ns.\nHistoria.\nA li\u00f1a celular Jurkat (chamada orixinalmente JM) foi establecida a finais da d\u00e9cada de 1970 a partir de sangue perif\u00e9rico dun paciente de 14 anos con leucemia de c\u00e9lulas T. Diferentes derivados da li\u00f1a celular Jurkat foron mutados para que carecesen de certos xenes e poden agora obterse en bancos de cultivos celulares.\nVirus da li\u00f1a celular.\nAs c\u00e9lulas Jurkat J6 producen un virus da leucemia murina xenotr\u00f3pico (X-MLV) (denominadas XMRV) que poder\u00eda potencialmente afectar aos resultados experimentais. Non hai evidencias de que este virus pode infectar os humanos. Esta infecci\u00f3n poida tam\u00e9n cambiar a virulencia e tropismo dos virus por mestura fenot\u00edpica ou recombinaci\u00f3n."}
{"id": "485904", "revid": "865", "url": "https://gl.wikipedia.org/wiki?curid=485904", "title": "From Nowhere", "text": "From Nowhere \u00e9 o primeiro \u00e1lbum de estudio da banda inglesa de garage rock The Troggs, publicado o 25 de xullo de 1966 a trav\u00e9s do selo Fontana Records. Foi editado cunha lista de canci\u00f3ns alternativa nos Estados Unidos como \"Wild Thing\".\nO \u00e1lbum foi reeditado no ano 2003 coa listaxe de canci\u00f3ns cambiada e cinco temas extra polo selo Repertoire Records."}
{"id": "485907", "revid": "23204", "url": "https://gl.wikipedia.org/wiki?curid=485907", "title": "Golpe de estadio", "text": "Golpe de estadio \u00e9 un filme colombiano de 1998 dirixido por Sergio Cabrera e producido por Tom\u00e1s Zapata. Trata o tema do conflito armado en Colombia empregando elementos da comedia popular. Tr\u00e1tase dunha coproduci\u00f3n internacional entre Colombia, Italia e Espa\u00f1a. Foi candidato de Colombia \u00f3 \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado. Tam\u00e9n foi candidata \u00f3 Premio Goya \u00f3 mellor filme estranxeiro de fala hispana."}
{"id": "485919", "revid": "98629", "url": "https://gl.wikipedia.org/wiki?curid=485919", "title": "Perna viridis", "text": "Perna viridis, co\u00f1ecido vulgarmente na bibliograf\u00eda internacional como \"mexill\u00f3n verde\" ou \"mexill\u00f3n verde asi\u00e1tico\", \u00e9 unha especie de molusco bivalvo mari\u00f1o da subclase dos pteriomorfios, orde dos mit\u00edlidos, superfamilia dos mitiloideos, familia dos mit\u00edlidos e subfamilia dos mitilinos, unha das tres que integran o x\u00e9nero \"Perna\".\n\u00c9 un mexill\u00f3n orixinario das augas costeiras de Asia e do Pac\u00edfico, onde est\u00e1 moi distribu\u00eddo, e \u00e9 unha especie invasora noutros lugares do mundo (no Caribe, no Xap\u00f3n, en Norteam\u00e9rica e Suram\u00e9rica), augas \u00e1s que chegou a trav\u00e9s dos cascos e dos lastres de barcos, e da s\u00faa introduci\u00f3n experimental para a mitilicultura.\nTaxonom\u00eda.\nDescrici\u00f3n.\nA especie foi descrita en 1758 por Linnaeus na p\u00e1xina 705 do volume 1 da 10\u00aa edici\u00f3n do seu \"Systema Naturae\", co nome de \"Mytilus viridis\".\nSin\u00f3nimos.\nAdemais de seu nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nO tama\u00f1o de \"Perna viridis\" oscila entre os 80 e os 100\u00a0mm, e pode chegar at\u00e9 os 165\u00a0mm. A s\u00faa cuncha remata nun pico descendente. O peri\u00f3straco \u00e9 liso \u00e9 de cor verde escura, torn\u00e1ndose cada vez m\u00e1is parda cara ao seu punto de uni\u00f3n (umbo), onde \u00e9 m\u00e1is claro. Os esp\u00e9cimes m\u00e1is novos te\u00f1en unha cor verde brillante que se vai facendo m\u00e1is escura a medida que envellece..\nO interior da cuncha \u00e9 abracazado cun brillo azul p\u00e1lido.\nPos\u00fae un p\u00e9 grande \u00e9 m\u00f3bil que utiliza para subir verticalmente cando queda cuberto por sedimentos e, como todos os mexill\u00f3ns ten unha gl\u00e1ndula que produce o biso, que lle permite fixarse a substratos s\u00f3lidos.\n\"Perna canaliculus\" e \"Perna perna\" (as outras d\u00faas especies do x\u00e9nero) \u2014propias das augas de Nova Zelandia e \u00c1frica, respectivamente\u2014, son similares.\nDistribuci\u00f3n e h\u00e1bitat.\nO mexill\u00f3n verde at\u00f3pase nas augas costeiras da rexi\u00f3n indo-pac\u00edfica, e foi introducido noutras zonas (Caribe, Xap\u00f3n, Norteam\u00e9rica e Suram\u00e9rica), como especie invasora, augas \u00e1s que chegou a trav\u00e9s dos cascos e dos lastres de barcos, e da s\u00faa introduci\u00f3n experimental para a mitilicultura.\nVive en h\u00e1bitats intermareais e inframareais, e nos estuarios, onde pode alcanzar densidades de at\u00e9 35 000 individuos por m2 en calquera obxecto mari\u00f1o mergullado. A\u00ednda que te\u00f1en as cunchas cunha coloraci\u00f3n verde viva, \u00e1s veces est\u00e1n envolvidos por diversos materiais e a mi\u00fado son dif\u00edciles de atopar. Viven en augas con temperaturas de entre os 11 e os 32\u00a0\u00b0C cunha ampla salinidade duns 18-33 ppt. (partes por bill\u00f3n, do ingl\u00e9s trillion, 10-12). \"Perna viridis\" medra m\u00e1is r\u00e1pido a 2 m baixo a superficie, en alta salinidade e alta concentraci\u00f3n de fitoplancton, a\u00ednda que pode tolerar unha ampla gama de salinidade e augas turbias.\nBiolox\u00eda.\nO mexill\u00f3n verde ten sexos separados, e a fecundaci\u00f3n \u00e9 externa. Hai moi poucos hermafroditas funcionais (menos do 0,1 %). O desenvolvemento sexual deste mexill\u00f3n \u00e9 afectado pola temperatura. A reproduci\u00f3n prod\u00facese ordinariamente d\u00faas veces ao ano, entre principios da primavera e finais do outono; por\u00e9n, en Filipinas e Tailandia pode ocorrer durante todo o ano. O cigoto transf\u00f3rmase nunha larva 7 ou 8 horas despois da fecundaci\u00f3n. As larvas permanecen na columna de auga durante 10 ou 12 d\u00edas antes de sufrir a metamorfose que as transforma en xuven\u00eds que xa se adhiren a un substrato s\u00f3lido.\nOs xuven\u00eds alcanzan a madurez sexual cando miden entre 15\u201330\u00a0mm de lonxitude, un tama\u00f1o que se alcanza aos 2-3 meses. O crecemento est\u00e1 influ\u00eddo pola dispo\u00f1ibilidade de alimentos, a temperatura, o movemento das augas, a idade do mexill\u00f3n e as gaiolas, no caso dos cultivados. O cultivo en gaiolas pode evitar a entrada de depredadores e percebes, o que fai aumentar a s\u00faa comercializaci\u00f3n, pero dimin\u00fae a taxa de crecemento dos mexill\u00f3ns.\nOs adultos poden vivir at\u00e9 2 ou 3 anos. Debido ao seu r\u00e1pido crecemento, pode superar a outros organismos contaminantes e provocar cambios nas relaci\u00f3ns ecol\u00f3xicas mari\u00f1as.\nImportancia para os humanos.\n\"Perna viridis\" ap\u00e1\u00f1ase na rexi\u00f3n indo-pac\u00edfica como fonte de alimento debido ao seu r\u00e1pido crecemento. Por\u00e9n, pode albergar unha toxina mortal procedente de dinoflaxelados dos que se alimenta. Pero tam\u00e9n se pode usar como indicador da contaminaci\u00f3n causada por metais pesados, organoclorados e produtos petrol\u00edferos. Os mexill\u00f3ns que se achan en zonas contaminadas te\u00f1en as membranas lisos\u00f3micas l\u00e1biles debido ao estr\u00e9s inducido polos metais.\nEste mexill\u00f3n, ao igual que \"Perna perna\", pode obstru\u00edr canos de auga e equipos mari\u00f1os dos complexos industriais. Obstru\u00edu os t\u00faneles dos condensadores de entrada de centrais el\u00e9ctricas na India e en Florida, e boias de navegaci\u00f3n mar\u00edtima na China, onde a s\u00faa biomasa creceu at\u00e9 os 72\u00a0kg/m2. A cloraci\u00f3n dos tubos e o emprego de auga a alta velocidade demostrou eliminar ou diminu\u00edr a poboaci\u00f3n de \"P. viridis\". Por\u00e9n, este mexill\u00f3n excreta amon\u00edaco, que reacciona co cloro para formar cloramina, NH2Cl, un desinfectante m\u00e1is d\u00e9bil que o cloro. O amon\u00edaco tam\u00e9n pode acelerar a corrosi\u00f3n das aliaxes a base de cobre que se atopan nos tubos de auga. O tratamento t\u00e9rmico tam\u00e9n est\u00e1 a ser consideradoa como unha alternativa para a cloraci\u00f3n, debido a problemas de seguridade e ambientais por ese m\u00e9trodo.\nComo especie invasora, este molusco consid\u00e9rase como unha ameaza para a pesca e o cultivos das ostras en varias naci\u00f3ns onde foi introducido. Tam\u00e9n pode desprazar aos mexill\u00f3ns aut\u00f3ctonos, introducindo parasitos e enfermidades.\nO mexill\u00f3n verde \u00e9 comest\u00edbel e \u00fasase amplamente en varias coci\u00f1as asi\u00e1ticas."}
{"id": "485922", "revid": "1131", "url": "https://gl.wikipedia.org/wiki?curid=485922", "title": "Estaci\u00f3n de London Victoria", "text": "A estaci\u00f3n de London Victoria (en ), tam\u00e9n co\u00f1ecida simplemente como estaci\u00f3n de Victoria, \u00e9 unha das estaci\u00f3ns de ferrocarril m\u00e1is importantes de Londres. At\u00f3pase xunto \u00e1 r\u00faa Victoria, no \"borough\" da Cidade de Westminster.\nCon m\u00e1is de 73 mill\u00f3ns de pasaxeiros ao ano, \u00e9 a segunda estaci\u00f3n m\u00e1is transitada do Reino Unido despois da de Waterloo. A zona \u00e9 tam\u00e9n un importante intercambiador de diversos medios de transporte, ao atoparse al\u00ed a estaci\u00f3n de autobuses de Victoria Coach Station e a estaci\u00f3n de metro Victoria.\nDende a estaci\u00f3n saen varias li\u00f1as cara ao sueste de Inglaterra, sendo os destinos m\u00e1is importantes Brighton, Worthing, Eastbourne, Canterbury e Dover."}
{"id": "485923", "revid": "98629", "url": "https://gl.wikipedia.org/wiki?curid=485923", "title": "La virgen de los sicarios", "text": "La virgen de los sicarios \u00e9 un filme Colombiano de 1999 dirixido por Barbet Schroeder, adaptaci\u00f3n da novela hom\u00f3nima de Fernando Vallejo. \u00c9 unha coproduci\u00f3n internacional entre Colombia, Francia e Espa\u00f1a. Conta a historia dun autor colombiano que regresa a Medell\u00edn logo de trinta anos de ausencia e que se ve rodeado pola atmosfera de violencia e asasinatos causados polo cartel da droga. Foi candidato de Colombia \u00f3 \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado."}
{"id": "485926", "revid": "89787", "url": "https://gl.wikipedia.org/wiki?curid=485926", "title": "Luis Liz Marz\u00e1n", "text": "Lu\u00eds Manuel Liz Marz\u00e1n, nado en Lugo o 20 de decembro de 1965, \u00e9 un qu\u00edmico galego especializado na s\u00edntese de nanomateriais con propiedades \u00f3pticas especiais e as s\u00faas aplicaci\u00f3ns en biomedicina.\nTraxectoria.\nLicenciouse en Ciencias Qu\u00edmicas pola Universidade de Santiago de Compostela en 1988 e na mesma universidade obtivo un doutoramento en 1992, tras realizar unha tese de doutoramento titulada \u201cMicroemulsiones. Un novo medio de reacci\u00f3n para a s\u00edntese de part\u00edculas magn\u00e9ticas ultrafinas\u201d, baixo a direcci\u00f3n de M. Arturo L\u00f3pez Quintela. Tras dous anos de investigaci\u00f3n postdoutoral na Universidade de Utrecht (Pa\u00edses Baixos) regresou a Espa\u00f1a en 1995, facendo carreira na Universidade de Vigo, onde obtivo unha c\u00e1tedra de Qu\u00edmica F\u00edsica en 2006.\nEn 2012 trasladouse a Donostia-San Sebasti\u00e1n, como Profesor de Investigaci\u00f3n Ikerbasque e Director Cient\u00edfico do Centro de Investigaci\u00f3n Cooperativa en Biomateriais, CIC biomaGUNE. Durante breves per\u00edodos foi profesor visitante en diversas instituci\u00f3ns de todo o mundo, como Tohoku University (Xap\u00f3n), Universidade de M\u00edchigan (EE. UU.), The University of Melbourne (Australia), Universit\u00e4t Hamburg (Alema\u00f1a), Max Planck Institute of Colloids and Interfaces (Alema\u00f1a), King Saud University (Arabia Saudita), \u00c9cole Normale Sup\u00e9rieure Paris-Saclay (Francia), Jiangnan University (China) e Coll\u00e8ge de France.\nInvestigaci\u00f3n.\nAs principais li\u00f1as de investigaci\u00f3n de Lu\u00eds Liz Marz\u00e1n son:"}
{"id": "485927", "revid": "98629", "url": "https://gl.wikipedia.org/wiki?curid=485927", "title": "Paul Elvstr\u00f8m", "text": "Paul Bert Elvstr\u00f8m, nado en Hellerup o 25 de febreiro de 1928 e finado na mesma cidade o 7 de decembro de 2016 foi un regatista dinamarqu\u00e9s. Ga\u00f1ou catro medallas de ouro ol\u00edmpicas e trece t\u00edtulos mundiais en clases que inclu\u00edron Snipe, Soling, Star, Flying Dutchman e Finn.\nTraxectoria.\nElvstr\u00f8m competiu en oito Xogos Ol\u00edmpicos entre 1948 e 1988, sendo unha das \u00fanicas seis persoas (as outras son o regatista Ben Ainslie, o nadador Michael Phelps, o loitador Kaori Icho e os atletas Carl Lewis e Al Oerter) en ga\u00f1ar catro medallas de ouro individuais consecutivas (1948\u201360), primeiro en Firefly e posteriormente en Finn. Nos seus \u00faltimos dous xogos navegou en clase Tornado Catamaran, que nese tempo adoitaba ser dirixido por dous mozos, coa s\u00faa filla Trine Elvstr\u00f8m.\n\u00c9 un dos catro deportistas que participou nos Xogos Ol\u00edmpicos ao longo de corenta anos, co esgrimista Ivan Joseph Martin Osiier e os regatistas Magnus Konow e Durward Knowles.\nElvstr\u00f8m tam\u00e9n destacou como desenvolvedor de velas e equipamento n\u00e1utico. Unha das s\u00faas innovaci\u00f3ns de m\u00e1is \u00e9xito foi un novo tipo de autobaldeador. O dese\u00f1o a\u00ednda contin\u00faa a producirse pola marca Andersen e foi amplamente copiado. Foi ademais un innovador das t\u00e9cnicas de navegaci\u00f3n. Por exemplo, empregou a t\u00e9cnica da prancha mediante estribos nun grao maior do que se fac\u00eda anteriormente e tam\u00e9n popularizou a t\u00e9cnica do burro.\nFundou unha compa\u00f1\u00eda de fabricaci\u00f3n de produtos como mastros, botavaras e velas. Tam\u00e9n foi importante no desenvolvemento de varias regras internacionais das regatas.\nEntre os conceptos innovadores que levou \u00e1s regatas foi o concepto de portas en lugar dunha \u00fanica marca a barlovento ou a sotavento nas probas longas. A porta de sotavento nunha carreira barlovento-sotavento a\u00ednda \u00e9 de uso com\u00fan. A porta de barlovento \u00e9 menos empregada debido \u00e1s dificultades en organizar a prioridade arredor da porta dereita, sutilezas co\u00f1ecidas por moitos regatistas.\nEn 1996, Elvstr\u00f8m foi escollido \"Deportista Dinamarqu\u00e9s do S\u00e9culo\".\nEn 2007, Elvstr\u00f8m estivo entre os primeiro seis inclu\u00eddos no ISAF Sailing Hall of Fame. Faleceu o 7 de decembro de 2016 aos 88 anos, tras loitar varios anos contra o alzh\u00e9imer."}
{"id": "485928", "revid": "88215", "url": "https://gl.wikipedia.org/wiki?curid=485928", "title": "Carlos Ar\u00e9valo L\u00f3pez", "text": "Carlos Ar\u00e9valo L\u00f3pez, nado en Betanzos o 6 de decembro de 1993, \u00e9 un militar e deportista galego que compite en pirag\u00fcismo na modalidade de augas tranquilas. Foi d\u00faas veces campi\u00f3n do mundo e unha vez subcampi\u00f3n, e ga\u00f1ou unha medalla de prata nos Xogos Ol\u00edmpicos de 2020.\nTraxectoria.\nDespois de ga\u00f1ar varias medallas internacionais en categor\u00edas inferiores, participou en 2013 e 2014 tanto no Campionato Europeo como Campionato Mundial absolutos, alternando o K2 200 metros cos relevos do K1 4x200 m. En 2015 competiu nos primeiros Xogos Europeos, en Bak\u00fa, quedando \u00e1s portas das medallas ao rematar cuarto na final de K2 200, con Cristian Toro como compa\u00f1eiro. Ao ano seguinte disputou o Mundial sub-23 en Minsk, conquistando a medalla de bronce no C1 200 m.\nTras non conseguir unha praza para os Xogos Ol\u00edmpicos de 2016 no R\u00edo de Xaneiro, pensou en deixar a competici\u00f3n de m\u00e1ximo nivel. Centrouse ent\u00f3n en entrar no Ex\u00e9rcito e tras unha longa par\u00e9ntese comezou a prepararse para loitar por un posto nos Xogos Ol\u00edmpicos de 2020.\nEn 2019, en Szeged, proclamouse subcampi\u00f3n do mundo na proba de K4 500 metros, formando equipo con Sa\u00fal Craviotto, Rodrigo Germade e Marcus Walz. Acabaron a medio segundo da embarcaci\u00f3n alem\u00e1n de Max Rendschmidt, Ronald Rauhe, Tom Liebscher e Max Lemke. Con este mesmo equipo logrou en marzo de 2021 clasificarse para a proba de K4 500 m dos Xogos Ol\u00edmpicos de Toquio 2020, s\u00f3 uns d\u00edas despois de lograr unha praza tam\u00e9n para o K1 200 m.\nComezou a s\u00faa participaci\u00f3n ol\u00edmpica en Toquio no K1 200, quedando segundo na primeira serie e terceiro nas semifinais, e met\u00e9ndose as\u00ed nunha final na que conseguiu un diploma ol\u00edmpico ao acabar na quinta posici\u00f3n, a menos de d\u00faas d\u00e9cimas das medallas. Na proba de K4 500m, de novo con Germade, Walz e Craviotto, clasific\u00e1ronse para as semifinais como primeiros da s\u00faa serie e met\u00e9ronse na final ao acabar as semifinais tam\u00e9n na primeira posici\u00f3n. Xa na regata final, coloc\u00e1ronse na primeira posici\u00f3n dende a sa\u00edda, pero foron adiantados nos metros finais pola piragua alem\u00e1, formada polos mesmos pirag\u00fcistas contra os que perderan o Mundial de 2019, obtendo deste xeito a medalla de prata.\nA s\u00faa consagraci\u00f3n chegou no Campionato Mundial de 2022 celebrado na cidade canadense de Dartmouth, de onde regresou con d\u00faas medallas de ouro, convert\u00e9ndose no primeiro espa\u00f1ol en logralo. Competiu primeiro no K-4 500m, xunto ao seu equipo habitual, conseguindo a vitoria na final por diante do cuarteto alem\u00e1n. Un d\u00eda despois disputou a final do K-1 100m, onde obtivo o seu segundo ouro, ao impo\u00f1erse na meta ao sueco Petter Menning e ao h\u00fangaro Kolos Csizmadia."}
{"id": "485929", "revid": "47401", "url": "https://gl.wikipedia.org/wiki?curid=485929", "title": "Paul Elvstrom", "text": ""}
{"id": "485930", "revid": "47401", "url": "https://gl.wikipedia.org/wiki?curid=485930", "title": "Lu\u00eds Liz Marz\u00e1n", "text": ""}
{"id": "485931", "revid": "89787", "url": "https://gl.wikipedia.org/wiki?curid=485931", "title": "Natalia Goncharova", "text": "Natalia Sergeevna Goncharova (en ), nada en Nagaevo (gobernaci\u00f3n de Tula) o 21 de xu\u00f1o de 1881 e finada Par\u00eds o 17 de outubro de 1962 foi unha artista de vangarda rusa, pintora, dese\u00f1adora de vestiario, escritora, ilutstrado e dese\u00f1adora de escenarios. Foi parella do artista Mikhail Larionov e membro fundadora de Valet de Diamantes (190-1911), primeiro gurpo de exposici\u00f3n radical independente de Moscova, e do m\u00e1is radical Rabo de Asno (1912\u20131913). Con Larionov inventou raionismo (1912-1914). Tam\u00e9n foi membro do movemento art\u00edstico con base en Alema\u00f1a Der Blaue Reiter. Mudouse a Par\u00eds en 1921 e viviu al\u00ed ata a s\u00faa morte.\nA s\u00faa pintura influ\u00edu na vangarda rusa. As s\u00faas exposici\u00f3ns tiveron lugar en Moscova e San Petersburgo (1913 e 1914), e na primeira foi promovida como \"nova\" artista por unha galer\u00eda independente. Cando chegou o per\u00edodo prerrevolucionario a Rusia, onde a pintura e o debuxo de iconas eran unha profesi\u00f3n segura, a s\u00faa achega moderna representaci\u00f3n das iconas eran transgresoras e problem\u00e1ticas. A s\u00faa obra adoita ser considerada demasiado espec\u00edfica culturalmente da s\u00faa herdanza eslava para ser considerada universalmente como de vangarda.\nLegado.\nA obra de Goncharova at\u00f3pase en numerosas instituci\u00f3ns p\u00fablicas:\nMercado.\nO 18 de xu\u00f1o de 2007, a pintura de Gonchareva \"Recollendo maz\u00e1s\" (1909) foi vendida nunha poxa en Christie's por 9,8 mill\u00f3ns de d\u00f3lares, establecendo un r\u00e9cord para unha muller artista nese tempo. Est\u00e1 considerada unha das mulleres artistas m\u00e1is valiosas nunha poxa.\nTributos.\nO 3 de xullo de 2017, Google celebrou o 136.\u00ba aniversario do seu nacemento cun Google Doodle."}
{"id": "485932", "revid": "88215", "url": "https://gl.wikipedia.org/wiki?curid=485932", "title": "Carlos Ar\u00e9valo", "text": ""}
{"id": "485933", "revid": "89787", "url": "https://gl.wikipedia.org/wiki?curid=485933", "title": "Gabinete de Medallas da Biblioteca Real de B\u00e9lxica", "text": "O Gabinete de Medallas da Biblioteca Real de B\u00e9lxica (en franc\u00e9s: \"Cabinet des M\u00e9dailles de la Biblioth\u00e8que Royale de Belgique\"; en neerland\u00e9s: \"Koninklijke Bibliotheek van Belgi\u00eb Penningkabinet\") \u00e9 un gabinete numism\u00e1tico dependente desa instituci\u00f3n belga, que ten a s\u00faa orixe no antigo Gabinete de Medallas da Bruxelas, unha colecci\u00f3n p\u00fablica de numism\u00e1tica estabelecida o 8 de agosto 1835 como parte do Museo de Armas Antigas, Armaduras, Obxectos de Arte e Numism\u00e1tica.\nA colecci\u00f3n numism\u00e1tica do Gabinete componse de m\u00e1is de 220.000 obxectos, entre moedas, medallas, billetes, fichas comerciais, pesos monetarios, balanzas, condecoraci\u00f3ns e outras pezas.\nO Gabinete de Medallas da Biblioteca Real de B\u00e9lxica comparte a s\u00faa sede coa Sociedade Real de Numism\u00e1tica de B\u00e9lxica, no edificio da Biblioteca Real de B\u00e9lxica.\nHistoria.\nPolo Real decreto do 8 de agosto de 1835, institu\u00edase en Bruxelas o Museo de Armas Antigas, Armaduras, Obxectos de Arte e Numism\u00e1tica. Naquela \u00e9poca, o Estado belga non posu\u00eda a\u00ednda colecci\u00f3n ningunha de moedas nin medallas, polo que se concedeu un cr\u00e9dito para a adquisici\u00f3n de d\u00faas colecci\u00f3ns. A compra encomend\u00f3uselle ao gravador da Casa da Moeda Real de B\u00e9lxica Joseph-P. Braemt, quen se encargou de mercar as pezas en varias poxas numism\u00e1ticas. Braemt adquiriu 3.570 pezas e entregoullas en 1840 \u00e1 Biblioteca Real, \u00e1 que finalmente se lle adxudicara a colecci\u00f3n de medallas do Estado, polo Real decreto do 2 de agosto de 1838.\nO historiador e numism\u00e1tico polaco (1786-1861) Joachim Lelewel elaborou en 1842 un detallado cat\u00e1logo da colecci\u00f3n, que se conserva manuscrito no Gabinete de Medallas.\nA partir de 1851 o Gabinete de Medallas abriuse ao p\u00fablico e en 1875 pasou a ser unha secci\u00f3n propia dentro da Biblioteca Real, que tivo a Camille Picqu\u00e9 como primeiro conservador.\nA primeira intenci\u00f3n era constru\u00edr unha colecci\u00f3n importante de moedas dos Pa\u00edses Baixos, a\u00ednda que se foi enriquecendo tam\u00e9n con moitas moedas cl\u00e1sicas e de diferentes pa\u00edses europeos. O seu n\u00famero de pezas medrou axi\u00f1a grazas \u00e1 sucesiva adquisici\u00f3n de diversas colecci\u00f3ns especializadas, por iniciativa do propio Picqu\u00e9 e de Fr\u00e9d\u00e9ric Alvin, quen o sucedeu como conservador en 1902. Neste sentido, en 1889 produc\u00edronse a adquisici\u00f3n e a doaz\u00f3n m\u00e1is importantes de todas as que enriqueceron os fondos do Gabinete de Medallas: a colecci\u00f3n Alb\u00e9ric du Chastel e a colecci\u00f3n Lucien de Hirsch. Esta \u00faltima, doada ao Estado belga pola nai do coleccionista \u00e1 s\u00faa morte (1899), entrou na colecci\u00f3n da Biblioteca Real en 1900 e destaca sobre todo polo exemplar \u00fanico do tetradracma de Etna, cu\u00f1ado por Hi\u00e9ron de Siracusa (476-461 a. de C.), a peza m\u00e1is senlleira da colecci\u00f3n do Gabinete.\nAdemais, en 1971 o Banco Nacional de B\u00e9lxica encomendoulle ao Gabinete Numism\u00e1tico da Biblioteca Real a custodia do \"tesouro de Liberchies\", consistente en varios centenares de \u00e1ureos romanos.\nAdquisici\u00f3ns de colecci\u00f3ns salientables.\n\u00c1 parte das peri\u00f3dicas adquisici\u00f3ns de moedas concretas e de pequenos lotes, ao longo da s\u00faa historia o Gabinete foise nutrindo mediante a adquisici\u00f3n de importantes colecci\u00f3ns numism\u00e1ticas, procedentes tanto de particulares como de tesouros aparecidos en B\u00e9lxica. Estas son algunhas das colecci\u00f3ns m\u00e1is salientables das adquiridas polo Gabinete de Medallas:\nDoaz\u00f3ns de colecci\u00f3ns salientables.\nEntre as doaz\u00f3ns de colecci\u00f3ns de particulares cabe salientar as sguintes:\nEntre 1914 e 1954, os orzamentos do Gabinete de Medallas reduc\u00edronse notablemente, e os conservadores que o administraron neste per\u00edodo centraron os seus esforzos en completar os fondos relativos ao obxectivo orixinario da colecci\u00f3n: as moedas e medallas dos Pa\u00edses Baixos. De feito, o Gabinete de Medallas da Biblioteca Real de B\u00e9lxica alberga a colecci\u00f3n m\u00e1is completa do mundo deste x\u00e9nero.\nLogo da segunda guerra mundial, o Gabinete de Medallas comezou a adaptarse \u00e1 evoluci\u00f3n sufrida pola numism\u00e1tica moderna, do mesmo xeito que outras instituci\u00f3ns similares en distintos pa\u00edses (Gabinete de Medallas da Biblioteca Nacional de Francia, Departamento de Moedas e Medallas do Museo Brit\u00e1nico, etc.). \u00c1 medida que a numism\u00e1tica se foi desenvolvendo como ciencia auxiliar da historiograf\u00eda, os gabinetes numism\u00e1ticos nacionais deixaron de ser unicamente conservadores de moedas e medallas fermosas ou escasas e convert\u00e9ronse en centros orientados \u00e1 posta dos seus fondos ao dispor dos investigadores. Esta nova orientaci\u00f3n plasmouse na publicaci\u00f3n de estudos en profundidade dos achados de moedas efectuados en B\u00e9lxica e, desde o punto de vista das colecci\u00f3ns, na adquisici\u00f3n de series que lles faciliten o traballo aos investigadores, en contacto directo coas pezas do seu interese. O persoal cient\u00edfico do Gabinete de Medallas desenvolve investigaci\u00f3ns relativas aos fondos da colecci\u00f3n e colabora con especialistas doutras instituci\u00f3ns en proxectos de investigaci\u00f3n e en coloquios que o Gabinete organiza con regularidade."}
{"id": "485934", "revid": "65337", "url": "https://gl.wikipedia.org/wiki?curid=485934", "title": "Cabinet des M\u00e9dailles de la Biblioth\u00e8que Royale de Belgique", "text": ""}
{"id": "485935", "revid": "65337", "url": "https://gl.wikipedia.org/wiki?curid=485935", "title": "Koninklijke Bibliotheek van Belgi\u00eb Penningkabinet", "text": ""}
{"id": "485936", "revid": "65337", "url": "https://gl.wikipedia.org/wiki?curid=485936", "title": "Gabinete de Medallas de Bruxelas", "text": ""}
{"id": "485937", "revid": "98629", "url": "https://gl.wikipedia.org/wiki?curid=485937", "title": "Lista de atentados terroristas en 2020", "text": "Isto \u00e9 unha lista sobre os atentados terroristas que aconteceron no 2020\nAtentados por pa\u00edses.\nAqu\u00ed rec\u00f3llense o n\u00famero total de v\u00edtimas (inclu\u00edndo os terroristas mortos), n\u00famero total de terroristas mortos e por \u00faltimo o n\u00famero total de feridos. O m\u00ednimo para aparecer nesta t\u00e1boa son un total 30 v\u00edtimas mortais.\nNa segunda t\u00e1boa estar\u00e1 o resto dos pa\u00edses.\nAtentados por mes.\nXaneiro.\n4 de xaneiro\n7 de xaneiro\n9 de xaneiro\n10 de xaneiro\n25 de xaneiro\nFebreiro.\n2 de febreiro\n9 de febreiro\n10 de febreiro\n11 de febreiro\n16 de febreiro\n17 de febreiro\n19 de febreiro\nMarzo.\n1 de marzo\n6 de marzo\n9 de marzo\nMaio.\n20 de maio\nXu\u00f1o.\n20 de xu\u00f1o\n23 de xu\u00f1o\nXullo.\n18 de xullo\nAgosto.\n16 de agosto\nOutubro.\n16 de outubro\nNovembro.\n2 de novembro\n10 de novembro"}
{"id": "485942", "revid": "22795", "url": "https://gl.wikipedia.org/wiki?curid=485942", "title": "Umbo", "text": "O termo umbo, ou umb\u00f3n, derivada do lat\u00edn \"umbus, -onis\", \"a parte central prominente do escudo\", pode referirse a:"}
{"id": "485943", "revid": "89787", "url": "https://gl.wikipedia.org/wiki?curid=485943", "title": "Aina Vidal S\u00e1ez", "text": "Aina Vidal S\u00e1ez, nada no barrio de Gr\u00e0cia (Barcelona) o 22 de marzo de 1985, \u00e9 unha pol\u00edtica catal\u00e1, deputada no Congreso dos Deputados.\nTraxectoria.\nAfiliada a Joves d'Esquerra Verda dende 2005 e a Comisi\u00f3ns Obreiras desde 2006, \u00e9 membro do Consello Nacional de Iniciativa per Catalu\u00f1a-Verdes e Coordinadora Nacional de Acci\u00f3n Mozos-Mozos da Comisi\u00f3n Obrera Nacional de Catalu\u00f1a. Foi membro do Consello de Relaci\u00f3ns Laborais de Catalu\u00f1a de maio de 2013 a xaneiro de 2016\nFoi membro do Consello Nacional da Mocidade de Catalu\u00f1a e do Consello da Mocidade de Barcelona. Tam\u00e9n \u00e9 membro de Som Energia, M\u00e9dicos Sen Fronteiras, Amnist\u00eda Internacional e Esplais Catal\u00e1ns, as\u00ed como do comit\u00e9 federal de Comisi\u00f3ns Obreiras de Catalu\u00f1a.\nFoi deputada por Barcelona na XI\u00aa, XII\u00aa, XIII\u00aa e XIV\u00aa lexislatura no Congreso dos Deputados. Na XI\u00aa, foi elixida membro de Barcelona para as elecci\u00f3ns xerais espa\u00f1olas de 2015 da lista de En Com\u00fa Podem, sendo un dos tres deputados que obtivo ICV dentro da coalici\u00f3n (xunto con Josep Vendrell e Jaume Moya). Seguiuno sendo na XII\u00aa lexislatura, resultado das elecci\u00f3ns xerais do 26 de xu\u00f1o de 2016, seis meses despois da anterior, lexislatura que na que se produciu, o 1 de xu\u00f1o de 2018, a moci\u00f3n de censura que supuxo o cambio de presidente, e rematou en febreiro de 2019. Continuou sendo membro da XIII\u00aa lexislatura, de maio a setembro de 2019 e da XIV\u00aa lexislatura, que comezou coa constituci\u00f3n das Cortes o 3 de decembro de 2019.\nEn xaneiro de 2020, trala s\u00faa ausencia na votaci\u00f3n da primeira rolda para o candidato \u00e1 presidencia, anunciou que ti\u00f1a cancro."}
{"id": "485945", "revid": "72012", "url": "https://gl.wikipedia.org/wiki?curid=485945", "title": "Umb\u00f3n", "text": ""}
{"id": "485946", "revid": "72012", "url": "https://gl.wikipedia.org/wiki?curid=485946", "title": "Agaric\u00e1ceas", "text": ""}
{"id": "485947", "revid": "84753", "url": "https://gl.wikipedia.org/wiki?curid=485947", "title": "C\u00e9lulas 3T3", "text": "As c\u00e9lulas 3T3 son unha li\u00f1a celular establecida en 1962 polos cient\u00edficos do Departmento de Patolox\u00eda da Escola de Medicina da Universidade de Nova York George Todaro e Howard Green. A li\u00f1a celular 3T3 converteuse na li\u00f1a celular de fibroblastos est\u00e1ndar. Todaro e Green obtiveron orixinalmente as c\u00e9lulas 3T3 dun tecido embrionario de rato albino Swiss.\nNomenclatura.\nO nome '3T3' \u00e9 unha abreviaci\u00f3n en ingl\u00e9s de \"3-day transfer, inoculum 3\u00d7105 cells\" (transferencia de 3 d\u00edas, in\u00f3culo de 3\u00d7105 c\u00e9lulas). Esta li\u00f1a celular foi establecida orixinalmente a partir de c\u00e9lulas fibrobl\u00e1sticas embrionarias primarias de ratos que foron cultivados por un protocolo denominado 'protocolo 3T3'. As c\u00e9lulas fibrobl\u00e1sticas embrionarias primarias de rato eran transferidas (de a\u00ed o \"T\") cada 3 d\u00edas (o primeiro \"3\"), e inoculadas a un valor de densidade de 3\u00d7105 c\u00e9lulas por 20\u00a0cm2 de placa (o segundo \"3\") continuamente. As c\u00e9lulas espontaneamente inmortalizadas cunha velocidade de crecemento estable foron establecidas despois de 20 a 30 xeraci\u00f3ns en cultivo e despois chamadas c\u00e9lulas '3T3'. Unha das li\u00f1as actuais \u00e9 a \"3T3-L1\".\nCaracter\u00edsticas.\nAs Swiss 3T3 poden ser inhibidas polo temazepam e outras benzodiazepinas. Estas c\u00e9lulas son tam\u00e9n inhibidas por contacto. As c\u00e9lulas son sensibles \u00e1 formaci\u00f3n de focos do virus do sarcoma e da leucemia. As c\u00e9lulas 3T3 poden ser transformadwas co virus SV40 e outros poliomavirus.\nExpresi\u00f3n.\nA lisofosfatidilcolina (lyso-PC) induce a actividade da AP-1 e a actividade da c-jun N-terminal quinase (JNK1) por medio dunha v\u00eda independente da prote\u00edna quinase C.\nCitoxen\u00e9tica.\nAs c\u00e9lulas de rato 3T3 son hipertriploides. O seu n\u00famero modal de cromosomas \u00e9 68, que aparece no 30% das c\u00e9lulas. \u00b4Poden aparecer ploid\u00edas m\u00e1is altas a unha taxa moito menor do 2,4%.\nUsos.\nAs c\u00e9lulas 3T3 util\u00edzanse a mi\u00fado no cultivo de queratinocitos, xa que as c\u00e9lulas 3T3 segregan factores de crecemento favorables para esta tipo de c\u00e9lulas."}
{"id": "485948", "revid": "89590", "url": "https://gl.wikipedia.org/wiki?curid=485948", "title": "Umbo (micolox\u00eda)", "text": "O umbo, ou umb\u00f3n \u00e9 unha prominencia mamiliforme (en forma de mamila), localizada no centro do p\u00edleo ou sombreiro dun cogumelo da familia das agaric\u00e1ceas. Os sombreiros (e os fungos) que pos\u00faen esta caracter\u00edstica denom\u00ednanse umbonados.\nEtimolox\u00eda.\nOs termos umbo e umb\u00f3n derivan do lat\u00edn \"umbus, -onis\", \"a parte central prominente do escudo dos lexionarios\"."}
{"id": "485949", "revid": "72012", "url": "https://gl.wikipedia.org/wiki?curid=485949", "title": "Umbonado", "text": ""}
{"id": "485950", "revid": "72012", "url": "https://gl.wikipedia.org/wiki?curid=485950", "title": "Umb\u00f3n (micolox\u00eda)", "text": ""}
{"id": "485951", "revid": "27155", "url": "https://gl.wikipedia.org/wiki?curid=485951", "title": "NIH 3T3", "text": ""}
{"id": "485952", "revid": "27155", "url": "https://gl.wikipedia.org/wiki?curid=485952", "title": "NIH3T3", "text": ""}
{"id": "485953", "revid": "27155", "url": "https://gl.wikipedia.org/wiki?curid=485953", "title": "Swiss 3T3", "text": ""}
{"id": "485958", "revid": "15490", "url": "https://gl.wikipedia.org/wiki?curid=485958", "title": "Ratatosk", "text": "Na mitolox\u00eda n\u00f3rdica, Ratatosk (en n\u00f3rdico antigo, xeralmente se lle considera \u00abdente perforador\u00bb ou \u00abdente broca\u00bb) \u00e9 un esqu\u00edo que corre de arriba abaixo pola \u00e1rbore do mundo Yggdrasil levando mensaxes entre a aguia sen nome, pousada na copa, e o drag\u00f3n N\u00ed\u00f0h\u00f6ggr, que reside baixo unha das tres p\u00f3las da \u00e1rbore. Ratatosk aparece mencionado na \"Edda po\u00e9tica\", compilada no s\u00e9culo XIII de fontes tradicionais m\u00e1is temper\u00e1s, e na \"Edda prosaica\", escrita no mesmo s\u00e9culo por Snorri Sturluson. Diversos eruditos te\u00f1en proposto teor\u00edas sobre as implicaci\u00f3ns do esqu\u00edo.\nEtimolox\u00eda.\nO nome \"Ratatosk\" est\u00e1 formado por dous elementos: \"rata-\" e \"-tosk\". Este \u00faltimo consid\u00e9rase maiormente que significa \u00abcabeiro\u00bb. Gu\u00f0brandur Vigf\u00fasson teoriza que o elemento \"rati-\" significa \u00abo viaxante\u00bb. Vigf\u00fasson afirma que o nome do lendario trade Rati poder\u00eda presentar o mesmo termo. De acordo con Vigf\u00fasson, \"Ratatosk\" significa \u00abo cabeiro viaxante\u00bb ou \u00abo cabeiro trepador\u00bb.\nSophus Bugge \u00e1 s\u00faa vez teoriza que o nome \"Ratatosk\" \u00e9 un empr\u00e9stito do ingl\u00e9s antigo que significa \u00abRat-tooth\u00bb, \u00abRata-dente\u00bb literalmente. Esta teor\u00eda bas\u00e9ase no feito de que o elemento \"-tosk\" do composto non aparece en ning\u00fan outro lugar no n\u00f3rdico antigo. Bugge prop\u00f3n que dito elemento \u00e9 unha reforma da palabra \"t\u016bsc\" do ingl\u00e9s antigo (en fris\u00f3n antigo \"tusk\") e que, en cambio, o elemento \"Rata-\" representa o vocablo \"r\u00e6t\" (\u00abrata\u00bb) tam\u00e9n do ingl\u00e9s antigo.\nSegundo Albert Sturtevant, \u00abno que respecta ao elemento \"Rata-\", a hip\u00f3tese de Bugge non ten fundamentaci\u00f3n v\u00e1lida en vista do feito de que o vocablo [en n\u00f3rdico antigo] \"Rata\" (forma de \"Rati\"*) empr\u00e9gase en \"H\u00e1v[am\u00e1l]\" (106, 1) para nomear o instrumento que emprega Od\u00edn para \"perforar\" a trav\u00e9s das rochas en busca do hidromel dos poetas [...]\u00bb, e que \u00ab\"Rati*\" debe considerarse un vocablo nativo [en n\u00f3rdico antigo] que significaba \"o perforador, roedor\" [...]\u00bb.\nSturtevant explica que a teor\u00eda de Bugge sobre o elemento \"-tosk\" parece estar sustentada polo feito de que a palabra non aparece en ning\u00fan lugar m\u00e1is do n\u00f3rdico antigo. Con todo, discrepa con esta teor\u00eda, xa que afirma que o nome propio en n\u00f3rdico antigo \"Tunne\" (derivado do proton\u00f3rdico \"*Tun\u00fe\u0113\") ref\u00edrese a \u00abunha persoa caracterizada portando unha clase peculiar de \"dente\"\u00bb, e especula unha forma protoxerm\u00e1nica de \"-tosk\". Sturtevant concl\u00fae que \u00abo feito de que a palabra ocorra s\u00f3 no nome \"Rata-toskr\" non \u00e9 evidencia v\u00e1lida contra esta asunci\u00f3n, xa que hai moitos \"hapax legomena\" de orixe nativa [en n\u00f3rdico antigo], como se comproba nos equivalentes dos dialectos escandinavos modernos\u00bb. Os eruditos modernos aceptaron esta etimolox\u00eda, deixando o significado de Ratatosk como \u00abdente tadreador\u00bb, como Jesse Byock, Andy Orchard, e Rudolf Simek, ou \u00abdente perforador\u00bb, como John Lindow.\nTestemu\u00f1os.\nNo poema \"Gr\u00edmnism\u00e1l\" da \"Edda po\u00e9tica\", o deus Od\u00edn (disfrazado como Gr\u00edmnir) afirma que Ratatosk corre de arriba abaixo da \u00e1rbore Yggdrasil levando mensaxes entre a aguia na copa e N\u00ed\u00f0h\u00f6gg nas s\u00faas ra\u00edces:\nNo libro \"Gylfaginning\" da \"Edda prosaica\", menci\u00f3nase a Ratatosk no cap\u00edtulo 16. Nel, Gangleri (descrito como o rei Gylfi disfrazado) preg\u00fantalle a H\u00e1r que outros feitos notables hai por co\u00f1ecer sobre Yggdrasil. A declaraci\u00f3n de H\u00e1r concorda coa de \"Gr\u00edmnism\u00e1l\", mais agrega que as mensaxes son chismes calumniosos:\nTeor\u00edas.\nDe acordo con Rudolf Simek, \u00abo esqu\u00edo probablemente s\u00f3 representa un detalle decorativo da imaxe mitol\u00f3xica do freixo do mundo en \"Gr\u00edmnism\u00e1l\"\u00bb. H. R. Ellis Davidson, describindo a \u00e1rbore do mundo, afirma que o esqu\u00edo tam\u00e9n o ro\u00eda, o que contin\u00faa o ciclo de destruci\u00f3n e reconstruci\u00f3n, e prop\u00f3n a \u00e1rbore como simbolizaci\u00f3n da constante mudanza existencial. John Lindow sinala que se describe a Yggdrasil como podre dun lado e ao mesmo tempo mastigado por catro cervos e por N\u00eddh\u00f6gg, e que, segundo o relato de \"Gylfaginning\", tam\u00e9n soporta a hostilidade verbal que lle propina a fauna que mant\u00e9n. Lindow engade que \u00abnas sagas, unha persoa que axuda a atizar e manter vivo un feudo levando palabras maliciosas entre os bandos \u00e9 raramente algu\u00e9n de status elevado, o que explicar\u00eda que se lle asignara este rol na mitolox\u00eda a un animal relativamente insignificante\u00bb, esta interpretaci\u00f3n \u00e9 compartida polofil\u00f3sofo e humanista dinamarqu\u00e9s Heinrich Niedner, quen afirma que Ratatosk corre de arriba a abaixo pola \u00e1rbore co obxectivo de provocar unha loita entre a aguia e a serpe N\u00ed\u00f0h\u00f6ggr.\nRichard W. Thorrington Jr. e Katie Ferrell ao mesmo tempo propo\u00f1en que \u00abo rol de Ratatosk probablemente derivou do h\u00e1bito doss esqu\u00edos de \u00e1rbore europeos (\"Sciurus vulgaris\") de ter unha resposta confrontativa fronte ao perigo. Non fai falta moita imaxinaci\u00f3n para pensar que o esqu\u00edo est\u00e1 dicindo cousas feas dun\u00bb."}
{"id": "485961", "revid": "65337", "url": "https://gl.wikipedia.org/wiki?curid=485961", "title": "Colecci\u00f3n numism\u00e1tica", "text": "A expresi\u00f3n colecci\u00f3n numism\u00e1tica pode referirse a unha:"}
{"id": "485962", "revid": "23204", "url": "https://gl.wikipedia.org/wiki?curid=485962", "title": "Los ni\u00f1os invisibles", "text": "Los ni\u00f1os invisibles \u00e9 un filme dram\u00e1tico colombiano de 2001 dirixido e escrito por Lisandro Duque Naranjo e protagonizado por Guillermo Casta\u00f1eda, Ingrid Cielo Ospina, Gustavo Camacho, Gustavo Angarita e Marcela Valencia. O filme ga\u00f1ou o premio especial do xurado no sexto festival internacional de cinema para a infancia en Montreal, Canad\u00e1 no 2002 e o premio \u00f3 mellor gui\u00f3n no quinto festival internacional de cinema para a infancia e a mocidade en Olimpia, Grecia, tam\u00e9n en 2002. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado.\nSinopse.\nTres nenos est\u00e1n obsesionados coa idea de volverse invisibles, at\u00e9 o punto que realizan un estra\u00f1o ritual no que deben sacrificar varios animais e dirixirse a media noite a un cemiterio para que as forzas da escuridade os fagan invisibles para o ollo humano."}
{"id": "485964", "revid": "23204", "url": "https://gl.wikipedia.org/wiki?curid=485964", "title": "La primera noche (filme de 2003)", "text": "La primera noche \u00e9 un filme colombiano de 2003 dirixido por Luis Alberto Restrepo. O filme ga\u00f1ou 18 premios internacionais e foi o candidato de Colombia para os Premios \u00d3scar na categor\u00eda de mellor filme en lingua non inglesa no ano 2004. A\u00ednda que o filme foi altamente aclamado, despois de ser estreado nalg\u00fans festivais dos Estados Unidos, nunca o fixo nos cinemas dese pa\u00eds. Ap\u00f3s 3 anos da s\u00faa estrea, o filme foi lanzado en DVD nos Estados Unidos, o 30 de xaneiro de 2007."}
{"id": "485965", "revid": "23204", "url": "https://gl.wikipedia.org/wiki?curid=485965", "title": "El rey (filme de 2004)", "text": "El rey \u00e9 un filme colombiano de 2004 dirixido por Jos\u00e9 Antonio Dorado Z\u00fa\u00f1iga. Foi unha coproduci\u00f3n internacional entre Colombia, Francia e Espa\u00f1a. Conta a historia de Pedro Rey e os inicios do narcotr\u00e1fico en Colombia. Foi ga\u00f1ador de diversos premios culturais e de selecci\u00f3n p\u00fablica arredor do mundo. Estivo nomeado \u00f3s Premios Goya en Espa\u00f1a e foi candidato de Colombia para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado.\nSinopse.\nO filme, que est\u00e1 ambientado na cidade de Cali a finais da d\u00e9cada de 1960, conta a historia de Pedro Rey, un dos primeiros xefes dos c\u00e1rteles colombianos do narcotr\u00e1fico, o seu progreso dende a propiedade dun local nocturno at\u00e9 chegar a dominar o mercado dos Estados Unidos e a s\u00faa posterior ca\u00edda. Na historia, n\u00e1rrase a corrupci\u00f3n de t\u00f3dolos estamentos pol\u00edticos, que permiten que a xente sen principios poida ascender a base de asasinatos e cartos."}
{"id": "485966", "revid": "89787", "url": "https://gl.wikipedia.org/wiki?curid=485966", "title": "La sombra del caminante", "text": "La sombra del caminante \u00e9 un filme colombiano de 2004 escrito e dirixido por Ciro Guerra. Est\u00e1 protagonizada por Lowin Allende, C\u00e9sar Badillo e Juli\u00e1n D\u00edaz. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado.\nSinopse.\nMa\u00f1e (C\u00e9sar Badillo) \u00e9 un home nunha dif\u00edcil situaci\u00f3n econ\u00f3mica. Perdeu unha perna e est\u00e1 desempregado, non ten cartos para o alugueiro e \u00e9 v\u00edtima de chacotas e abusos dos rapaces da s\u00faa comunidade. Mentres percorre as r\u00faas na procura dunha fonte de ingresos, co\u00f1ece un estra\u00f1o home iletrado (Ignacio Prieto), que se dedica a cargar xente no lombo polo centro de Bogot\u00e1, cobrando 500 pesos. Pola maneira en que se poden axudar o un \u00f3 outro, \u00e1mbolos dous homes estabelecen unha amizade que fai a s\u00faa vida m\u00e1is levad\u00eda e perm\u00edtelles compartir os seus problemas persoais. Por\u00e9n, os dous comparten un pasado violento produto do conflito armado. Este pasado \u00faneos e sep\u00e1raos \u00f3 mesmo tempo, ag\u00e1s a esperanza dun novo comezo."}
{"id": "485967", "revid": "98629", "url": "https://gl.wikipedia.org/wiki?curid=485967", "title": "So\u00f1ar no cuesta nada", "text": "So\u00f1ar no cuesta nada \u00e9 un filme colombo-arxentino de 2006 producido por CMO Producciones e dirixido por Rodrigo Triana. Bas\u00e9ase en feitos reais. Foi o filme coa recadaci\u00f3n m\u00e1is alta durante o ano 2006 en Colombia, con 1\u00a0198\u00a0172 espectadores, e foi nomeado a numerosos premios, como o Goya \u00f3 mellor filme estranxeiro de fala hispana de 2007. Tam\u00e9n foi o candidato de Colombia \u00f3 \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado.\nPor mor do \u00e9xito comercial, a produtora Clara Mar\u00eda Ochoa realizou unha secuela presentada como serie de televisi\u00f3n titulada \"Regreso a la guaca\" emitida por Canal RCN en 2009."}
{"id": "485969", "revid": "98629", "url": "https://gl.wikipedia.org/wiki?curid=485969", "title": "Reserva india dos Cheyennes do Norte", "text": "A reserva india dos cheyennes do norte (en , en ) \u00e9 o territorio da tribo reco\u00f1ecida federalmente dos cheyenne do norte. Situada no sueste de Montana, a reserva ten unha superficie aproximada de 690 Km\u00b2, e \u00e9 o fogar de arredor de 5.000 cheyennes. A sede central da tribo e do seu goberno est\u00e1 situada en Lame Deer, onde ten lugar tam\u00e9n o pow wow anual dos cheyennes do norte.\nA reserva est\u00e1 delimitada polo leste polo r\u00edo Tongue e ao oeste pola reserva india dos Crow. Ademais, ten pequenas parcelas de terras en fideicomiso non contiguas e f\u00f3ra da reserva no condado de Meade, en Dacota do Sur. As s\u00faas serras madeireiras que se estenden at\u00e9 o noroeste de Dacota do Sur son parte do bosque nacional de Custer. Segundo os datos de inscrici\u00f3n tribal, a tribo ten aproximadamente 11.266 membros inscritos, dos que 5.012 resid\u00edan na reserva. "}
{"id": "485970", "revid": "23204", "url": "https://gl.wikipedia.org/wiki?curid=485970", "title": "Filmes de Colombia propostos \u00f3 \u00d3scar \u00f3 mellor filme internacional", "text": "Colombia presentou filmes para o \u00d3scar \u00f3 mellor filme internacional dende o ano 1980. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s.\nA proposta colombiana \u00e9 decidida anualmente polo \"Consello Nacional de Cinematograf\u00eda\", unha p\u00f3la do Ministerio de Cultura de Colombia. At\u00e9 o ano 2022, Colombia presentouse a competici\u00f3n 31 veces, sendo nomeado unha vez para o \u00d3scar.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Colombia para a s\u00faa valoraci\u00f3n pola Academia co respectivo ano e cerimonia de entrega.\nEn 2004, Colombia anunciou a elecci\u00f3n de \"Mar\u00eda, llena eres de gracia\" como o seu candidato \u00f3 \u00d3scar, e o filme foi promocionada como un dos principais candidatos para ga\u00f1ar o premio. Por\u00e9n, o filme foi descualificado pola Academia xa que o filme, un drama que ga\u00f1ou o premio \u00f3 mellor filme colombiano no Festival Internacional de Cinema de Cartaxena de Indias, malia contar con personaxes colombianos e estar protagonizada pola actriz Catalina Sandino Moreno, non puido ser cualificado como produci\u00f3n colombiana por estar escrito e dirixido por un estadounidense, Joshua Marston. Despois dunha apelaci\u00f3n sen \u00e9xito, Colombia presentou \"El rey\" no seu lugar. Malia que o filme foi descualificado, Catalina Sandino Moreno foi nomeada \u00f3 \u00d3scar \u00e1 mellor actriz e \u00e9 a \u00fanica colombiana en ser nomeada nunha categor\u00eda de interpretaci\u00f3n.\nCiro Guerra \u00e9 o director con m\u00e1is propostas \u00f3 premio, cun total de catro filmes, e o seu filme \"El abrazo de la serpiente\" (2015) \u00e9 o \u00fanico filme colombiano en ser nomeado. Os directores Sergio Cabrera, Carlos Moreno e Jorge Al\u00ed Triana presentaron os seus filmes d\u00faas veces cada un, mais ning\u00fan sa\u00edu nomeado. T\u00f3dalas propostas colombianas foron rodadas principalmente en castel\u00e1n, ag\u00e1s \"P\u00e1jaros de verano\" (2018) que foi rodada principalmente en lingua wayuu."}
{"id": "485971", "revid": "23204", "url": "https://gl.wikipedia.org/wiki?curid=485971", "title": "Filmes de Colombia propostos \u00f3 \u00d3scar \u00f3 mellor filme en lingua non inglesa", "text": ""}
{"id": "485972", "revid": "15490", "url": "https://gl.wikipedia.org/wiki?curid=485972", "title": "Fran N\u00fa\u00f1ez", "text": "Francisco Javier N\u00fa\u00f1ez Alonso, nado en Vigo en 1986, \u00e9 un director de escena e actor galego.\nTraxectoria.\nDoutor en Econom\u00eda Aplicada pola Universidade de Santiago de Compostela, mestrado en Artes Esc\u00e9nicas e Teor\u00eda do Espect\u00e1culo pola Universidade do Pa\u00eds Vasco, mestrado en Econom\u00eda da Cultura e Xesti\u00f3n Cultural pola Universidade de Valladolid, licenciado en Publicidade e Relaci\u00f3ns P\u00fablicas pola Universidade de Vigo e titulado pola Escola Superior de Arte Dram\u00e1tica de Galicia. Fundador das compa\u00f1\u00edas Limiar Teatro e Teatro del Hereje. En xaneiro de 2020 foi nomeado director do Centro Dram\u00e1tico Galego."}
{"id": "485973", "revid": "1888", "url": "https://gl.wikipedia.org/wiki?curid=485973", "title": "Francisco Javier N\u00fa\u00f1ez Alonso", "text": ""}
{"id": "485974", "revid": "1131", "url": "https://gl.wikipedia.org/wiki?curid=485974", "title": "Voo 752 de Ukraine International Airlines", "text": "O voo 752 de Ukraine International Airlines era un voo internacional regular de pasaxeiros dende Teher\u00e1n, Ir\u00e1n con destino K\u00ediv, Ucra\u00edna, operado por Ukraine International Airlines. O Boeing 737-800 que realizaba a ruta esnafrouse pouco despois de engalar o d\u00eda 8 de xaneiro de 2020 dende o aeroporto Im\u00e1n Khomeini. Os 176 pasaxeiros e tripulantes a bordo morreron no desastre, convert\u00e9ndose no peor accidente dun Boeing 737 Next Generation ao superar en v\u00edtimas ao do voo 812 de Air India Express, ocorrido en 2010. Tr\u00e1tase do primeiro accidente mortal da aeroli\u00f1a Ukraine International Airlines.\nO aparello foi derrubado polos Corpos da Gardia Revolucionaria Isl\u00e1mica, que atribu\u00edron o feito a un erro humano, describindo o presidente iraniano Hassan Rouhani o accidente como un \"erro imperdoable\". As autoridades de aviaci\u00f3n do pa\u00eds inicialmente negaron que o avi\u00f3n fose alcanzado por un m\u00edsil e dixo que un erro t\u00e9cnico fora o responsable, mentres que as autoridades ucra\u00ednas, despois de diferir inicialmente das explicaci\u00f3ns de Ir\u00e1n, dixeron que o derrubo do avi\u00f3n estaba entre as s\u00faas principais teor\u00edas. As investigaci\u00f3ns das axencias de intelixencia occidentais revelaron que o aparello fora derrubado por un m\u00edsil terra-aire Tor-M1 lanzado por Ir\u00e1n, e tres d\u00edas despois, o 11 de xaneiro, os Corpos da Gardia Revolucionaria Isl\u00e1mica dixeron que eles derrubaran o 737 tras confundilo cun m\u00edsil de cruceiro, dispar\u00e1ndolle dous m\u00edsiles terra-aire.\nAvi\u00f3n.\nO aparello era un Boeing 737-8KV, con n\u00famero de serie 38124 e rexistro UR-PSR. No momento do accidente ti\u00f1a 3 anos e 7 meses. O avi\u00f3n voou por vez primeira o d\u00eda 21 de xu\u00f1o de 2016, e foi entregado \u00e1 aeroli\u00f1a o 19 de xullo dese mesmo ano.\nAccidente.\nO voo estaba operado por Ukraine International Airlines, a aeroli\u00f1a nacional de Ucra\u00edna, nunha ruta regular entre o aeroporto Im\u00e1n Khomeini de Teher\u00e1n e o aeroporto de Boryspil en K\u00ediv. As autoridades de emerxencias confirmaron que no avi\u00f3n viaxaban 176 persoas, dos cales 15 eran nenos e 9 tripulantes.\nO voo 752 ti\u00f1a que engalar \u00e1s 05:15 hora local, por\u00e9n, a sa\u00edda foi atrasada ao redor dunha hora. O avi\u00f3n finalmente engalou de Teher\u00e1n \u00e1s 06:12 e ti\u00f1a que chegar a K\u00ediv ao redor das 08:00 hora local. Os datos de voo de Flightradar24 non amosan discrepancias en datos de velocidade ou altitude respecto do que amosar\u00eda un voo normal. Os derradeiros datos ADS-B recib\u00edronse \u00e1s 06:14, menos de 3 minutos despois da engalaxe. Segundo eses datos a \u00faltima altura rexistrada era de 2 415 m (7 925 p\u00e9s) sobre o nivel do mar cunha velocidade 509\u00a0km/h. O propio aeroporto at\u00f3pase a 3 305 p\u00e9s sobre o nivel do mar, o que lle d\u00e1ba ao avi\u00f3n unha altitude absoluta de 4 620 p\u00e9s. O voo estaba subindo cando o rexistro dos datos rematou abruptamente.\nUn v\u00eddeo circulou polas redes sociais amosando supostamente o momento do accidente. O v\u00eddeo suxer\u00eda que o avi\u00f3n estaba incendiado cando comezou a caer, con algunhas das s\u00faas partes separ\u00e1ndose no aire. Despois o aparello esnafrouse entre Parand e Shahriar e estoupou. ISNA non confirmou a autenticidade do v\u00eddeo, pero afirmou que o avi\u00f3n estaba ardendo antes do accidente, o que provocou a especulaci\u00f3n dun posible derrubo.\nPouco despois do accidente chegaron ao lugar 22 ambulancias, catro autobuses ambulancia e un helic\u00f3ptero, pero os lumes impediron as labores de rescate. Os restos do avi\u00f3ns estaban espallados por unha ampla \u00e1rea sen que se atopasen superviventes. O avi\u00f3n quedou destru\u00eddo tras o impacto.\nPasaxeiros e tripulaci\u00f3n.\nSegundo o portavoz da organizaci\u00f3n iraniana de aviaci\u00f3n o n\u00famero exacto de persoas a bordo era 167 pasaxeiros e 9 tripulantes. Os medios estatais iranianos inicialmente informaran que o avi\u00f3n levaba 180 persoas. Iranian Students News Agency (ISNA) dixo que a meirande parte dos pasaxeiros eran iranianos, por\u00e9n, tam\u00e9n hab\u00eda cidad\u00e1ns estranxeiros no aparello. Funcionarios confirmaron que polo menos 130 persoas a bordo eran iranianas, moitos deles estudantes regresando a pa\u00edses europeos e ao Canad\u00e1 a trav\u00e9s de Ucra\u00edna despois das vacaci\u00f3ns. A meirande parte dos pasaxeiros canadenses eran de Edmonton.\nO medio ucra\u00edno Obozrevatel informou de que se confirmara que 82 dos pasaxeiros eran iranianos, 63 canadenses, 3 brit\u00e1nicos, 6 afg\u00e1ns, 8 suecos e 4 alem\u00e1ns. Tam\u00e9n dixo que hab\u00eda 15 ucra\u00ednos a bordo. A discrepancia de datos d\u00e9bese a que moitos ti\u00f1an dobre nacionalidade, e Ir\u00e1n s\u00f3 reco\u00f1ece a estas persoas como cidad\u00e1ns iranianos. O Consello de Seguridade Ucra\u00edno confirmou que hab\u00eda 11 persoas con nacionalidade ucra\u00edna, inclu\u00eddos os 9 tripulantes.\nO ministro ucra\u00edno de exteriores publicou o manifesto dos pasaxeiros e tripulantes do voo do seguinte xeito: 82 iranianos, 63 canadenses, 11 ucra\u00ednos, 10 suecos, 4 afg\u00e1ns, 3 alem\u00e1ns e 3 brit\u00e1nicos.\nAdemais de seis asistentes de voo, a tripulaci\u00f3n estaba formada polo capit\u00e1n Volodymyr Gaponenko (11 600 horas en Boeing 737, das que 5 500 foran como capit\u00e1n), o piloto instrutor Oleksiy Naumkin (12 000 horas en Boeing 737, inclu\u00eddas 6 600 como capit\u00e1n), e oprimeiro oficial Serhii Khomenko (7 600 horas en Boeing 737)."}
{"id": "485978", "revid": "98629", "url": "https://gl.wikipedia.org/wiki?curid=485978", "title": "Perro come perro", "text": "Perro come perro \u00e9 un filme colombiano de 2008 dirixido por Carlos Moreno. Relata a historia de dous asasinos \u00f3 servizo dun poderoso empresario de Cali desexoso de vingar a morte do seu afillado e recuperar os seus cartos roubados. Estreouse no Festival de Cinema de Sundance de 2008. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "485982", "revid": "98629", "url": "https://gl.wikipedia.org/wiki?curid=485982", "title": "Herencia borgo\u00f1oa", "text": "A herdanza borgo\u00f1oa \u00e9 o nome dos territorios da dinast\u00eda borgo\u00f1oa que acabaron en mans da Coroa de Castela e a Coroa de Arag\u00f3n representada por Carlos I, por herdanza de Filipe o Fermoso, rei consorte de Castela.\nOrixe.\nA herdanza tivo a s\u00faa orixe en Filipe III de Francia e en Roberto I de Artois. Filipe III foi o pai de Filipe IV de Francia e este foi o pai de Lu\u00eds X de Francia (m. 1316), de Carlos IV de Francia (m. 1328) e de Filipe V o Longo (m. 1322), casado con Xoana de Borgo\u00f1a, condesa de Artois e Borgo\u00f1a.\nFilipe III foi o pai de Carlos de Valois e este de Filipe VI de Francia (m. 1350) e de Carlos. Filipe VI tivo a Xo\u00e1n II de Francia o Bo, que foi duque de Borgo\u00f1a (1361-1363) e rei de Francia, e morreu en 1364. Estivo casado d\u00faas veces: a primeira con Bona e a segunda con Xoana de Auvernia.\nReuni\u00f3n de Artois e o condado palatino de Borgo\u00f1a.\nCondado palatino de Borgo\u00f1a.\nO conde Ot\u00f3n IV de Borgo\u00f1a casou con Matilde, condesa de Artois (1309-1329) e tiveron s\u00f3 unha filla: Xoana de Borgo\u00f1a, condesa de Artois por herdanza materna e condesa de Borgo\u00f1a por herdanza paterna. Morreu en 1329 e deixou cinco fillos do seu casamento con Filipe V de Francia o Longo (morto en 1322)"}
{"id": "485986", "revid": "89787", "url": "https://gl.wikipedia.org/wiki?curid=485986", "title": "El vuelco del cangrejo", "text": "El vuelco del cangrejo \u00e9 un filme no de 2009 dirixido por \u00d3scar Ru\u00edz Navia. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "485987", "revid": "89787", "url": "https://gl.wikipedia.org/wiki?curid=485987", "title": "Los colores de la monta\u00f1a", "text": "Los colores de la monta\u00f1a \u00e9 un filme colombo-paname\u00f1o de 2010 dirixido por Carlos C\u00e9sar Arbel\u00e1ez. Foi estreado e galardoado no Festival Internacional de Cinema de Donostia, e en Colombia estreouse o 11 de marzo de 2011.\nGa\u00f1ou o Premio Fais\u00e1n Dourado na 16\u00ba edici\u00f3n do Festival Internacional de Cinema de Kerala. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado"}
{"id": "485989", "revid": "23204", "url": "https://gl.wikipedia.org/wiki?curid=485989", "title": "El cartel de los sapos", "text": "El cartel de los sapos \u00e9 un filme colombiano de 2011 dirixido por Carlos Moreno. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "485990", "revid": "1888", "url": "https://gl.wikipedia.org/wiki?curid=485990", "title": "Finados en 2020", "text": "Esta \u00e9 unha listaxe de persoas de sona que finaron ao longo de 2020. Primeiro l\u00edstanse as personalidades internacionais, e a continuaci\u00f3n as personalidades galegas, ordenadas por data de falecemento. A lista recolle, por esta orde, data de falecemento, nome, idade ao falecer, profesi\u00f3n ou motivo de sona e causa da morte.\nPara unha listaxe ordenada alfabeticamente, v\u00e9xase a categor\u00eda \"\"."}
{"id": "485991", "revid": "13119", "url": "https://gl.wikipedia.org/wiki?curid=485991", "title": "Melody Ruiz", "text": ""}
{"id": "485993", "revid": "98629", "url": "https://gl.wikipedia.org/wiki?curid=485993", "title": "La playa DC", "text": "La playa DC \u00e9 un filme colombiano de 2012, en coproduci\u00f3n co Brasil e Francia, dirixido e escrito por Juan Andr\u00e9s Arango. Est\u00e1 protagonizado por Luis Carlos Guevara, James Sol\u00eds e Andr\u00e9s Murillo. Competiu na secci\u00f3n \"Un Certain Regard\" no Festival Internacional de Cinema de Cannes de 2012 e foi escollido como candidato de Colombia \u00f3 \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado.\nSinopse.\nTom\u00e1s \u00e9 un rapaz afrocolombiano desprazado dende Buenaventura at\u00e9 a cidade de Bogot\u00e1 por mor da violencia. Al\u00ed debe emprender a busca de Jairo, o seu irm\u00e1n m\u00e1is novo, que desapareceu nas r\u00faas desta gran cidade."}
{"id": "485994", "revid": "89787", "url": "https://gl.wikipedia.org/wiki?curid=485994", "title": "Alias Mar\u00eda", "text": "Alias Mar\u00eda \u00e9 un filme colombiano de 2015 dirixido por Jos\u00e9 Luis Rugeles Gracia. Estreouse na secci\u00f3n Un Certain Regard do Festival Internacional de Cinema de Cannes de 2015. Recibiu o premio \"Cabras Douradas\" \u00f3 mellor filme para a mocidade no Festival Ale Kino! de 2016. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado.\nSinopse.\nConta a historia de Mar\u00eda, unha nena de 13 anos membro dunha unidade guerrilleira de Colombia. Ela \u00e9 enviada nunha misi\u00f3n especial xunto con outras tres persoas para po\u00f1er a salvo o fillo do comandante, estando ela mesma embarazada."}
{"id": "485995", "revid": "23204", "url": "https://gl.wikipedia.org/wiki?curid=485995", "title": "Pariente", "text": "Pariente \u00e9 un filme colombiano de 2016 dirixido por Iv\u00e1n Gaona. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado.\nSinopse.\nMariana, o amor eterno de Willington, est\u00e1 preparando o seu casamento con Ren\u00e9, o curm\u00e1n do seu exmozo. Namentres Willington tenta recuperala, o rumor dun ladr\u00f3n na cidade e unha serie de mortes violentas que lles lembran o pasado por\u00e1n en perigo a nova familia de Mariana."}
{"id": "485997", "revid": "98629", "url": "https://gl.wikipedia.org/wiki?curid=485997", "title": "Umbo (bivalvos)", "text": "O umbo, ou umb\u00f3n, \u00e9 o v\u00e9rtice, a parte m\u00e1is antiga das valvas dos moluscos bivalvos, situado nas proximidades do ligamento (estrutura que une ambas as valvas).\nEtimolox\u00eda.\nOs termos umbo e umb\u00f3n derivan do lat\u00edn \"umbus, -onis\", \"a parte central prominente do escudo dos lexionarios\".\nCaracter\u00edsticas.\nO umbo \u00e9 a parte m\u00e1is elevada de cada valva da cuncha dun molusco bivalvo (tam\u00e9n est\u00e1 presente nos univalvos). Normalmente cont\u00e9n o \"pico\" da valva, que \u00e9 o punto m\u00e1is antigo dela, e o seu grao de relevancia e a s\u00faa posici\u00f3n respecto \u00e1 li\u00f1a da charneira son \u00e1s veces \u00fatiles para distinguiren taxons de bivalvos.\nO umbo f\u00f3rmase mentres o animal \u00e9 xuvenil e o crecemento radial contin\u00faa posteriormente por esa \u00e1rea. O umbo sit\u00faase por encima da li\u00f1a da charneira. Nos bivalvos nos que os umbos non sobresaen, como \u00e9 o caso dalg\u00fans mexill\u00f3ns, os umbos poden, a\u00ednda as\u00ed, identificarse facilmente examinando as li\u00f1as de crecemento conc\u00e9ntricas da cuncha.\nO termo umbo tam\u00e9n se usa nas descrici\u00f3ns anat\u00f3micas dos braqui\u00f3podos como o lugar de orixe do crecemento das s\u00faas valvas.\nTipos de umbos.\nOs umbos poden estar situados de diversas maneiras, recibindo adxectivos particulares:\nTam\u00e9n se denomina umbo o lugar onde se encontra a \"prodissoconcha\", a cuncha rudimentaria ou embrionaria, na cal se inicia o desenvolvemento dun molusco bivalvo."}
{"id": "485998", "revid": "5863", "url": "https://gl.wikipedia.org/wiki?curid=485998", "title": "Sucesos de maio de 1937", "text": ""}
{"id": "485999", "revid": "5863", "url": "https://gl.wikipedia.org/wiki?curid=485999", "title": "Ministerio de Marina (Espa\u00f1a)", "text": ""}
{"id": "486000", "revid": "5863", "url": "https://gl.wikipedia.org/wiki?curid=486000", "title": "Marrocos espa\u00f1ol", "text": ""}
{"id": "486001", "revid": "23204", "url": "https://gl.wikipedia.org/wiki?curid=486001", "title": "Norbert Elias", "text": "Norbert Elias, nado en Breslau o 22 de xu\u00f1o de 1897 e finado en Amsterdam o 1 de agosto de 1990, foi un soci\u00f3logo brit\u00e1nico-alem\u00e1n de ascendencia xud\u00eda, cun traballo que se centrou na relaci\u00f3n entre poder, comportamento, emoci\u00f3n e co\u00f1ecemento. Deu forma \u00e1 chamada \u00absociolox\u00eda figuracional\u00bb. Foi pouco co\u00f1ecido no campo acad\u00e9mico ata a d\u00e9cada de 1970, cando foi \"redescuberto\". O seu traballo dunha sociolox\u00eda hist\u00f3rica, pode explicar estruturas sociais complexas sen menoscabo de axencias individuais.\nTraxectoria.\nEntre 1930 e 1933 traballou como asistente de Karl Mannheim en Frankfurt, no mesmo edificio en que traballaban Adorno e Horkheimer. Debido ao anterior, existe algunha confusi\u00f3n en relaci\u00f3n \u00e1 influencia que puido exercer a Escola de Frankfurt no pensamento de Elias.\nTrala chegada do nazismo a principios de 1933, o Institulo Sociol\u00f3xico de Mannheim viuse obrigado a pechar. A tese de habilitaci\u00f3n xa presentada titulada \"Der h\u00f6fische Mensch\" (\"O home da Corte\") nunca se aceptou formalmente e non foi publicada ata 1969. En Alema\u00f1a, participou activamente no Movemento Sionista Alem\u00e1n. En 1933 Elias fuxiu a Par\u00eds. Os seus pais, anci\u00e1ns, quedan en Breslau, onde o seu pai morreu en 1940; o 30 de agosto de 1942 a s\u00faa nai foi deportada a Theresienstadt, e o 29 de setembro transferida e asasinada en Treblinka.\nCara ao final da segunda guerra mundial, traballou para a intelixencia brit\u00e1nica. Tam\u00e9n deu clases nocturnas para a Workers' Educational Association e posteriormente clases de sociolox\u00eda, psicolox\u00eda e historia econ\u00f3mica na Universidade de Leicester. En colaboraci\u00f3n cun amigo dos tempos de Frankfurt, o psicanalista S. H. Foulkes, estableceu os fundamentos te\u00f3ricos do Group Analysis, importante escola de terapia, e cofundou a Group Analytic Society en 1952. Formouse e traballou como terapeuta de grupo. O 22 de febreiro de 1952 nacionalizouse brit\u00e1nico.\nElias impartiu clases en universidades de Inglaterra, Ghana, Alema\u00f1a e os Pa\u00edses Baixos; entre os seus alumnos estivo o soci\u00f3logo ingl\u00e9s Anthony Giddens, mais o seu principal herdeiro foi Eric Dunning. Escribiu tam\u00e9n obras po\u00e9ticas e narrativas entre as que se encontra A balada do Xacob pobre, inspirada nunha experiencia real de persecuci\u00f3n e desprezo, a s\u00faa. Dalgunha maneira, a \"deconstruci\u00f3n\" que o seu pensamento sup\u00f3n para as l\u00f3xicas modernas (naturalizadas socialmente) ten que ver coa experiencia; do mesmo xeito que Hannah Arendt, preguntouse polas bases da humanidade.\nPensamento.\nElias exp\u00f3n que para o pensamento coti\u00e1n o individuo \u00e9 consciente de si mesmo como algu\u00e9n situado fronte a outros, entend\u00e9ndoos como \"obxectos\". A nosa linguaxe e os nosos conceptos est\u00e1n configurados como se fosen externos \u00e1 persoa individual e tivesen car\u00e1cter de obxectos, como se tivesen unha existencia propia, m\u00e1is al\u00f3 da acci\u00f3n do individuo. Este tende a ver as figuras sociais (tales como o barrio, a escola, a familia) f\u00f3ra desta representaci\u00f3n, cosif\u00edcaas trat\u00e1ndoas de persoas cando non o son. Xer\u00e1ndose as\u00ed que o individuo tenda a verse separado da sociedade, \u00e1 cal considera unha cousa con vida propia e natural. Isto pon de manifesto como concibe a sociedade e como reflexiona sobre ela naturaliz\u00e1ndoa.\nA s\u00faa obra m\u00e1is co\u00f1ecida \u00e9 \"The Civilising Process\" (\"O proceso da civilizaci\u00f3n\", 1939), traballo en que fixo unha an\u00e1lise da evoluci\u00f3n das sociedades europeas dende a \u00e9poca medieval e guerreira ata o proxecto moderno e ilustrado. Reflexiona sobre o car\u00e1cter do p\u00fablico e o privado, a represi\u00f3n, os tab\u00fas e a cultura dende un modelo que traballa unha tr\u00edada entre Karl Marx, Sigmund Freud e Max Weber. Div\u00eddese en dous cap\u00edtulos, que termina nunha sorte de psican\u00e1lise do vello mundo. Varios dos seus traballos sobre o desexo e a represi\u00f3n, de maneira historiogr\u00e1fica, anuncian en parte o traballo que posteriormente realizou Michel Foucault.\nO mundo social \u00e9 unha rede.\nO problema que exp\u00f3n Elias \u00e9 a relaci\u00f3n individuo-sociedade e os comportamentos que forman parte de cada un. Exp\u00f3n que a sociolox\u00eda debe facer unha reelaboraci\u00f3n de conceptos e terminolox\u00edas para lograr unha representaci\u00f3n m\u00e1is axustada da realidade, xa que esta \u00e9 necesaria. Esta \"revoluci\u00f3n copernicana\" que a sociolox\u00eda debe levar a cabo \u00e9 a de crebar esa imaxe egoc\u00e9ntrica e suplantala por unha visi\u00f3n de individuos interdependentes, terminar coa fachada de conceptos cosificadores que non permiten que as persoas te\u00f1an unha clara comprensi\u00f3n da s\u00faa propia vida social e que expo\u00f1en que a sociedade est\u00e1 composta de figuras externas ao eu, ao individualismo singular que esta simultaneamente rodeado pola sociedade e separado dela por unha barreira invisible.\nExp\u00f3n substitu\u00edr esta visi\u00f3n por unha na que non somos cousas sen\u00f3n individuos ligados uns aos outros do mundo m\u00e1is diverso constitu\u00edndo armaz\u00f3ns de interdependencia con fins e intenci\u00f3ns rec\u00edprocas. \u00c9 dicir unha \"descosificaci\u00f3n\".\nPresi\u00f3n social e cosificaci\u00f3n.\nEsta revoluci\u00f3n implica un cambio de perspectiva onde debemos superar puntos de vista naturalizados, solidificados no tempo e reco\u00f1ecernos como parte do mundo social, superando as\u00ed o pensamento de sentido com\u00fan. \u00c9 necesario reco\u00f1ecer a presi\u00f3n que exercen sobre n\u00f3s \"as figuras sociais\" que consideramos representaci\u00f3ns.\nEsta presi\u00f3n expl\u00edcase automaticamente porque confire \u00e1s figuras sociais unha \"existencia\", unha obxectividade, f\u00f3ra e al\u00e9n dos individuos que a constit\u00faen. Esta cosificaci\u00f3n das figuras sociais conduce a unha \"metaf\u00edsica das figuras sociais\", onde tendemos a deshumanizalas, algo que en \u00faltima instancia prov\u00e9n da experiencia que os individuos foron acumulando da s\u00faa relaci\u00f3n coa natureza.\nNas sociedades premodernas, explica Elias, hab\u00eda un predominio do pensamento antropom\u00f3rfico animista onde se interpretaban e explicaban os acontecementos naturais como continuidade e proxecci\u00f3n \"do humano\", que logo, co avance cient\u00edfico, foi substitu\u00eddo por explicaci\u00f3ns realistas procurando establecer causas e efectos sobre o mundo natural.\nPara Elias a tarefa da sociolox\u00eda \u00e9 \"emancipar\", para o que \u00e9 necesario reco\u00f1ecer que as coacci\u00f3ns sociais son coacci\u00f3ns que o home exerce sobre si mesmo e hai que dar conta dos feitos sociais e liberar as ataduras dos modelos est\u00e1ticos que expo\u00f1en unha naturalizaci\u00f3n como no caso da linguaxe que \"naturaliza o social\" o cosifica como se a realidade fose algo alleo ao falante, cando en realidade este est\u00e1 delimitado por unha condici\u00f3n sociohist\u00f3rica e non un modelo da ciencia natural, xa que isto se nos quere facer crer para que non nos cuestionemos as cousas e que as tomemos como naturais, debemos liberarnos destas ataduras e desenvolver a terminolox\u00eda que m\u00e1is se axuste \u00e1s figuraci\u00f3ns sociais, xa que s\u00f3 as\u00ed poderemos acceder a un pensamento m\u00e1is axustado \u00e1 realidade."}
{"id": "486002", "revid": "5863", "url": "https://gl.wikipedia.org/wiki?curid=486002", "title": "Umbo (arma)", "text": "Umbo, ou umb\u00f3n, \u00e9 unha peza, normalmente feita de metal, que se colocaba na parte central externa dos escudos dos soldados, para darlle un car\u00e1cter ofensivo a dita arma, dese\u00f1ada inicialmente con fins defensivos.\nEtimolox\u00eda.\nOs termos umbo e umb\u00f3n derivan do lat\u00edn \"umbus, -onis\", \"a parte central prominente do escudo dos lexionarios\".\nCaracter\u00edsticas.\nO umbo \u00e9 unha peza redonda, convexa ou c\u00f3nica, situada no centro dun escudo. Adoitaban ser met\u00e1licos, pero tam\u00e9n se pod\u00edan fac\u00e9rense de madeira. Orixinarimente foi dese\u00f1ado para desviar golpes do centro dos escudos redondos, a\u00ednda que tam\u00e9n subministraban un lugar para montar a agarre do escudo. Co paso do tempo e os escudos con umbos curvados f\u00f3ronse facendo m\u00e1is populares, e substitu\u00edron o agarre do escudo, co que o umbo acabou convert\u00e9ndose m\u00e1is ben nunha peza ornamental.\nMoitas veces, os umbos non estaban presentes en escudos non circulares debido \u00e1s diferenzas na t\u00e9cnica; cun escudo redondo, p\u00f3dese facer un golpe cara a escudo contrarioo, mentres que cun umbo pod\u00edanse bloquear os ataques pivotando o escudo sobre o corpo. Un umbo proporcionaba unha vantaxe significativa para desviar golpes.\nHistoria.\nO primeiro umbo atopado na prehistoria era de bronce. Na \u00e9poca medieval os umbos dos escudos eran fabricados a partir de follas de ferro ou de aceiro. Comezou sendo unha folla plana e relativamente delgada, que se obti\u00f1a fundido o metal nun recipiente, e que logo pod\u00eda ser alisada e pu\u00edda.\nO umbo foi utilizado na antiga Grecia, nos escudos da infantar\u00eda hoplita. Foi tam\u00e9n adoptado polas lexi\u00f3ns romanas, que golpeaban cos seus umbos como unha forma de abrirse paso para poder atacar coa espada ou gladio."}
{"id": "486003", "revid": "22570", "url": "https://gl.wikipedia.org/wiki?curid=486003", "title": "Ashleigh Barty", "text": "Ashleigh Barty, nada en Ipswich, Queensland, o 24 de abril de 1996, \u00e9 unha ex xogadora de tenis e antiga xogadora de cr\u00edcket australiana. Chegou ao n\u00famero un do mundo individual da Women's Tennis Association (WTA), sendo a segunda australiana que o logrou tras Evonne Goolagong Cawley. Tam\u00e9n chegou a estar entre as cinco mellores do mundo en dobres. Barty ga\u00f1ou sete t\u00edtulos individuais do WTA Tour, inclu\u00eddo un t\u00edtulo de Roland Garros.\nBarty \u00e9 unha xogadora de todas as superficies, que emprega unha ampla variedade de golpes no seu estilo de xogo. A pesar das s\u00faa curta estatura para unha xogadora de tenis profesional, ten un servizo excelente. Barty act\u00faa como Embaixadora Nacional Ind\u00edxena do Tenis para Tennis Australia.\nTraxectoria.\nBarty naceu en Ipswich en Queensland e comezou a xogar ao tenis con catro anos preto en Brisbane. Tivo unha carreira j\u00fanior prometedora, acadando o n\u00famero dous do mundo tras ga\u00f1ar o t\u00edtulo individual de nenas en Wimbledon en 2011. De adolescente, Barty tivo un \u00e9xito temper\u00e1n en dobre no WTA Tour de 2013, chegando \u00e1 final de tres torneos do Grand Slam coa veterana Casey Dellacqua, inclu\u00eddo o Aberto de Australia con dezaseis anos. Posteriormente, na temporada de 2014 decidiu tomar un descanso indefinido do tenis, pasando a xogar ao cr\u00edcket. Asinou un contrato co Brisbane Heat para a temporada inaugural da Women's Big Bash League, sen recibir antes adestramento nese deporte.\nBarty volveu ao tenis a principios de 2016. Revelouse como xogadora individual en 2017, ga\u00f1ando o seu primeiro t\u00edtulo da WTA, o Malaysian Open, que lle valeu para chegar ao n\u00famero 17 da clasificaci\u00f3n sen chegar a estar entre as cen primeiras antes do seu tempo f\u00f3ra do tenis.\nO 23 de marzo de 2022 anunciou que abandonaba a pr\u00e1ctica profesional do tenis \u00e1 idade de 25 anos e sendo a n\u00famero un da WTA."}
{"id": "486004", "revid": "72012", "url": "https://gl.wikipedia.org/wiki?curid=486004", "title": "Umbo timp\u00e1nico", "text": ""}
{"id": "486005", "revid": "72012", "url": "https://gl.wikipedia.org/wiki?curid=486005", "title": "Umbo (ollo)", "text": ""}
{"id": "486006", "revid": "865", "url": "https://gl.wikipedia.org/wiki?curid=486006", "title": "Psychopomp", "text": "Psychopomp \u00e9 o primeiro \u00e1lbum de estudio de Japanese Breakfast, o proxecto musical en solitario de Michelle Zauner, de Little Big League. O disco foi publicado o 1 de abril de 2016 a trav\u00e9s do selo Yellow K Records nos Estados Unidos e internacionalmente o 19 de setembro a trav\u00e9s de Dead Oceans."}
{"id": "486007", "revid": "98629", "url": "https://gl.wikipedia.org/wiki?curid=486007", "title": "Perna canaliculus", "text": "Perna canaliculus, co\u00f1ecido vulgarmente na bibliograf\u00eda internacional, entre outros nomes, como \"mexill\u00f3n de Nova Zelandia\" e \"mexill\u00f3n de labios verdes\", \u00e9 unha especie de molusco bivalvo mari\u00f1o da subclase dos pteriomorfios, orde dos mit\u00edlidos, superfamilia dos mitiloideos, familia dos mit\u00edlidos e subfamilia dos mitilinos, unha das tres que integran o x\u00e9nero \"Perna\".\n\u00c9 un mexill\u00f3n end\u00e9mico das augas costeiras de Nova Zelandia onde ten importancia econ\u00f3mica como especie cultivada.\nTaxonom\u00eda.\nDescrici\u00f3n.\nA especie foi descrita en 1791 polo naturalista alem\u00e1n Johann Friedrich Gmelin, en \"Vermes\", en Gmelin J. F. (Ed.) \"Caroli a Linnaei Systema Naturae per Regna Tria Naturae\", Ed. 13. Tome 1 (6). G. E. Beer, Lipsiae [Leipzig]. pp.\u00a03021-3910.\nSin\u00f3nimos.\nAdemais de polo seu nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nDifer\u00e9nciaciase doutras especies de mexill\u00f3n porque ten as cunchas de cor marr\u00f3n escuro con \"labios verdes\" ao redor dos bordos, e por ter s\u00f3 un m\u00fasculo adutor. Tam\u00e9n por ser unha das maiores especies de mexill\u00f3ns, con 240\u00a0mm de lonxitude.\nDistribuci\u00f3n e h\u00e1bitat.\n\"Perna canaliculus\" enc\u00f3trase ao longo de toda a costa de Nova Zelandia, sendo un marisco moi importante para este pa\u00eds. Normalmente enc\u00f3ntrse na da zona intermareal.\nBiolox\u00eda.\n\"P. canaliculus\" alim\u00e9ntase de varios tipos de fitoplancton. Difer\u00e9nciase doutras especies de mexill\u00f3ns porque ten a cuncha parda escura verdosa, cunha banda verde ao redor dos bordos das valvas, e s\u00f3 ten un m\u00fasculo adutor. Ademais \u00e9 unha das maiores especies de mexill\u00f3ns, chegando a medir 240\u00a0mm de lonxitude.\n\"Perna canaliculus\" inhibe a v\u00eda da 5-lipooxixenase, o que conduce \u00e1 formaci\u00f3n de leucotrienos. Moitos dos produtos destas v\u00edas son axentes moi importantes na resposta inflamatoria. Por\u00e9n, unha revisi\u00f3n sistem\u00e1tica da investigaci\u00f3n cient\u00edfica sobre este mexill\u00f3n suxire a falta de probas convincentes para o seu uso en humanos con artrite asociada \u00e1 inflamaci\u00f3n.\nImportancia para os humanos: acuicultura.\n\"Perna canaliculus\", end\u00e9mico de Nova Zelandia, como quedou dito, cando se cultiva al\u00ed en acuicultura, comercial\u00edzase baixo a marca comercial \"Greenshell\" (Cuncha verde). Esta industria produce m\u00e1is de 140 000 toneladas anuais que, en 2009, produciu en primeira venda m\u00e1is de 250 mill\u00f3ns de NZ$ (d\u00f3lares neozelandeses). A acuicultura do mexill\u00f3n de granxa de Nova Zelandia depende moito da produci\u00f3n de sementes de mexill\u00f3n (\"mexilla\"), procedente de poboaci\u00f3ns de mexill\u00f3n salvaxes. Cada ano se recol\u00e9ctanse ao redor de 270 t de semente silvestre, que se adhire \u00e1s algas mari\u00f1as da praia de Ninety Mile Beach na illa Norte de Nova Zelandia para abastecer \u00e1 industria da acuicultura. En ningunha outra parte do pa\u00eds b\u00f3tanse a terra tan grandes cantidades de algas cubertas de mexill\u00f3ns. A densidade da dispersi\u00f3n var\u00eda de 200 a 2 mill\u00f3ns por kg de algas mari\u00f1as. Esta soa praia subministra ao redor do 80 % da \"mexilla\" necesaria para a industria acu\u00edcola. O 20 % restante capt\u00farase con cordas suspendidas no mar cerca de granxas de mexill\u00f3ns. Pero, a pesar da gran dependencia desta industria da \"mexilla\" salvaxe, os procesos biol\u00f3xicos e ambientais polos cales sta chega a Ninety Mile Beach e \u00e1s cordas de recolecci\u00f3n son en gran medida desco\u00f1ecidos. Esta incerteza na subministraci\u00f3n ocasiona importantes problemas de produci\u00f3n para a industria, que debe soportar per\u00edodos de at\u00e9 un ano sen a chegada de ninguha \"mexilla\". Os eventos de 'ca\u00edda de auga' tam\u00e9n vense afectados polos per\u00edodos de El Ni\u00f1o, e poden ocasionar demoras na produci\u00f3n das granxas de mexill\u00f3ns debido ao insuficiente dep\u00f3sito de sementes en Ninety Mile Beach.\nO cultivo de mexill\u00f3n de Nova Zelandia comezou na d\u00e9cada de 1970 e, desde ent\u00f3n, experimentou unha expansi\u00f3n extraordinariamente grande, cun crecemiento da produci\u00f3n do 708 % entre 1988 e 2000 (un crecemento anual medio do 18 %). As primeiras granxas base\u00e1ronse no m\u00e9todo europeo de cultivo de mexill\u00f3ns en bateas flotantes, que era adecuado a pequena escala; por\u00e9n, pronto se necesitaron m\u00e9todos para conseguir unha produci\u00f3n a maior escala. Unha adaptaci\u00f3n do sistema de acuicultura de mariscos xapon\u00e9s conduciu aos m\u00e9todos utilizados hoxe en d\u00eda para a acuicultura comercial dos mexill\u00f3ns e facilitou a transici\u00f3n \u00e1 produci\u00f3n a grande escala ao incorporar a colleita mecanizada. Esta adaptaci\u00f3n do m\u00e9todo xapon\u00e9s consiste nunha serie de grandes boias de pl\u00e1stico conectadas por d\u00faas cordas que forman unha \"columna vertebral\" que se mant\u00e9n no seu lugar mediante bloques de ancoraxe de formig\u00f3n ou de aceiro no fondo mari\u00f1o.\nOs mexill\u00f3ns en crecemento ret\u00edranse das cordas e volven a sementar unha vez, e \u00e1s veces d\u00faas veces, antes de alcanzaren un tama\u00f1o de ao redor de 100\u00a0mm. A recolecci\u00f3n real\u00edzase utilizando recipientes especialmente dese\u00f1ados que permiten tirar das cordas para separar os mexill\u00f3ns destas. Desde a sementeira inicial de mexill\u00f3ns nas granxas at\u00e9 a colleita, transcorre un per\u00edodo de 12 a 24 meses. A produtividade da industria de cultivo de mexill\u00f3ns no ano 2000 en Nova Zelandia calculouse en 9,85 toneladas por hect\u00e1rea e ano, ou 59,649 $NZ por hect\u00e1rea e ano; isto significa 200 veces m\u00e1is da produtividade de prote\u00ednas da agricultura terrestre. A cr\u00eda de mexill\u00f3ns \u00e9 unha industria de r\u00e1pido crecemento en Nova Zelandia. En 2000 est\u00e1base producindo en 3 000 hect\u00e1reas, con propostas para outras 30 000 ha. Tipicamente, as granxas individuais te\u00f1en menos de 50 ha e se sit\u00faan en augas protexidas cerca da costa. Con desenvolvementos tecnol\u00f3xicos m\u00e1is recentes, agora p\u00f3dense constru\u00edr granxas m\u00e1is grandes en mar aberto e en augas m\u00e1is expostas.\nParasitos.\nO mexill\u00f3n de Nova Zelandia a mi\u00fado \u00e9 parasitado polo cangrexo \"Nepinnotheres novaezelandiae\". En 2015 os investigadores neozelandeses Oliver Trottier e Andrew Jeffs, da Universidade de Auckland, estudaron o comportamento da situaci\u00f3n dunha parella destes cangrexos en Nova Zelandia, que se observaron cando habitaban no mexill\u00f3n. Dado o comportamento cr\u00edptico dos cangrexos machos, desenvolveuse un sistema de captura para determinar se estes sair\u00edan dos seus h\u00f3spedes en resposta a un canxrejo femia arriba. As observaci\u00f3ns do comportamento nocturno de busca de parella dos cangrexos machos realiz\u00e1rone na escuridad utilizando gravaci\u00f3ns de v\u00eddeo en infravermello. A mi\u00fado observ\u00e1ronse cangrexos machos acariciando o bordo do manto do mexill\u00f3n intentando entrar, aumentando con \u00e9xito a abertura das valvas do mexill\u00f3n de 3,7 a 5,5\u00a0mm.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Mit\u00edlidos]]"}
{"id": "486008", "revid": "89787", "url": "https://gl.wikipedia.org/wiki?curid=486008", "title": "Historia de Suecia", "text": "A historia de Suecia comeza cando a capa de xeo do norte comezou a retroceder. As primeiras pegadas de visitas humanas so de ao redor do ano 12000 a.C.\nAs fontes escritas sobre Suecia antes do 1000 d.C. son escasas e curtas, normalmente escritas por persoas alleas, e ata o s\u00e9culo XIV non se producen textos hist\u00f3ricos longos en Suecia. As\u00ed, o inicio da historia sueca, en contraste coa prehistoria, adoita a tomarse a partir do s\u00e9culo XI, cando as fontes xa son o suficientemente com\u00fans para que sexa posible contrastalas entre elas.\nO estado sueco moderno formouse durante un longo per\u00edodo de unificaci\u00f3n e consolidaci\u00f3n. Os historiadores estableceron distintos est\u00e1ndares para cando pode considerarse completo (resultando en datas dende o s\u00e9culo VI ata o XVI), pero un pa\u00eds unificado, co poder concentrado nunha dinast\u00eda mon\u00e1rquica e algunhas leis com\u00fans estivo presente dende finais do s\u00e9culo XIII. Nese momento Suecio estaba formado na maior parte do que hoxe \u00e9 a parte sur do pa\u00eds (exceptuando Escania, Blekinge, Halland e Bohusl\u00e4n), ademais de partes da actual Finlandia. Durante os s\u00e9culos seguintes a influencia sueca expandir\u00edase cara o norte e o leste, incluso se as fronteiras non estaban ben definidas ou non exist\u00edan.\nA finais do s\u00e9culo XIV Suecia entrelaz\u00e1rase cada vez m\u00e1is con Dinamarca e Noruega, un\u00edndose finalmente na Uni\u00f3n de Kalmar. Durante o s\u00e9culo seguinte unha serie de rebeli\u00f3ns serviron para diminu\u00edr os lazos de Suecia coa uni\u00f3n, o que \u00e1s veces levou \u00e1 elecci\u00f3n dun rei sueco separado. O enfrontamento chegou ao seu cl\u00edmax tras o ba\u00f1o de sangue de Estocolmo en 1520, unha execuci\u00f3n en masa de nobres e burgueses orquestrada por Cristi\u00e1n II de Dinamarca. Un dos poucos membros das familias nobres m\u00e1is poderosas non presente, Gustav Vasa, foi capaz de organizar unha nova rebeli\u00f3n e finalmente foi coroado rei en 1523. O seu reinado resultou duradeiro e marcou o final da participaci\u00f3n de Suecia na uni\u00f3n.\nGustav Vasa alentou ademais aos predicadores protestantes, rompendo finalmente co papado e establecendo a igrexa luterana en Suecia, aproveitando as propiedades e riqueza da igrexa cat\u00f3lica.\nDurante o s\u00e9culo XVII, tras ga\u00f1ar guerras contra Dinamarca-Noruega, Rusia e a Comunidade Polaco-Lituana, Suecia emerxeu como unha gran potencia tomando o control directo da rexi\u00f3n b\u00e1ltica. O papel de Suecia na guerra dos Trinta Anos determinou o equilibrio do poder pol\u00edtico e relixioso en Europa. O estado sueco expand\u00eduse enormemente, cara os modernos estados b\u00e1lticos, cara o norte de Alema\u00f1a, e cara varias rexi\u00f3ns que, a d\u00eda de hoxe, son parte de Suecia.\nAntes do final do s\u00e9culo XVII formouse unha alianza segreda entre Dinamarca-Noruega, a Comunidade Polaco-Lituana, e Rusia contra Suecia. Esta coalici\u00f3n actuou ao principio do s\u00e9culo XVIII cando Dinamarca-Noruega e a Comunidade Polaco-Lituana lanzaron ataques sorpresa contra Suecia. En 1721 Rusia e os seus aliados ga\u00f1aron a guerra contra Suecia. Como resultado Rusia puido anexionarse os territorios suecos de Estonia, Livonia, Ingria, e Carelia. Este feito puxo o punto e final ao Imperio Sueco e paralizou o seu poder no mar B\u00e1ltico.\nSuecia un\u00eduse \u00e1 cultura da Ilustraci\u00f3n nas artes, a arquitectura, a ciencia e a educaci\u00f3n. Entre 1570 e 1800 o pa\u00eds experimentou dous per\u00edodos de expansi\u00f3n urbana. Finlandia foi perdida a Rusia nunha guerra en 1808-1809.\nA principios do s\u00e9culo XIX Suecia perdeu Finlandia e o resto dos seus territorios f\u00f3ra da Pen\u00ednsula Escandinava. A derradeira guerra de Suecia foi a guerra sueco-noruega de 1814. Suecia venceu e forzou ao rei dan\u00e9s a cedelle Noruega. Noruega v\u00eduse na obreiga de entrar nunha uni\u00f3n persoal con Suecia que durou ata o ano 1905. Dende 1814 Suecia estivo en paz, adoptando unha pol\u00edtica exterior non ali\u00f1ada en tempos de paz e de neutralidade en tempos de guerra. Durante a primeira guerra mundial Suecia permaneceu neutral. A properidade despois da guerra proporcionou as bases para as pol\u00edticas de benestar social caracter\u00edsticas na Suecia moderna. Durante a segunda guerra mundial o pa\u00eds mant\u00edvose novamente neutral, evitando o destino da Noruega ocupada. Sweden foi un dos primeiro pa\u00edses que non participaron na guerra en unirse \u00e1 Naci\u00f3ns Unidas (f\u00edxoo en 1946).\nAdemais disto, o pa\u00eds intentou manterse f\u00f3ra das alianzas e permanecer oficialmente neutral durante toda a guerra fr\u00eda; Suecia non se un\u00edu \u00e1 OTAN. O Partido Socialdem\u00f3crata gobernou durante 44 anos seguidos (1932-1976). As elecci\u00f3ns de 1976 levaron a unha coalici\u00f3n de partidos liberais e de dereitas ao poder. Durante a guerra fr\u00eda Suecia sospeitaba das superpotencias, reco\u00f1ecendo que as decisi\u00f3ns tomadas por elas afectaban a pa\u00edses m\u00e1is pequenos sen que sempre consultasen con eses pa\u00edses. Co final do conflito, esas sospeitas diminu\u00edron pero Suecia prefer\u00eda manterse non ali\u00f1ado.\nPrehistoria de Suecia.\nA prehistoria de Suecia comezou cando chegaron os seus primeiros poboadores, feito que ocorreu hai uns 14 000 anos. Consid\u00e9rase que a prehistoria rematou tras a era viquinga, ao redor do ano 1050.\nIdade de Pedra.\nPaleol\u00edtico (13 000-10 000 a.C.).\nO Paleol\u00edtico en Suecia tivo lugar durante o per\u00edodo Weichseliense, cando o pa\u00eds estaba cuberto total ou parcialmente por xeo, e a\u00ednda que \u00e9 probable que houbese persoas no sur de Suecia cando o xeo se retiraba temporalmente este feito non est\u00e1 demostrado. Os primeiros poboadores dos que si se ten constancia viviron en asentamentos preto de Malm\u00f6 na \u00e9poca na que o xeo comezou a derretirse, hai uns 14 000 anos. Esas persoas proced\u00edan de zonas de Europa que non estaban cubertas polo xeo. Cons\u00e9rvanse restos do Paleol\u00edtico superior, principalmente en Escania. Os animais com\u00fans durante este tempo foron, entre outros, os renos, lobos e lebres, as\u00ed como unha serie de especies que, debido ao cambio clim\u00e1tico e \u00e1 caza, desapareceron antes de que comezara o Mesol\u00edtico, como o rinoceronte la\u00fado, o mamut e o cervo xigante. A medida que estas especies se foron extinguindo a forma de vida dos habitantes de Suecia foi cambiando durante o Mesol\u00edtico, xa que estes animais eran moi importantes na cultura paleol\u00edtica.\nMesol\u00edtico (10 000-4 000 a.C.).\nComo moitos dos animais dos que depend\u00edan para alimentarse no Paleol\u00edtico desapareceron, os habitantes de Suecia durante o Mesol\u00edtico tiveron que depender da caza de animais pequenos e da pesca, que \u00e9 unha das raz\u00f3ns polas que a esa \u00e9poca tam\u00e9n se lle chama Idade da Caza. Grandes partes de Suecia estaban baixo as augas ou o xeo, e s\u00f3 as zonas cunha altura superior aos 75 metros estaban na superficie nese tempo. Debido \u00e1 extensi\u00f3n do mar e \u00e1 extinci\u00f3n dos animais da tundra, os recursos mari\u00f1os foron de grande importancia para as culturas mesol\u00edticas. Lagos como o V\u00e4nern e o V\u00e4ttern son colecci\u00f3ns de auga do desxeo que te\u00f1en similitudes cos grandes lagos de Am\u00e9rica do Norte, e form\u00e1ronse croios a trav\u00e9s da fusi\u00f3n do xeo.\nDesa \u00e9poca son os asentamentos m\u00e1is antigos de Norrland: Aareavaara e Kangos no municipio de Pajala, e Dumpokjauratj no municipio de Arjeplogs (de hai 9 000-10 700 anos). Eses asentamentos parece que foron habitados por cazadores de renos que viv\u00edan preto do bordo de xeo interior e crese que chegarn dende o norte.\nNeol\u00edtico (4000-1700 a.C.).\nDurante a primeira parte do Neol\u00edtico un novo grupo de xente emigrou ao sur de Suecia, a chamada cultura dos vasos de funil, que depend\u00eda da agricultura e dos animais dom\u00e9sticos como principais recursos nutricionais, sobre todo a trav\u00e9s do cultivo de cereais e do gando. Este grupo orixinouse a partir de campesi\u00f1os de Anatolia, nas actuais Turqu\u00eda e Siria. Probablemente expand\u00edronse polo sur de Europa hai uns 10 000 anos, posiblemente como resultado da inundaci\u00f3n do mar Negro, e despois expand\u00edronse cara gran parte de Europa e cara Suecia. Estudos de ADN amosaron que a poboaci\u00f3n de cazadores (que existira en Europa dende hai 40 000 anos) non absorveu o ADN da poboaci\u00f3n campesi\u00f1a, pero esta \u00faltima si o fixo da de cazadores e tam\u00e9n dun terceiro grupo que chegou a Europa dende Siberia ao mesmo tempo. A antiga cultura de cazadores-recolectores que xa viv\u00eda en Suecia puido vivir coa cultura dos campesi\u00f1os ao redor de 1 000 anos, despois do cal a cultura de cazadores cesou (ag\u00e1s no interior de Norrland). A poboaci\u00f3n campesi\u00f1a de Suecia chegou a recibir aproximadamente a mesma proporci\u00f3n de ADN da poboaci\u00f3n de cazadores de Europa que da poboaci\u00f3n campesi\u00f1a inmigrante.\nOutra onda de poboaci\u00f3ns de cazadores chegou a Europa hai 5 000 anos e foron pastores esteparios de Rusia. Dende ent\u00f3n non houbo m\u00e1is grandes migraci\u00f3ns cara Europa ata os tempos modernos. Estes pobos trouxeron consigo a chamada cultura iamna centrada nas ovellas e na la, con novos deuses e cunha visi\u00f3n distinta da propiedade e a herdanza. Deron orixe \u00e1 cultura da machada de batalla no sur de Suecia e Noruega, que foi o inicio dos dram\u00e1ticos cambios da Idade de Bronce.\nO Neol\u00edtico div\u00eddese tradicionalmente en tres per\u00edodos, o Neol\u00edtico inicial, o medio e o final. No Neol\u00edtico inicial, entre o 3 950 e o 3 300 a.C., a poboaci\u00f3n pasou de ser cazadora-recolectora a campesi\u00f1a. Xurdiron novas estruturas na sociedade ou d\u00e9uselles un novo significado, como as \u00e1reas de caza ou o territorios tribais. O Neol\u00edtico medio \u00e9 o tempo no que a cultura da cer\u00e1mica perforada est\u00e1 moi estendida, aproximadamente dende o 3 300 ata o 2 350 a.C. O per\u00edodo div\u00eddese en dous subper\u00edodos. Na primeira parte houbo tam\u00e9n unha cultura dos vasos de funil m\u00e1is nova, cuxa parte m\u00e1is antiga \u00e9 do Neol\u00edtico inicial. O segundo per\u00edodo \u00e9 contempor\u00e1neo \u00e1 cultura da machada de batalla. A cer\u00e1mica perforada extendeuse principalmente en Gotland, pero con elementos tam\u00e9n na costa occidental sueca, e substist\u00edu principalmente en industrias campesi\u00f1as e e recursos do mar. A etapa final do Neol\u00edtico, a partir do 2 300 a.C., \u00e9 chamada \u00e1s veces Idade do Cobre, porque comezaron a importarse obxectos individuais de cobre. Como o per\u00edodo no norte de Europa \u00e9 culturalmente semellante \u00e1 Idade de Pedra consid\u00e9rase parte do Neol\u00edtico final, mentres que \u00e9 un per\u00edodo separado na arqueolox\u00eda do sur de Europa. Por\u00e9n, as xerarqu\u00edas est\u00e1n volv\u00e9ndose m\u00e1is claras no material arquol\u00f3xico. Entre outras cousas, isto pode verse na mestura de casas grandes e pequenas que se poden atopar nas comunidades.\nDurante este per\u00edodo levant\u00e1ronse varios monumentos megal\u00edticos, como dolmens, tumbas de andadeiro e cistas.\nO esqu\u00ed m\u00e1is antigo do mundo, \"kalvtr\u00e4skskidan\" (o esqu\u00ed de Kalvtr\u00e4sk), foi atopado na vila de Kalvtr\u00e4sk, ao suroeste de Skellefte\u00e5 en V\u00e4sterbotten, e data do ano 3 200 a.C.\nIdade de Bronce (1700-500 a.C.).\nDurante a Idade de Bronce aumentou significativamente o comercio internacional, o que pode deberse \u00e1 domesticaci\u00f3n dos cabalos. Isto puido levar \u00e1 extracci\u00f3n de esta\u00f1o dende Inglaterra. Este combinouse co cobre dom\u00e9stico para producir bronce, usado para fabricar ferramentas e armas.\nBronce antigo (1700-1100 a.C.).\nDurante o primeiro Bronce antigo chegou a Sueca a chamada cultura dos t\u00famulos, con enterramentos en grandes t\u00famulos, \"storh\u00f6gar\", (en Escania e Sm\u00e5land) ou amilladoiros, \"gravr\u00f6sen\". Tam\u00e9n trouxo consigo novas carruaxes e carros de guerra tirados por cabalos. O comercio xunto coas novas armas de broces fixeron aos xefes moi poderosos, como pode verse nos seus grandes t\u00famulos. Principalmente import\u00e1base metal e sal, e export\u00e1base \u00e1mbar. Ademais dos cabalos, os barcos eran moi importantes en Suecia, como pode verse nos petr\u00f3glifos.\nBronce recente (1100-500 a.C.).\nDurante o Bronce recente comezaron a ter lugar cambios de poder no Mediterr\u00e1neo, onde os gregos, entre outros, equiparon aos soldados con armas de ferro en lugar de bronce. Por\u00e9n os romanos equiparon aos oficiais con armas de bronce, pero non aos soldados de a p\u00e9. Isto levou a un cambio de poder, que levou \u00e1 ruptura de relaci\u00f3ns comerciais. En relaci\u00f3n a isto chegou a cultura dos campos de urnas a Europa central. Por\u00e9n, en Suecia, exit\u00edu a Idade de Bronce e se seguiron constru\u00edndose t\u00famulos en Escania e Sm\u00e5land. Despois dunha serie de cambios clim\u00e1ticos entre 850 e 500 a.C. o clima volveuse m\u00e1is fr\u00edo e h\u00famido, moi semellante ao presente. A Idade do Bronce tam\u00e9n rematou en Suecia e comezou a utilizarse o ferro en lugar do bronce ao mesmo tempo que os t\u00famulos deixaron de levantarse. O bosque de abetos foi o dominante en Norrland dende ent\u00f3n, e a agricultura e o traballo dos metais chegaron a esa zona. A produci\u00f3n de bronce tivo lugar no norte de Norrland coa axuda de cer\u00e1mica de amianto de tipo fin\u00e9s, que alg\u00fans invertigadores asociaron a unha cultura pre-saami.\nIdade de Ferro (550 a.C.-1050 d.C.).\nDurante a Idade de Ferro pod\u00edase producir metal domesticamente, o que significaba que as ferramentas de ferro, a diferenza dos obxectos de bronce anteriores, non estaban reservadas s\u00f3 para a elite. Ao inicio deste per\u00edodo comezaron a formarse novas estruturas sociais. En lugar de en grandes t\u00famulos, os enterramentos produc\u00edanse en tumbas de urna, probablemente debido a que o poder dos l\u00edderes diminu\u00edu. A primeira parte da Idade de Ferro foi case tan fr\u00eda como o presente, o que levou \u00e1 pobreza e \u00e1 emigraci\u00f3n. Dende a Idade de Ferro at\u00f3panse os contos de fadas e anotaci\u00f3ns m\u00e1is antigas conservadas en escritos europeos sobre Suecia, o que significa que se pode obter unha descrici\u00f3n moito mellor desta \u00e9poca que de per\u00edodos anteriores. O per\u00edodo div\u00eddese nunha Idade de Ferro m\u00e1is antiga, que \u00e1 s\u00faa vez consiste nunha Idade de Ferro prerromana e unha Idade de Ferro romana, e unha m\u00e1is nova, tempos de migraci\u00f3ns, rexurdimento e dos viquingos.\nIdade de Ferro prerromana (550-1 a.C.).\nVarias cousas indican que durante a Idade de Ferro prerromana Suecia estivo relativamente illada do mundo exterior, feito que cambiou un pouco ao final do per\u00edodo, de cando ocasionalmente poden atoparse achados de ouro o que pode indicar a reanudaci\u00f3n das relaci\u00f3ns comerciais co continente. O patr\u00f3n de construci\u00f3n m\u00e1is com\u00fan da \u00e9poca son as casas unifamiliares. Hai poucos achados de cer\u00e1mica do per\u00edodo, e tr\u00e1tanse de case o mesmo tipo de cer\u00e1mica que a da Idade de Bronce, ag\u00e1s porque os recipientes eran algo m\u00e1is finos, a\u00ednda que cara o final do per\u00edodo volv\u00e9ronse m\u00e1is grosos e faceteados. O maior cambio con respecto \u00e1 Idade de Bronce \u00e9 que os recipientes queim\u00e1banse en pozos, d\u00e1ndolle unha cor gris escura.\nCara o final do per\u00edodo a cultura saami tam\u00e9n comezou a tomar forma. Desenvolveuse unha proto-lingua saami neste tempo, probablemente cunha orixe saami-finesa, que \u00e1 s\u00faa vez procede dunha proto-lingua ugrofinesa. O antigo saami divid\u00eduse a partir de ent\u00f3n en varias linguas.\nNo ano 0 Suecia ti\u00f1a ao redor de 200 000 habitantes.\nIdade de Ferro romana (1-375 d.C.).\nA expansi\u00f3n do Imperio Romano e a proliferaci\u00f3n das tribos xerm\u00e1nicas fixeron que os contactos aumentasen substancialmente nos s\u00e9culos posteriores a Cristo. Entre outras cousas, os romanos enviaron expedici\u00f3ns cara o norte e no seu libro do ano 98 d.C. \"Xermania\" Publio Cornelio T\u00e1cito describe \"svioner\", o que se interpretou como \"sui\u00f3ns\" (suecos). T\u00e1cito contin\u00faa falando sobre os barcos dos sui\u00f3ns e sobre que o home com\u00fan non ti\u00f1a dereito a portar armas en tempos de paz. Un dos barcos m\u00e1is antigos atopados en Suecia \u00e9 o Bj\u00f6rkeb\u00e5ten, un caiuco datado inicialmente entre os anos 100 e o 200 d.C., a\u00ednda que a dataci\u00f3n do Carbono-14 sit\u00faao no 400 a.C.\nVarios importantes elementos culturais chegaron a Suecia neste tempo, como por exemplo mellores ferramentas e melloras na agricultura, sen esquecer o alfabeto de 24 runas m\u00e1is antigo, que probablemente desenvolveuse a partir dos alfabetos do leste do Mediterr\u00e1neo; por\u00e9n, moitas das inscrici\u00f3ns r\u00fanicas m\u00e1is antigas atop\u00e1ronse en Escandinavia, entre elas o \"futhark\" m\u00e1is vello do mundo da pedra de Kylver (\"Kylverstenen\"), atopada en Gotland.\nPer\u00edodo das migraci\u00f3ns (375-550).\nO per\u00edodo das migraci\u00f3ns comezou cando os Hunos invadiron gran parte de Europa. Non est\u00e1 claro canta poboaci\u00f3n de Suecia estivo involucrada no caos xeneralizado, pero grazas a unha serie de achados de ouro dese tempo s\u00e1bese que os suecos estiveron involucrados en certa medida. Tam\u00e9n en Suecia e Noruega as cousas volv\u00e9ronse m\u00e1is preocupantes, o que levou \u00e1 construci\u00f3n de varias fortificaci\u00f3ns e a que parte da poboaci\u00f3n emigrase. Estableceuse unha cidade comercial en Helg\u00f6, lo lago M\u00e4laren. A principios do s\u00e9culo VI reanud\u00e1ronse certas tradici\u00f3ns da Idade de Bronce, como a tradici\u00f3n de Escania de constru\u00edr grandes t\u00famulos, que nese tempo tam\u00e9n chegou a Bohusl\u00e4n, V\u00e4stra G\u00f6taland, Svealand e Mellannorrland. Estas zonas foron interpretadas como posibles pequenos reinos que posteriormente unir\u00edanse e convertir\u00edanse en Suecia. As zonas con m\u00e1is achados son Gamla Uppsala e o pequeno reino de Ranrike en Bohusl\u00e4n.\nEra de Vendel (550-800).\nA era de Vendel tomou o seu nome dos ricos achados do campo de tumbas de barcos de Vendel, ao norte de Uppsala. Neste per\u00edodo acumulouse unha considerable cantidade de riqueza ao redor de Gamla Uppsala, probablemente con cartos procedentes da mineir\u00eda e o comercio. Os barcos volv\u00e9ronse cada vez m\u00e1is importantes e os cabalos da Suecia da era de Vendel foron mencionados como particularmente bos. As tumbas de barcos fix\u00e9ronse cada vez m\u00e1is com\u00fans como lugar de enterramento, e os enterramentos en t\u00famulos foron decrecendo. As tumbas de barcos ao igual que os barcos de pedra, que xa exist\u00edan dende a Idade de Bronce pero que se fixeron m\u00e1is populares da era de Vendel e na era viquinga, mostran que as v\u00edas mar\u00edtimas eran moi importantes. As tumbas de barcos da era de Vendel son ricas en achados e os contactos internacionais foron importantes.\nO proton\u00f3rdico era a lingua falada nos pa\u00edses n\u00f3rdicos durante a Idade de Ferro romana, o per\u00edodp das migraci\u00f3ns e a era de Vendel (aproximadamente 150-800 d.C.). Ao final do per\u00edodo do proton\u00f3rdico (ca. 600-800 d.C.) a lingua cambiou moi rapidamente e orixinouse o n\u00f3rdico antigo. Ao mesmo tempo o alfabeto r\u00fanico de 24 letras foi substitu\u00eddo polo de 16 letras en toda Escandinavia, o que indica un grao de cooperaci\u00f3n entre os reis.\nAs terminaci\u00f3ns topon\u00edmicas suecas \"-hem, -land, -landa, -l\u00f6sa\" e \"-l\u00f6v\" orixin\u00e1ronse xeralmente no per\u00edodo das migraci\u00f3ns ou noutros momentos da Idade de Ferro.\nEra viquinga (800-1050).\nPracticamente non hai escritos suecos da era viquinga sobre o per\u00edodo, a excepci\u00f3n das inscrici\u00f3ns r\u00fanicas, e o que est\u00e1 dispo\u00f1ible ou v\u00e9n de f\u00f3ra ou \u00e9 dunha \u00e9poca posterior. Unha gran cantidade de informaci\u00f3n procede dunha biograf\u00eda do primeiro misioneiro, Ansgar (801-865), de cr\u00f3nicas estranxeiras das viaxes viquingas, de sagas n\u00f3rdicas e brit\u00e1nicas, e de investigaci\u00f3n arqueol\u00f3xica contempor\u00e1nea.\nOs escandinavos foron chamados n\u00f3rdicos (\"nordm\u00e4n\") e varegos (\"varjager\"), e viquingos suecos polo pobo rus' (\"ruser\"), por autores europeos que os co\u00f1eceron. Segundo alg\u00fans investigadores o nome do pobo rus' deriva de Roden, no presente Roslagen (rexi\u00f3n sueca que comprende a costa da provincia de Uplandia), e est\u00e1 relacionado co fin\u00e9s \"ruotsi\" e o estonio \"rootsi\", que no presente significan Suecia. A diferenza doutros n\u00f3rdicos os viquingos suecos viaxaron a mi\u00fado cara o leste. Fundaron o rus de K\u00ediv, deron orixe \u00e1 dinast\u00eda Rur\u00edcovich que gobernou Rusia ata 1598, e formaron a garda varega, a garda persoal dos emperadores bizantinos. A expedici\u00f3n de Ingvar foi unha expedici\u00f3n dos viquingos suecos cara o leste que se levou a cabo entre os anos 1036 e 1041, que poder\u00eda estar formada por uns 3 000 homes e chegou ao mar Caspio e ao mar Negro, a\u00ednda que poucos sobreviviron.\nInicialmente hab\u00eda unha serie de pequenas comunidades e \"folklands\" que xuntas formaban un \"landskap\". Neles o poder mant\u00ed\u00f1ao en parte o pobo nalgunhas cousas, e en parte os xefes locais, ambos como \u00f3rganos xudiciais. Dado que a colecci\u00f3n de Suecia cara un estado unificado non foi probablemente implementada por completo ata a Idade Media, pode dicirse que a historia do pa\u00eds no sentido de estado sueco e poder estatal sueco comeza agora.\nUnha serie de reis lendarios son mencionados na literatura de sagas tard\u00eda, pero s\u00f3 os reis da \u00e1rea da moderna Svealand mencionados en conexi\u00f3n co misioneiro Ansgar, como Bj\u00f6rn, que o invitou a Birka, consid\u00e9ranse confirmados por unha fonte crible. O poder dos reis era moi d\u00e9bil, e era s\u00f3 durante as guerras cando ti\u00f1an un poder real, como comandar ao \"leidang\" (que apareceu no s\u00e9culo XI), e mentres durou o paganismo para manter o Templo de Uppsala. Inicialmente non hab\u00eda ning\u00fan goberno nacional real. O reino era, de feito, s\u00f3 unha das asociaci\u00f3ns persoais de congregaci\u00f3ns aut\u00f3nomas do rei, que baixo a gu\u00eda dos propios lexisladores manexaban os seus asuntos. Dende ent\u00f3n os campesi\u00f1os prosperaron, ao aumentar a s\u00faa riqueza grazas \u00e1s expedici\u00f3ns viquingas, e a sociedade experimentou unha crecente estratificaci\u00f3n social. No s\u00e9culo XI comezou a divisi\u00f3n local en \"hundreds\". Atop\u00e1ronse edificios urbanos da era viquinga nos pa\u00edses n\u00f3rdicos (locais comerciais permanentes), por exemplo na Upp\u00e5kra danesa, que despois se moveu a Lund, as\u00f3 como en K\u00f6ping en \u00d6land, Birka e Gamla Uppsala en Svealand, e Paviken en Gotland. Fund\u00e1ronse cidades nos pa\u00edses n\u00f3rdicos ao final do s\u00e9culo X, como por exemplo Lund, Sigtuna e Skara.\nAtop\u00e1ronse edificios de templos da era viquinga en Upp\u00e5kra e Uppsala. A relixi\u00f3n, que moito m\u00e1is tarde chamouse Asatro, non parece que estivese organizada sen\u00f3n que se baseaba nun colectivo. O deus da morte e da guerra Od\u00edn era o m\u00e1i popular entre as clases altas, mentres que o deus das treboadas Thor semella que era o m\u00e1is popular entre as clases baixas. Tam\u00e9n parece que os elementos das crenzas posteriores, como a crenza no \"tomtes\" ou nas almas en pena, estaban moi estendidos. O misioneiro Ansgar fundou unha congregaci\u00f3n cristi\u00e1 en Birka no ano 829 e constru\u00edu unha capela, pero no ano 936 non quedaba rastro da misi\u00f3n. O cristianismo sueco comezou primeiro en V\u00e4sterg\u00f6tland, Escania e J\u00e4mtland. Atopouse un cemiterio cristi\u00e1n, constru\u00eddo a finais dos s\u00e9culo IX, en Varnhem, al\u00ed onde se levantou no ano 1040 a igrexa de pedra sueca m\u00e1is antiga co\u00f1ecida f\u00f3ra de Escania e o cristianismo se fixo permanente.\nO primeiro rei de Svealand confirmado por fontes contempor\u00e1neas \u00e9 Erik Segers\u00e4ll, que pode ter sido o primeiro que reinou tanto sobre os sui\u00f3ns como sobre os gautas. Gobernou dende aproximadamente o ano 970 e morreu no 995, e fundou a cidade de Sigtuna ao redor do 980. Despois gobernou o seu fillo, Olof Sk\u00f6tkonung, que foi un rei elixido sobre os sui\u00f3ns e os gautas e foi o primeiro rei de Svealand que segundo as fontes contempor\u00e1neas foi bautizado e permaneceu como cristi\u00e1n. Tam\u00e9n foi o primeiro rei en cu\u00f1ar moedas en Suecia.\nA fonte do dereito m\u00e1is antiga conservada dos pa\u00edses n\u00f3rdicos \u00e9 probablemente o \"Forsaringen\" de H\u00e4lsingland, que a meirande parte dos investigadores datan no s\u00e9culo X, a\u00ednda que outros na Idade Media.\nA lingua n\u00f3rdica antiga divid\u00eduse a principios da era viquinga no dialecto occidental, no oriental e no g\u00fatnico antigo. O dialecto oriental pode estudarse en fontes r\u00fanicas suecas e danesas, que a finais da era comezaban a amosar pequenas diferenzas.\nNo ano 1000 Suecia ti\u00f1a ao redor de 400 000 habitantes.\nIdade Media (1050-1520).\nAlta Idade Media (1050-1250).\nDurante a Alta Idade Media Suecia non tivo un goberno estatal estable ata a etapa final da formaci\u00f3n nacional no s\u00e9culo XVIII, a\u00ednda que os \"landskaps\" no val do M\u00e4laren (Svealand) e ao redor do lago V\u00e4ttern (G\u00f6taland) xeralmente estaban unidos baixo o mesmo rei. O per\u00edodo comezou con Emund o vello convert\u00e9ndose no rei sueco, o seu sucesor Stenkil converteuse despois no proxenitor da casa de Stenkil. Tras a s\u00faa morte houbo unha loita de poder entre a casa de Sveker e a casa de Erik que levou \u00e1 morte das d\u00faas familias en 1282 e 1250 respectivamente.\nA \"V\u00e4stg\u00f6talagen\" \u00e9 a m\u00e1is antiga das leis dos \"landskaps\" conservada, rexistrado ao redor de 1280. No s\u00e9culo XVI Olaus Petri refer\u00eduse a un fragmento da lei agora desaparecido, a lei pag\u00e1, que \u00e9 un exemplo das leis tradicionais locais m\u00e1is antigas que exist\u00edan antes da chegada das leis nacionais.\nA cristiandade en Suecia comezou en G\u00f6taland. O final da cristianizaci\u00f3n dos sui\u00f3ns levouse a cabo en Uppsala, cando os seus l\u00edderes se converteron. O \u00faltimo rei pag\u00e1n rep\u00f3rtase que foi Blot-Sven. Crese que o templo de Uppsala foi queimado e demolido ao redor do ano 1087 por orde do rei Inge o vello, que abol\u00edu o \"bl\u00f3t\" e ordenou que todos os sui\u00f3ns fosen cristianizados.\nAta 1060 os reis de Uppsala gobernaron a meirande parte da actual Suecia ag\u00e1s as rexi\u00f3ns costeiras do sur e do oeste, que permaneceron baixo goberno dinamarqu\u00e9s ata o s\u00e9culo XVII. Tras un s\u00e9culo de guerras civ\u00eds apareceu unha nova familia real, que fortalecu o poder da coroa a costa da nobreza, a\u00ednda que lle deu aos nobres privilexios como a exenci\u00f3n de tributos a cambio de servizo militar. Suecia nunca tivo un sistema feudal completamente desenvolvido, e os seus labregos nunca foron reducidos a servidume.\nA conversi\u00f3n dende o paganismo n\u00f3rdico ao cristianismo foi un proceso complexo, gradual, e por momentos violento. A principal fonte temper\u00e1 de influencia relixiosa foron Inglaterra debido \u00e1s interacci\u00f3ns entre os escandinavos e os sax\u00f3ns en Danelaw, e os monxes misioneiros irlandeses. A influencia alem\u00e1 foi menos obvia ao principio, a pesar dun intento misioneiro de Ansgar, pero foi emerxendo gradualmente como a forza relixiosa dominante na zona, especialmente despois da conquista normanda de Inglaterra. A pesar da estreita relaci\u00f3n entre a aristocracia sueca e rusa, non hai evidencias directas de influencia ortodoxa, que puido deberse \u00e1 barreira ling\u00fc\u00edstica.\nAo redor do ano 1000 Olof Sk\u00f6tkonung converteuse no primeiro rei co\u00f1ecido que gobernou tanto Svealand como G\u00f6taland, pero a historia posterior a\u00ednda \u00e9 escura con reis cuxos per\u00edodos de rexencia e poder real non est\u00e1n claros. No s\u00e9culo XII Suecia a\u00ednda estaba consolid\u00e1ndose coas loitas din\u00e1sticas entre os clans Erik e Sverker, que finalmente remataron cando un terceiro clan casou co Erik e fundou a dinast\u00eda Bjelbo no trono. Esta dinast\u00eda gadualmente consolidou unha Suecia anterior \u00e1 Uni\u00f3n de Kalmar nun estado forte, e o rei Magnus IV tam\u00e9n gobernou sobre Noruega e Escania. Tras a peste negra esta uni\u00f3n estaba severamente debilitada, e Escania perdeuse en favor de Dinamarca.\nDurante o principio da Idade Media e estado sueco tam\u00e9n se expad\u00edu e ata controlar Norrland e Finlandia. Como ocorreu isto exactamente non est\u00e1 totalmente claro; algunhas das cruzadas para bautizar aos fineses que son mencionadas nalgunhas fontes non son consideradas hist\u00f3ricas. O que est\u00e1 claro \u00e9 que esa expansi\u00f3n xerou tensi\u00f3n cos estados rusos, unha tensi\u00f3n que continuar\u00eda ao longo de toda a historia sueca.\nDespois da peste negra e de loitas de poder internas en Suecia, a ra\u00ed\u00f1a Margarida I de Dinamarca unificou aos pa\u00edses n\u00f3rdicos na Uni\u00f3n de Kalmar no ano 1397 coa aprobaci\u00f3n da nobreza sueca. Por\u00e9n, a tensi\u00f3n continua dentro dos pa\u00edses e dentro da uni\u00f3n levou gradualmente cara un conflito aberto entre os suecos e os dinamarqueses no s\u00e9culo XV.\nSuecia moderna (1523-1611).\nNo s\u00e9culo XVI Gustav Vasa loitou por unha Suecia independente, esmagando un intento de restaurar a Uni\u00f3n de Kalmar e sentando as bases da Suecia moderna. Ao mesmo tempo rompeu co papado e estableceu a igrexa luterana no pa\u00eds.\nA desintagraci\u00f3n final da Uni\u00f3n de Kalmar a principios do s\u00e9culo XVI provocou unha longa rivalidade entre Noruega e Dinamarca por un lado e Suecia polo outro. Os bispos cat\u00f3licos apoiaran ao rei dinamarqu\u00e9s Cristi\u00e1n II, pero este foi derrocado por Gustav Vasa (1490-1560), e Suecia foi independente novamente. Gustav usou a reforma protestante para frear o poder da igrexa e converterse no rei used the Protestant Reformation to curb the power of the church and became Gustavo I en 1523. En 1527 persuad\u00edu ao Riksdag de V\u00e4ster\u00e5s (formado por nobres, clero, burgueses e campesi\u00f1os libres) para confiscar as terras da igrexa, que comprend\u00edan o 21% das terras de cultivo. Gustavo tomou aos reformistas luteranos baixo a s\u00faa protecci\u00f3n e nomeou aos seus homes como bispos. Gustavo suprimiu a oposici\u00f3n aristocr\u00e1tica \u00e1s s\u00faas pol\u00edticas e esforzos eclesi\u00e1sticos de centralizaci\u00f3n."}
{"id": "486009", "revid": "1131", "url": "https://gl.wikipedia.org/wiki?curid=486009", "title": "Gabinete Numism\u00e1tico de Dresden", "text": "O Gabinete Numism\u00e1tico de Dresden (en alem\u00e1n: \"M\u00fcnzkabinett Dresden\") \u00e9 un museo numism\u00e1tico institu\u00eddo arredor de 1530 na cidade alem\u00e1 de Dresden e que forma parte da \"Staatliche Kunstsammlungen Dresden\" (\"Colecci\u00f3ns de Arte Estatais de Dresden\"). A s\u00faa sede est\u00e1 no Castelo de Dresden.\nO \"M\u00fcnzkabinett\" constit\u00fae unha das tres colecci\u00f3ns numism\u00e1ticas m\u00e1is grandes de Alema\u00f1a. Entre os seus case 300.000 obxectos expostos incl\u00faense moedas da maior\u00eda de pa\u00edses do mundo desde a Antig\u00fcidade ata o s\u00e9culo XXI, ademais de medallas hist\u00f3ricas e modernas, condecoraci\u00f3ns, billetes, cu\u00f1os, selos, probas numism\u00e1ticas, formas primitivas de di\u00f1eiro, e equipamento e ferramentas para a cu\u00f1axe. Na s\u00faa condici\u00f3n de gabinete numism\u00e1tico estatal (\"Landesm\u00fcnzkabinett\"), o \"M\u00fcnzkabinett\" \u00e9 o receptor de calquera achado monetario ocorrido no territorio de Saxonia.\nO Gabinete Numism\u00e1tico de Dresden \u00e9 tam\u00e9n un centro de investigaci\u00f3n sobre numism\u00e1tica e conta cunha biblioteca especializada que conta con arredor de 30.000 volumes.\nHistoria.\nS\u00e9culos XVI e XVII.\nO \"M\u00fcnzkabinett\" \u00e9 un dos museos m\u00e1is antigos da cidade de Dresden, xa que data da \u00e9poca de Xurxo o Barbudo, Duque de Saxonia (1500-1539). Nun libro de gastos do duque de 1518, cit\u00e1base xa o medallista alem\u00e1n Hans Schwarz como dese\u00f1ador de varias das medallas da s\u00faa colecci\u00f3n. O Elector Augusto de Saxonia, finado en 1586, expandiu a colecci\u00f3n empregando importantes medallistas da \u00e9poca, como Valentin Maler, de Nuremberg, e Tobias Wolff, de Wroclaw, e adquirindo copias en chumbo de pezas orixinais que non posu\u00eda.\nNo s\u00e9culo XVII, Xo\u00e1n Xurxo II de Saxonia encargouse de reorganizar a colecci\u00f3n de moedas da C\u00e1mara de Arte do Electorado.\nS\u00e9culos XVIII e XIX.\nA partir de a\u00ed, a colecci\u00f3n foise nutrindo trav\u00e9s dos s\u00e9culos coa constante adquisici\u00f3n de pezas por parte dos electores e dos reis de Saxonia. O Elector Frederico Augusto I (Augusto II de Polonia) deulle un impulso significativo ao Gabinete, ao adquirir en 1716 a colecci\u00f3n Birckholtz e en 1718 unha colecci\u00f3n de moedas antigas aos herdeiros do duque Mauricio Guillerme de Saxonia-Zeitz.\nAs\u00ed as cousas, a principios do s\u00e9culo XVIII, o Gabinete Numism\u00e1tico de Dresden xa era unha das colecci\u00f3ns de moedas con m\u00e1is sona de Europa e foi no Barroco cando acadou reco\u00f1ecemento universal. Xa a partir da segunda metade do s\u00e9culo XVIII, o \"M\u00fcnzkabinett\" transcendeu a propia colecci\u00f3n para se converter nun centro alem\u00e1n senlleiro de investigaci\u00f3n acad\u00e9mica.\nA colecci\u00f3n do Gabinete mant\u00edvose na localizaci\u00f3n orixinal do Castelo de Dresden ata 1743, cando se trasladou ao Palacio Taschenbers (\"Taschenbergpalais\"). En 1786, o elector de Saxonia Augusto II trasladouno ao Palacio Xapon\u00e9s (\"Japanisches Palais\"), xunto coa biblioteca e a colecci\u00f3n de antig\u00fcidades. Baixo o elector e logo rei Frederico Augusto I de Saxonia (1763-1828) entraron no Gabinete algunhas grandes colecci\u00f3ns privadas, entre elas a do numism\u00e1tico h\u00fangaro e conselleiro da corte David Samuel von Madai, con arredor de 9.000 moedas, e a colecci\u00f3n de moedas de ouro do aba\nde da corte Joseph Gotthard Baumgarten. Durante este per\u00edodo, o foco das novas adquisici\u00f3ns centrouse nas moedas medievais e saxoas.\nEn 1831, o \"M\u00fcnzkabinett\" pasou a depender da Administraci\u00f3n estatal, o que lle achegou maiores recursos financeiros. Adquiriuse ent\u00f3n a colecci\u00f3n de moedas antigas do profesor Moritz Steinla, en 1858, e na d\u00e9cada de 1870 engadiuse a colecci\u00f3n de 29.000 moedas medievais e a biblioteca de 1.400 volumes de Rudolf Benno von R\u00f6mer, falecido en 1871.\nEn 1877, o Gabinete Numism\u00e1tico retornou ao lugar do seu nacemento, no Castelo de Dresden, ata que en 1911 pasou a aloxarse no veci\u00f1o edificio da Chancelar\u00eda, preto do \"Stallhof\".\nS\u00e9culos XX e XXI.\nNo per\u00edodo entre guerras, a adquisici\u00f3n m\u00e1is salientable foi a colecci\u00f3n Geinitz, en 1916, composta por 39.000 moedas de ouro de pequeno m\u00f3dulo, algunhas delas \u00fanicas.\nDurante a segunda guerra mundial, o edificio quedou moi seriamente danado polos ataques a\u00e9reos a Dresden de febreiro de 1945, a\u00ednda que se logrou protexer a colecci\u00f3n, que se conservou integramente. Ao finalizar a guerra ese mesmo ano, a colecci\u00f3n foi confiscada polo Ex\u00e9rcito Vermello, que a levou \u00e1 Uni\u00f3n Sovi\u00e9tica. Entre 1958 e 1959 regresou a Dresden, mais sen os libros e revistas que foran requisados coa colecci\u00f3n. Como o edificio da Chancelar\u00eda quedara case totalmente destru\u00eddo, a colecci\u00f3n instalouse no Museo \"Albertinum\", onde s\u00f3 se pod\u00eda expor dunha maneira moi parcial, dado o limitado do espazo do que dispu\u00f1a; malia estas limitaci\u00f3ns, a colecci\u00f3n do \"M\u00fcnzkabinett\" permaneceu nese lugar ata 2002.\nFinalmente, no ver\u00e1n de 2002, o Gabinete Numism\u00e1tico retornou ao seu aloxamento orixinario, o edificio \"Georgenbau\" do Castelo de Dresden. Antes da instalaci\u00f3n da exposici\u00f3n permanente en xu\u00f1o de 2015, o museo amosou unha exposici\u00f3n temporal na Torre Hausmann (\"Hausmannsturm\").\nExposici\u00f3n e biblioteca.\nA exposici\u00f3n temporal na Torre Hausmann desenvolveuse unicamente entre abril e outubro de 2015. Al\u00ed amos\u00e1banse 300 pezas excepcionais, algunha delas \u00fanicas, que representaban diversas secci\u00f3ns da colecci\u00f3n completa. Os obxectos en exposici\u00f3n seleccion\u00e1ronse pola s\u00faa calidade art\u00edstica, polo seu valor material e pola s\u00faa relevancia na historia cultural. Algunha das pezas exp\u00faxose para documentar os labores de restauraci\u00f3n. Aquela pequena exposici\u00f3n temporal tivo por obxecto chamar a atenci\u00f3n do p\u00fablico sobre a exposici\u00f3n permanente que o \"M\u00fcnzkabinett\" inaugurou en canto finalizaron as obras de restauraci\u00f3n do castelo.\nA exposici\u00f3n permanente componse de aproximadamente 3.300 pezas (das case 300.000 da colecci\u00f3n), representativas da historia do di\u00f1eiro desde a Antig\u00fcidade ata o presente, que se amosan nas antigas vivendas principescas do \"Georgenbau\", no Castelo de Dresden.\nA exposici\u00f3n est\u00e1 dividida en catro \u00e1reas tem\u00e1ticas, cada unha disposta nunha sala espec\u00edfica:\nPara os labores de investigaci\u00f3n, o Gabinete Numism\u00e1tico de Dresden disp\u00f3n dunha biblioteca con preto de 30.000 volumes e unha sala de estudo abertas ao p\u00fablico."}
{"id": "486011", "revid": "65337", "url": "https://gl.wikipedia.org/wiki?curid=486011", "title": "M\u00fcnzkabinett (Dresden)", "text": ""}
{"id": "486012", "revid": "65337", "url": "https://gl.wikipedia.org/wiki?curid=486012", "title": "Gabinete Numism\u00e1tico da Biblioteca Nacional de Francia", "text": ""}
{"id": "486013", "revid": "65337", "url": "https://gl.wikipedia.org/wiki?curid=486013", "title": "Gabinete Numism\u00e1tico da Biblioteca Real de B\u00e9lxica", "text": ""}
{"id": "486014", "revid": "65337", "url": "https://gl.wikipedia.org/wiki?curid=486014", "title": "M\u00fcnzkabinett Dresden", "text": ""}
{"id": "486015", "revid": "65337", "url": "https://gl.wikipedia.org/wiki?curid=486015", "title": "Gabinete Numism\u00e1tico de Dresde", "text": ""}
{"id": "486018", "revid": "98629", "url": "https://gl.wikipedia.org/wiki?curid=486018", "title": "Daniel Sueiro", "text": "Daniel Sueiro Rodr\u00edguez, nado en Ribasar (Rois) en 1931 e finado en Madrid o 25 de setembro de 1986, foi un xornalista e escritor galego en lingua castel\u00e1.\nTraxectoria.\nFillo de Jos\u00e9 Sueiro Danza, mestre nacional da escola de Ribasar, e Ramona Rodr\u00edguez Fern\u00e1ndez. Estudou o bacharelato en Ourense e A Coru\u00f1a. Comezou os estudos de Dereito na Universidade de Santiago de Compostela, onde dirixiu a revista \"Servicio\" do S.E.U., e despois marchou \u00e1 Universidade Central de Madrid. Graduouse en xornalismo na Escola Oficial de Madrid. Traballou na revista \"Juventud\", nos xornais \"Arriba\" e \"Pueblo\" e na Axencia EFE.\nComezou a s\u00faa carreira literaria en 1958 co libro de relatos \"La rebuscas y otras desgracias\". En 1958 escribiu \"Los conspiradores\", pola que obtivo o Premio Nacional de Literatura en 1959 e que se publicou catro anos despois, \u00e1 que seguiu a s\u00faa primeira novela, \"La criba\", sobre o mundo do xornalismo. Despois apareceu a novela \"Estos son tus hermanos\", que narra o regreso dun exiliado a Espa\u00f1a, onde non pode soportar os odios e a violencia social que seguen exercendo sobre el os vencedores da guerra e describe o ambiente irrespirable que se crea ao seu redor; foi prohibida pola censura franquista en 1961 e publicouse en M\u00e9xico en 1965. Volveu ao relato coa publicaci\u00f3n de \"Toda la semana\" en 1964. Durante os anos sesenta e setenta publicou novelas como \"La noche m\u00e1s caliente\" (1966), sobre o mundo rural dominado polo caciquismo, \"Corte de corteza\" (1969), no que coa an\u00e9cdota dun transplante de cerebro constr\u00fae unha protesta ante a sociedade, e \"El cuidado de las manos\" (1974).\nA\u00ednda que conseguiu alg\u00fan \u00e9xito como novelista e recibiu o premio Alfaguara, logrou maior resonancia no mundo literario polos seus ensaios e libros reportaxes, modalidade na foi pioneiro en Espa\u00f1a, baseados sobre todo na pena de morte. Desta faceta destacan as obras: \"El arte de matar\" (1968), \"Los verdugos espa\u00f1oles\" (1972), \"La pena de muerte: ceremonial, historia, procedimientos\" (1974) e \"Historia del franquismo\", de 1978. Finou en Madrid dun cancro o 25 de setembro de 1986. Ao ano seguinte publicouse postumamente a s\u00faa \u00faltima novela, \"Balada del Manzanares\".\nObra.\nGui\u00f3n cinematogr\u00e1fico.\nA pel\u00edcula \"Querid\u00edsimos verdugos\", de Basilio Mart\u00edn Patino, est\u00e1 inspirada no seu libro \"Los verdugos espa\u00f1oles\".\nVida persoal.\nCasou en 1957 con Mar\u00eda Cruz Seoane, que foi unha destacada historiadora da prensa."}
{"id": "486019", "revid": "1888", "url": "https://gl.wikipedia.org/wiki?curid=486019", "title": "Daniel Sueiro Rodr\u00edguez", "text": ""}
{"id": "486022", "revid": "89787", "url": "https://gl.wikipedia.org/wiki?curid=486022", "title": "Monos (filme)", "text": "Monos \u00e9 un filme de 2019 dirixido por Alejandro Landes, escrito por Landes e Alexis Dos Santos e producido por Fernando Epstein, Santiago Zapata, Cristina Landes e o propio Landes. Est\u00e1 protagonizado por Julianne Nicholson e Mois\u00e9s Arias. O filme conta a historia dun grupo de guerrilleiros adolescentes asignados para vixiar un ref\u00e9n. Lanzouse en Colombia o 15 de agosto\u00a0de 2019 e nos Estados Unidos f\u00edxose o 13 de setembro de 2019 a trav\u00e9s de Neon e Participant, recibindo valoraci\u00f3ns positivas por parte da cr\u00edtica.\nA s\u00faa estrea internacional f\u00edxose no Festival de Sundance o 27 de xaneiro de 2019, onde ga\u00f1ou o Premio Especial do Xurado na categor\u00eda World Cinema Dramatic. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 92\u00aa edici\u00f3n dos premios, mais finalmente non foi nomeado. Tam\u00e9n foi o candidato \u00f3 Premio Goya \u00e1 mellor pel\u00edcula estranxeira de fala hispana na XXXIV edici\u00f3n dos premios."}
{"id": "486023", "revid": "23204", "url": "https://gl.wikipedia.org/wiki?curid=486023", "title": "Filmes de Espa\u00f1a propostos \u00f3 \u00d3scar \u00f3 mellor filme internacional", "text": "Espa\u00f1a presentou filmes para o \u00d3scar \u00f3 mellor filme internacional dende a creaci\u00f3n do premio. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2020, vinte filmes espa\u00f1ois foron nomeados \u00f3 \u00d3scar \u00f3 mellor filme internacional, ga\u00f1ando o premio catro deles: \"Volver a empezar\" en 1982, \"Belle \u00c9poque\" en 1993, \"Todo sobre mi madre\" en 1999 e \"Mar adentro\" en 2004. Entre t\u00f3dolos pa\u00edses que presentaron filmes \u00f3 premio, Espa\u00f1a est\u00e1 clasificada no terceiro posto en termos de filmes ga\u00f1adores, detr\u00e1s de Italia (dez premios) e Francia (nove premios) e est\u00e1 empatado co Xap\u00f3n e Dinamarca (catro premios), e \u00e9 terceiro en termos de nomeamentos, detr\u00e1s de Francia (trinta e catro nomeamentos) e Italia (vinte e sete nomeamentos).\nDende a d\u00e9cada de 1980, as propostas espa\u00f1olas son decididas anualmente pola Academia das Artes e as Ciencias Cinematogr\u00e1ficas de Espa\u00f1a (AACCE). Dende o ano 2001, a Academia crea unha lista curta de tres filmes antes de anunciar o filme espa\u00f1ol candidato.\nPedro Almod\u00f3var representou a Espa\u00f1a nesta competici\u00f3n sete veces, conseguindo tres nomeamentos, inclu\u00edndo unha vitoria. Jos\u00e9 Luis Garci representou a Espa\u00f1a seis veces, acadando catro nomeamentos e ga\u00f1ando unha vez. Carlos Saura representou a Espa\u00f1a cinco veces.\nT\u00f3dalas propostas foron rodadas principalmente en castel\u00e1n, coas excepci\u00f3ns de \"Ese oscuro objeto del deseo\" (franc\u00e9s e castel\u00e1n), \"Pa negre\" (catal\u00e1n), \"Loreak\" (\u00e9uscaro), \"Estiu 1993\" (catal\u00e1n) e \"Alcarr\u00e0s (catal\u00e1n).\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Espa\u00f1a para a s\u00faa valoraci\u00f3n pola Academia co respectivo ano e cerimonia de entrega."}
{"id": "486026", "revid": "1987", "url": "https://gl.wikipedia.org/wiki?curid=486026", "title": "Basilisco, Emperador", "text": ""}
{"id": "486029", "revid": "5863", "url": "https://gl.wikipedia.org/wiki?curid=486029", "title": "Comunidades e cidades aut\u00f3nomas espa\u00f1olas", "text": ""}
{"id": "486031", "revid": "98510", "url": "https://gl.wikipedia.org/wiki?curid=486031", "title": "The Witcher (serie de televisi\u00f3n)", "text": "The Witcher \u00e9 unha serie de televisi\u00f3n polaco-estadounidense de fantas\u00eda e drama producida por Lauren Schmidt Hissrich. Est\u00e1 baseada na serie de libros hom\u00f3nima escrita polo escritor polaco Andrzej Sapkowski. A primeira tempada, que consta de oito episodios, estreouse en Netflix o 20 de decembro de 2019. Unha segunda tempada foi anunciada para a s\u00faa estrea en 2021.\nAmbientado nun mundo ficticio medieval co\u00f1ecido como \"o Continente\", \"The Witcher\" conta a historia dun solitario cazador de monstros, Geralt de Rivia (Henry Cavill), a maga Yennefer de Vengerberg (Anya Chalotra) e a princesa de Cintran Ciri (Freya Allan), cuxos destinos est\u00e1n entrelazados. A primeira tempada est\u00e1 baseada nos libros \"Ostatnie \u017cyczenie\" e \"Miecz przeznaczenia\", unha colecci\u00f3n de historias curtas que preceden a saga principal de \"Witcher\". Explora eventos que deron forma \u00f3s tres personaxes principais, antes dos seus primeiros encontros entre eles.\nA primeira tempada estreouse subtitulada en galego en Netflix o 10 de setembro de 2022."}
{"id": "486034", "revid": "89787", "url": "https://gl.wikipedia.org/wiki?curid=486034", "title": "Filmes de Afganist\u00e1n propostos \u00f3 \u00d3scar \u00f3 mellor filme internacional", "text": "Afganist\u00e1n presentou filmes para o \u00d3scar \u00f3 mellor filme internacional dende o ano 2002, despois da ca\u00edda do goberno talib\u00e1n. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2019, Afganist\u00e1n presentou catorce filmes \u00f3 \u00d3scar \u00f3 mellor filme internacional mais ning\u00fan deles foi finalmente nomeado para o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Afganist\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "486035", "revid": "1987", "url": "https://gl.wikipedia.org/wiki?curid=486035", "title": "Marciano, Emperador", "text": ""}
{"id": "486038", "revid": "23204", "url": "https://gl.wikipedia.org/wiki?curid=486038", "title": "Filmes de Albania propostos \u00f3 \u00d3scar \u00f3 mellor filme internacional", "text": "Albania presentou filmes para o \u00d3scar \u00f3 mellor filme internacional dunha maneira irregular dende o ano 1996. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nO candidato de Albania \u00e9 decidido por un comit\u00e9 designado polo Ministerio de Cultura de Albania. At\u00e9 o ano 2022, quince filmes albaneses foron propostos \u00f3 \u00d3scar \u00f3 mellor filme internacional, mais ning\u00fan deles foi finalmente nomeado para o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Albania para a s\u00faa valoraci\u00f3n pola Academia co respectivo ano e cerimonia de entrega."}
{"id": "486041", "revid": "23204", "url": "https://gl.wikipedia.org/wiki?curid=486041", "title": "Festival Internacional de Cinema de Donostia", "text": ""}
{"id": "486045", "revid": "89787", "url": "https://gl.wikipedia.org/wiki?curid=486045", "title": "Filmes de Groenlandia propostos \u00f3 \u00d3scar \u00f3 mellor filme internacional", "text": "Groenlandia presentou filmes para o \u00d3scar \u00f3 mellor filme internacional por primeira vez en 2010. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2019, dous filmes groenlandeses foron propostos \u00f3 \u00d3scar \u00f3 mellor filme internacional, mais ning\u00fan deles foi finalmente nomeado para o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Groenlandia para a s\u00faa valoraci\u00f3n pola Academia co respectivo ano e cerimonia de entrega."}
{"id": "486048", "revid": "23204", "url": "https://gl.wikipedia.org/wiki?curid=486048", "title": "Filmes de Acerbaix\u00e1n propostos \u00f3 \u00d3scar \u00f3 mellor filme internacional", "text": "Acerbaix\u00e1n presentou filmes para o \u00d3scar \u00f3 mellor filme internacional dende o ano 2007. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, nove filmes de Acerbaix\u00e1n foron propostos para o \u00d3scar \u00f3 mellor filme internacional, mais ning\u00fan deles foi finalmente nomeado para o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Acerbaix\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "486052", "revid": "75439", "url": "https://gl.wikipedia.org/wiki?curid=486052", "title": "Mertxe Aizpurua", "text": "Mertxe Aizpurua Arzallus, nada en Usurbil, Guip\u00fascoa o 18 de xaneiro de 1960, \u00e9 unha pol\u00edtica e xornalista vasca e deputada nas lexislaturas XIII e XIV. \u00c9 a voceira do Grupo Parlamentario de EH Bildu.\nTraxectoria.\nAizpurua naceu no concello guipuscoano de Usurbil en 1960. \u00c9 licenciada en Ciencias da Informaci\u00f3n.\nFoi editora do xornal Egin e da revista \"Punto y Hora de Euskal Herria\". En setembro de 1983 \"Punto y Hora\" publicou un editorial sobre os \"soldados\" nacionalistas vascos e unha entrevista cun irm\u00e1n dun membro de ETA morto por manipular un artefacto explosivo no concello navarro de Tafalla. En outubro de 1984, a Audiencia Nacional condenou a Aizpurua por \"apoiar o terrorismo\" e condenouna a un ano de prisi\u00f3n e prohibiulle traballar como xornalista durante un ano.\n\u00c9 fundadora do xornal Gara, sendo directora entre 1999 e 2004. En xu\u00f1o de 2001 foi interrogada polo xu\u00edz da Audiencia Nacional Baltasar Garz\u00f3n despois de que Gara publicase unha entrevista con dous l\u00edderes de ETA. O caso contra Aizpurua foi desestimado finalmente en marzo de 2004.\n\u00c9 directora do xornal dominical, \"7K\", de Gara. \u00c9 a autora de \"Argala: Pensamiento en Acci\u00f3n: Vida e Escritos\" (2018), unha biograf\u00eda do l\u00edder de ETA, Argala.\nAizpurua participou nas elecci\u00f3ns locais de 2011 como candidata da alianza electoral Bildu en Usurbil e foi elixida concelleira. Foi alcaldesa de Usurbil de 2011 a 2015 e presidenta da Udalbiltza de 2012 a 2015. Participou nas elecci\u00f3ns xerais de abril de 2019 e de novembro de 2019 como candidata de EH Bildu por Guip\u00fascoa resultando electa en \u00e1mbalas d\u00faas ocasi\u00f3ns.\nVida persoal.\nEst\u00e1 casada e ten un fillo."}
{"id": "486053", "revid": "23204", "url": "https://gl.wikipedia.org/wiki?curid=486053", "title": "Mertxe Aizpurua Arzallus", "text": ""}
{"id": "486054", "revid": "1888", "url": "https://gl.wikipedia.org/wiki?curid=486054", "title": "Jorge V\u00edctor Sueiro Rodr\u00edguez", "text": ""}
{"id": "486055", "revid": "23204", "url": "https://gl.wikipedia.org/wiki?curid=486055", "title": "Dummy", "text": "Dummy foi o \u00e1lbum debut no ano 1994, da banda de trip hop Portishead, considerado clave dentro deste estilo musical, xunto con outras bandas como Massive Attack ou Tricky. Este novo x\u00e9nero musical co\u00f1ecer\u00edase tam\u00e9n como \"Bristol sound\", debido a que a maior influencia part\u00eda de grupos e selos discogr\u00e1ficos de Bristol.\nA banda Portishead estaba formada pola cantante Beth Gibbons e os m\u00fasicos Geoff Barrow, Adrian Utley e Dave McDonald.\nConsiderado polos cr\u00edticos como un cl\u00e1sico, e como un dos discos m\u00e1is influentes dos anos 1990, Dummy ti\u00f1a un estilo m\u00e1is escuro que o que fac\u00eda o resto de bandas de tri hop. Apareceron dous singles, \"Sour Times\" e \"Glory Box\".\nEn 1995 ga\u00f1ou o Mercury Music Prize, premio concedido anualmente ao mellor disco brit\u00e1nico ou irland\u00e9s. En 1998, os lectores da revista Q elixiron a Dummy como o d\u00e9cimo sexto mellor \u00e1lbum da historia. Na lista de Rolling Stone dos 500 mellores \u00e1lbums de toda a historia que apareceu en 2003, o disco quedou no posto 419.\nNo 2019 o xornal espa\u00f1ol \"El Pais\" reco\u00f1eceu 25 anos m\u00e1is tarde \"Dummy\" como un dos LP clave da m\u00fasica da d\u00e9cada de 1990."}
{"id": "486057", "revid": "23204", "url": "https://gl.wikipedia.org/wiki?curid=486057", "title": "Filmes de Irlanda propostos \u00f3 \u00d3scar \u00f3 mellor filme internacional", "text": "Irlanda presentou filmes para o \u00d3scar \u00f3 mellor filme internacional dende o ano 2007. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. Malia que Irlanda ten unha pr\u00f3spera industria cinematogr\u00e1fica, a maior\u00eda dos filmes son producidos en ingl\u00e9s e polo tanto non poden ser elixidos para o premio. At\u00e9 o ano 2022, present\u00e1ronse nove filmes irlandeses \u00f3 \u00d3scar \u00f3 mellor filme internacional, e un deles, \"An Cail\u00edn Ci\u00fain\" foi nomeado na 95\u00aa edici\u00f3n dos \u00d3scar. A Academia Irlandesa de Cinema e Televisi\u00f3n (IFTA polas s\u00faas siglas en ingl\u00e9s) \u00e9 a encargada de presentar os candidatos de Irlanda.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Irlanda para a s\u00faa valoraci\u00f3n pola Academia co respectivo ano e cerimonia de entrega."}
{"id": "486060", "revid": "23204", "url": "https://gl.wikipedia.org/wiki?curid=486060", "title": "Song of Granite", "text": "Song of Granite \u00e9 un filme irland\u00e9s de 2017 dirixido por Pat Collins. Foi escollido como o candidato irland\u00e9s para o \u00d3scar \u00f3 mellor filme en lingua non inglesa na 90 edici\u00f3n dos premios, mais finalmente non foi nomeado.\nSinopse.\nO filme retrata as orixes e o ascenso do cantante irland\u00e9s de folk Joe Heaney."}
{"id": "486061", "revid": "23204", "url": "https://gl.wikipedia.org/wiki?curid=486061", "title": "Portishead (album)", "text": "Portishead \u00c9 o segundo \u00e1lbum de estudio por banda electr\u00f3nica inglesa Portishead, editado no 1997 por Go! Discos.\nEdici\u00f3n.\nEditado en setembro de 1997, o \u00e1lbum logrou Non. 2 no UK Album Chart e Non. 21 no \"Billboard\" 200 mapa.\nEn 3 de decembro de 2008, Xap\u00f3n de M\u00fasica Universal re-edita Dummy e \"Portishead\" como SHM versi\u00f3n de CD.\nRecepci\u00f3n.\n\"Portishead, o album\" foi aclamado pola cr\u00edtica log da s\u00faa edici\u00f3n. O \"xiro\" enxalzou o rexistro e anotou que a banda creou un \"gothic\", \"mortal\" e \"trippy\" atmosfera. Comentando no textures da m\u00fasica, xornalista de m\u00fasica Barry Walters observou que o grupo consegu\u00eda \"m\u00e1is escuro, m\u00e1is profundo e m\u00e1is perturbando\" en comparaci\u00f3n ao seu Dummy de edici\u00f3n anterior. Despois de tres LP,s e 11 anos parece que sacar\u00e1n novo disco no 2020 .\nCr\u00e9ditos.\nTodas as canci\u00f3ns as produciron Portishead, o grupo formado por Geoff Barrow (Bater\u00eda, programaci\u00f3n, samples), Adrian Utley (guitarra, baixo, sintetizador e piano), Beth Gibbons (voz e letras) e Dave McDonald."}
{"id": "486062", "revid": "88215", "url": "https://gl.wikipedia.org/wiki?curid=486062", "title": "Robin Cousins", "text": "Robin Cousins, nado en Bristol o 17 de agosto de 1957, \u00e9 un ex patinador sobre xeo brit\u00e1nico. Foi campi\u00f3n ol\u00edmpico e europeo en 1980, tres veces medallista do mundial (1978\u20131980) e catro veces campi\u00f3n brit\u00e1nico (1977\u20131980), logrando todos estes t\u00edtulos durante a s\u00faa carreira como afeccionado. Continuou cunha carreira como profesional con \u00e9xito e posteriormente protagonizou espect\u00e1culos sobre xeo, ademais de producir alg\u00fans el mesmo. Era quen de xirar en calquera sentido, horario ou antihorario, habilidade pouco frecuente nun patinador art\u00edstico.\nF\u00f3ra da pista de xeo, Cousins comentou eventos de patinaxe art\u00edstica para a BBC, e actuou como xu\u00edz no programa \"Dancing on Ice\" da ITV entre 2006 e 2014. Tam\u00e9n apareceu en produci\u00f3ns teatrais, inclu\u00eddo no West End.\nVida persoal.\nCousins sufriu un total de oito operaci\u00f3ns, inclu\u00edda a substituci\u00f3n dun xeonllo con m\u00e1is de cincuenta anos. Os seus problemas comezaron nos Campionatos do Mundo de 1977, cando a cartilaxe do xeonllo esquerdo se desgarrou. Contra 1980, recibira cirurx\u00eda maior nos dous xeonllos.\nEn decembro de 1980, Cousins foi o tema do programa de televisi\u00f3n \"This Is Your Life\", tras ser sorprendido por Eamonn Andrews na s\u00faa cidade de Bristol.\nO 10 de marzo de 2012, apareceu no concurso \"All Star Family Fortunes\" cos seus sobri\u00f1os Tristan, Robin, James e Oliver. Tam\u00e9n apareceu no concurso \"Tipping Point\" en agosto de 2013."}
{"id": "486063", "revid": "98629", "url": "https://gl.wikipedia.org/wiki?curid=486063", "title": "Hoel II da Breta\u00f1a", "text": "Hoel II da Breta\u00f1a (Hoel de Cornualla ou m\u00e1is propiamente Hoel V de Cornualla), chamado Houel Huuel en bret\u00f3n, nado c. 1030 e finado en Kemper o 13 de abril de 1084, fillo m\u00e1is vello de Alan Canhiart, conde de Cornualla, e Xudite de Nantes, filla e herdeira de Judicael, conde de Nantes, foi conde de Cornualla e Nantes, e despois duque da Breta\u00f1a de 1066 a 1084.\nTraxectoria.\nConverteuse en conde de Cornualla \u00e1 morte do seu pai en 1058, e en conde de Nantes, que xa administraba antes da morte da s\u00faa nai Xudite, en 1063. Para fortalecer o control da casa de Cornualla sobre Nantes, fixo elixir (1059) e logo consagrar (1061) ao seu irm\u00e1n m\u00e1is novo Guerech de Cornualla como bispo da cidade ao seu irm\u00e1n m\u00e1is novo Guerech II de Cornualla (o bispo Guerech II de Nantes). \u00c1 morte de Guerech o 31 de xullo de 1079, o seu segundo irm\u00e1n Bieito de Cornualla, abade de Santa Cruz de Quimperl\u00e9 desde 1066, sucedeuno \u00e1 fronte do bispado.\nAntes do 1058, Hoel casara con Havoisa da Breta\u00f1a, filla do duque Alan III da Breta\u00f1a e irm\u00e1 de Conan II. \u00c1 morte deste \u00faltimo, Havoisa herdouno e Hoel converteuse en duque consorte da Breta\u00f1a o 11 de decembro de 1066. S\u00f3 o condado de Rennes escapou da s\u00faa autoridade, ao ter sido entregado a Geoffroy Grenonat, un fillo ilex\u00edtimo de Alan III da Breta\u00f1a.\nDurante o principado de Hoel, os se\u00f1ores bret\u00f3ns que participaran na conquista de Inglaterra con Guillerme o conquistador ga\u00f1aron feudos importantes na nova conquista. Foi nesta ocasi\u00f3n cando Alan, fillo de Eud\u00f3n de Porho\u00ebt, obtivo o condado de Richmond.\nO comezo do seu reinado foi tranquilo, pero a s\u00faa muller Havoisa morreu en 1072. Hoel tivo que afrontar, entre 1075 e 1077, un levantamento dos se\u00f1ores bret\u00f3ns dirixidos por Geoffroy Boterel (fillo de Od\u00f3n de Penthi\u00e8vre), Geoffroy Grenonat (fillo de Alan III), Eud\u00f3n I de Porho\u00ebt e outros se\u00f1ores da Alta Breta\u00f1a, mesmo do seu patrimonio de Cornualla. Hoel s\u00f3 liquidou a sublevaci\u00f3n coa axuda de Guillerme o conquistador e a intervenci\u00f3n nos combates do seu fillo m\u00e1is vello Alan IV Fergent.\nO duque Hoel resid\u00eda en Quimper e en Nantes coa s\u00faa corte. Hoel faleceu o 13 de abril de 1084.\nMatrimonio e fillos.\nDa s\u00faa uni\u00f3n antes de 1058 con Havoisa da Breta\u00f1a naceron cinco nenos: "}
{"id": "486064", "revid": "47401", "url": "https://gl.wikipedia.org/wiki?curid=486064", "title": "UCLA", "text": ""}
{"id": "486065", "revid": "89787", "url": "https://gl.wikipedia.org/wiki?curid=486065", "title": "Gertrude Blanch", "text": "Gittel Kaimowitz, nada en Kolno (Imperio Ruso, actualmente en Polonia) o 2 de febreiro de 1897 e finada en San Diego o 1 de xaneiro de 1996, foi unha matem\u00e1tica estadounidense co\u00f1ecida como Gertrude Blanch, pioneira da an\u00e1lise num\u00e9rica e a computaci\u00f3n. Foi l\u00edder do Mathematical Tables Project de Nova York dende os seus comezos. Traballou posteriormente como directora axudante e l\u00edder de an\u00e1lise num\u00e9rica na divisi\u00f3n de computaci\u00f3n de UCLA e foi a xefa de investigaci\u00f3n matem\u00e1tica para o Laboratorio de Investigaci\u00f3n Aerospacial da base da forza a\u00e9rea Wright-Patterson en Dayton, Ohio.\nTraxectoria.\nPrimeiros anos e educaci\u00f3n.\nBlanch naceu en Kolno, filla de Wolfe Kaimowitz e Dora Blanc. Kolno era historicamente parte de Polonia, mais nese tempo pertenc\u00eda ao Imperio Ruso. Blanch era a m\u00e1is nova de sete fillos. Wolfe Kaimowitz emigrou aos Estados Unidos, e en 1907, Dora Blanc, Gertrude e outra filla m\u00e1is un\u00edronse a el en Nova York.\nBlanch asistiu a escolas p\u00fablicas neoiorquinas. En 1914 graduouse do Eastern District High School de Brooklyn. M\u00e1is tarde ese ano, Kaimowitz faleceu, as\u00ed que Blanch decidiu procurar un emprego para axudar a s\u00faa familia. Traballou durante catorce anos en postos de oficinas, aforrando cartos para a escola. Converteuse en cidad\u00e1 estadounidense en 1921. Despois de que morrese a s\u00faa nai en 1927, Blanch comezou a tomar clases nocturnas no Washington Square College, parte da Universidade de Nova York. En 1932, Blanch recibiu o seu grao de Bachelor of Science en matem\u00e1ticas cun \"minor\" en f\u00edsica pola Universidade de Nova York. Ese mesmo anos, cambiou o seu nome de Kaimowitz a Blanch, versi\u00f3n americanizada do nome da s\u00faa nai. Recibiu o seu Ph.D. pola Universidade Cornell en xeometr\u00eda alx\u00e9brica en 1935.\nCarreira.\nDurante un ano, traballou como titora en lugar dun colega cunha licenza en Hunter College; ent\u00f3n, traballou como bibliotecaria. En 1938, comezou a traballar no Mathematical Tables Project da WPA, para a que era \"Directora de Matem\u00e1ticas\" e \"Directora de Computation\". Isto implicaba dese\u00f1ar algoritmos que eran executados por grupos de computadoras humanas baixo a s\u00faa direcci\u00f3n. Moitas desas \"computadoras\" posu\u00edan s\u00f3 habilidades matem\u00e1ticas rudimentarias, mais os algoritmos e os erros que comprobaban no proxecto estaban suficientemente ben dese\u00f1ados para que a s\u00faa sa\u00edda definise o est\u00e1ndar para a soluci\u00f3n dunha funci\u00f3n transcendental durante d\u00e9cadas. O proxecto despois pasou a formar parte do laboratorio de computaci\u00f3n do National Bureau of Standards.\nO Mathematical Tables Project converteuse nunha organizaci\u00f3n independente tralo remate da WPA a finais de 1942. Durante a segunda guerra mundial, opero como oficina de computaci\u00f3n principal para o goberno dos Estados Unidos e fixo c\u00e1lculos para a Oficina de Investigaci\u00f3n e Desenvolvemento Cient\u00edficos, o ex\u00e9rcito, a mari\u00f1a o proxecto Manhattan e outras instituci\u00f3ns. Blanch liderou o grupo durante a guerra.\nTrala guerra, a carreira de Blanch foi obstru\u00edda polas sospeitas do FBI de que era unha comunista en segredo. As pistas sobre iso parecen escasas, e inclu\u00edan, por exemplo, a observaci\u00f3n de que nunca casara nin tivera filla, ademais do feito de que a s\u00faa irm\u00e1 estaba afiliada ao Partido Comunista. No que debeu ser un momento decisivo, a diminuta matem\u00e1tica de cincuenta anos pediu, e ga\u00f1ou, unha audiencia para limpar o seu nome.\nPosteriormente, traballou para o Instituto de An\u00e1lise Num\u00e9rica de UCLA e o Laboratorio de Investigaci\u00f3n Aerospacial da base da forza a\u00e9rea Wright-Patterson en Dayton, Ohio. Foi unha dos primeiros membros da ACM.\n\u00daltimos anos.\nBlanch retirouse en 1967 aos 69 anos, mais continuou a traballar cun contrato como consultora para a forza a\u00e9rea outro ano m\u00e1is. Posteriormente mudouse a San Diego e continuou a traballar en soluci\u00f3ns num\u00e9ricas das funci\u00f3ns de Mathieu ata a s\u00faa morte en 1996, concentr\u00e1ndose no uso de fracci\u00f3ns continuas para acadar reslutados altamente precisos nun n\u00famero pequeno de pasos computacionais. O traballo non foi publicado.\nOs \"Gertrude Blanch Papers (1932\u20131996)\" est\u00e1n dispo\u00f1ibles no Charles Babbage Institute da Universidade de Minnesota, Minneapolis.\nPublicaci\u00f3ns.\nBlanch publicou m\u00e1is de trinta artigos sobre aproximaci\u00f3n funcional, an\u00e1lise num\u00e9rica e funci\u00f3ns de Mathieu."}
{"id": "486067", "revid": "89787", "url": "https://gl.wikipedia.org/wiki?curid=486067", "title": "Alan Shugart", "text": "Alan Field Shugart, nado nos \u00c1nxeles o 27 de setembro de 1930 e finado en Monterey (California) o 12 de decembro de 2006, foi un enxe\u00f1eiro, empresario e executivo de negocios estadounidense, cunha carreira que definiu a industria das unidades de disco modernas.\nTraxectoria.\nNaceu nos \u00c1nxeles e graduouse pola Universidade de Redlands, recibindo un grao de enxe\u00f1ar\u00eda f\u00edsica.\nComezou a s\u00faa carreira en 1951 como enxe\u00f1eiro de campo en IBM. En 1955 pasou ao laboratorio de IBM en San Jose, onde traballou no IBM 305 RAMAC. Ascendeu a trav\u00e9s dunha serie de postos cada vez m\u00e1is importantes ata chegar a ser Direct Access Storage Product Manager, respons\u00e1bel dos produtos para almacenamento en disco, o negocio m\u00e1is rend\u00edbel de IBM nesa \u00e9poca. Entre os grupos comandados por Shugart estaba o equipo que inventou o disco flex\u00edbel.\nShugart uniuse a Memorex en 1969 como vicepresidente da s\u00faa divisi\u00f3n de equipos e liderou o desenvolvemento dos seus subsistemas de almacenamento en disco 3660 (compatibles con IBM 2314) e 3670 (compatibles con IBM 3330). O seu equipo tam\u00e9n desenvolveu Memorex 650, un dos primeiros discos flex\u00edbeis dispo\u00f1\u00edbeis comercialmente.\nFundou Shugart Associates en febreiro de 1973 e resignou como CEO en outubro de 1974. A compa\u00f1\u00eda foi adquirida m\u00e1is tarde por Xerox. Ent\u00f3n, el e Finis Conner crearon Shugart Technology en 1979, que axi\u00f1a cambiou o seu nome a Seagate Technology.\nCon Shugart como CEO, Seagate converteuse na maior fabricante independente do mundo de unidades de disco e compo\u00f1entes relacionados. En xullo de 1998, Shugart dimitiu do seu posto en Seagate.\nShugart faleceu o 12 de decembro de 2006 en Monterey, California, de complicaci\u00f3ns por unha cirurx\u00eda card\u00edaca que sufrira seis semanas antes.\nVida persoal.\nShugart foi pai de tres fillos, Joanne Shugart (1951-1954), Christopher D. Shugart (nado en 1953) e Teri L.K. Shugart (nada en 1955). Shugart estivo casado con Esther Marrs (de solteira Bell), nai dos seus tres fillos, entre 1951 e 1973. O seu matrimonio con Rita Shugart (de solteira Kennedy) dende 1981 ata a morte del.\nActividade pol\u00edtica.\nEn 1996, lazonu unha campa\u00f1a sen \u00e9xito para elixir a Ernest, o seu can Bernese Mountain, para o Congreso. Shugart posteriormente escribiu sobre a experiencia no libro \"Ernest Goes to Washington (Well, Not Exactly)\". Apoiou unha iniciativa de voto fracasada en 2000 para dar aos votantes de California a opci\u00f3n de escoller \"ning\u00fan dos anteriores\" nas elecci\u00f3ns.\nPremios.\nRecibiu en 1997 o IEEE Reynold B. Johnson Information Storage Systems Award. En 2005, foi nomeado membro do Computer History Museum \"polas s\u00faas contribuci\u00f3ns \u00e1 creaci\u00f3n da industria moderna das unidades de disco\"."}
{"id": "486068", "revid": "56817", "url": "https://gl.wikipedia.org/wiki?curid=486068", "title": "Heriberto I de Vermandois", "text": "Heriberto ou Herberto I de Vermandois, nado ao redor do 850 e finado entre 900 e 907, foi se\u00f1or de P\u00e9ronne e de Saint-Quentin, conde de Soissons, conde de Vermandois e Meaux de 896 ata a s\u00faa morte. Era fillo de Pipino e polo tanto neto de Bernardo, rei de Italia.\nTraxectoria.\nAparece no 877 na corte do rei Carlos II o Calvo e \u00e9 citado en 889 como fiel do rei Eudes ou Odon I. En 896 converteuse no conde de Vermandois, sucedendo ao nibel\u00fanxida Teodorico, que probabelmente era o seu av\u00f3 materno. Nos anos seguintes, herdou varios condados (Soissons, Meaux e Vexin), propiedade doutros Nibelunxidas. Este conxunto formou unha marca militar creada no 890 para loitar contra os normandos. Suponse que morreu en 902, asasinado por orde de Baldu\u00edno II de Flandres.\nA s\u00faa esposa \u00e9 desco\u00f1ecida. Estudos recentes suxiren que se chamaba Leutgarda e que ser\u00eda filla do conde de Troyes Adalelmo. Tiveron a:"}
{"id": "486069", "revid": "5863", "url": "https://gl.wikipedia.org/wiki?curid=486069", "title": "Jorge Sueiro Rodr\u00edguez", "text": ""}
{"id": "486071", "revid": "85894", "url": "https://gl.wikipedia.org/wiki?curid=486071", "title": "Manuel Fraga Fentanes", "text": "Manuel Fraga Fentanes, nado en San Xurxo de Sacos (concello de Cotobade) o 26 de novembro de 1889 e finado no mesmo concello o 11 de agosto de 1936, foi un xastre e agrarista galego.\nTraxectoria.\nEmigrou a Arxentina e instalouse en Buenos Aires como xastre. De volta a Galicia, pertenceu \u00e1 Sociedade de Oficios Varios de San Xurxo de Sacos e foi tesoureiro da Sociedade de agricultores de San Xurxo de Sacos. Logo do golpe de Estado do 18 de xullo de 1936 marchou a unha casa-panader\u00eda dun amigo en Seixo (Mar\u00edn) e permanece al\u00ed uns d\u00edas ata que o seu fillo m\u00e1is novo foi buscalo. Retornou a San Xurxo e foi citado ao cuartel da Garda Civil onde o obrigaron a asinar un papel en branco. A noite do 10 ao 11 de agosto catorce gardas c\u00edvicos irromperon na s\u00faa casa, rexistr\u00e1rona na busca do estandarte da Sociedade de Agricultores que non atoparon, e levaron detido a Manuel. Asasinado, despois de escachizalo, bot\u00e1rano por un terrapl\u00e9n de m\u00e1is de tres metros de altura. O seu cad\u00e1ver apareceu preto da Ponte da Rocha. Foi soterrado en Tenorio porque non lle permitiron \u00e1 familia levalo para o cemiterio de San Xurxo. \u00c1 s\u00faa muller Balbina r\u00e1panlle o pelo e proh\u00edbenlle chorar en p\u00fablico. En 1948 perm\u00edtenlle trasladar os restos de Manuel do cemiterio de Tenorio ao pante\u00f3n de San Xurxo.\nVida persoal.\nCasou con Balbina Vil\u00e1n Quinteiro e tivo tres fillos: Evangelina, Manuel e Jos\u00e9 Fraga Vil\u00e1n."}
{"id": "486072", "revid": "5863", "url": "https://gl.wikipedia.org/wiki?curid=486072", "title": "Golpe de estado de xullo de 1936", "text": ""}
{"id": "486073", "revid": "5863", "url": "https://gl.wikipedia.org/wiki?curid=486073", "title": "Golpe de Estado de xullo de 1936", "text": ""}
{"id": "486074", "revid": "1987", "url": "https://gl.wikipedia.org/wiki?curid=486074", "title": "Le\u00f3n I, Emperador", "text": ""}
{"id": "486076", "revid": "17467", "url": "https://gl.wikipedia.org/wiki?curid=486076", "title": "La casa de la Troya (novela)", "text": ""}
{"id": "486077", "revid": "27155", "url": "https://gl.wikipedia.org/wiki?curid=486077", "title": "C\u00e9lulas HUAEC", "text": "As c\u00e9lulas HUAEC (do ingl\u00e9s \"Human umbilical artery endothelial cells\" ou c\u00e9lulas endoteliais de arteria umbilical humana) son c\u00e9lulas derivadas do endotelio das arterias do cord\u00f3n umbilical. Estas c\u00e9lulas cult\u00edvanse e util\u00edzanse como sistema modelo de laboratorio para o estudo da funci\u00f3n e patolox\u00eda de c\u00e9lulas endoteliais (por exemplo, na aterosclerose). As HUAECs te\u00f1en unha morfolox\u00eda \u201cpavimentosa\u201d."}
{"id": "486078", "revid": "27155", "url": "https://gl.wikipedia.org/wiki?curid=486078", "title": "C\u00e9lulas endoteliais de arteria umbilical humana", "text": ""}
{"id": "486079", "revid": "27155", "url": "https://gl.wikipedia.org/wiki?curid=486079", "title": "Nucleobase", "text": ""}
{"id": "486089", "revid": "1131", "url": "https://gl.wikipedia.org/wiki?curid=486089", "title": "Gabinete Numism\u00e1tico de Berl\u00edn", "text": "O Gabinete Numism\u00e1tico de Berl\u00edn (en alem\u00e1n: \"M\u00fcnzkabinett Berlin\") \u00e9 un museo numism\u00e1tico da cidade alem\u00e1 de Berl\u00edn e que forma parte da rede Museos Estatais de Berl\u00edn (\"Staatliche Museen zu Berlin\"). A s\u00faa sede est\u00e1 no Museo Bode.\nHistoria.\nOrixes: s\u00e9culos XVI e XVII.\nAs orixes da colecci\u00f3n rem\u00f3ntanse ao gabinete de curiosidades e c\u00e1mara de arte dos electores de Brandeburgo, cuxas primeiras mostras de estar a crear unha colecci\u00f3n datan dos anos 1535 e 1571. O inventario m\u00e1is antigo da colecci\u00f3n de moedas produciuse en 1649 e consist\u00eda en arredor de 5.000 moedas, principalmente antigas. Os primeiros estudos da colecci\u00f3n con car\u00e1cter acad\u00e9mico foron os realizados polo numism\u00e1tico alem\u00e1n Lorenz Beger entre 1685 e 1705.\nS\u00e9culo XVIII.\nNo s\u00e9culo XVIII, o desexo de facer p\u00fablica a colecci\u00f3n provocou constantes cambios na s\u00faa titularidade entre 1735 e 1815, formando parte primeiro da Biblioteca Real, logo do Gabinete de Moedas, Arte e Antig\u00fcidades, despois da Academia de Ciencias e, finalmente, da Universidade de Berl\u00edn.\nNas guerras sucedidas en 1745, 1757 e 1806, a colecci\u00f3n viuse obrigada a cambiar transitoriamente a s\u00faa sede, o que ocasionou a sucesiva perda de pezas en cada unha desas ocasi\u00f3ns.\nS\u00e9culo XIX.\nNos albores do s\u00e9culo XIX produciuse a segunda serie de traballos da colecci\u00f3n con car\u00e1cter cient\u00edfico, da man do numism\u00e1tico italiano Domenico Sestini, entre 1804 e 1810.\nEn 1830 a titularidade da colecci\u00f3n foi transferida aos Museos Reais e asignada en concreto ao Altes Museum. Al\u00ed estivo exposta ao p\u00fablico e, na d\u00e9cada seguinte, foi obxecto dunha profunda reorganizaci\u00f3n e de exhaustivos estudos acad\u00e9micos.\nA partir de 1868 a colecci\u00f3n numism\u00e1tica acadou o status de museo independente dentro dos Museos Reais. Desde ese momento e ata o inicio da I Guerra Mundial, destin\u00e1ronse recursos econ\u00f3micos principalmente para a adquisici\u00f3n de colecci\u00f3ns privadas en toda Europa, co fin de ampliar sistematicamente a colecci\u00f3n. A este empe\u00f1o econ\u00f3mico un\u00edronse tam\u00e9n as moedas procedentes de diversos achados monetarios en territorio prusiano e outras procedentes de doaz\u00f3ns, que enriqueceron os fondos da colecci\u00f3n do Gabinete Numism\u00e1tico de Berl\u00edn.\nS\u00e9culos XX e XXI.\nEn 1904 o \"M\u00fcnzkabinett\" foi transferido ao Museo Bode (daquela chamado \"Kaiser-Friederich-Museum\"), que acababa de constru\u00edrse no extremo norte da chamada Illa dos Museos (\"Museumsinsel\"). Para aloxar o Gabinete Numism\u00e1tico cunha distribuci\u00f3n cronol\u00f3xica creouse unha b\u00f3veda de 60 metros de lonxitude nos sotos na ala do edificio que d\u00e1 \u00e1 r\u00faa \"Kupfergraben\", que rodea a illa polo lado occidental. O daquela director xeral dos Museos Reais, Richard Schoene, tivo que loitar por esta localizaci\u00f3n da colecci\u00f3n contra a vontade de Wilhelm von Bode, que fundara o museo e que o suceder\u00eda como director xeral en 1905.\nDurante a segunda guerra mundial, como medida de seguridade contra os ataques a\u00e9reos, a colecci\u00f3n tivo que situarse en lugares m\u00e1is seguros e unha gran parte dela foi trasladada aos sotos do Museo de P\u00e9rgamo en agosto de 1942, comezando cos obxectos expostos e logo cos considerados m\u00e1is importantes para o estudo, as\u00ed como a biblioteca. Outros obxectos da colecci\u00f3n quedaron en dep\u00f3sito do Museo Kaiser-Friedrich. Deste xeito, a colecci\u00f3n pasou a guerra case ilesa. No entanto, durante a ocupaci\u00f3n rusa, tanto a colecci\u00f3n numism\u00e1tica como a biblioteca foron confiscadas polo Ex\u00e9rcito Vermello e trasladadas \u00e1 Uni\u00f3n Sovi\u00e9tica.\nEn 1958, A Uni\u00f3n Sovi\u00e9tica devolveu a Berl\u00edn a colecci\u00f3n numism\u00e1tica sen perdas notables pero moi desordenada, a\u00ednda que non sucedeu o mesmo coa biblioteca. En xaneiro de 1959 os traballos de reorganizaci\u00f3n permitiron xa a s\u00faa exposici\u00f3n aos investigadores nunha sala, situada naquel momento do Berl\u00edn Oriental, polo que pertenc\u00eda aos Museos Estatais (\"Staatliche Museen\") da Rep\u00fablica Democr\u00e1tica Alem\u00e1. Logo da reunificaci\u00f3n, a colecci\u00f3n pasou a formar parte da Fundaci\u00f3n do Patrimonio Cultural Prusiano (\"Stiftung Preu\u00dfischer Kulturbesitz)\" e unicamente se expuxeron ao p\u00fablico algunhas moedas antigas no Museo de P\u00e9rgamo.\nA actual exposici\u00f3n dunha parte representativa da colecci\u00f3n organizada en catro salas do Museo Bode produciuse a partir dos traballos de renovaci\u00f3n completa deste museo en 2004.\nFondos do Gabinete Numism\u00e1tico.\nA colecci\u00f3n do \"M\u00fcnzkabinett\" de Berl\u00edn representa, cunha perspectiva cronol\u00f3xica e tem\u00e1tica, a evoluci\u00f3n de diversas formas de di\u00f1eiro desde o inicio da moeda no s\u00e9culo VII a. de C. en Asia Menor ata o euro. Os seus fondos comp\u00f3\u00f1ense de 500.000 pezas orixinais e m\u00e1is de 300.000 reproduci\u00f3ns en xeso de moedas e outros obxectos, as\u00ed como copias de billetes. De todos este fondos, s\u00f3 se amosa unha pequena parte na exposici\u00f3n permanente na segunda planta do Museo Bode e, ademais, no Museo de P\u00e9rgamo mantense a exposici\u00f3n permanente dos 1.500 exemplares m\u00e1is importantes da moeda da antig\u00fcidade. Todas as pezas restantes da colecci\u00f3n poden verse cunha cita previa.\nPor outra banda, as pezas tam\u00e9n est\u00e1n representadas e detalladamente descritas nun cat\u00e1logo interactivo.\nA biblioteca numism\u00e1tica contigua est\u00e1 situada na planta baixa.\nCat\u00e1logo interactivo.\nDesde 2007 est\u00e1 accesible de xeito gratu\u00edto o cat\u00e1logo interactivo da colecci\u00f3n do Gabinete Numism\u00e1tico de Berl\u00edn, ao que se incorporan progresivamente os rexistros de imaxe e as descrici\u00f3ns detalladas de todas as s\u00faas pezas. A principios de 2019 o cat\u00e1logo interactivo inclu\u00eda 34.000 moedas e medallas.\nO \"M\u00fcnzkabinett\" de Berl\u00edn participa no proxecto NUMiD, de dixitalizaci\u00f3n de toda a rede de colecci\u00f3ns numism\u00e1ticas das universidades de Alema\u00f1a, que comezou o 1 de abril de 2017 e que a principios de 2919 abrangu\u00eda 30 colecci\u00f3ns.\nO roubo de 2017.\nO 27 de marzo de 2017 \u00e1s 3:30 horas produciuse o roubo dunha singular peza que levaba en pr\u00e9stamo desde 2010 na colecci\u00f3n do Gabinete Numism\u00e1tico: unha monumental moeda canadense de ouro puro, con valor facial dun mill\u00f3n de d\u00f3lares, un peso de 100 quilogramos e un di\u00e1metro de 53 cm correspondente \u00e1 serie \"Maple Leaf \". Naquel momento, o seu prezo no mercado estaba en torno aos catro mill\u00f3ns de euros. A moeda, cu\u00f1ada na Real Casa da Moeda do Canad\u00e1 en 2007, estaba exposta en posici\u00f3n vertical dentro dunha caixa de cristal blindado.\nA peza estivo recollida no Libro Guinness como a moeda de ouro de maior peso e tama\u00f1o cu\u00f1ada ata o momento no mundo. Por\u00e9n, en 2012 este r\u00e9cord pasou a recaer na moeda australiana con valor facial dun mill\u00f3n de d\u00f3lares e unha tonelada de peso, producida na Casa da Moeda de Perth."}
{"id": "486091", "revid": "65337", "url": "https://gl.wikipedia.org/wiki?curid=486091", "title": "M\u00fcnzkabinett Berlin", "text": ""}
{"id": "486092", "revid": "65337", "url": "https://gl.wikipedia.org/wiki?curid=486092", "title": "M\u00fcnzkabinett (Berl\u00edn)", "text": ""}
{"id": "486093", "revid": "65337", "url": "https://gl.wikipedia.org/wiki?curid=486093", "title": "Gabinete numism\u00e1tico", "text": "A expresi\u00f3n gabinete numism\u00e1tico fai referencia a varios artigos:"}
{"id": "486094", "revid": "65337", "url": "https://gl.wikipedia.org/wiki?curid=486094", "title": "M\u00fcnzkabinett", "text": "A expresi\u00f3n M\u00fcnzkabinett fai referencia a varios artigos:"}
{"id": "486095", "revid": "65337", "url": "https://gl.wikipedia.org/wiki?curid=486095", "title": "Gabinete Numism\u00e1tico", "text": ""}
{"id": "486096", "revid": "83328", "url": "https://gl.wikipedia.org/wiki?curid=486096", "title": "Vermeer de Delft", "text": ""}
{"id": "486097", "revid": "23204", "url": "https://gl.wikipedia.org/wiki?curid=486097", "title": "Filmes do Senegal propostos \u00f3 \u00d3scar \u00f3 mellor filme internacional", "text": "O Senegal presentou filmes para o \u00d3scar \u00f3 mellor filme internacional por primeira vez no ano 2017. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Senegal para a s\u00faa valoraci\u00f3n pola Academia co respectivo ano e cerimonia de entrega."}
{"id": "486102", "revid": "23204", "url": "https://gl.wikipedia.org/wiki?curid=486102", "title": "Filmes de Macedonia do Norte propostos \u00f3 \u00d3scar \u00f3 mellor filme internacional", "text": "Macedonia do Norte presentou filmes para o \u00d3scar \u00f3 mellor filme internacional dende o ano 1994. Os macedonios tam\u00e9n intentaron sen \u00e9xito presentarse no ano 1991, cando o pa\u00eds estaba nun proceso de acadar o reco\u00f1ecemento internacional como un estado independente. Antes da independencia, os directores macedonios participaron activamente na industria do cinema iugoslavo, e varios filmes feitos por macedonios presentados \u00f3 \u00d3scar en nome de Iugoslavia. O derradeiro exemplo disto foi o filme \"Sre\u0107na nova '49.\" de Stole Popov, do ano 1987.\nO premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, dous filmes de Macedonia do Norte, \"Pred do\u017edot\" de Milcho Manchevski e \"Medena zemja\" de Tamara Kotevska e Ljubomir Stefanov foron nomeados \u00f3 \u00d3scar \u00f3 mellor filme internacional, mais ning\u00fan filme conseguiu finalmente o premio. Outro dos filmes de Man\u010devski, \"Senki\", foi proposto na 80\u00aa edici\u00f3n dos premios, mais non conseguiu sa\u00edr nomeado. Os filmes de Ivo Trajkov tam\u00e9n foron escollidos para representar o pa\u00eds tres veces.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Macedonia do Norte para a s\u00faa valoraci\u00f3n pola Academia co respectivo ano e cerimonia de entrega."}
{"id": "486107", "revid": "1888", "url": "https://gl.wikipedia.org/wiki?curid=486107", "title": "V\u00edctor Trabazo Serapio", "text": "V\u00edctor Trabazo Serapio de Figueroa, nado en Mea\u00f1o o 23 de marzo de 1896 e finado en 1936, foi un mestre e pol\u00edtico galego.\nTraxectoria.\nMestre, foi responsable da escola infantil da confrar\u00eda da Illa de Arousa dende 1926. En 1927 foi destinado \u00e1 escola de Covas (Montederramo). Dende 1929 foi mestre na escola de Xil en Mea\u00f1o. Foi elixido presidente do Centro Republicano de Mea\u00f1o en febreiro de 1931. Militante do PSOE e da UGT, foi secretario do Centro Socialista de Mea\u00f1o. Foi militante da Asociaci\u00f3n de Traballadores do Ensino de Vigo. Alcalde de Mea\u00f1o. Logo do golpe de Estado do 18 de xullo de 1936 agochouse na casa dun amigo da familia na Arousa. Top\u00e1rono e foi detido. Paseado, o seu cad\u00e1ver nunca apareceu.\nVida persoal.\nCasou con Casilda Nine Fern\u00e1ndez, irm\u00e1 de Segundo Nine Fern\u00e1ndez."}
{"id": "486111", "revid": "865", "url": "https://gl.wikipedia.org/wiki?curid=486111", "title": "Bully (grupo musical)", "text": "Bully \u00e9 unha banda estadounidense de rock alternativo formada no ano 2013 en Nashville, Tennessee. Ata a data o grupo leva publicados dous \u00e1lbums de estudio: \"Feels Like\" (2015) e \"Losing\" (2017).\nHistoria.\nBully foi fundada pola nativa de Rosemount, Minnesota Alicia Bognanno, que realizou un grao de gravaci\u00f3n de son na Middle Tennessee State University antes de conseguir unhas pr\u00e1cticas no estudio de Steve Albini Electrical Audio en Chicago. Bognanno comezou a gravar demos do seu propio material antes de mudarse a Nashville, Tennessee, onde traballou como enxe\u00f1eiro en Battle Tapes Recording e no local The Stone Fox. Formou a banda xunto co bater\u00eda Stewart Copeland (non confundilo co bater\u00eda de The Police).\nTras autoeditar un casete, o primeiro sinxelo propiamente dito da banda, \"Milkman\", publicouse en abril de 2014. O grupo fichou ent\u00f3n co selo de Columbia Records Startime International e lanzou o seu \u00e1lbum de estrea, \"Feels Like\", en xu\u00f1o de 2015. O \u00e1lbum foi gravado en Electrical Audio con Bognanno axudando nas tarefas de gravaci\u00f3n.\nNo ano 2017 Bully fichou polo selo Sub Pop Records. O seu segundo \u00e1lbum, \"Losing\", tam\u00e9n foi gravado no estudio de Albini, facendo Bognanno as labores de enxe\u00f1eiro. O disco foi editado en 2017 sendo precedido polo sinxelo \"Feel the Same\"."}
{"id": "486112", "revid": "56817", "url": "https://gl.wikipedia.org/wiki?curid=486112", "title": "Peso monetario", "text": "Un peso monetario (chamado tam\u00e9n ponderal monetario) \u00e9 un peso, xeralmente met\u00e1lico ou de cristal, dese\u00f1ado especificamente para comprobar o peso exacto dunha moeda e, deste xeito, detectar se esta foi recortada, se est\u00e1 gastada ou se se trata dunha falsificaci\u00f3n.\nOs pesos monetarios poden ter aspecto monetiforme e en ocasi\u00f3ns amosan unha tipolox\u00eda alusiva \u00e1 moeda a cuxo peso se axustan.\nHistoria.\nO uso dos primeiros pesos monetarios, particularmente de cristal, as\u00f3ciase \u00e1 moeda tolemaica e \u00e1 moeda bizantina. Tam\u00e9n se co\u00f1ece o seu uso na China Antiga.\nDurante o baixo Imperio Romano, nas \u00e9pocas dos emperadores Arcadio, Honorio, Teodosio II e Valentiniano III, os pesos monetarios comezaron a amosar a lenda , unha expresi\u00f3n latina que se traduciu adoito como \"o peso dun s\u00f3lido\", para intentar acabar coa pr\u00e1ctica do recorte nesa moeda de ouro.\nNa obra \"De pretio solidi\", de Teodosio II e Valentiniano, ind\u00edcase:\nNo entanto, os exemplares conservados destes pesos var\u00edan e alg\u00fans non alcanzan os 4,5 gramos dun s\u00f3lido ordinario. Crese que estes ponderais m\u00e1is lixeiros poden representar o peso m\u00e1is baixo aceptable desta moeda de ouro, e que se usaron para retirar os s\u00f3lidos de baixo peso da circulaci\u00f3n e, xa que logo, manter un padr\u00f3n m\u00ednimo de peso para que os s\u00f3lidos circulasen ao seu valor completo.\nNo mundo isl\u00e1mico, a s\u00faa introduci\u00f3n atrib\u00faeselle a un xudeu chamado Sumair, en 694, e ata aquel momento o peso xusto das moedas estim\u00e1base s\u00f3 por comparaci\u00f3n con outras moedas de boa calidade reco\u00f1ecida. Os ponderais da moeda isl\u00e1mica estaban feitos de bronce, de ferro e m\u00e1is tardiamente de cristal, e amosaban inscrici\u00f3ns relacionadas cos gobernantes e cos responsables das cu\u00f1axes nas cecas, polo que son moi apreciados como obxectos epigr\u00e1ficos.\nNo Imperio Carolinxio, onde tam\u00e9n se usaron pesos monetarios, estes marc\u00e1banse cos mesmos cu\u00f1os que as moedas \u00e1s que se asociaban, para evitar d\u00fabidas sobre a s\u00faa atribuci\u00f3n.\nOs ponderais isl\u00e1micos foron introducidos en Gran Breta\u00f1a nos s\u00e9culos IX e X, a trav\u00e9s do pobo viquingo."}
{"id": "486113", "revid": "65337", "url": "https://gl.wikipedia.org/wiki?curid=486113", "title": "Ponderal monetario", "text": ""}
{"id": "486116", "revid": "89787", "url": "https://gl.wikipedia.org/wiki?curid=486116", "title": "Bushman's Revenge", "text": "Bushman's Revenge \u00e9 unha banda norueguesa de jazz e rock progresivo formada no ano 2003 en Oslo."}
{"id": "486117", "revid": "865", "url": "https://gl.wikipedia.org/wiki?curid=486117", "title": "Dead Cross", "text": "Dead Cross \u00e9 un supergrupo estadounidense de hardcore punk formado no sur de California. A banda est\u00e1 composta polo guitarrista Michael Crain (Retox), o baixista Justin Pearson (The Locust, Head Wound City e Retox), o bater\u00eda Dave Lombardo (Slayer e Fant\u00f4mas) e o vocalista Mike Patton (Faith No More e Fant\u00f4mas)."}
{"id": "486118", "revid": "23204", "url": "https://gl.wikipedia.org/wiki?curid=486118", "title": "Roberto III de Dreux", "text": "Roberto III de Dreux (chamado \"Gastebl\u00e9\"), nado en 1185 e finado en Braine o 3 de marzo de 1234, foi conde de Dreux e Braine. Era fillo de Roberto II, conde de Dreux, e de Iolanda de Coucy. \nTraxectoria.\nEn 1212, loitou co seu irm\u00e1n Pedro Mauclerc, baixo as ordes de Lu\u00eds de Francia, fillo de Filipe II de Francia contra os ingleses. Defendeu a cidade de Nantes, pero foi feito prisioneiro durante unha sa\u00edda. Despois da batalla de Bouvines, foi trocado polo conde de Salisbury. Participou na cruzada albixense e cercou Avi\u00f1\u00f3n en 1226. Despois da morte de Lu\u00eds VIII, foi un dos partidarios da rexente Branca de Castela.\nCasou en 1210 con Leonor de Saint-Valery, se\u00f1ora de Saint-Valery-sur-Somme, filla de Tom\u00e9 de Saint-Valery e de Adela de Ponthieu. Tiveron varios fillos:"}
{"id": "486121", "revid": "56817", "url": "https://gl.wikipedia.org/wiki?curid=486121", "title": "Xo\u00e1n I de Dreux", "text": "Xo\u00e1n I de Dreux, nado en 1215 e finado en Nicosia en 1249, foi conde de Dreux e Braine. Era fillo de Roberto III, conde de Dreux, e de Leonor de Saint-Valery. \nTraxectoria.\nArmado cabaleiro por Lu\u00eds IX de Francia, seguiuno durante varias guerras, primeiro contra os ingleses en Poitou (batalla de Taillebourg en 1242), logo durante a s\u00e9tima cruzada en 1249. Morreu durante unha escala no Reino de Chipre.\nCasou en 1240 con Mar\u00eda de Borb\u00f3n-Dampierre, filla de Arquimbaldo VIII o Grande, se\u00f1or de Borb\u00f3n e Beatriz de Montlu\u00e7on. Tiveron varios fillos:"}
{"id": "486144", "revid": "23204", "url": "https://gl.wikipedia.org/wiki?curid=486144", "title": "\u00c1lbum de Galicia", "text": "O \u00c1lbum de Galicia do Consello da Cultura Galega \u00e9 unha colecci\u00f3n dixital de biograf\u00edas de galegos dispo\u00f1ible en Internet, que botou a andar en xaneiro de 2020, inclu\u00edndo e ampliando os contidos das colecci\u00f3ns xa publicadas anteriormente polo propio CCG (o \"\u00c1lbum da Ciencia\", o \"\u00c1lbum de Mulleres\", o \"\u00c1lbum da JAE\" e o \"\u00c1lbum da Emigraci\u00f3n\"), de m\u00e1is de seiscentas oitenta entradas e en continuo crecemento.\nListaxe (incompleta) das personalidades con entrada de seu no \u00e1lbum.\n&lt;poem&gt;\nAbadesas de Sobrado de Trives\nAgust\u00edn Mar\u00eda Acevedo Rodr\u00edguez\nMarcial del Adalid\nAfonso X o Sabio\nAurelio Aguirre\nRam\u00f3n Mar\u00eda Aller\nJuan Alonso L\u00f3pez y Nobal\nSyra Alonso\nJos\u00e9 Alonso L\u00f3pez y Nobal\nAmparo Alvajar\nSalustio Alvarado Fern\u00e1ndez\nJuan R. \u00c1lvarez\nAmalia \u00c1lvarez Gallego\nFrancisca \u00c1lvarez Gonz\u00e1lez\nWaldo \u00c1lvarez \u00cdnsua\nMarceliano \u00c1lvarez Mu\u00f1iz\nCarme Alvari\u00f1o Alejandro\n\u00c1ngeles Alvari\u00f1o\nEmilio Anad\u00f3n Frutos\nEloy Lu\u00eds Andr\u00e9\nJes\u00fas Andreu L\u00e1zaro\nBuenaventura Andreu Morera\nJos\u00e9 Mar\u00eda Andrey y Sierra\nNicolasa A\u00f1\u00f3n Paz\nAndr\u00e9s Antelo Lamas\nAntigas galaicas\nMar\u00eda Ara\u00fajo\nConcepci\u00f3n Arenal\nRafael Areses Vidal\nXela Arias\nCarmen Arias L\u00f3pez\nJoaqu\u00edn Arias Sanjurjo\nAnselmo Arias Teixeiro\nAntonio Arias Teixeiro\nCarmen Arias Mimina\nRam\u00f3n Armada Teixeiro\nJos\u00e9 Arriola\nAs espont\u00e1neas de San Xo\u00e1n de R\u00edo\nFelicia Auber\nPedro Alejandro Auber\nJes\u00fas Bal y Gay\nJos\u00e9 Mar\u00eda Baleato\nRam\u00f3n Baltar\n\u00c1ngel Baltar Cort\u00e9s\nAntonio Baltar\nMar\u00eda Balteira\nManuel Banet\nManuel Fern\u00e1ndez Baraja\nMar\u00eda Barbeito\nDorotea B\u00e1rcena\nJuan Barcia Caballero\nJuan Jos\u00e9 Barcia Goyanes\nBernardo Barreiro\nManuela Barbeiro Pico\nAndr\u00e9s do Barro\nCharles Eug\u00e8ne Barrois\nJos\u00e9 Luis Barros Malvar\nLeopoldo Basa\nRosa Bassave\nTom\u00e1s Batuecas Marug\u00e1n\nFrancisco Bellot Rodr\u00edguez\nBen-Cho-Shey\nBeatriz Benavides\nMiguel Bendamio\nRicardo Bern\u00e1rdez\nFerm\u00edn Bescansa Casares\nHortensia Blanch\nLuis Blanco Rivero\nRam\u00f3n Blanco y P\u00e9rez\nJos\u00e9 Blanco Amor\nFernando Blanco de Lema\nJosefina Blanco Tejerina\nRoberto Blanco Torres\nJos\u00e9 Boado y Castro\nPucho Boedo\nMaruxa Boga\nBaltasar Manuel Boldo\nIgnacio Bol\u00edvar y Urrutia\nPatricio Borobio\nFerm\u00edn Bouza-Brey\nCelia Bouzas Barreiro\nLuis R. Brage Villar\nCelia Bra\u00f1as\nGonzalo Bra\u00f1as Fern\u00e1ndez\nPedro Brey Guerra\nMar\u00eda Brey Mari\u00f1o\nAntonio Brunet y Talleda\nOd\u00f3n de Buen y del Cos\nEusebio Mart\u00ednez Bueno \nGumersindo Busto Villanueva\nBego\u00f1a Caama\u00f1o\nManuel Cabaleiro Go\u00e1s\nErnesto Caballero Bellido\nDar\u00edo Xoh\u00e1n Cabana\nRam\u00f3n Cabanillas\nSalvador Cabeza de Le\u00f3n\nBerta \u00c1. C\u00e1ccamo\nRafael Cad\u00f3rniga Carro\nMar\u00eda Cagiao\nLaureano Calder\u00f3n Arana\nEmilia Cal\u00e9\nJes\u00fas Manuel Calle Pazos\nFernando Calvet Prats\nDomingo Antonio Cami\u00f1a Fortes\nJuan Bautista Cami\u00f1a\nXes\u00fas \"Chichi\" Campos\nJes\u00fas Canabal\nJos\u00e9 Mar\u00eda Cao\nJuana Capdevielle\nJes\u00fas Carballo Taboada\nUx\u00edo Carr\u00e9 Aldao\nLeandro Carr\u00e9 Alvarellos\nSantiago Carro Garc\u00eda\nXes\u00fas Carro Garc\u00eda\nRoque Car\u00fas Falc\u00f3n\n\u00c1nxel Casal\nSof\u00eda Casanova\nAntonio Casares Gil\nJos\u00e9 Casares\nMar\u00eda Casares\nAntonio Casares Rodr\u00edguez\nFerm\u00edn Casares y Bescansa\nMar\u00eda Casta\u00f1a\nCastelao\nPlaceres Castellanos\nPilar Castillo S\u00e1nchez\nBeatriz de Castro\nCostanza de Castro\nIn\u00e9s de Castro\nPedro de Castro\nPl\u00e1cido Castro\nRosa Mar\u00eda de Castro\nRosal\u00eda de Castro\nConcha Castroviejo\nSantiago Castroviejo\nXo\u00e1n Cejudo\nPedro Antonio Cervi\u00f1o\nChan\u00e9\nEduardo Chao\nMicaela Chao Maci\u00f1eira\nJos\u00e9 Mar\u00eda Chao Rodr\u00edguez\nAniceto Charro Arias\nC\u00e9sar Cisneros\n\u00c1ngel Cobi\u00e1n Areal\nMiguel Colmeiro\nJos\u00e9 Carlos Colmeiro Laforet\nAndr\u00e9s Comerma\nJuan Compa\u00f1el\nFrancisco C\u00f3nsul Jove y Tineo\nCarmen Cornes\nJos\u00e9 Cornide Saavedra\nClara Corral\nEvaristo Correa Calder\u00f3n\nAntonio Correa Fern\u00e1ndez\nMar\u00eda Corredoyra\nMaruxa das Cortellas\nJos\u00e9 Costa Figueiras\nPedro Couceiro\nAntonio Couceiro Freijomil\nRicardo Courtier\nAntonio Couzo Garc\u00eda\nLuis Cresp\u00ed\nMariano Cub\u00ed y Soler\nLuisa Cuesta Guti\u00e9rrez\nFlorentino L. Cuevillas\nAntonio Culebras Souto\nAlvaro Cunqueiro\nManuel Curros Enr\u00edquez\nMar\u00eda Antonia Dans\nFilomena Dato\nFlorencio Delgado Gurriar\u00e1n\nPatricio Delgado Luaces\nJos\u00e9 Deulofeu y Poch\nMar\u00eda Victoria D\u00edaz Riva\nManuel D\u00edaz Rozas\nLolita D\u00edaz Bali\u00f1o\nRafael Dieste\nMar\u00eda Dios\nEmilia Docet\nModesto Dom\u00ednguez Hervella\nJuan Donapetry\nManuel Dopazo\nJoaquina Dorado\nJuan Jacobo Dur\u00e1n Loriga\nArmando Dur\u00e1n Miranda\nMauricio Echandi Montalvo\nAntonio Eleizegui L\u00f3pez\nIlduara Eriz\nRicardo Escauriaza\nF\u00e9lix Domingo Estrada\nRafael Estrada\nExeria\nJoaqu\u00edn Ezquerra\nHerminia Fari\u00f1a Cobi\u00e1n\nLuciano Fari\u00f1a Couto\nNieves Fariza Alonso\nBenito Jer\u00f3nimo Feijoo\nPerfecto Feijoo\nBel\u00e9n Feli\u00fa\nElsa Fern\u00e1ndez\nValeriano Fern\u00e1ndez Bacorell\nManuel Rufo Fern\u00e1ndez Carballido\nElisa Fern\u00e1ndez de la Vega\nJimena Fern\u00e1ndez de la Vega\nJos\u00e9 Ram\u00f3n Fern\u00e1ndez de Luanco\nDavid Fern\u00e1ndez Di\u00e9guez\nIgnacio Fern\u00e1ndez Fl\u00f3rez Reguera\nCes\u00e1reo Fern\u00e1ndez Losada\nManuel Jacobo Fern\u00e1ndez Mari\u00f1o\nJos\u00e9 Fern\u00e1ndez Mart\u00ednez\nRam\u00f3n Fern\u00e1ndez Mato\nRita Fern\u00e1ndez Queimadelos\nFrancisco Fern\u00e1ndez del Riego\nGustavo Fern\u00e1ndez Rodr\u00edguez Bastos\nGabriel Fern\u00e1ndez Taboada\nAntonia Ferr\u00edn\nXos\u00e9 Filgueira Valverde\n\u00c1nxel Fole\nDomingo Font\u00e1n\nRamiro Fonte\nXos\u00e9 Fontenla Leal\nRam\u00f3n Fontenla\nEmilio Fraga\nFrancisco Freire Barreiro\nGonzalo Gallas\nCruz Gall\u00e1stegui\nAbelardo Gallego\nHeliodoro Gallego Armesto\nOlga Gallego\nLeoncio Gand\u00f3s\nAndr\u00e9s Gaos Berea\nFausto Garagarza\nFernando Garcia Arenal\nV\u00edctor Garc\u00eda Ferreiro\nAntonio Garc\u00eda Maceira\nCarlos Garc\u00eda Mart\u00ednez\nP\u00edo Garc\u00eda Novoa\nJosefina Garc\u00eda P\u00e9rez\nAntonio Garc\u00eda Varela\nJos\u00e9 Garc\u00eda-Blanco\nFinita Gay\nEustaquio Giannini\nMiguel Gil Casares\nJos\u00e9 Mar\u00eda Gil Rey\nFrancisco Giral Gonz\u00e1lez\nPedro G\u00f3mez de Bedoya y Paredes\nManuel G\u00f3mez Larra\u00f1eta\nMariano G\u00f3mez Ulla\nManuel G\u00f3mez-Dur\u00e1n Mart\u00ednez\nManuel G\u00f3mez Rom\u00e1n\nIrene Gonz\u00e1lez\nVicente Gonz\u00e1lez Canales\nJaime Gonz\u00e1lez Carrer\u00f3\nCorona Gonz\u00e1lez Est\u00e9vez\nRam\u00f3n Gonz\u00e1lez Fern\u00e1ndez\nDar\u00eda Gonz\u00e1lez Garc\u00eda\nSebasti\u00e1n Gonz\u00e1lez Garc\u00eda-Paz\nJos\u00e9 Gonz\u00e1lez L\u00f3pez\nXo\u00e1n Gonz\u00e1lez-Mill\u00e1n\nJos\u00e9 Gonz\u00e1lez Olivares\nJoseph Gonz\u00e1lez Salgado\nClaudio Gonz\u00e1lez Z\u00fa\u00f1iga\nVicente Goyanes\nJos\u00e9 Goyanes \u00c1lvarez\nMariano de la Paz Graells Ag\u00fcera\nAlbert Grimaldi\nVicente Guarnerio\nErnesto Guerra da Cal\nFrancisco Guiti\u00e1n\n\u00c1ngeles Gul\u00edn\nGonzalo Gurriar\u00e1n\nJos\u00e9 Guti\u00e9rrez del Arroyo\nLeopoldo Hern\u00e1ndez Robredo\nPrimitivo Hern\u00e1ndez Sampelayo\nJos\u00e9 Mar\u00eda Hernans\u00e1ez\nFrancisca Herrera Garrido\nEnrique Hervada\nHijas de Galicia-Concepci\u00f3n Arenal\nRagnar Hult\nAlexander von Humboldt\nUrraca I\nCarlos Iba\u00f1ez y Varela\nJuana de Ibarbourou\nSantiago de la Iglesia Santos\nEmigdio Iglesias\nJosefa Iglesias Vilarelle\nFrancisco Iglesias Brage\nMar\u00eda Antonia Iglesias\nLu\u00eds Iglesias Iglesias\nLuis Iglesias Pardo\nAntonio Iglesias Vilarelle\nRamiro Isla Couto\nMar\u00eda Francisca de Isla\nGerardo Jerem\u00edas Devesa\n\u00c1ngel Jorge Echeverri\nJorge Juan y Santacilia\nAna Kiro\n\u00c1ngel Labad\u00eda\n\u00c1ngel Laborde\nSabela Labra\u00f1a\nManuel Lago Gonz\u00e1lez\nChita Lamas Barreiro \nHortensia Landeira\nJohan Martin Christian Lange\n\u00c1ngel L\u00e1zaro\nBernardo Lecocq Honesy\nSara Leir\u00f3s\nCarlos Lemaur\nJuan Lembeye y Lartaud\nCalixto Loira\nOctavio Lois Amado\nJuan Lojo Batalla\nGonzalo L\u00f3pez Abente\nJos\u00e9 L\u00f3pez-Calo\nAndrea L\u00f3pez Chao\nRosa L\u00f3pez Comuni\u00f3n\nAntonio L\u00f3pez de Guadalupe\nJacobo L\u00f3pez Elizagaray\nManuel L\u00f3pez Enr\u00edquez\nPaz L\u00f3pez Facal\nCarlos L\u00f3pez Garc\u00eda-Picos\nAmparo L\u00f3pez Je\u00e1n\nV\u00edctor L\u00f3pez Seoane\nJuan L\u00f3pez Soler\nJuan L\u00f3pez Su\u00e1rez\nCarmen L\u00f3pez-Cort\u00f3n\nPura Lorenzana\nAnt\u00f3n Losada Di\u00e9guez\nEloy Lu\u00eds\nDionisio Macarte\nGer\u00f3nimo Macho Velado\nEnrique X. Mac\u00edas\nManuel Magari\u00f1os Casta\u00f1os\nMaruja Mallo\nManuel Antonio\nManuel Manzanares\nRam\u00f3n Margalef L\u00f3pez\nMar\u00eda Mari\u00f1o\nTom\u00e1s Mari\u00f1o\nJuan Mart\u00edn Sauras\nRam\u00f3n Mart\u00ednez L\u00f3pez\nAntonio Mart\u00ednez de la Riva\n\u00c1ngel Mart\u00ednez de la Riva Vilar\nDomingo Mart\u00ednez de Presa\nManuel Mart\u00ednez-Risco\nSes\u00e9 Mateo\nMeigas\nUrania Mella\nFederico Mediante\nBaltasar Merino\nManuel Eugenio Merino\nXulia Minguill\u00f3n\nMar\u00eda Miramontes\nAnisia Miranda\nFaustino Miranda Gonz\u00e1lez\nCarlos Montenegro Rodr\u00edguez\nRicardo Montequi y D\u00edaz de la Plaza\nSaturnino Montojo\nMar\u00eda Luz Morales\nOlga Moreiras Tuni\nMar\u00eda Victoria Moreno\nFrancisca \u201cPancha\u201d Morl\u00e1n\nEvaristo Antonio Mosquera\nFrancisco Antonio Mourelle\nAna Mar\u00eda M\u00fagica Mart\u00ednez\nCarmen Mu\u00f1oz Manzano\nMar\u00eda Mu\u00f1oz Portal\nManuel Mu\u00f1oz Taboadela\nManuel Murgu\u00eda\nAlfredo Nan de Allariz\nJos\u00e9 Mar\u00eda Navaz y Sanz\nFrancisco de Neira\nXos\u00e9 Neira Vilas\nOfelia Nieto Iglesias\nPepa Noia\nAntonio Noriega Varela\nJo\u00e3o da Nova\nLino Nov\u00e1s\nAdelardo Novo\nAntonio Novo Campelo\nDomingo Antonio de N\u00f3voa\nRoberto N\u00f3voa\nSof\u00eda Novoa\nMercedes N\u00fa\u00f1ez\nTimoteo O'Scanlan\nMiguel Odriozola\nAntonia Ortiz\nFernando Osorio do Campo\nOsorio-Tafall\nAlejandro Otero\nEnriqueta Otero\nErnestina Elena Otero\nLu\u00eds Otero Pimentel\nRam\u00f3n Otero Acu\u00f1a\nEnrique Otero Aenlle\nXos\u00e9 Otero Espasand\u00edn\nLa Bella Otero\nC\u00e1ndida Otero\nFernando Oxea\nNicasio Pajares\nMar\u00eda del Portal Emiliana Panisse Ferrer\nCelso Parada\nPaz Parada\nEmilia Pardo Baz\u00e1n\nJacobo Mar\u00eda de Parga\nIsidro Parga Pondal\nUbaldo Pasar\u00f3n y Lastra\nElisa Pati\u00f1o \"Chichana\"\nPatricio Mar\u00eda Paz\nAnt\u00f3n Paz M\u00edguez\nMarcelino Pedreira\nPedro Pena y P\u00e9rez\nPepa A Loba\nMar\u00eda Antonia Pereira\nRam\u00f3n P\u00e9rez Costales\nSalvador P\u00e9rez Froiz\nJos\u00e9 P\u00e9rez L\u00f3pez-Villamil\nNarcisa P\u00e9rez Reoyo\nSeverino P\u00e9rez y V\u00e1zquez\nGustavo Pernas\nJusto Pico de Coa\u00f1a\nFrancisco Pillado Villamil\nGer\u00f3nimo Pi\u00f1eiro\nElena Pi\u00f1eiro Castro\nChano Pi\u00f1eiro\nManuel Pi\u00f1eiro Herba\nEugenio Pi\u00f1er\u00faa \u00c1lvarez\nMar\u00eda Pita\nJos\u00e9 Planellas\nEduardo Pondal\nRosa Pons\nFrancisco Ponte y Blanco\nLois Porteiro Garea\nCarmela Porteiro Lago\nAntonio Posse Roybanes\nPedro Andr\u00e9s Pourret\nJesusa Prado\nCasiano de Prado y Vallo\nEsteban Quet y Puigvert\nXaime Quintanilla Mart\u00ednez\nMary Quintero\nJos\u00e9 Quiroga M\u00e9ndez\nManuel Quiroga\nMarcelino Ram\u00edrez Garc\u00eda\nConcepci\u00f3n Ram\u00f3n\nBenito Regueiro Varela\nMar\u00eda Reguera\nLu\u00eds Rei\nMar\u00eda Manuela Ramona Rey Gonz\u00e1lez\nIgnacio Ribas Marqu\u00e9s\nTom\u00e1s Rico\nMar\u00eda Dolores del R\u00edo S\u00e1nchez-Granados\nEduardo del R\u00edo y Lara\nC\u00e1ndido R\u00edos\nFrancisco de los R\u00edos\nIsabel R\u00edos\nVicente Risco\nArturo Rivas Castro\nMaruja Roca\nDolores Rodeiro\nCarlos Rodr\u00edguez Baltar\nJuan Antonio Rodr\u00edguez Bustillo\nAlejandro Rodr\u00edguez Cadarso\nAurora Rodr\u00edguez Carballeira\nHildegart Rodr\u00edguez Carballeira\nJos\u00e9 Rodr\u00edguez Carracido\nAntonio Rodr\u00edguez Darriba\nCarmen Rodr\u00edguez de Leg\u00edsima\nJos\u00e9 Rodr\u00edguez Gonz\u00e1lez\nJos\u00e9 Rodr\u00edguez Mart\u00ednez\nJos\u00e9 Rodr\u00edguez Mourelo\nMar\u00eda Aurea Rodr\u00edguez Rodr\u00edguez\nJuan Rodr\u00edguez Sardi\u00f1a\nLuis Rodr\u00edguez Seoane\nRam\u00f3n Rodr\u00edguez Somoza\nJuan Rof Codina\nJuan Rof Carballo\nFrancisco Romero Blanco\nJos\u00e9 Mar\u00eda Romero Fern\u00e1ndez de Landa\nFrancisco Romero Molez\u00fan\nJuana Rouco\nRam\u00f3n R\u00faa Figueroa\nMercedes Ruibal\n\u00c1ngela Ru\u00edz Robles\nJuan Antonio Saco Arce\nRam\u00f3n de la Sagra\nV\u00edctor Said Armesto\nConcepci\u00f3n S\u00e1iz\nManuel Rodr\u00edguez Alonso\nFrei Rosendo Salvado\nCasto Sampedro Folgar\nFrancisco San\nXes\u00fas San Lu\u00eds\nFrancisco S\u00e1nchez\nJuli\u00e1n S\u00e1nchez Bort\nTimoteo S\u00e1nchez Freire\nGumersindo S\u00e1nchez Guisande\nFernando Sande y Lago\nMar\u00eda Antonina Sanjurjo\nElvira Santiso\nMart\u00edn Sarmiento\nPedro Sarmiento de Gamboa\nCamille Fran\u00e7ois Sauvageau\nInocencio Schmidt de las Heras\nGuillermo Schulz\nFrancisco de Seijas\nErnesto Seijo\nJosep Seixo\nLuciano Seoane\nAntonio Sierra Forni\u00e9s\nC\u00e9sar Sobrado\nJuan Sobreira\nRam\u00f3n Sobrino Buhigas\nMar\u00eda Soli\u00f1a\nEmilio Sotelo\nBenito \u00c1ngel Dionisio Sotelo y Rivas\nMarisa Soto\nReveriano Soutullo\nJuli\u00e1n Francisco Su\u00e1rez\nPaulino Su\u00e1rez\nJuan Su\u00e1rez Casas\nEnrique Su\u00e1rez Couto\nFrancisco Sueiras\nNicol\u00e1s Taboada y Leal\nTacholas\nLuis Taibo\nVictoriano Taibo\nMaximino Teijeiro\nRam\u00f3n Tenreiro\nJoan Texidor i Cos\nLois Tob\u00edo Fern\u00e1ndez\nMar\u00eda de los \u00c1ngeles Tob\u00edo Fern\u00e1ndez\nXohana Torres\nSabino Torres\nAnt\u00f3n Tovar\nPedro Urquijo\nSuso Vaamonde\nJoaqu\u00edn Vaamonde Rodr\u00edguez\nTeresa Vaamonde Valencia\nMarcos Valc\u00e1rcel L\u00f3pez\nLope Valc\u00e1rcel Vargas\nOlimpia Valencia\nAntonio Valenzuela Ozores\nAvelina Valladares\nMar\u00eda Valverde\nRam\u00f3n Varela de la Iglesia\nTeodoro Varela de la Iglesia\nJos\u00e9 Varela de Montes\nJuan Varela Gil\nGregorio Varela Mosquera\nManuel Varela Rad\u00edo\n\u00c1ngel Varela Santos\nJos\u00e9 Varela y Ulloa\nRicardo Varela y Varela\nManuel V\u00e1zquez Castro\nPura V\u00e1zquez Iglesias\nConcha V\u00e1zquez Mart\u00ednez\nVicente V\u00e1zquez Queipo\nMar\u00eda V\u00e1zquez Su\u00e1rez\nJuana de Vega\nPascual Veiga\nSalvador Velayos\nXos\u00e9 Velo Mosquera\nJos\u00e9 Francisco Vendrell de Pedralbes\nRam\u00f3n Verea Garc\u00eda\nEngracia V\u00e9rez\nAlejandro Viana Esper\u00f3n\nEnrique Vidal Abascal\nAurora Vidal Mart\u00ednez\nErnesto Vi\u00e9itez\nMercedes Vieito\nXos\u00e9 Luis Vila Jato\nAntonio Vila Nadal\nAnt\u00f3n Vilar Ponte\nRam\u00f3n Vilar Ponte\nLu\u00edsa Villalta\nMaruxa Villanueva\nMarisa Villardefrancos\nMariv\u00ed Villaverde\nCipriano Vimercati\nEduardo Vincenti\nMar\u00eda Vinyals\nXoh\u00e1n Vicente Viqueira\nLu\u00edsa Viqueira Landa\nLeoncio Virg\u00f3s Guill\u00e9n\nHeinrich Moritz Willkomm\nMar\u00eda Josefa Wonenburger\nIsabel de Zendala\nAlfonso Zulueta de Haz\n&lt;/poem&gt;"}
{"id": "486152", "revid": "5863", "url": "https://gl.wikipedia.org/wiki?curid=486152", "title": "Baldu\u00edno III de Flandres", "text": "Baldu\u00edno III de Flandres ou \"Baldu\u00edno o Mozo\", nado c. 940 e finado en Sint-Winoksbergen en 962, foi conde de Flandres de 958 a 962, fillo do conde Arnoldo I de Flandres e Adela de Vermandois (m. 960 ). \nTraxectoria.\nO seu pai casouno con Matilde (m. 1008), filla do duque Herman I de Saxonia e Hildegarda de Westburg. No 958, na asemblea de se\u00f1ores de Gante, o seu pai cedeulle o goberno de Flandres. Baldu\u00edno III institu\u00edu as primeiras feiras en Bruxas, Torhout, Kortrijk e Cassel, fundou algunhas manufacturas e fortificou Bergues. Participou nunha expedici\u00f3n contra os normandos baixo a autoridade do rei de Francia Lotario, pero morreu ao seu regreso de var\u00edola (962), deixando un fillo a\u00ednda novo, Arnoldo II, obrigando ao seu pai Arnoldo I a retomar as r\u00e9deas do poder."}
{"id": "486168", "revid": "624", "url": "https://gl.wikipedia.org/wiki?curid=486168", "title": "Conde de Flandres", "text": ""}
{"id": "486193", "revid": "12452", "url": "https://gl.wikipedia.org/wiki?curid=486193", "title": "Waldo \u00c1lvarez \u00cdnsua", "text": ""}
{"id": "486194", "revid": "5863", "url": "https://gl.wikipedia.org/wiki?curid=486194", "title": "Carme Alvari\u00f1o Alejandro", "text": ""}
{"id": "486234", "revid": "5863", "url": "https://gl.wikipedia.org/wiki?curid=486234", "title": "Jes\u00fas Andreu", "text": ""}
{"id": "486255", "revid": "1888", "url": "https://gl.wikipedia.org/wiki?curid=486255", "title": "Ram\u00f3n Baltar", "text": "O nome de Ram\u00f3n Baltar pode referirse a:"}
{"id": "486256", "revid": "5863", "url": "https://gl.wikipedia.org/wiki?curid=486256", "title": "Leopoldo Basa", "text": ""}
{"id": "486320", "revid": "56817", "url": "https://gl.wikipedia.org/wiki?curid=486320", "title": "The Claypool Lennon Delirium", "text": "The Claypool Lennon Delirium \u00e9 unha banda estadounidense de rock psicod\u00e9lico composta polo baixista e vocalista Les Claypool, co\u00f1ecido polo seu traballo con Primus, e o guitarrista e vocalista Sean Lennon, fillo de John Lennon.\nHistoria.\nOriginally conceived in 2015, sabendo Claypool que Primus \u00eda tomarse un ano de descanso despois de xirar con The Ghost of a Saber Tooth Tiger e Dinosaur Jr. Mant\u00edvose en contacto con Sean Lennon, vocalista de The Ghost of a Saber Tooth Tiger, que non ti\u00f1a ning\u00fan proxecto musical planeado ara o ano seguinte.\nComezaron tendo ideas de facer un disco de rock psicod\u00e9lico e rock progresivo da vella escola. Claypool convidou a Lennon \u00e1 s\u00faa casa de invitados a beber vi\u00f1o, intercambiar algunhas ideas e tocar a bater\u00eda.\nDurante seis semanas compuxeron e gravaron un total de dez canci\u00f3ns cos dous compartindo varias responsabilidades vocais e instrumentais, indo m\u00e1is al\u00f3 dos seus instrumentos principais (baixo e guitarra), culminando o traballo coa edici\u00f3n do seu primeiro \u00e1lbum de estudio, \"Monolith of Phobos\". O disco estreouse no top 10 de tres listas da \"Billboard\": \"Top Vinyl Albums\", \"Top Tastemakers Albums\" e \"Top Alternative Albums\".\nO 22 de febreiro de 2019 o d\u00fao publicou o seu segundo \u00e1lbum de estudio, \"South of Reality\". O disco foi composto e gravado en dous meses no estudio caseiro de Claypool en California, e foi precedido polo lanzamento do tema de seis minutos e medio de lonxitude \"Blood and Rockets\". O d\u00fao iniciou unha breve xira para promocionar o \u00e1lbum a finais de 2018."}
{"id": "486321", "revid": "1888", "url": "https://gl.wikipedia.org/wiki?curid=486321", "title": "Virgilio Trabazo Serapio", "text": "Virgilio Trabazo Serapio de Figueroa, nado en Mea\u00f1o o 14 de xu\u00f1o de 1901 e finado en febreiro de 1973, foi un profesor e pol\u00edtico galego.\nTraxectoria.\nEstudou o bacharelato no Instituto de Pontevedra. Licenciado en Ciencias Qu\u00edmicas pola Universidade de Santiago de Compostela, foi axudante de clases pr\u00e1cticas da Facultade de Ciencias desa Universidade. Foi nomeado catedr\u00e1tico auxiliar de Ciencias do Instituto de Tortosa en 1928. En 1932 foi nomeado catedr\u00e1tico de Agricultura do Instituto de Lugo, pasando en 1934 a desempe\u00f1ar o mesmo posto no Instituto de Vigo. Foi proclamado candidato por Acci\u00f3n Republicana para as elecci\u00f3ns de novembro de 1933, integrouse despois en Izquierda Republicana, sendo elixido tesoureiro do Consello Provincial de IR de Lugo en abril de 1934, e secretario local do partido en Vigo en xaneiro de 1936. Foi presidente do Ateneo de Vigo, e vocal do Comit\u00e9 Pro-Autonom\u00eda de Vigo.\nLogo do golpe de Estado do 18 de xullo de 1936 fuxiu co seu cu\u00f1ado Ram\u00f3n Calvi\u00f1o Salazar na madrugada do 19 de xullo \u00e1 Coru\u00f1a, onde embarcaron para Buenos Aires. Foi depurado, sendo separado do servizo e baixa na escala, e abr\u00edronlle expediente por responsabilidades pol\u00edticas en 1939. En 1941 logrou levar \u00e1 muller e os fillos \u00e1 Arxentina, onde viviu e traballou durante case 16 anos. Regresou a Espa\u00f1a logo de que as autoridades educativas franquistas lle conmutaran a sanci\u00f3n de separaci\u00f3n definitiva por traslado forzoso f\u00f3ra de Galicia durante cinco anos e inhabilitaci\u00f3n para exercer cargos directivos e de confianza. Foi profesor dos institutos de Oviedo, Ourense e Pontevedra, do que tomou posesi\u00f3n en xullo de 1958.\nVida persoal.\nCasou en Mea\u00f1o en 1928 con \u00c1ngeles Calvi\u00f1o Salazar, filla de Manuel Calvi\u00f1o Cobas e Esperanza Salazar de Lis, donos do pazo de Lis, e foi pai de Virgilio, Marcial, Manuel, Maria de los \u00c1ngeles e \u00c1ngel Rafael Trabazo Calvi\u00f1o."}
{"id": "486322", "revid": "65337", "url": "https://gl.wikipedia.org/wiki?curid=486322", "title": "Matasunta", "text": "Matasunta ou Matasuenda (en g\u00f3tico: Mat(h)aswin\u00fea, en lat\u00edn: \"Mathesuentha\" ou \"Matesuentha\"; en grego: \u039c\u03b1\u03c4\u03b1\u03c3\u03bf\u03c5\u03bd\u03b8\u03b1; en italiano Matasunta), nada no 518 e finada no 551 en R\u00e1vena, \u00e9 filla de Eutarico e Amalasunta, e irm\u00e1 de Atalarico. Teodorico o Grande (rei dos godos) e Audofleda (irm\u00e1 de Clodoveo I, rei dos francos) foron os pais da s\u00faa nai, polo que \u00e9 parte da li\u00f1axe dos Amalos e da dinast\u00eda dos francos.\nTraxectoria.\nPrimeiro casamento.\nPolo 536, casou con Vitixes, novo rei dos ostrogodos, mediante un matrimonio forzado porque Vitixes non era dunha li\u00f1axe relevante e a princesa era reticente a casar con algu\u00e9n de nivel inferior \u00f3 dela. As\u00ed e todo, Procopio de Cesarea afirma que, deste xeito, Vitixes lexitimaba a s\u00faa posici\u00f3n como rei pois tralo asasinato da s\u00faa nai Amalasunta, ela era a \u00fanica persoa da dinast\u00eda Amala. O panex\u00edrico deste matrimonio (no 536) foi realizado por Casiodoro, prefecto do pretorio, e conservouse. Tr\u00e1tase dunha f\u00f3rmula ret\u00f3rica romana que describe a dinast\u00eda g\u00f3tica baixo unha visi\u00f3n romana favorable.\nDurante a Guerra g\u00f3tica de Italia, cando estando en R\u00e1vena, a cidade foi atacada polo ex\u00e9rcito bizantino no 538, planeou entrega-la cidade \u00e1s tropas sitiadoras baixo o mando do xeneral Xo\u00e1n. No 539-540 alg\u00fans almac\u00e9ns de gran foron destru\u00eddos e, tam\u00e9n, se sospeitou que ela fora a instigadora dos lumes. Finalmente, no 540, seu esposo Vitixes foi derrotado polo xeneral bizantino Belisario e este capturou a Vitixes e Matasunta e levounos a Constantinopla, onde Vitixes morreu sen descendencia.\nSegundo casamento.\nTrala morte deste, Matasunta casou en 550 con Xermano Xustino, un xeneral e patricio curm\u00e1n do emperador bizantino co que tivo un fillo, Xermanus, nado logo da morte de seu pai, a finais do 550 ou principios do 551. Este seu segundo matrimonio tam\u00e9n ti\u00f1a un significado pol\u00edtico, pois Xermano, nomeado por Xustiniano comandante militar supremo de Italia, estaba a preparar un ex\u00e9rcito para invadir Italia en mans dos ostrogodos antes de se produci-la guerra g\u00f3tica. Ao casar con Matasunta, converteuse nun posible pretendente ao trono dos ostrogodos, un\u00edndose a trav\u00e9s da s\u00faa muller \u00e1 li\u00f1axe dos Amalos. Esperaba poder inducir aos godos \u00e1 paz: tiveron un fillo, tam\u00e9n chamado Xermano, pero o seu esposo morreu no 551 e desbaratouse a idea dunha uni\u00f3n din\u00e1stica de Bizancio con Italia.\nS\u00e1bese pouco, con certeza, sobre o seu fillo, a\u00ednda que hai autores que o identifican co patricio Xermanus, un senador importante no reinado do emperador Mauricio (que reinou do 582 ao 602), e cuxa filla casou con Teodosio, o fillo m\u00e1is vello de Mauricio. Outros autores, como Michael Whitby, identif\u00edcano con outro Xermanus, xenro de Tiberio II Constantino e Ino Anastasia.\nA fonte principal para a vida de Matasunta foi Xordanes que se refire a ela, na s\u00faa obra \"G\u00e9tica,\" nos seguintes termos:\nNas artes.\nMatasunta foi un dos personaxes principais da novela ucr\u00f3nica de ciencia ficci\u00f3n \"De peur que les t\u00e9n\u00e8bres\" de Lyon Sprague de Camp en 1939.\nTam\u00e9n \u00e9 un dos personaxes da pel\u00edcula de aventuras \"For the Conquest of Rome I\" (1968) de Robert Siodmak. O personaxe est\u00e1 encarnado pola actriz sueca Harriet Andersson ."}
{"id": "486323", "revid": "5863", "url": "https://gl.wikipedia.org/wiki?curid=486323", "title": "Manuel Cabaleiro", "text": ""}
{"id": "486325", "revid": "5863", "url": "https://gl.wikipedia.org/wiki?curid=486325", "title": "Jes\u00fas Carballo", "text": "Jes\u00fas Carballo pode referirse a:"}
{"id": "486327", "revid": "5863", "url": "https://gl.wikipedia.org/wiki?curid=486327", "title": "Jes\u00fas Carballo Garc\u00eda", "text": ""}
{"id": "486329", "revid": "23204", "url": "https://gl.wikipedia.org/wiki?curid=486329", "title": "Filmes de Arabia Saudita propostos \u00f3 \u00d3scar \u00f3 mellor filme internacional", "text": "Arabia Saudita presentou filmes para o \u00d3scar \u00f3 mellor filme internacional por primeira vez no ano 2013. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, seis filmes sauditas foron propostos \u00f3 \u00d3scar \u00f3 mellor filme internacional, mais ning\u00fan deles foi finalmente nomeado para o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Arabia Saudita para a s\u00faa valoraci\u00f3n pola Academia co respectivo ano e cerimonia de entrega."}
{"id": "486330", "revid": "5863", "url": "https://gl.wikipedia.org/wiki?curid=486330", "title": "Jes\u00fas Carballo Garc\u00eda Taboada", "text": ""}
{"id": "486332", "revid": "5863", "url": "https://gl.wikipedia.org/wiki?curid=486332", "title": "Hortensia Blanch Pita", "text": ""}
{"id": "486335", "revid": "23204", "url": "https://gl.wikipedia.org/wiki?curid=486335", "title": "Filmes de Malta propostos \u00f3 \u00d3scar \u00f3 mellor filme internacional", "text": "Malta presentou un filme para o \u00d3scar \u00f3 mellor filme internacional por primeira vez en 2014. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Malta para a s\u00faa valoraci\u00f3n pola Academia co respectivo ano e cerimonia de entrega."}
{"id": "486336", "revid": "89787", "url": "https://gl.wikipedia.org/wiki?curid=486336", "title": "Filmes de Guatemala propostos \u00f3 \u00d3scar \u00f3 mellor filme internacional", "text": "Guatemala presentou filmes \u00f3 \u00d3scar \u00f3 mellor filme internacional por primeira vez en 1994. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Guatemala para a s\u00faa valoraci\u00f3n pola Academia co respectivo ano e cerimonia de entrega."}
{"id": "486337", "revid": "865", "url": "https://gl.wikipedia.org/wiki?curid=486337", "title": "Veckatimest", "text": "Veckatimest \u00e9 o terceiro \u00e1lbum de estudio da banda estadounidense de indie rock Grizzly Bear, publicado o 26 de maio de 2009 a trav\u00e9s do selo Warp Records. O nome v\u00e9n da illa Veckatimest, unha pequena illa no condado de Dukes, Massachusetts. Producido plo baixista Chris Taylor, o \u00e1lbum entrou na lista \"Billboard 200\" no n\u00famero 8 tras vender 33 000 copias na s\u00faa primeira semana. En setembro de 2012 o disco levaba vendidas 220 000 copias nos Estados Unidos."}
{"id": "486338", "revid": "56817", "url": "https://gl.wikipedia.org/wiki?curid=486338", "title": "Dead Skeletons", "text": "Dead Skeletons \u00e9 unha banda de rock psicod\u00e9lico islandesa formada en Reiquiavik no ano 2008 por J\u00f3n S\u00e6mundur Au\u00f0arson (Nonni Dead), Henrik Bj\u00f6rnsson e Ryan Carlson Van Kriedt.\nHistoria.\nDead Skeletons formouse en 2008 cando o l\u00edder J\u00f3n S\u00e6mundur Au\u00f0arson realizou unha exposici\u00f3n no Museo de Arte de Reiquiavik. Necesitaba m\u00fasica para acompa\u00f1ar a instalaci\u00f3n polo que Au\u00f0arson, Henrik Bj\u00f6rnsson (tam\u00e9n de Singapore Sling) e Ryan Carlson Van Kriedt (ex-Sunsplit, tam\u00e9n en Asteroid #4) gravaron a canci\u00f3n \"Dead Mantra\", que se converteu nun \u00e9xito no underground consegu\u00edndolles un contrato con A Records, que editou o tema como sinxelo o 26 de novembro de 2010.\nO seu \u00e1lbum de estrea, \"Dead Magick\", foi editado o 11 de novembro de 2011, seguido de tres lanzamentos en 2012: o sinxelo \"Om Mani Peme Hung\" en xaneiro (a trav\u00e9s de Too Pure), o EP \"(Or\u00f0)\" en setembro (a trav\u00e9s de Sound of Cobra) e un sinxelo de dous temas titulado\" Buddha-Christ\" en decembro (a trav\u00e9s de Fuzz Club Records). En novembro de 2013 a banda editou outro sinxelo de dous temas, \"Dead Comet\", a trav\u00e9s do selo Dead Monk Records.\nDead Skeletons foi invitada a actuar no festival All Tomorrow's Parties Iceland en xu\u00f1o de 2013 en \u00c1sbr\u00fa.\nUnha influencia importante no esp\u00edrito da banda \u00e9 a condici\u00f3n de seropositivo de Au\u00f0arson durante moito tempo e o seu resultante medo \u00e1 morte. \"The Guardian\" comentou, \"a filosof\u00eda de Dead Skeletons bas\u00e9ase nun berro de batalla psicod\u00e9lico e nunha serie de mantras para inspirar \u00e1 xente a aceptar a vida e a morte nunha mesma medida\"."}
{"id": "486339", "revid": "23204", "url": "https://gl.wikipedia.org/wiki?curid=486339", "title": "Filmes da Rep\u00fablica Democr\u00e1tica do Congo propostos \u00f3 \u00d3scar \u00f3 mellor filme internacional", "text": "A Rep\u00fablica Democr\u00e1tica do Congo presentou un filme para o \u00d3scar \u00f3 mellor filme internacional por primeira vez en 1997. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou a Rep\u00fablica Democr\u00e1tica do Congo para a s\u00faa valoraci\u00f3n pola Academia co respectivo ano e cerimonia de entrega."}
{"id": "486341", "revid": "23204", "url": "https://gl.wikipedia.org/wiki?curid=486341", "title": "Filmes de Armenia propostos \u00f3 \u00d3scar \u00f3 mellor filme internacional", "text": "Armenia presentou filmes para o \u00d3scar \u00f3 mellor filme internacional dende o ano 2002. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, once filmes armenios foron presentados \u00f3 \u00d3scar \u00f3 mellor filme internacional, mais ning\u00fan deles foi finalmente nomeado. Tam\u00e9n intentaron presentar un filme no ano 1991, sen \u00e9xito.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Armenia para a s\u00faa valoraci\u00f3n pola Academia co respectivo ano e cerimonia de entrega."}
{"id": "486344", "revid": "89787", "url": "https://gl.wikipedia.org/wiki?curid=486344", "title": "Filmes de Belar\u00fas propostos \u00f3 \u00d3scar \u00f3 mellor filme internacional", "text": "Belar\u00fas presentou filmes para o \u00d3scar \u00f3 mellor filme internacional dende o ano 1994. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2020, cinco filmes belarusos foron presentados \u00f3 \u00d3scar \u00f3 mellor filme internacional, mais ning\u00fan deles foi finalmente nomeado para o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Belar\u00fas para a s\u00faa valoraci\u00f3n pola Academia co respectivo ano e cerimonia de entrega."}
{"id": "486368", "revid": "89787", "url": "https://gl.wikipedia.org/wiki?curid=486368", "title": "Isabella d'Este", "text": "Isabella d'Este, nada en Ferrara o 19 de maio de 1474 e finada en Mantua o 13 de febreiro de 1539, foi marquesa de Mantua, \u00e9 unha das mulleres l\u00edderes do renacemento italiano como importante figura cultural e pol\u00edtica. Foi mecenas das artes, ademais de influ\u00edr na moda polo seu innovador estilo de vestir, que foi copiado por mulleres de toda Italia e da corte francesa.\nActuou como rexente de Mantua durante a ausencia do seu marido, Francesco II Gonzaga, Marqu\u00e9s de Mantua, e a minor\u00eda de idade do seu fillo, Federico. En 1500 reuniuse co rei Lu\u00eds XII de Francia en Mil\u00e1n nunha misi\u00f3n diplom\u00e1tica para persuadilo de que non enviase tropas contra Mantua.\nFoi unha prol\u00edfica escritora de cartas e mantivo unha extensa correspondencia coa s\u00faa cu\u00f1ada Elisabetta Gonzaga. Lucrezia Borgia foi outra das s\u00faas cu\u00f1adas; posteriormente converteuse na amante do marido de Isabella. Debido \u00e1 gran cantidade de correspondencia que se conserva entre Isabella e a s\u00faa familia e amigos, a s\u00faa vida est\u00e1 enormemente ben documentada. Naceu o martes 19 de maio de 1474 \u00e1s nove da noite en Ferrara, filla de Ercole I d'Este, Duque de Ferrara, e de Leonor de N\u00e1poles. Leonor era a filla de Fernando I, rei aragon\u00e9s de N\u00e1poles e de Isabella de Clermont.\nUn ano m\u00e1is tarde, o 29 de xu\u00f1o de 1475, naceu a s\u00faa irm\u00e1 Beatrice, e en 1476 e 1477 dous irm\u00e1ns, Alfonso e Ferrante. En 1479 e 1480 naceron outros dous irm\u00e1sn, Ippolito e Sigismondo. De todos os irm\u00e1ns, Isabella estaba considerada como a favorita. O ano que naceu Ferrante, Isabella viaxou a N\u00e1poles coa s\u00faa nai. Cando a nai volveu a Ferrara, Isabella acompa\u00f1ouna, mentres que os demais nenos permaneceron co seu av\u00f3 durante oito anos. Durante esta viaxe, Isabella comezou a adquirir a arte da diplomacia.\nFoi descrita como fisicamente atractiva, a\u00ednda que un pouco gordecha; non obstante, posu\u00eda tam\u00e9n \"ollos vivaces\" e era \"de graza animada\".\nIsabella d'Este creceu nunha familia culta na cidade estado de Ferrara. Recibiu unha boa educaci\u00f3n cl\u00e1sica e de nena co\u00f1eceu moitos estudosos e artistas humanistas.\nFillos.\nIsabella e Francesco tiveron oito fillos:\nLegado.\nDurante a s\u00faa vida e trala s\u00faa morte, poetas, papas e homes de estado eloxiaron a Isabella. O papa Le\u00f3n X convidouna a que o tratase \"con tanta cordialidade como far\u00eda cun irm\u00e1n\". O secretario do papa Pietro Bembo describiuna como \"unha das m\u00e1is sabias e afortunadas mulleres\", mentres que o poeta Ariosto a definiu como a \"liberal e magn\u00e1nima Isabella\" e o escritor Matteo Bandello describiuna como \"suprema entre as mulleres\". O diplom\u00e1tico Niccol\u00f2 da Correggio chegou a\u00ednda m\u00e1is lonxe cando a chamou \"Primeira Dama do mundo\".\nNos medios.\nA obra de arte \"The Dinner Party\" incl\u00fae un lugar para Isabella d'Este.\nIsabella d'Este foi interpretada pola actriz belga Alexandra Oppo na serie de televisi\u00f3n \"Borgia\" (2011\u20132014)."}
{"id": "486370", "revid": "47401", "url": "https://gl.wikipedia.org/wiki?curid=486370", "title": "Isabel d'Este", "text": ""}
{"id": "486372", "revid": "47401", "url": "https://gl.wikipedia.org/wiki?curid=486372", "title": "Isabel de Este", "text": ""}
{"id": "486403", "revid": "5863", "url": "https://gl.wikipedia.org/wiki?curid=486403", "title": "Antonio Casares", "text": "O nome Antonio Casares pode referirse a:"}
{"id": "486409", "revid": "89787", "url": "https://gl.wikipedia.org/wiki?curid=486409", "title": "Robert Noyce", "text": "Robert Norton Noyce, nado en Burlington (Iowa) o 12 de decembro de 1927 e finado en Austin (Texas) o 3 de xu\u00f1o de 1990, foi un f\u00edsico estadounidense. Alcumado \"o alcalde de Silicon Valley\", foi cofundador de Fairchild Semiconductor en 1957 e Intel en 1968. \u00c9 reco\u00f1ecido xunto con Jack Kilby como o inventor do circu\u00edto integrado ou microchip, motor da revoluci\u00f3n dos computadores persoais, e por dar o nome a Silicon Valley. Noyce ideou m\u00e9todos pr\u00e1cticos para producir circu\u00edtos integrados en masa e foi considerado un modelo para unha xeraci\u00f3n de emprendedores.\nPremios e legado.\nEn xullo de 1959 inscribiu a patente dun tipo de circu\u00edto integrado. Por este traballo independente sobre o circu\u00edto integrado, rexistrado uns meses m\u00e1is tarde que os do seu primeiro inventor, Jack Kilby, e polo impacto que tiveron as s\u00faas aplicaci\u00f3ns no mundo ambos recibiron o reco\u00f1ecemento de tres presidentes dos Estados Unidos.\nAdemais foi o destinatario doutros premios, como a Medalla Nacional de Tecnolox\u00eda outorgada por Ronald Reagan en 1987, e o concedido pola Academia Nacional de Enxe\u00f1ar\u00eda, entregado por George H. W. Bush en 1989. No bicentenario da lei de patentes, celebrado en 1990, recibiu a Medalla en reco\u00f1ecemento \u00e1 s\u00faa carreira, conxuntamente con Jack Kilby e John Bardeen entre outros.\nAs\u00ed mesmo recibiu a Medalla Stuart Ballantine do Instituto Franklin en 1966; a Medalla de Honor do Instituto de Enxe\u00f1eiros El\u00e9ctricos e Electr\u00f3nicos en 1978; a Medalla Nacional de Ciencias en 1979; foi elixido membro da Academia Estadounidense das Artes e das Ciencias en 1980; e a Academia Nacional de Enxe\u00f1ar\u00eda outorgoulle o Premio Charles Stark Draper en 1989, un ano antes do seu falecemento.\nA universidade onde estudou, Grinnell College, p\u00faxolle o seu nome ao edificio da facultade de ciencias.\nCo motivo do aniversario 84 de Robert Noyce, Google dese\u00f1ou un logotipo especial na hornra do cofundador de Intel.\nNo seu af\u00e1n investigador, chegou a rexistrar ata quince patentes relacionadas co campo da electr\u00f3nica e dos microprocesadores.\nA s\u00faa familia creou a Fundaci\u00f3n Noyce en 1991. Esta fundaci\u00f3n ded\u00edcase a mellorar a educaci\u00f3n p\u00fablica en matem\u00e1ticas e ciencias nos niveis de primaria e secundaria."}
{"id": "486410", "revid": "5863", "url": "https://gl.wikipedia.org/wiki?curid=486410", "title": "Isabel de Zendala", "text": ""}
{"id": "486411", "revid": "5863", "url": "https://gl.wikipedia.org/wiki?curid=486411", "title": "Juan Bautista Cami\u00f1a", "text": ""}
{"id": "486412", "revid": "23204", "url": "https://gl.wikipedia.org/wiki?curid=486412", "title": "Lago Balkhash", "text": "O lago Balkash (; ) \u00e9 un gran lago endorreico que ocupa unha depresi\u00f3n pechada na \u00e1rea suroriental de Kazhakhst\u00e1n, e que forma parte da ampla cunca endorreica da Asia Central que incl\u00fae entre outros o mar Caspio e o mar de Aral. Cunha superficie de 16996\u00a0km\u00b2, \u00e9 un dos lagos m\u00e1is grandes de Asia e o duod\u00e9cimo lago continental m\u00e1is grande do mundo. A s\u00faa altura media \u00e9 de 320\u00a0m sobre o nivel do mar e drena unha gran cunca de 413000\u00a0km\u00b2.\nNo lago desaugan sete r\u00edos, sendo o principal o r\u00edo Ili, que proporciona a maior parte da auga da ribeira, mentres que outros, como o r\u00edo Karatal, proporcionan auga tanto en superficie como achegando fluxo subsuperficial. O Ili alim\u00e9ntase da precipitaci\u00f3n (en gran parte o desxeo de primavera) das monta\u00f1as da China, na rexi\u00f3n de Xinjiang. Os outros r\u00edos, de menor caudal, son o Lepsa, o Aksu, o Byan, o Kapal e o Koksu.\nDe xeito semellante ao que sucede no mar de Aral, o lago est\u00e1 diminu\u00edndo a causa do uso extensivo que se fai da auga procedente dos r\u00edos que o alimentan. O lago est\u00e1 dividido case en d\u00faas partes por unha pen\u00ednsula, que deixa a zona occidental de auga doce e a oriental de auga salgada. A profundidade media do lago \u00e9 de 5,8\u00a0m, e a m\u00e1xima \u00e9 de 25,6\u00a0m.\nA cidade m\u00e1is grande da zona do lago tam\u00e9n se chama Balkhash e ten uns 66\u00a0000\u00a0habitantes. As principais actividades industriais na zona son a minar\u00eda, o procesamento de minerais e a pesca. O lago permanece xeado dende finais de novembro ata principios da primavera."}
{"id": "486413", "revid": "47401", "url": "https://gl.wikipedia.org/wiki?curid=486413", "title": "Lago Baljash", "text": ""}
{"id": "486414", "revid": "865", "url": "https://gl.wikipedia.org/wiki?curid=486414", "title": "Wasted on the Dream", "text": "Wasted on the Dream \u00e9 o oitavo \u00e1lbum de estudio da banda estadounidense de garage rock JEFF the Brotherhood, publicado o 24 de marzo de 2015 a trav\u00e9s do selo Infinity Cat Recordings."}
{"id": "486415", "revid": "865", "url": "https://gl.wikipedia.org/wiki?curid=486415", "title": "Fire Works", "text": "Fire Works \u00e9 o terceiro \u00e1lbum de estudio da banda neozelandesa de post-rock High Dependency Unit, publicado en marzo de 2001 a trav\u00e9s do selo Flying Nun Records. HDU fora abreconcertos da banda de Steve Albini, Shellac, nunha xira por Nova Zelandia, e o disco foi gravado no estudio de Albini en Chicago baixo a produci\u00f3n de Dale Cotton."}
{"id": "486416", "revid": "865", "url": "https://gl.wikipedia.org/wiki?curid=486416", "title": "Monument to the Masses", "text": "Monument to the Masses \u00e9 o segundo \u00e1lbum de estudio da banda estadounidense de dance-punk Ima Robot, publicado o 12 de setembro de 2006 a trav\u00e9s do selo Virgin Records."}
{"id": "486419", "revid": "5863", "url": "https://gl.wikipedia.org/wiki?curid=486419", "title": "Jes\u00fas Canabal", "text": ""}
{"id": "486420", "revid": "5863", "url": "https://gl.wikipedia.org/wiki?curid=486420", "title": "Jos\u00e9 Mar\u00eda Cao", "text": ""}
{"id": "486421", "revid": "5863", "url": "https://gl.wikipedia.org/wiki?curid=486421", "title": "Jos\u00e9 Casares", "text": ""}
{"id": "486422", "revid": "22570", "url": "https://gl.wikipedia.org/wiki?curid=486422", "title": "Melod\u00edas Para Romanos", "text": "Melod\u00edas Para Romanos \u00e9 o \u00fanico \u00e1lbum de estudio da banda galega de punk rock Metralletas Lecheras, publicado o 4 de marzo de 2011 a trav\u00e9s do selo Bowery Recods. Todos os temas foron gravados nos estudios Abrigueiro de Friol ag\u00e1s \"Tita Cervera\", gravado en 2009 en Vila Melocot\u00f3n."}
{"id": "486423", "revid": "5863", "url": "https://gl.wikipedia.org/wiki?curid=486423", "title": "Rita Eugenia Benedicta Fern\u00e1ndez Queimadelos", "text": ""}
{"id": "486424", "revid": "5863", "url": "https://gl.wikipedia.org/wiki?curid=486424", "title": "Jimena Mar\u00eda Francisca Emilia Fern\u00e1ndez de la Vega y Lomb\u00e1n", "text": ""}
{"id": "486425", "revid": "5863", "url": "https://gl.wikipedia.org/wiki?curid=486425", "title": "Elisa Fernanda Mar\u00eda del Carmen Fern\u00e1ndez de la Vega y Lomb\u00e1n", "text": ""}
{"id": "486426", "revid": "89787", "url": "https://gl.wikipedia.org/wiki?curid=486426", "title": "Miguel Sueiro Barreiro", "text": "Miguel Sueiro Barreiro, nado en Mea\u00f1o, foi un industrial e pol\u00edtico galego.\nTraxectoria.\nEmigrou a Arxentina e despois de varios anos retornou a Galicia nos anos vinte. En 1927 creou unha li\u00f1a de transporte de viaxeiros que despois se denominou La Uni\u00f3n. Foi vogal do Centro Republicano de Mea\u00f1o que presid\u00eda V\u00edctor Trabazo Serapio en febreiro de 1931. Na II Rep\u00fablica foi elixido alcalde de Mea\u00f1o. No seu tempo libre coidaba as s\u00faas cepas e elaboraba un vi\u00f1o albari\u00f1o artes\u00e1n.\nVida persoal.\nCasou con Manuela Cornes Gondar en 1920."}
{"id": "486428", "revid": "5863", "url": "https://gl.wikipedia.org/wiki?curid=486428", "title": "Andr\u00e9s Avelino Comerma", "text": ""}
{"id": "486441", "revid": "56817", "url": "https://gl.wikipedia.org/wiki?curid=486441", "title": "Scary Monsters (and Super Creeps)", "text": "Scary Monsters (and Super Creeps) \u00e9 o d\u00e9cimo cuarto \u00e1lbum de estudio de David Bowie, lanzado o 12 de setembro de 1980 por RCA Records. Foi o \u00faltimo \u00e1lbum de estudio de Bowie baixo este selo e o primeiro despois da trilox\u00eda de Berl\u00edn (\"Low\", \"Heroes\" e \"Lodger\")."}
{"id": "486442", "revid": "56817", "url": "https://gl.wikipedia.org/wiki?curid=486442", "title": "Segundo Nine Fern\u00e1ndez", "text": "Segundo Nine Fern\u00e1ndez, nado o 16 de marzo de 1908 e finado na Illa de Arousa en setembro de 1962, foi un mestre e pol\u00edtico galego.\nTraxectoria.\nMestre na Illa de Arousa. Despois foi mestre nacional en Triab\u00e1 (Castro de Rei). Estaba afiliado \u00e1 Asociaci\u00f3n de Trabajadores de la Ense\u00f1anza de Vigo. Foi un dos participantes na proclamaci\u00f3n da Rep\u00fablica Federal da Illa de Arousa. Logo do golpe de Estado do 18 de xullo de 1936 foi destitu\u00eddo como mestre. Puxo unha academia na Illa de Arousa. Ocupouse dos seus sobri\u00f1os Eligia, V\u00edctor e Francisco Lu\u00eds, orfos de V\u00edctor Trabazo Serapio, que fora asasinado polos fascistas. Rehabilitado, foi mestre de Vilame\u00e1, O Burgo, Tabag\u00f3n (onde foi correspondente de \"El Pueblo Gallego\") e O Grove."}
{"id": "486443", "revid": "5863", "url": "https://gl.wikipedia.org/wiki?curid=486443", "title": "R\u00edo Nilo", "text": ""}
{"id": "486445", "revid": "5863", "url": "https://gl.wikipedia.org/wiki?curid=486445", "title": "\u00c1ngel Cobi\u00e1n", "text": ""}
{"id": "486446", "revid": "89787", "url": "https://gl.wikipedia.org/wiki?curid=486446", "title": "Infecci\u00f3n nosocomial", "text": "No \u00e1mbito da sa\u00fade, unha infecci\u00f3n nosocomial ou infecci\u00f3n intrahospitalaria \u00e9 a contra\u00edda por pacientes ingresados nunha instalaci\u00f3n hospitalaria ou, en xeral, centros de atenci\u00f3n sanitaria (non s\u00f3 hospitais). Este termo est\u00e1 sendo substitu\u00eddo polo de infecci\u00f3n asociada \u00e1 asistencia sanitaria (IAAS), que recolle de maneira m\u00e1is ampla os factores que interve\u00f1en nas infecci\u00f3ns sanitarias.\nSegundo a Organizaci\u00f3n Mundial da Sa\u00fade (OMS), estar\u00edan inclu\u00eddas as infecci\u00f3ns que non se manifestaran nin estaban en per\u00edodo de incubaci\u00f3n, \u00e9 dicir, que se adquiren durante a estancia hospitalaria e non eran a causa do ingreso; tam\u00e9n entrar\u00edan nesta categor\u00eda as que contraen os traballadores do centro sanitario debido \u00e1 s\u00faa ocupaci\u00f3n ou exposici\u00f3n.\nOutras expresi\u00f3ns similares son: contaxio hospitalario, infecci\u00f3n intrahospitalaria, infecci\u00f3n relacionada coa asistencia sanitaria, efectos adversos ligados \u00e1 hospitalizaci\u00f3n, infecci\u00f3n por xermes resistentes debido moitas veces \u00e1 mala informaci\u00f3n do persoal sobre t\u00e9cnicas de illamento e medidas de protecci\u00f3n para ambas as partes (paciente e profesional da sa\u00fade), ou infecci\u00f3n oportunista.\n\"Pseudomonas aeruginosa\" \u00e9 un xerme resistente aos antibi\u00f3ticos, \u00e1s veces impropiamente chamado \u00abvirus de quir\u00f3fano\u00bb ou \u00abvirus de hospital\u00bb porque en realidade non \u00e9 un virus sen\u00f3n unha bacteria, habitual en casos de contaxio hospitalario.\nEn sentido xeral, o contaxio hospitalario \u00e9 a adquisici\u00f3n ou propagaci\u00f3n dunha doenza por insuficiente esterilizaci\u00f3n ou falta de antisepsia, po\u00f1endo en contacto de maneira involuntaria, microorganismos pat\u00f3xenos con persoas, dentro dunha instalaci\u00f3n hospitalaria, ou centro de sa\u00fade.\nA incidencia desta doenzas \u00e9 considerable. En Europa, onde se realizaron estudos en hospitais, estimouse que as infecci\u00f3ns por bacterias gramnegativas eran responsables de 2/3 das 25\u00a0000 mortes que se produc\u00edan cada ano por esta causa. Nos Estados Unidos, os CDC estimaron que se producen uns 1,7 mill\u00f3ns de infecci\u00f3ns asociadas aos hospitais, de todo tipo de microorganismos, como bacterias e fungos combinados, que causasn ou contrib\u00faen a causar 99\u00a0000 mortes ao ano. As infecci\u00f3ns nosocomiais poden causar graves pneumon\u00edas e infecci\u00f3ns do tracto urinario, infecci\u00f3ns sangu\u00edneas e doutras partes do corpo. Moitos tipos de microbios adquiridos en hospitais presentan resistencia a antibi\u00f3ticos, o cal pode complicar o seu tratamento m\u00e9dico.\nIntroduci\u00f3n.\nA admisi\u00f3n nunha unidade de coidados intensivos dun paciente con signos cl\u00ednicos de infecci\u00f3n pode estar relacionada con tres posibles situaci\u00f3ns:\nEstas diferenzas est\u00e1n xustificadas na diversidade da resposta inflamatoria do h\u00f3spede fronte aos mesmos microorganismos, o que explica que segundo a intensidade da mesma existan diferentes situaci\u00f3ns cl\u00ednicas que comprenden o inicio dos s\u00edntomas de infecci\u00f3n e a modulaci\u00f3n fisiol\u00f3xica do h\u00f3spede \u00e1 fervenza dos mediadores inflamatorios, cunha evoluci\u00f3n satisfactoria de supervivencia ou que leva ao falecemento.\nEstudos realizados con pacientes politraumatizados que non recibiran tratamento de antibi\u00f3ticos ao ingreso na UCI mostraron que desenvolv\u00edan infecci\u00f3ns nas v\u00edas respiratorias baixas relacionadas con xermes transportados polo propio paciente e non adquiridos na UCI como: \"Streptococcus pneumoniae\", \"Haemophilus influenzae\" e \"Staphylococcus aureus\" nos 3, 4, 5 e incluso no d\u00e9cimo d\u00eda despois do ingreso na Unidade.\nAs infecci\u00f3ns nosocomiais son infecci\u00f3ns contra\u00eddas durante a estad\u00eda no hospital, que non se manifestaran nin estaban en per\u00edodo de incubaci\u00f3n no momento do internamento do paciente. En xeral as infecci\u00f3ns que ocorren m\u00e1is de 48 horas despois do internamento adoitan considerarse nosocomiais, a\u00ednda que pode acurtarse o tempo debido aos procedementos invasivos e \u00e1 terapia intravascular.\nAntecedentes.\nO contaxio hospitalario empezou a terse en conta a partir da metade do s\u00e9culo XIX, e con non poucas discusi\u00f3ns no ambiente m\u00e9dico da \u00e9poca, xa que daquela para os m\u00e9dicos era inadmisible pensar que o propio m\u00e9dico, o sandador de doentes, era tam\u00e9n propagador de doenzas, como no caso da sepse puerperal e o doutor Ignacio Felipe Semmelweis.\nCausas.\nSegundo a publicaci\u00f3n \"Journal of Hepatology\", o contaxio hospitalario da hepatite C, poder\u00eda ter afectado en 2007 a 2 de cada 3 hospitais en Catalu\u00f1a, segundo o equipo de m\u00e9dicos que o realizou. D\u00e1se a circunstancia de que ata 1989, non se obtivo unha proba eficaz para detectar este virus, polo cal, ata ent\u00f3n se produciron contaxios de maneira inadvertida nas transfusi\u00f3ns de sangue.\nOs quir\u00f3fanos, en especial, aqueles nos que se utiliza luz e ventilaci\u00f3n artificial, os sistemas e condutos de aire acondicionado, o uso de instrumental mal esterilizado, falta de elementos protectores personais axeitados e est\u00e9riles como: batas, luvas, m\u00e1scaras, cubertas para o calzado etc...\nA resistencia a antibi\u00f3ticos utilizados para combater os xermes pat\u00f3xenos, en especial, o Staphylococcus aureus resistente \u00e1 meticilina, dificulta a s\u00faa erradicaci\u00f3n.\nO impacto da infecci\u00f3n hospitalaria est\u00e1 moi estudado grazas a informes estat\u00edsticos sobre pacientes graves, en especial os que ingresan nas Unidades de Coidados Intensivos, UCI, xa que son uns dos lugares de contaxio m\u00e1is habituais, ao estaren estes doentes co seu sistema inmunol\u00f3xico especialmente debilitado por motivo da doenza que fai que ingresen, as\u00ed como a natureza invasiva dos procedementos m\u00e9dicos utilizados neste \u00e1mbito da atenci\u00f3n.\nEstratexias preventivas.\nExisten alg\u00fans m\u00e9todos aplicables que poden permitir reducir o n\u00famero de afectados por esta afecci\u00f3n.\nDistanciar o paciente dos focos de contaxio.\nMinimizar a presenza de visitantes e pacientes nos hospitais ao m\u00ednimo imprescindible, estendendo a asistencia m\u00e9dica ao domicilio do doente, pode permitir evitar ou reducir o contaxio con outros doentes, visitantes ou puntos de infecci\u00f3n nosocomial, sempre que as caracter\u00edsticas do paciente, o tipo de intervenci\u00f3n, progn\u00f3stico e condici\u00f3ns do seu domicilio o permitan. Tam\u00e9n pode requirir a visita ocasional do paciente ao seu centro de sa\u00fade ou a colaboraci\u00f3n dun familiar ou sanitario particular no fogar.\nRecompilaci\u00f3n de datos e an\u00e1lises.\nAnalizar as caracter\u00edsticas do proceso de hospitalizaci\u00f3n actual na sanidade \u00e9 un paso importante que pode establecer indicadores estat\u00edsticos sobre as causas a evitar.\nReforzo da profesionalizaci\u00f3n do persoal sanitario.\nOutro factor de prevenci\u00f3n \u00e9 diminu\u00edr as rotaci\u00f3ns do persoal sanitario (eventualidade, substituci\u00f3ns e cambios de quenda), para que desta maneira, tam\u00e9n se reduza a presi\u00f3n asistencial e permita aos profesionais do sector atender \u00e1 prudencia, sensibilidade e observancia dos protocolos de seguridade e asepsia. Educar os visitantes do doente sobre as medidas de hixiene e horarios establecidos para a s\u00faa visita e da entrada de obxectos inanimados na unidade do paciente.\nConsecuencias xudiciais.\nAxentes implicados na infecci\u00f3n hospitalaria:\nO problema afecta a toda a comunidade hospitalaria (persoal sanitario, administraci\u00f3n e pacientes), mais de xeito desigual a cada un.\n\u00c1mbito do paciente.\nPara un paciente afectado por este contaxio non resulta doado probar que a s\u00faa doenza se produciu por causa dun tratamento m\u00e9dico neglixente ou de mala praxe m\u00e9dica, xa que desde o momento real do presunto contaxio ata a s\u00faa correcta detecci\u00f3n, poden pasar anos e o paciente puido recorrer mentres tanto a diversos tratamentos e hospitais, ignorante do estado real da s\u00faa sa\u00fade.\n\u00c1mbito do profesional da sa\u00fade.\nTampouco \u00e9 sinxelo para un m\u00e9dico ou persoal sanitario, garantir que o seu labor estea libre de posibles riscos de contaxio para os seus pacientes, e \u00e9 obrigado, por tanto, extremar o cumprimento da deontolox\u00eda aplicable, seguindo sempre m\u00e9todos protocolizados contrastados, unha disciplina sanitaria comprobada, e seguindo a normativa legal aplicable.\n\u00c1mbito da Administraci\u00f3n.\nPara o Estado ou a Administraci\u00f3n sanitaria, tam\u00e9n existe o risco de seren condenados polos tribunais de xustiza por este motivo. A xurisprudencia permite establecer o principio de responsabilidade de culpa, por infecci\u00f3nss contra\u00eddas ou reactivadas polo medio hospitalario."}
{"id": "486447", "revid": "1987", "url": "https://gl.wikipedia.org/wiki?curid=486447", "title": "Le\u00f3n II, Emperador", "text": ""}
{"id": "486449", "revid": "27155", "url": "https://gl.wikipedia.org/wiki?curid=486449", "title": "Infecci\u00f3n intrahospitalaria", "text": ""}
{"id": "486450", "revid": "27155", "url": "https://gl.wikipedia.org/wiki?curid=486450", "title": "Nosocomial", "text": ""}
{"id": "486451", "revid": "27155", "url": "https://gl.wikipedia.org/wiki?curid=486451", "title": "Infecci\u00f3n asociada \u00e1 asistencia sanitaria", "text": ""}
{"id": "486452", "revid": "27155", "url": "https://gl.wikipedia.org/wiki?curid=486452", "title": "Enfermidade nosocomial", "text": ""}
{"id": "486453", "revid": "27155", "url": "https://gl.wikipedia.org/wiki?curid=486453", "title": "Doenza nosocomial", "text": ""}
{"id": "486463", "revid": "98629", "url": "https://gl.wikipedia.org/wiki?curid=486463", "title": "And Then Nothing Turned Itself Inside-Out", "text": "And Then Nothing Turned Itself Inside-Out \u00e9 o noveno \u00e1lbum de estudio da banda estadounidense de indie rock Yo La Tengo, publicado o 22 de febreiro de 2000 a trav\u00e9s do selo Matador Records. O \u00e1lbum recibiu unha boa acollida da cr\u00edtica.\nGravaci\u00f3n e lanzamento.\n\"And Then Nothing Turned Itself Inside-Out\" foi gravado no estudio Alex the Great en Nashville, Tennessee, e foi mesturado en The Big House en Manhattan, Nova York. O \u00e1lbum foi producido por Roger Moutenot e lanzado o 22 de febreiro de 2000 por Matador Records. O t\u00edtulo do disco deriva probablemente dunha cita de Sun Ra: \"...At first there was nothing...then nothing turned itself inside-out and became something\" (ao principio non hab\u00eda nada... e despois a nada volveuse do rev\u00e9s e converteuse nalgo). A arte do \u00e1lbum est\u00e1 realizada con fotograf\u00edas do fot\u00f3grafo surrealista e profesor de Yale Gregory Crewdson.\nO \u00e1lbum chegou ao n\u00famero 138 da lista \"Billboard 200\" nos Estados Unidos, sendo o seu primeiro traballo en entrar nesta lista. En xaneiro de 2003 o disco levaba vendidas 114 000 copias nos Estados Unidos segundo Nielsen SoundScan."}
{"id": "486464", "revid": "98629", "url": "https://gl.wikipedia.org/wiki?curid=486464", "title": "Uta Hagen", "text": "Uta Thyra Hagen, nada en Gotinga o 12 de xu\u00f1o de 1919 e finada en Greenwich Village o 14 de xaneiro de 2004, foi unha actriz e profesora estadounidense. Orixinou o papel de Martha na estrea en Broadway en 1962 de \"Who's Afraid of Virginia Woolf?\", de Edward Albee, que a chamou \"unha actriz fondamente ver\u00eddica\". Como Hagen estaba na lista negra de Hollywood, en parte a causa da s\u00faa asociaci\u00f3n con Paul Robeson, as s\u00faas oportunidades no cinema diminu\u00edron e centrou a s\u00faa carreira no teatro neoiorquino.\nPosteriormente converteuse nunha influente profesora de interpretaci\u00f3n no Herbert Berghof Studio de Nova York e escribiu textos sobre interpretaci\u00f3n de grande \u00e9xito como \"Respect for Acting\", con Haskel Frankel, e \"A Challenge for the Actor\". As s\u00faas contribuci\u00f3ns fundamentais \u00e1 pedagox\u00eda teatral foron unha serie de exercicios que constru\u00edu sobre o traballo de Konstantin Stanislavski e Yevgeny Vakhtangov.\nFoi elixida para o American Theater Hall of Fame en 1981. Ga\u00f1ou en d\u00faas ocasi\u00f3ns o Tony \u00e1 mellor actriz e recibiu un Tony especial en 1999.\nTraxectoria.\nFilla do historiador da arte Oskar Hagen e da cantante de \u00f3pera Thyra Leisner, a s\u00faa familia emigrou aos Estados Unidos en 1924. Criouse en Madison, Wisconsin, e en 1937 estableceuse en Nova York.\nDebutou en 1937 como Ofelia en \"Hamlet\" en Dennis, Massachusetts, na compa\u00f1\u00eda de Eva Le Gallienne, \u00e1 que seguiu Nina de \"A gaivota\" de Anton Chekhov e a protagonista de \"Saint Joan\", de George Bernard Shaw. Co seu marido Jos\u00e9 Ferrer interpretou o papel de Desd\u00e9mona no \"Otelo\" de Paul Robeson.\nDende 1947 destacou como mestra de actores no HB Studio en Greenwich Village; entre os seus alumnos estiveron Matthew Broderick, Christine Lahti, Jason Robards, Sigourney Weaver, Liza Minnelli, Whoopi Goldberg, Jack Lemmon, Debbie Allen e Al Pacino.\nVida persoal.\nUta Hagen estivo casada con Jos\u00e9 Ferrer entre 1938 e 1948. Tiveron unha filla, Leticia (nada o 15 de outubro de 1940). Divorci\u00e1ronse en parte pola relaci\u00f3n de Hagen con Paul Robeson, coprotagonista de \"Otelo\". Hagen casou con Herbert Berghof o 25 de xaneiro de 1957, uni\u00f3n que durou ata a morte del en 1990. Hagen faleceu en Greenwich Village en 2004 despois de sufrir un infarto en 2001."}
{"id": "486465", "revid": "85894", "url": "https://gl.wikipedia.org/wiki?curid=486465", "title": "A Pena, Valverde, Monforte de Lemos", "text": "A Pena \u00e9 un lugar da parroquia de Valverde, no concello de Monforte de Lemos. En 2018 ti\u00f1a un habitante (un home).\nO lugar sit\u00faase a 350 m de altitude, ao leste de Valverde."}
{"id": "486466", "revid": "1131", "url": "https://gl.wikipedia.org/wiki?curid=486466", "title": "R\u00edos, Chavaga, Monforte de Lemos", "text": "R\u00edos \u00e9 un lugar da parroquia de Chavaga, no concello de Monforte de Lemos. En 2018 ti\u00f1a catorce habitantes (sete homes e sete mulleres).\nO lugar sit\u00faase a 353 m de altitude, xunto \u00e1 li\u00f1a ferroviaria Le\u00f3n-A Coru\u00f1a e \u00e1 estrada LU-933."}
{"id": "486467", "revid": "1131", "url": "https://gl.wikipedia.org/wiki?curid=486467", "title": "Barxa, Chavaga, Monforte de Lemos", "text": "Barxa \u00e9 un lugar da parroquia de Chavaga, no concello de Monforte de Lemos. En 2018 ti\u00f1a cinco habitantes (tres homes e d\u00faas mulleres).\nO lugar sit\u00faase a 370 m de altitude, xunto \u00e1 li\u00f1a ferroviaria Le\u00f3n-A Coru\u00f1a e \u00e1 estrada LU-933."}
{"id": "486468", "revid": "1131", "url": "https://gl.wikipedia.org/wiki?curid=486468", "title": "Montecelo, Chavaga, Monforte de Lemos", "text": "Montecelo \u00e9 un lugar da parroquia de Chavaga, no concello de Monforte de Lemos. En 2018 ti\u00f1a seis habitantes (tres homes e tres mulleres).\nO lugar sit\u00faase a 391 m de altitude, entre a li\u00f1a ferroviaria Le\u00f3n-A Coru\u00f1a e a estrada N-120."}
{"id": "486469", "revid": "1131", "url": "https://gl.wikipedia.org/wiki?curid=486469", "title": "Outeiro, Chavaga, Monforte de Lemos", "text": "Outeiro \u00e9 un lugar da parroquia de Chavaga, no concello de Monforte de Lemos. En 2018 ti\u00f1a nove habitantes (catro homes e cinco mulleres).\nO lugar sit\u00faase a 452 m de altitude, entre a serra de Lamas e o monte do Castro.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "486470", "revid": "1131", "url": "https://gl.wikipedia.org/wiki?curid=486470", "title": "Pacios, Chavaga, Monforte de Lemos", "text": "Pacios \u00e9 un lugar da parroquia de Chavaga, no concello de Monforte de Lemos. En 2018 ti\u00f1a seis habitantes (catro homes e d\u00faas mulleres).\nO lugar sit\u00faase a 417 m de altitude, entre os montes do Castro, Eix\u00f3n e Meni\u00f1o."}
{"id": "486471", "revid": "1131", "url": "https://gl.wikipedia.org/wiki?curid=486471", "title": "O Alto de Chavaga, Chavaga, Monforte de Lemos", "text": "O Alto de Chavaga, ou O Cotelo, \u00e9 un lugar da parroquia de Chavaga, no concello de Monforte de Lemos. En 2018 ti\u00f1a seis habitantes (dous homes e catro mulleres).\nO lugar sit\u00faase a 459 m de altitude, aos p\u00e9s do monte do Castro. Nel at\u00f3panse a igrexa parroquial de San Xo\u00e1n e o cemiterio."}
{"id": "486472", "revid": "5863", "url": "https://gl.wikipedia.org/wiki?curid=486472", "title": "Ricardo Emilio Avelino Portela Bouzas", "text": ""}
{"id": "486473", "revid": "5863", "url": "https://gl.wikipedia.org/wiki?curid=486473", "title": "Ricardo Emilio Portela Bouzas", "text": ""}
{"id": "486474", "revid": "5863", "url": "https://gl.wikipedia.org/wiki?curid=486474", "title": "Ricardo Portela Bouzas", "text": ""}
{"id": "486475", "revid": "98629", "url": "https://gl.wikipedia.org/wiki?curid=486475", "title": "John Wesley", "text": "John Wesley, nado en Epworth o e finado en Londres o 2 de marzo de 1791 foi un cl\u00e9rigo, te\u00f3logo e evangelista ingl\u00e9s, l\u00edder do avivamento na Igrexa de Inglaterra co\u00f1ecido como metodismo. As sociedades que fundou convert\u00e9ronse na forma dominante do movemento metodista independente ata a actualidade.\nEducado en Charterhouse e Christ Church, Oxford, Wesley foi elixido membro do Lincoln College, Oxford, en 1726 e ordenado pastor anglicano dous anos despois. Liderou o \"Holy Club\", sociedade formada co prop\u00f3sito de estudar e procurar unha vida cristi\u00e1 devota. Fora fundado polo seu irm\u00e1n, Charles, e ti\u00f1a a George Whitefield entre os seus membros. Tras un ministerio sen \u00e9xito de dous anos en Savannah na colonia de Xeorxia, Wesley volveu a Londres e uniuse \u00e1 sociedade relixiosa liderada por cristi\u00e1ns moravos. O 24 de maio de 1738 experimentou o que se chamou a s\u00faa conversi\u00f3n evanx\u00e9lica, cando sentiu o seu \"coraz\u00f3n estra\u00f1amente c\u00e1lido\". Ent\u00f3n deixou os moravos e comezou o seu propio ministerio.\nUn paso fundamental no desenvolvemento do ministerio de Wesley foi, como Whitefield, viaxar e predicar no exterior. En contraste co calvinismo de Whitefield, Wesley abrazou as doutrinas arminianas. Viaxando por Gran Breat\u00f1a e Irlanda, axudou a formar e organizar pequenos grupos cristi\u00e1ns que desenvolveron responsabilidade intensa e persoal, disciplina e instruci\u00f3n relixiosa; m\u00e1is importante, nomeou evanxelistas itinerantes e sen ordenar para que coidasen estes grupos de persoas. Baixo a direcci\u00f3n de Wesley, os metodistas fix\u00e9ronse l\u00edderes en moitos asuntos sociais do momento, inclu\u00eddas a reforma das prisi\u00f3ns e a abolici\u00f3n da escravitude.\nA\u00ednda que non era un te\u00f3logo sistem\u00e1tico, Wesley discut\u00eda o concepto de perfecci\u00f3n cristi\u00e1 e contra o calvinismo, en particular contra a s\u00faa doutrina de predestinaci\u00f3n. Mantivo que, nesta vida, os criti\u00e1ns pod\u00edan acadar un estado en que o amor de Deus \"reinase de xeito supremo nos seus coraz\u00f3ns\", d\u00e1ndolles non s\u00f3 santidade exterior sen\u00f3n tam\u00e9n interior. O seu evanxelicalismo, firmemente establecido sobre a teolox\u00eda sacramental, manti\u00f1a que os medios da graza \u00e1s veces ti\u00f1an un papel na santificaci\u00f3n do crente, a pesar de que ensinaba que era pola fe polo que un crente se transformaba no rostro de Cristo, e que as boas obras eran a proba de que unha persoa o era. Animou a xente a experimentar a Xes\u00fas Cristo persoalmente nunha \"forma m\u00e1is excelente\" de \"perfecci\u00f3n cristi\u00e1\". As ensinanzas de Wesley, co\u00f1ecidas como teolox\u00eda wesleyana, contin\u00faa a formar a base da doutrina das igrexas metodistas.\nDurante a s\u00faa vida, Wesley permaneceu na Igrexa de Inglaterra, insistindo en que o movemento metodista cadraba ben na s\u00faa tradici\u00f3n. Nos seus primeiros tempos de ministerio, Wesley foi apartado da predicaci\u00f3n en moitas parroquias e os metodistas foron perseguidos; m\u00e1is adiante foi amplamente respectado e, ao final da s\u00faa vida, foi descrito como \"o home m\u00e1is amado de Inglaterra\".\nCommemoraci\u00f3n e legado.\nWesley contin\u00faa a ser a influencia teol\u00f3xica primeira dos grupos metodistas e herdeiros do metodismo en todo o mundo. \u00c9 conmemorado no Calendario de Santos da Igrexa Evanx\u00e9lica Luterana de Am\u00e9rica o 2 de marzo xunto co seu irm\u00e1n Charles. Ambos son tam\u00e9n conmemorados o 3 de marzo no Calendario de Santos da Igrexa Episcopal dos Estados Unidos de Am\u00e9rica e o 24 de maio no calendario anglicano.\nEn 2002, Wesley foi listado no n\u00famero 50 da listaxe da BBC dos 100 grandes brit\u00e1nicos, tras unha enquisa entre o p\u00fablico brit\u00e1nico.\nA casa e a capela de Wesley, constru\u00edda en 1778 en City Road en Londres, contin\u00faan intactas e na capela te\u00f1en lugar servizos regulares, ademais de ter na cripta a sede do museo do Metodismo.\nNumerosas escolas, colexios, hospitales e instituci\u00f3ns reciben o nome de Wesley. En 1831, a Universidade Wesleyana en Middletown (Connecticut), foi a primeira instituci\u00f3n de educaci\u00f3n superior dos Estados Unidos que recibiu o seu nome. Na actualidade \u00e9 unha instituci\u00f3n segrar. Arredor de vinte colexios e universidades estadounidenses recibiron posteriormente o seu nome.\nO legado de Wesley cons\u00e9rvase na Kingswood School, fundada en 1748 para educar os fillos do crecente n\u00famero de predicadores metodistas."}
{"id": "486476", "revid": "85894", "url": "https://gl.wikipedia.org/wiki?curid=486476", "title": "Meixide, Chavaga, Monforte de Lemos", "text": "Meixide \u00e9 un lugar da parroquia de Chavaga, no concello de Monforte de Lemos. Est\u00e1 formado por unha \u00fanica casa.\nO lugar sit\u00faase a 465 m de altitude, uns metros ao norte de Outeiro."}
{"id": "486477", "revid": "85894", "url": "https://gl.wikipedia.org/wiki?curid=486477", "title": "Carranchousa, Basc\u00f3s, Monforte de Lemos", "text": "Carranchousa \u00e9 un lugar da parroquia de Basc\u00f3s, no concello de Monforte de Lemos. En 2018 ti\u00f1a unha poboaci\u00f3n de 7 habitantes, 3 homes e 4 mulleres.\nO lugar sit\u00faase a 366 m de altitude, ao sur da estrada N-120."}
{"id": "486478", "revid": "85894", "url": "https://gl.wikipedia.org/wiki?curid=486478", "title": "Outorelo, Basc\u00f3s, Monforte de Lemos", "text": "Outorelo \u00e9 un lugar da parroquia de Basc\u00f3s, no concello de Monforte de Lemos. En 2018 ti\u00f1a tres habitantes (dous homes e unha muller).\nO lugar sit\u00faase a 390 m de altitude, ao sur da estrada N-120."}
{"id": "486479", "revid": "85894", "url": "https://gl.wikipedia.org/wiki?curid=486479", "title": "A Vila, Basc\u00f3s, Monforte de Lemos", "text": "A Vila \u00e9 un lugar da parroquia de Basc\u00f3s, no concello de Monforte de Lemos. En 2018 ti\u00f1a unha poboaci\u00f3n de 12 habitantes, 5 homes e 7 mulleres.\nO lugar sit\u00faase a 346 m de altitude, ao norte da estrada N-120."}
{"id": "486480", "revid": "85894", "url": "https://gl.wikipedia.org/wiki?curid=486480", "title": "O Campo, Basc\u00f3s, Monforte de Lemos", "text": "O Campo \u00e9 un lugar da parroquia de Basc\u00f3s, no concello de Monforte de Lemos. En 2018 ti\u00f1a unha poboaci\u00f3n de 8 habitantes, 3 homes e 5 mulleres.\nO lugar sit\u00faase a 355 m de altitude, ao sur da estrada N-120."}
{"id": "486481", "revid": "85894", "url": "https://gl.wikipedia.org/wiki?curid=486481", "title": "O Regueiro, Basc\u00f3s, Monforte de Lemos", "text": "O Regueiro \u00e9 un lugar da parroquia de Basc\u00f3s, no concello de Monforte de Lemos. En 2018 ti\u00f1a unha poboaci\u00f3n de 26 habitantes, 12 homes e 14 mulleres, sendo o lugar m\u00e1is poboado da parroquia.\nO lugar sit\u00faase a 344 m de altitude, ao norte da estrada N-120."}
{"id": "486482", "revid": "85894", "url": "https://gl.wikipedia.org/wiki?curid=486482", "title": "A Rectoral, Basc\u00f3s, Monforte de Lemos", "text": "A Rectoral \u00e9 un lugar da parroquia de Basc\u00f3s, no concello de Monforte de Lemos. En 2018 estaba deshabitado.\nO lugar sit\u00faase a 364 m de altitude, ao norte da estrada N-120. Neste lugar at\u00f3panse a igrexa parroquial de San Marti\u00f1o e o cemiterio parroquial."}
{"id": "486483", "revid": "85894", "url": "https://gl.wikipedia.org/wiki?curid=486483", "title": "A Estrada, Basc\u00f3s, Monforte de Lemos", "text": "A Estrada \u00e9 un lugar da parroquia de Basc\u00f3s, no concello de Monforte de Lemos. En 2018 ti\u00f1a unha poboaci\u00f3n de 3 habitantes, 2 homes e 1 muller.\nO lugar sit\u00faase a 339 m de altitude, xunto \u00e1 estrada LU-933."}
{"id": "486484", "revid": "1131", "url": "https://gl.wikipedia.org/wiki?curid=486484", "title": "O Torbido, Basc\u00f3s, Monforte de Lemos", "text": "O Torbido \u00e9 un lugar da parroquia de Basc\u00f3s, no concello de Monforte de Lemos. O lugar sit\u00faase a 336 m de altitude, xunto ao regueiro do Torbido e ao norte da estrada N-120."}
{"id": "486485", "revid": "85894", "url": "https://gl.wikipedia.org/wiki?curid=486485", "title": "Barredo, Basc\u00f3s, Monforte de Lemos", "text": "Barredo \u00e9 un lugar da parroquia de Basc\u00f3s, no concello de Monforte de Lemos. O lugar sit\u00faase a 368 m de altitude, ao leste de Carranchousa e ao sur da N-120."}
{"id": "486490", "revid": "23204", "url": "https://gl.wikipedia.org/wiki?curid=486490", "title": "Filmes de But\u00e1n propostos \u00f3 \u00d3scar \u00f3 mellor filme internacional", "text": "But\u00e1n presentou un filme \u00f3 \u00d3scar \u00f3 mellor filme internacional por primeira vez en 1999. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2021, dous filmes butaneses foron propostos \u00f3 \u00d3scar \u00f3 mellor filme internacional.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou But\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "486491", "revid": "23204", "url": "https://gl.wikipedia.org/wiki?curid=486491", "title": "Filmes de Mauritania propostos \u00f3 \u00d3scar \u00f3 mellor filme internacional", "text": "Mauritania presentou un filme para o \u00d3scar \u00f3 mellor filme internacional por primeira vez no ano 2014. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Mauritania para a s\u00faa valoraci\u00f3n pola Academia co respectivo ano e cerimonia de entrega."}
{"id": "486492", "revid": "23204", "url": "https://gl.wikipedia.org/wiki?curid=486492", "title": "Filmes de Fidxi propostos \u00f3 \u00d3scar \u00f3 mellor filme internacional", "text": "Fidxi presentou un filme para o \u00d3scar \u00f3 mellor filme internacional por primeira vez en 2005. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nO primeiro filme presentado por Fidxi, \"Pear ta ma 'on maf\", foi proposto para o \u00d3scar en 2005, mais finalmente non foi nomeado para o premio. Fidxi \u00e9 a \u00fanica naci\u00f3n do Pac\u00edfico en participar na competici\u00f3n.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Fidxi para a s\u00faa valoraci\u00f3n pola Academia co respectivo ano e cerimonia de entrega."}
{"id": "486495", "revid": "23204", "url": "https://gl.wikipedia.org/wiki?curid=486495", "title": "Filmes de Burkina Faso propostos \u00f3 \u00d3scar \u00f3 mellor filme internacional", "text": "Burkina Faso presentou un filme \u00f3 \u00d3scar \u00f3 mellor filme internacional por primeira vez en 1989. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Burkina Faso para a s\u00faa valoraci\u00f3n pola Academia co respectivo ano e cerimonia de entrega."}
{"id": "486497", "revid": "89787", "url": "https://gl.wikipedia.org/wiki?curid=486497", "title": "Filmes do Camer\u00fan propostos \u00f3 \u00d3scar \u00f3 mellor filme internacional", "text": "O Camer\u00fan presentou un filme para o \u00d3scar \u00f3 mellor filme internacional por primeira vez en 1980. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Camer\u00fan para a s\u00faa valoraci\u00f3n pola Academia co respectivo ano e cerimonia de entrega."}
{"id": "486520", "revid": "23204", "url": "https://gl.wikipedia.org/wiki?curid=486520", "title": "Filmes de Mongolia propostos \u00f3 \u00d3scar \u00f3 mellor filme internacional", "text": "Mongolia presentou filmes para o \u00d3scar \u00f3 mellor filme internacional dende o ano 2003. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nMongolia presentou sete filmes para a s\u00faa consideraci\u00f3n, a\u00ednda que ning\u00fan deles sa\u00edu nomeado. Por\u00e9n, \"The Story of the Weeping Camel\" presentouse el mesmo na categor\u00eda do \u00d3scar \u00f3 mellor documental o ano seguinte e sa\u00edu nomeado. As primeiras d\u00faas propostas de Mongolia foron coproduci\u00f3ns con Alema\u00f1a, dirixidos ou codirixidos por Byambasuren Davaa e foron rodados en lingua mongol.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Mongolia para a s\u00faa valoraci\u00f3n pola Academia co respectivo ano e cerimonia de entrega."}
{"id": "486534", "revid": "5863", "url": "https://gl.wikipedia.org/wiki?curid=486534", "title": "Mar\u00eda Carmen Corredoira", "text": ""}
{"id": "486581", "revid": "5863", "url": "https://gl.wikipedia.org/wiki?curid=486581", "title": "Miguel Zelada Jurado", "text": ""}
{"id": "486582", "revid": "89787", "url": "https://gl.wikipedia.org/wiki?curid=486582", "title": "Jos\u00e9 Mar\u00eda L\u00f3pez Rodr\u00edguez", "text": "Jos\u00e9 Mar\u00eda L\u00f3pez Rodr\u00edguez, nado en Ribadeo o 5 de xu\u00f1o de 1844 e finado en Xix\u00f3n o 6 de marzo de 1913, foi un escultor galego.\nTraxectoria.\nXa de neno esculpia im\u00e1xes relixiosas. Recibiu clases de debuxo de Jos\u00e9 Mar\u00eda del Valle e de talla de Pedro Sela. Estudou nun centro da Academia de Belas Artes de San Fernando de Madrid, baixo a direcci\u00f3n dos escultores Jer\u00f3nimo L\u00f3pez e Pedro Collado. Estableceuse en Xix\u00f3n en 1864 aconsellado polo seu amigo m\u00e9dico Manuel R\u00faa, ao padecer unha grave enfermidade. Al\u00ed dedicouse a unha variada actividade art\u00edstica. Exerceu a docencia e foi mestre de Xos\u00e9 Mar\u00eda Cao Luaces.\nReco\u00f1ecementos.\nEn 1932 o Concello de Ribadeo puxo o seu nome a unha praza da vila."}
{"id": "486583", "revid": "56817", "url": "https://gl.wikipedia.org/wiki?curid=486583", "title": "Jos\u00e9 Mar\u00eda L\u00f3pez", "text": ""}
{"id": "486595", "revid": "23204", "url": "https://gl.wikipedia.org/wiki?curid=486595", "title": "Medena zemja", "text": "Medena zemja (en ) \u00e9 un filme documental macedonio de 2019 dirixido por Tamara Kotevska e Ljubomir Stefanov. Ga\u00f1ou tres premios no Festival de Cinema de Sundance de 2019, inclu\u00edndo o Gran Premio do Xurado, o premio especial Impact for Change e o premio especial de fotograf\u00eda, todos dentro da Competici\u00f3n de Cinema Documental do Mundo. Foi nomeado como \u00f3 \u00d3scar \u00f3 mellor filme internacional representando a Macedonia do Norte, e para o \u00d3scar \u00f3 mellor documental na na 92\u00aa edici\u00f3n dos premios."}
{"id": "486597", "revid": "1987", "url": "https://gl.wikipedia.org/wiki?curid=486597", "title": "R\u00edo Arkansas", "text": ""}
{"id": "486598", "revid": "98629", "url": "https://gl.wikipedia.org/wiki?curid=486598", "title": "Xo\u00e1n II da Breta\u00f1a", "text": "Xo\u00e1n II da Breta\u00f1a, nado o 3 ou 4 de xaneiro de 1239 e finado o 16 de novembro de 1305 en Li\u00f3n, foi duque da Breta\u00f1a (1286 - 1305), conde de Richmond (1268 - 1305) e par de Francia.\nTraxectoria.\nAcompa\u00f1ou ao seu pai, Xo\u00e1n I, e Lu\u00eds IX de Francia \u00e1 Oitava Cruzada, que terminou coa morte do rei en 1271 en Tunes. Mentres seu pai regresaba \u00e1 Breta\u00f1a, foi a Palestina, probabelmente coa cruzada de Eduardo I de Inglaterra, o seu cu\u00f1ado.\nEn 1285, acompa\u00f1ou ao rei Filipe III de Francia o intr\u00e9pido, na guerra contra o rei catal\u00e1n Pedro o Grande (cruzada de Arag\u00f3n). Cu\u00f1ado do rei de Inglaterra, o seu segundo fillo Xo\u00e1n foi nomeado por este como capit\u00e1n xeneral de Aquitania e defendeu esta provincia contra o ex\u00e9rcito do rei de Francia, dirixido por Carlos I de Valois. Xo\u00e1n s\u00f3 experimentou derrotas. Os ingleses que intentaban avituall\u00e1rense na Breta\u00f1a cometeron pillaxes tras pillaxes, o que levou ao duque a romper a s\u00faa alianza co rei de Inglaterra. Casou o seu neto, o futuro Xo\u00e1n III da Breta\u00f1a, con Isabel, a filla de Carlos de Valois, e converteuse en par de Francia en 1297 polo rei Filipe IV de Francia, que ti\u00f1a esp\u00edas a trav\u00e9s dos bispos, actuando de feito contra os templarios.\nDe 1297 a 1304, uniu a s\u00faa bandeira coa do rei de Francia na s\u00faa loita contra os flamengos; \u00e9 mencionado na batalla de Mons-en-P\u00e9v\u00e8le, nos dous asedios de Lille e noutras batallas.\nEn 1305, logo da paz, dirixiuse a Li\u00f3n para a consagraci\u00f3n do papa Clemente V co fin de resolver os seus conflitos co episcopado bret\u00f3n. De volta da igrexa de Saint-Just de Li\u00f3n, cando o duque levaba a brida da mula pontificia, un muro sobre o que estaba situada unha gran multitude de espectadores se derrubou, alcanzando ao pont\u00edfice e enterrando a Xo\u00e1n II. Atop\u00e1rono moribundo e expirou catro d\u00edas despois, o 16 de novembro. O seu corpo foi colocado nun cadaleito de chumbo e levado ao seu ducado para ser enterrado nos carmelitas de Plo\u00ebrmel, que fundara. A estatua xacente do duque, as\u00ed como a de Xo\u00e1n III da Breta\u00f1a, ser\u00e1n trasladadas \u00e1 Igrexa de Saint-Armel en 1821.\nDurante o seu mandato destacou o eminente xurista Erwan Helouri (1253-1303), m\u00e1is co\u00f1ecido como San Ivo de Kermartin (en franc\u00e9s \"Saint Ives\" ), desde que foi canonizado en 1347, ao que actualmente consideran patr\u00f3n os avogados e notarios.\nFamilia.\nFillo de Xo\u00e1n I o Roxo, duque da Breta\u00f1a e de Branca de Navarra (morta en 1283), en novembro de 1260 casou, na bas\u00edlica de Saint-Denis, con Beatriz de Inglaterra (1242 - 1275), filla do rei Henrique III de Inglaterra, que o dotou do condado de Richmond. Tiveron seis fillos:"}
{"id": "486601", "revid": "89787", "url": "https://gl.wikipedia.org/wiki?curid=486601", "title": "Filmes de Hait\u00ed propostos \u00f3 \u00d3scar \u00f3 mellor filme internacional", "text": "Hait\u00ed presentou filmes para o \u00d3scar \u00f3 mellor filme internacional por primeira vez en 2017. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Hait\u00ed para a s\u00faa valoraci\u00f3n pola Academia co respectivo ano e cerimonia de entrega."}
{"id": "486602", "revid": "88215", "url": "https://gl.wikipedia.org/wiki?curid=486602", "title": "Rally da Coru\u00f1a", "text": "O Rally da Coru\u00f1a \u00e9 o nome xen\u00e9rico co que se co\u00f1ecen varias probas de rally que se disputan na cidade hom\u00f3nima desde o ano 1967.\nTanto o nome como as s\u00faas edici\u00f3ns crearon moita confusi\u00f3n debido que os distintos organizadores levaron pola s\u00faa conta o n\u00famero de edici\u00f3ns e os seus sobrenomes. Nos seus primeiros anos tam\u00e9n foi co\u00f1ecido como Rally R\u00edas Altas e era organizado pola Escuder\u00eda Centollo de maneira intermitente; en 1983 a Escuder\u00eda Coru\u00f1a empezou a organizar o Crit\u00e9rium Mora Renault que at\u00e9 1986 coincidiu co Rally da Coru\u00f1a (contando este para o Campionato galego). En 1987 o Crit\u00e9rium pasou a chamarse Rally Cidade de Cristal que por tres anos m\u00e1is (1988, 1989 e 1990) coincidiu de novo co Rally da Coru\u00f1a. A partir de 1991 organizouse s\u00f3 unha soa proba na cidade, co nome de 9\u00ba Rallye Cidade da Coru\u00f1a, ao ter en conta as edici\u00f3ns do Cidade de Cristal en lugar das 18\u00ba que levaba a outra proba. Ese mesmo ano a proba entrou no calendario da Copa de Espa\u00f1a e ao ano seguinte no Campionato de Espa\u00f1a de Rally. En 1997 formou parte do Campionato de Europa de Rally at\u00e9 2001. Logo duns anos de ausencia a Escuder\u00eda One Seven recuperou a proba inclu\u00edndoa no certame galego.\nGerm\u00e1n Castrill\u00f3n, Iv\u00e1n Ares e V\u00edctor Senra son os pilotos m\u00e1is laureados, con catro vitorias cada un, seguidos de Santiago Salido e V\u00edctor Pi\u00f1eiro, con tres.\nHistoria.\nPrimeiros anos.\nAs primeiras competici\u00f3ns a motor na Coru\u00f1a comezaron nos anos cincuenta e trat\u00e1banse de probas de motos a cargo do Moto Club Coru\u00f1a. A primeira proba automobil\u00edstica que se disputou foi o IV Rally Nacional do RACE en 1956, que a pesar de comezar e finalizar en Madrid pasaba pola Coru\u00f1a. A pesar de todo haber\u00eda que esperar at\u00e9 o 29 de maio de 1966 para que o Moto Club Coru\u00f1a, xunto \u00e1 Escuder\u00eda Centollo fundada un mes antes por Jos\u00e9 Larrea, celebrasen o primeiro rally exclusivamente de autom\u00f3biles, o 1\u00ba Rallye de Primavera, que ga\u00f1ou o piloto Juan Bandeira.\nA Escuder\u00eda Centollo, procedeu un ano despois a organizar o I Rally da Coru\u00f1a co sobrenome de R\u00edas Altas. Desde aquela celebrouse o Rally da Coru\u00f1a de forma continuada at\u00e9 1973, ano no que non se disputou a s\u00e9tima edici\u00f3n. En 1976 retomouse co salto da s\u00e9tima edici\u00f3n e sen o sobrenome de R\u00edas Altas\u200b, e a\u00ednda que en 1977 non se disputou, en 1978 volveu como parte do Campionato Galego.\nEn 1986 a proba suspendeuse despois dun accidente mortal ocorrido na primeira secci\u00f3n na que morreu un afeccionado que estaba a gravar o rally. Debido \u00e1 pouca quilometraxe disputada e por respecto \u00e1 v\u00edtima e aos seus familiares non se declarou ga\u00f1ador. Por raz\u00f3ns econ\u00f3micas non se celebrou en 1987 e foi retomada en 1988.\nA Escuder\u00eda Centollo tam\u00e9n foi organizadora de probas como a Volta a Santa Cruz ou o notorio Gran Premio de Riazor, este \u00faltimo puntuando varias veces para o Campionato de Espa\u00f1a de velocidade. Por outra banda, a Escuder\u00eda La Coru\u00f1a organizaba probas como o Campionato da Coru\u00f1a de Velocidade, a Subida a Caaveiro do Campionato de Espa\u00f1a de Monta\u00f1a ou o Rally dos Pazos, cuxa segunda edici\u00f3n foi o primeiro rally do primeiro Campionato Galego de historia, en 1975.\nEn 1990 e debido \u00e1 falta de iniciativas da Escuder\u00eda Centollo para continuar co rally, o grupo Senra Sport usou este nome para realizar un rally celebrado nos concellos de Muros, Carnota, Vimianzo e Dumbr\u00eda, que m\u00e1is tarde ser\u00eda co\u00f1ecido como Rali 1000 Vistas.\nPero o realmente importante comezou en 1983 co 1\u00ba Crit\u00e9rium Mora Renault. A s\u00faa terceira edici\u00f3n pasou a formar parte da Copa de Espa\u00f1a de Rallys, unha segunda divisi\u00f3n do Campionato de Espa\u00f1a, mantendo o seu status nos anos posteriores a pesar de cambiar o nome a Rallye Ciudad de Cristal, en honra ao alcume da cidade onde se disputaba, e en 1991 a Rallye Ciudad de La Coru\u00f1a cos dereitos de uso do devandito nome cedidos pola Escuder\u00eda Centollo, que despois foi simplificado a Rallye Internacional de La Coru\u00f1a ou simplemente Rallye de La Coru\u00f1a.\nCampionato de Europa.\nEn 1993, celebrando o ano Xacobeo, a Escuder\u00eda La Coru\u00f1a conseguiu que o rally entrase por primeira vez no Campionato de Espa\u00f1a, coa responsabilidade de ser a \u00faltima proba e a que \u00eda decidir o campi\u00f3n. Despois da preinspecci\u00f3n en 1996, accedeu ao Campionato de Europa aumentando o coeficiente, valor dado pola FIA a cada proba, a 5 nos \u00faltimos anos. Durante este tempo cada ano a presenza internacional foi aumentando con pilotos brit\u00e1nicos, belgas e portugueses principalmente, pero tam\u00e9n con peruanos, uruguaios, franceses, italianos e andorranos. O seu epicentro baseouse na praza de Mar\u00eda Pita, escenario do parque pechado de todas as edici\u00f3ns ag\u00e1s unha, acompa\u00f1ado dun percorrido normalmente formado polos m\u00edticos tramos de Doro\u00f1a, Monfero, Villoz\u00e1s, Aranga, Meirama e Soandres, \u00e1s que se foron sumando outros situadas cara \u00e1s comarcas de Ferrol e Berganti\u00f1os; d\u00e1ndolle m\u00e1is quil\u00f3metros cronometrados.\nA pesar de todo o esforzo realizado pola organizaci\u00f3n e a\u00ednda que para 2002 o rally \u00eda ser de coeficiente 10 debido ao seu alto nivel, a seguinte edici\u00f3n non se puido celebrar por problemas econ\u00f3micos. A Escuder\u00eda La Coru\u00f1a non desistiu no seu intento de resucitar o rally, de feito tentouno sen \u00e9xito en 2009 cunha preinspecci\u00f3n nacional co obxectivo de levar o Campionato Mundial de Rallyes a Galicia, ante as d\u00fabidas sobre a continuidade do de Catalu\u00f1a e co apoio de Luis Moya.\nRegreso.\nPor outro lado a entidade One Seven tam\u00e9n intentou recuperalo, pero a primeira edici\u00f3n celebrouse no concello de Carral, sen achegarse \u00e1 Coru\u00f1a; foi por iso que o rally chamouse inicialmente Rali One Seven, pero pasou a chamarse Rally da Coru\u00f1a polo seu atractivo publicitario. Por desgraza este rally ser\u00eda recordado polo accidente fatal no que sete espectadores perderon a vida; convert\u00e9ndose na peor traxedia da historia do deporte espa\u00f1ol. A pesar de todo, retomouse dous anos despois, esta vez no concello da Coru\u00f1a, como o autodenominado Rally da Coru\u00f1a, a pesar de non ter a\u00ednda os dereitos de uso do nome e as edici\u00f3ns da Escuder\u00eda La Coru\u00f1a."}
{"id": "486603", "revid": "23204", "url": "https://gl.wikipedia.org/wiki?curid=486603", "title": "Filmes de Honduras propostos \u00f3 \u00d3scar \u00f3 mellor filme internacional", "text": "Honduras presentou un filme \u00f3 \u00d3scar \u00f3 mellor filme internacional por primeira vez en 2017. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Honduras para a s\u00faa valoraci\u00f3n pola Academia co respectivo ano e cerimonia de entrega."}
{"id": "486607", "revid": "23204", "url": "https://gl.wikipedia.org/wiki?curid=486607", "title": "Filmes de Camboxa propostos \u00f3 \u00d3scar \u00f3 mellor filme internacional", "text": "Camboxa presentou filmes para o \u00d3scar \u00f3 mellor filme internacional por primeira vez no ano 1994. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, Camboxa presentou once filmes para o \u00d3scar \u00f3 mellor filme internacional, sendo nomeado \u00f3 premio s\u00f3 unha vez, co filme \"L'Image manquante\" (2013).\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Camboxa para a s\u00faa valoraci\u00f3n pola Academia co respectivo ano e cerimonia de entrega."}
{"id": "486608", "revid": "23204", "url": "https://gl.wikipedia.org/wiki?curid=486608", "title": "Filmes do Chad propostos \u00f3 \u00d3scar \u00f3 mellor filme internacional", "text": "O Chad presentou filmes para o \u00d3scar \u00f3 mellor filme internacional por primeira vez en 2002. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Chad para a s\u00faa valoraci\u00f3n pola Academia co respectivo ano e cerimonia de entrega."}
{"id": "486609", "revid": "89787", "url": "https://gl.wikipedia.org/wiki?curid=486609", "title": "Filmes de Costa do Marfil propostos \u00f3 \u00d3scar \u00f3 mellor filme internacional", "text": "Costa do Marfil presentou filmes para o \u00d3scar \u00f3 mellor filme internacional por primeira vez en 1976. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Costa do Marfil para a s\u00faa valoraci\u00f3n pola Academia co respectivo ano e cerimonia de entrega."}
{"id": "486612", "revid": "23204", "url": "https://gl.wikipedia.org/wiki?curid=486612", "title": "Filmes de Panam\u00e1 propostos \u00f3 \u00d3scar \u00f3 mellor filme internacional", "text": "Panam\u00e1 presentou un filme \u00f3 \u00d3scar \u00f3 mellor filme internacional por primeira vez en 2014. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Panam\u00e1 para a s\u00faa valoraci\u00f3n pola Academia co respectivo ano e cerimonia de entrega."}
{"id": "486614", "revid": "23204", "url": "https://gl.wikipedia.org/wiki?curid=486614", "title": "Filmes de Etiop\u00eda propostos \u00f3 \u00d3scar \u00f3 mellor filme internacional", "text": "Etiop\u00eda presentou filmes para o \u00d3scar \u00f3 mellor filme internacional por primeira vez no ano 2010. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Etiop\u00eda para a s\u00faa valoraci\u00f3n pola Academia co respectivo ano e cerimonia de entrega."}
{"id": "486615", "revid": "23204", "url": "https://gl.wikipedia.org/wiki?curid=486615", "title": "Filmes de Montenegro propostos \u00f3 \u00d3scar \u00f3 mellor filme internacional", "text": "Montenegro presentou filmes para o \u00d3scar \u00f3 mellor filme internacional por primeira vez no ano 2013. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Montenegro para a s\u00faa valoraci\u00f3n pola Academia co respectivo ano e cerimonia de entrega."}
{"id": "486617", "revid": "23204", "url": "https://gl.wikipedia.org/wiki?curid=486617", "title": "Filmes de Paraguai propostos \u00f3 \u00d3scar \u00f3 mellor filme internacional", "text": "Paraguai presentou filmes para o \u00d3scar \u00f3 mellor filme internacional por primeira vez en 2015. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Paraguai para a s\u00faa valoraci\u00f3n pola Academia co respectivo ano e cerimonia de entrega."}
{"id": "486618", "revid": "88215", "url": "https://gl.wikipedia.org/wiki?curid=486618", "title": "Rally de La Coru\u00f1a", "text": ""}
{"id": "486622", "revid": "23204", "url": "https://gl.wikipedia.org/wiki?curid=486622", "title": "92\u00aa edici\u00f3n dos \u00d3scar", "text": "A 92\u00aa edici\u00f3n dos \u00d3scar, presentada pola Academia das Artes e das Ciencias Cinematogr\u00e1ficas (AMPAS), galardoou os mellores filmes de 2019 e celebrouse o 9 de febreiro de 2020 no Dolby Theatre dos \u00c1nxeles (Estados Unidos). Logo de m\u00e1is dunha d\u00e9cada celebrando as cerimonias contra finais de febreiro, a 92\u00aa edici\u00f3n tivo lugar a comezos de mes, o 9 de febreiro de 2020. Durante a cerimonia, AMPAS presentou os Premios \u00d3scar en 24 categor\u00edas. A cerimonia foi televisada nos Estados Unidos a trav\u00e9s da ABC, producida por Lynette Howell Taylor e Stephanie Allain; sendo dirixida por Glenn Weiss. En base \u00f3 \u00e9xito obtido co formato da edici\u00f3n anterior en 2019, a ABC anunciou que a cerimonia ser\u00eda conducida de novo sen un presentador.\nO filme surcoreano \"Gisaengchung\" liderou os premios da cerimonia con catro premios, inclu\u00edndo o \u00d3scar \u00f3 mellor filme, convert\u00e9ndose no primeiro filme en lingua non inglesa en conseguilo. \"1917\" ga\u00f1ou tres premios, e \"Ford v Ferrari\", \"Joker\" e \"Once Upon a Time in Hollywood\" ga\u00f1aron cadanseus dous premios.\nGa\u00f1adores e nomeados.\nOs ga\u00f1adores son os que aparecen en primeiro lugar e destacados en letra grosa.\nPremios de Honra.\nA Academia tam\u00e9n celebrou a d\u00e9cima edici\u00f3n dos Premios Gobernadores o 27 de outubro de 2019, durante a cal foron presentados os Oscar de Honra e o Premio Humanitario Jean Hershol."}
{"id": "486630", "revid": "98629", "url": "https://gl.wikipedia.org/wiki?curid=486630", "title": "N\u00e9boa (serie de televisi\u00f3n)", "text": "N\u00e9boa \u00e9 unha serie de televisi\u00f3n producida pola RTVE e Voz Audiovisual estreada en xaneiro de 2020 na primeira cadea de TVE.\nArgumento.\nDurante a primeira noite de Entroido da illa de N\u00e9boa aparece o corpo dunha rapaza adolescente no Burato do Demo, un lugar rodeado de lendas urbanas: xa apareceron na mesma cova os cad\u00e1veres asasinados do mesmo xeito en 1919 e 1989. Nos dous casos estes crimes foron o inicio dunha serie de asasinatos durante os oito d\u00edas das festas do Entroido. Eses asasinatos nunca se resolveron. A crenza popular di que o asasino \u00e9 o \"Urco\", un home con cabeza de lobo que sae do mar rodeado de cadeas para levar os vivos e que, ao mesmo tempo, \u00e9 unha das figuras representativas do Entroido de N\u00e9boa. Agora, M\u00f3nica e Carmela, d\u00faas investigadoras da Garda Civil, te\u00f1en que atopar o verdadeiro asasino antes de que se esgote o tempo.\nN\u00e9boa \u00e9 unha illa (ficticia) de 62 quil\u00f3metros cadrados situada a 11 quil\u00f3metros da costa da Coru\u00f1a. Os seus 6.673 veci\u00f1os viven principalmente do mar e o turismo, e a celebraci\u00f3n do Entroido \u00e9 o seu principal atractivo. \u00c1 illa s\u00f3 se pode chegar nun barco que fai a traves\u00eda d\u00faas veces por d\u00eda.\n\u00c9 un suspense policial, de crimes, de asasino en serie.\nNo seu paso por TVE non acadou moito \u00e9xito de audiencia, non logrou conectar cos espectadores desde o primeiro cap\u00edtulo.\nProduci\u00f3n.\nA serie anunciouse oficialmente a finais de marzo de 2019 . En maio dese mesmo ano, a rodaxe da serie comezou a confirmar boa parte do elenco final, inclu\u00edda a protagonista principal, Emma Su\u00e1rez. \u00a0Ademais, anunciouse a trama principal da serie. En agosto de 2019 rematou oficialmente a rodaxe. O mesmo mes comezou a anunciarse en TVE.\nAmbientada en Galicia, o suspense gravouse no Cabo Ortegal, Estaca de Bares, O Barqueiro, Ortigueira e Cari\u00f1o.\nPara a produtora executiva de Voz Audiovisual, Fernanda Tabar\u00e9s, \u201cN\u00e9boa\u2019 \u00e9 un estado de \u00e1nimo: o equipo \u00e9 maioritariamente galego. Rodamos na zona de Cabo Ortegal menos co\u00f1ecida e retratamos unha Galicia non t\u00f3pica\u201d."}
{"id": "486646", "revid": "23204", "url": "https://gl.wikipedia.org/wiki?curid=486646", "title": "Retablo (filme)", "text": "Retablo \u00e9 un filme peruano de 2017 dirixido por \u00c1lvaro Delgado-Aparicio. O filme \u00e9 unha coproduci\u00f3n international entre o Per\u00fa, Alema\u00f1a e Noruega. Est\u00e1 protagonizado por Magaly Solier no papel de Anatolia, a nai de Segundo e muller de No\u00e9. \u00c9 a primeira longametraxe de Delgado-Aparicio, e o gui\u00f3n est\u00e1 escrito en lingua quechua de Ayacucho.\nFoi escollido como candidato do Per\u00fa \u00f3 \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nO filme conta a historia de Segundo (Junior Bejar Roca), un mozo dunha zona rural do Per\u00fa cuxo pai No\u00e9 (Amiel Cayo) o est\u00e1 a adestrar na tradici\u00f3n familiar de dese\u00f1ar e constru\u00edr retablos relixiosos, pero o segredo que garda rompe o mundo de Segundo e todo no que el cre."}
{"id": "486647", "revid": "1131", "url": "https://gl.wikipedia.org/wiki?curid=486647", "title": "Xes\u00e9", "text": ""}
{"id": "486648", "revid": "1987", "url": "https://gl.wikipedia.org/wiki?curid=486648", "title": "Anastasio I, Emperador", "text": ""}
{"id": "486649", "revid": "17467", "url": "https://gl.wikipedia.org/wiki?curid=486649", "title": "Ministra de Traballo, Migraci\u00f3ns e Seguridade Social", "text": ""}
{"id": "486650", "revid": "23204", "url": "https://gl.wikipedia.org/wiki?curid=486650", "title": "Filmes de Alema\u00f1a propostos \u00f3 \u00d3scar \u00f3 mellor filme internacional", "text": "Alema\u00f1a presentou filmes para o \u00d3scar \u00f3 mellor filme internacional dende a creaci\u00f3n do premio en 1956. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nCada ano, a Academia convida a pa\u00edses a presentar os seus mellores filmes para competir de acordo cunhas estritas regras, sendo aceptado soamente un filme por cada pa\u00eds. Por\u00e9n, debido a que o status de Alema\u00f1a dividiu o pa\u00eds \u00f3 longo da segunda metade do s\u00e9culo XX, a Rep\u00fablica Federal Alem\u00e1 (Occidental) e a Rep\u00fablica Democr\u00e1tica Alem\u00e1 (Oriental) competiron de xeito separado na categor\u00eda de mellor filme en lingua non inglesa at\u00e9 o ano 1990. Con oito nomeamentos e unha vitoria, a Alema\u00f1a Occidental tivo moito m\u00e1is \u00e9xito c\u00e1 Oriental, que s\u00f3 conseguiu un nomeamento en 1976 por \"Jakob der L\u00fcgner\", un filme que o Festival Internacional de Cinema de Moscova rexeitou proxectar. Alema\u00f1a Occidental recibiu catro nomeamentos consecutivos durante os primeiros anos de existencia do premio. Tivo peor acollida na d\u00e9cada de 1960, xa que ningunha das s\u00faas propostas sa\u00edu nomeada. A chegada do novo cinema alem\u00e1n conduciu a unha mellora da reputaci\u00f3n do cinema alem\u00e1n no estranxeiro. Como resultado disto, a Alema\u00f1a Occidental recibiu varios nomeamentos durante a d\u00e9cada de 1970, conseguindo a vitoria no filme de 1979 \"O tambor de folla de lata\".\nA Alema\u00f1a Occidental e a Oriental foron formalmente reunificadas o 3 de outubro de 1990. A 63\u00aa edici\u00f3n dos \u00d3scar, celebrada o 25 de marzo\u00a0de 1991, foi a primeira vez que Alema\u00f1a puido participar como un \u00fanico pa\u00eds. A Alema\u00f1a reunificada tivo \u00e9xito na categor\u00eda do \u00d3scar \u00f3 mellor filme en lingua non inglesa, conseguindo dous galard\u00f3ns e oito nomeamentos en menos de d\u00faas d\u00e9cadas. Os dous filmes alem\u00e1ns que recibiron o premio dende a reunificaci\u00f3n foron \"Das Leben der Anderen\" (2006) de Florian Henckel von Donnersmarck e \"Nirgendwo in Afrika\" (2001) de Caroline Link. \u00c1mbolos dous son os \u00fanicos directores alem\u00e1ns que tiveron m\u00e1is dun filme nomeado nesta categor\u00eda. Varios outros filmes alem\u00e1ns recibiron premios da Academia noutras categor\u00edas diferentes \u00e1 do mellor filme internacional.\nPropostas.\nDe acordo coas regras da Academia, a selecci\u00f3n das propostas oficiais de cada pa\u00eds debe ser realizada por \"unha organizaci\u00f3n, xurado ou comit\u00e9 que debe inclu\u00edr artistas e/ou creadores no eido do cinema\". No caso alem\u00e1n, o comit\u00e9 de selecci\u00f3n e procedemento est\u00e1n xestionados por German Films Service + Marketing GmbH, con sede en M\u00fanic, co\u00f1ecido como Export-Union of German Cinema at\u00e9 o ano 2004. Os produtores e distribuidores de filmes poden enviar a German Films un filme para a s\u00faa consideraci\u00f3n, que verifica a integridade da solicitude e o cumprimento das normas da Academia. German Films non est\u00e1 representado no comit\u00e9 e c\u00e9ntrase soamente nos aspectos organizacionais. Malia que a Alema\u00f1a Oriental adoitaba enviar propostas con moderaci\u00f3n, Alema\u00f1a Occidental e a Alema\u00f1a reunificada participan regularmente, enviando propostas \u00e1 Academia cada ano ag\u00e1s dende 1962 a 1964 e en 1991. A negativa do comit\u00e9 de selecci\u00f3n a presentar un filme en 1991 foi moi controvertida. A escolla de \"Das wei\u00dfe Band \u2013 Eine deutsche Kindergeschichte\" en 2009 tam\u00e9n causou certa controversia."}
{"id": "486651", "revid": "15490", "url": "https://gl.wikipedia.org/wiki?curid=486651", "title": "Zen\u00f3n I", "text": ""}
{"id": "486653", "revid": "5863", "url": "https://gl.wikipedia.org/wiki?curid=486653", "title": "Refraneiro galego da chuvia", "text": "A seguir rec\u00f3llese a pegada da chuvia na cultura popular galega, na etnograf\u00eda e na literatura de transmisi\u00f3n oral."}
{"id": "486654", "revid": "6939", "url": "https://gl.wikipedia.org/wiki?curid=486654", "title": "Almudena Otero Villena", "text": ""}
{"id": "486657", "revid": "88215", "url": "https://gl.wikipedia.org/wiki?curid=486657", "title": "Rally de Catalunya", "text": ""}
{"id": "486658", "revid": "88215", "url": "https://gl.wikipedia.org/wiki?curid=486658", "title": "Rally Catalunya", "text": ""}
{"id": "486659", "revid": "839", "url": "https://gl.wikipedia.org/wiki?curid=486659", "title": "Sabin Merino", "text": "Sabin Merino Zuloaga, nado en Urduliz (Biscaia) o 4 de xaneiro de 1992, \u00e9 un futbolista espa\u00f1ol. Xoga de extremo e o seu equipo actual \u00e9 o CD Legan\u00e9s.\nTraxectoria.\nInicios.\nChegou \u00e1 canteira do Athletic Club con s\u00f3 10 anos, procedente do Danok Bat bilba\u00edno. Entrou no \"Alev\u00edn B\" e posteriormente ascendeu ao \"Alev\u00edn A\" e ao \"Infantil B\". Despois de tres tempadas, abandonou o Athletic e regresou ao Danok Bat, club co que xogou ata xuven\u00eds. Entre medias pasou un ano nos Estados Unidos cursando bacharelato na cidade m\u00e1is poboada de Kentucky, Louisville, e xogando no Javanon Soccer. Con 19 anos, o Athletic volveuse fixar nel e recrutouno para o CD Basconia, co que xogou as tempadas 2011/12 e 2012/13 en Terceira Divisi\u00f3n. Na campa\u00f1a 2013/14 subiu ao Bilbao Athletic, co que xogou todos os partidos da tempada. Ao ano seguinte acadou o ascenso \u00e1 Segunda Divisi\u00f3n de Espa\u00f1a, sendo un dos piares principais do equipo, ao xogar 42 partidos e marcar 18 goles, sendo o m\u00e1ximo goleador do equipo xunto a Gorka Santamar\u00eda.\nAthletic Club.\nComo premio, Ernesto Valverde chamouno para facer a pretempada co primeiro equipo. Este convenceu a Valverde e pasou a formar parte do primeiro equipo, onde levou o n\u00famero 25 na competici\u00f3n nacional e o 27 na UEFA Europa League. O 6 de agosto de 2015 debutou co Athletic Club, en Bak\u00fa, no partido de volta da terceira rolda previa da Europa League. O 14 de agosto foi titular na ida da Supercopa de Espa\u00f1a en San Mam\u00e9s, contra o FC Barcelona (4-0). Xogou de extremo esquerdo e foi un martirio para Dani Alves, ao que desbordou para axudar a Aduriz no segundo gol do encontro. No partido de volta no Camp Nou quedou no banco, proclam\u00e1ndose campi\u00f3n da Supercopa de Espa\u00f1a once d\u00edas despois do seu debut.\nO 20 de agosto, no seu terceiro partido, marcou o seu primeiro gol, no partido de ida da \u00faltima rolda previa da UEFA, xogado en \u017dilina, que rematou cunha derrota por 3-2. O 23 de setembro logrou anotar o seu primeiro gol na Primeira Divisi\u00f3n, contra o Real Madrid (1-2) na quinta xornada, que rematou coa xeira de 427 minutos sen encaixar un gol de Keylor Navas. O 25 de febreiro marcou o gol que daba a clasificaci\u00f3n ao Athletic para os oitavos de final da Europa League, fronte ao Olympique de Marseille, no minuto 80, cun remate de cabeza en prancha. O 13 de marzo, nunha das poucas ocasi\u00f3ns que puido xogar como dianteiro centro debido \u00e1 transcendencia de Aduriz, marcou dous goles contra o Real Betis. Debido a unha lesi\u00f3n muscular a principios de abril non puido participar no tramo decisivo da tempada.\nO 23 de outubro de 2016 marcou un novo gol ante o Real Madrid, neste caso, no Santiago Bernab\u00e9u (2-1). Foi operado da pube a finais de xaneiro, pero o 26 de febreiro, no seu segundo partido despois do seu regreso, sufriu unha lesi\u00f3n na tibia da perna dereita que o tivo case dous meses de baixa. A s\u00faa terceira tempada no club, xa con Ziganda como adestrador, estivo marcada pola s\u00faa pouca contribuci\u00f3n ao equipo.\nCD Legan\u00e9s.\nO 31 de agosto de 2018 foi cedido ao Club Deportivo Legan\u00e9s durante unha tempada. Finalmente, tras unha cesi\u00f3n pouco produtiva, o Athletic Club anunciou que non renovar\u00eda o seu contrato. Esta decisi\u00f3n estendeu automaticamente a s\u00faa relaci\u00f3n co club madrile\u00f1o unha campa\u00f1a m\u00e1is.\nDeportivo da Coru\u00f1a.\nO 14 de xaneiro de 2020 anunciouse a s\u00faa cesi\u00f3n ao Deportivo da Coru\u00f1a, cunha cl\u00e1usula de compra obrigatoria sempre que o equipo non descendese. Conseguiu anotar gol en cada un dos seus catro primeiros partidos no Deportivo, convert\u00e9ndose no primeiro xogador do club en logralo, ata que unha lesi\u00f3n cortou a s\u00faa xeira. Co descenso do Deportivo \u00e1 Segunda Divisi\u00f3n B ao final da tempada a compra non se fixo efectiva e o futbolista volveu a Legan\u00e9s."}
{"id": "486661", "revid": "5863", "url": "https://gl.wikipedia.org/wiki?curid=486661", "title": "Artes pesqueiras", "text": ""}
{"id": "486666", "revid": "88215", "url": "https://gl.wikipedia.org/wiki?curid=486666", "title": "Bamarti", "text": ""}
{"id": "486669", "revid": "5132", "url": "https://gl.wikipedia.org/wiki?curid=486669", "title": "Yankuba Sima", "text": "Yankuba Sima Fatty, nado o 28 de xullo de 1996 en Xirona, \u00e9 un xogador de baloncesto profesional espa\u00f1ol que xoga no Umana Reyer Venezia da LBA italiana.\nTraxectoria.\nO 31 de agosto de 2018, Sima asinou co B\u00e0squet Manresa da Liga ACB.\nO 12 de xaneiro de 2020, anunciouse a s\u00faa cesi\u00f3n ata final de tempada \u00f3 Club Ourense Baloncesto da Liga LEB Ouro."}
{"id": "486671", "revid": "88215", "url": "https://gl.wikipedia.org/wiki?curid=486671", "title": "Rally Ourense-Ribeira Sacra", "text": ""}
{"id": "486672", "revid": "15490", "url": "https://gl.wikipedia.org/wiki?curid=486672", "title": "Iris Murdoch", "text": "Dame Jean Iris Murdoch, nada en Dubl\u00edn o 15 de xullo de 1919 e finada en Oxford o 8 de febreiro de 1999, foi unha escritora e fil\u00f3sofa irlandesa, co\u00f1ecida polas s\u00faas novelas en que combina unha rica caracterizaci\u00f3n con animados argumentos, inclu\u00edndo, polo xeral, temas de \u00edndole moral ou sexual.\nA s\u00faa primeira novela publicada \"Under the Net\" foi seleccionada en 2001 pola editorial Modern Library como unha das 100 mellores novelas en lingua inglesa do s\u00e9culo XX. En 2005, a novela foi escollida pola revista \"Time\" como unha das cen mellores novelas en ingl\u00e9s dende 1923.\nEn 1987, foi nomerada Dama Comandante da Orde do Imperio Brit\u00e1nico (DBE).\nTraxectoria.\nMurdoch naceu en Blessington Street 59 en Dubl\u00edn. O seu pai, Wills John Hughes Murdoch, provi\u00f1a dunha familia de granxeiros presbiterianos de Hillhall, (Condado de Down, preto de Belfast), e a s\u00faa nai, Irene Alice Richardson (1899\u20131985) que se preparara como cantante dende nena, pertenc\u00eda a unha familia anglicana de clase media de Dubl\u00edn membro da Igrexa Anglicana de Irlanda.\nCando era moi nova, os pais de Murdoch mud\u00e1ronse a Londres, onde o seu pai traballou como empregado do Ministerio de Sa\u00fade. Murdoch foi educada en escolas progresistas: primeiro en Froeble Demonstration School e despois en Badminton School (Bristol) en 1932.\nComezou a estudar cl\u00e1sicos, historia antiga e filosof\u00eda no Somerville College, de Oxford. Recibiu un grao con honra de primeira clase en 1942. Tras deixar Oxford pasou a traballar a Londres para HM Treasury. En xu\u00f1o de 1944 deixou a Treasury e pasou a traballar para UNRRA. Ao principio estivo en Londres na Oficina Rexional Europea da axencia, mais en 1945 foi enviada primeiro a Bruxelas, logo a Innsbruck, e finalmente a Graz, onde traballou nun campo de refuxiados. Deixou a UNRRA en 1946.\nEntre 1947 e 1948 estudou filosof\u00eda como posgraduada no Newnham College de Cambridge. Co\u00f1eceu a Wittgenstein en Cambridge, mais non o tivo como profesor, pois xa deixara o Trinity College antes de que ela chegase. En 1948, converteuse en profesora do St Anne's College, de Oxford, onde deu clases de filosof\u00eda ata 1963.\nEn 1954 escribiu a s\u00faa primeira novela, \"Under the Net\", mais xa publicara previamente ensaios sobre filosof\u00eda, inclu\u00eddo o primeiro estudo en ingl\u00e9s sobre Jean-Paul Sartre. Dous anos m\u00e1is tarde co\u00f1eceu e casou con John Bayley (1925-2015), profesor de literatura inglesa e tam\u00e9n escritor. O inhabitual matrimonio durou corenta e cinco anos, e Bayley coidouna ata os seus \u00faltimos d\u00edas. Bailey pensaba que o sexo era \"ineludibelmente rid\u00edculo\". Murdoch, pola contra, tivo \"m\u00faltiples relaci\u00f3ns con homes e mulleres das que, en turbias ocasi\u00f3ns, [Bailey] era testemu\u00f1a el mesmo\".\nIris publicou vinte e cinco novelas m\u00e1is e outros traballos sobre filosof\u00eda e drama ata 1995, ano en que comezou a padecer os efectos do alzh\u00e9imer, que ao principio atribu\u00edu a \u00abbloqueo de escritor\u00bb. Faleceu en 1999, aos setenta e nove anos. Bayley volveu casar dous anos despois.\nObras.\nFonte : Centre for Iris Murdoch Studies, Faculty of Arts and Social Sciences Kingston University"}
{"id": "486673", "revid": "5863", "url": "https://gl.wikipedia.org/wiki?curid=486673", "title": "Guimar\u00e3es Rosa", "text": ""}
{"id": "486677", "revid": "5863", "url": "https://gl.wikipedia.org/wiki?curid=486677", "title": "Xaqu\u00edn Mar\u00edn Formoso", "text": ""}
{"id": "486678", "revid": "56817", "url": "https://gl.wikipedia.org/wiki?curid=486678", "title": "Jaime Silva Gonz\u00e1lez", "text": "Jaime Silva Gonz\u00e1lez, finado en Cambados o 21 de xu\u00f1o de 2009, foi un odont\u00f3logo e pol\u00edtico galego.\nTraxectoria.\nFillo de Manuel Silva N\u00fa\u00f1ez. M\u00e9dico odont\u00f3logo en Cambados. Foi nomeado alcalde de Cambados en 1962. Permaneceu no cargo at\u00e9 1965.\nVida persoal.\nCasou con Irma Eunice Pe\u00f1a Dom\u00ednguez e foi pai de Jaime, Manuel e \u00cd\u00f1igo Silva Pe\u00f1a."}
{"id": "486679", "revid": "1888", "url": "https://gl.wikipedia.org/wiki?curid=486679", "title": "Joaqu\u00edn Fole Vilar", "text": "Joaqu\u00edn Fole Vilar, nado en Cambados en 1924 finado en Vilagarc\u00eda de Arousa en febreiro de 2003, foi un pol\u00edtico galego.\nTraxectoria.\nFillo de Dar\u00edo Fole Malvar. Funcionario xudicial. Foi nomeado alcalde de Cambados en 1965. Permaneceu no cargo at\u00e9 1974. Foi un dos impulsores da promoci\u00f3n e consolidaci\u00f3n da Festa do albari\u00f1o. Nas primeiras elecci\u00f3ns democr\u00e1ticas encabezou a Candidatura Independiente Democr\u00e1tica que obtivo catro concelleiros e foi a segunda forza m\u00e1is votada, por detr\u00e1s da Unidade Galega de Xo\u00e1n Antonio Pillado Silvoso, que foi elixido alcalde. Nas municipais de 1991 encabezou a lista do PSdeG-PSOE e logrou un concelleiro, por detr\u00e1s do PPdeG e o BNG. Dimitiu en febreiro de 1993, d\u00e1ndolle paso a Domingo Tabuyo Romero.\nVida persoal.\nCasou con Mar\u00eda del Carmen Pintos Costa."}
{"id": "486680", "revid": "1888", "url": "https://gl.wikipedia.org/wiki?curid=486680", "title": "Joaquin Fole Vilar", "text": ""}
{"id": "486681", "revid": "5863", "url": "https://gl.wikipedia.org/wiki?curid=486681", "title": "Guillermo Wundt", "text": ""}
{"id": "486695", "revid": "5863", "url": "https://gl.wikipedia.org/wiki?curid=486695", "title": "Eloy Anselmo Luis y Andr\u00e9", "text": ""}
{"id": "486698", "revid": "98629", "url": "https://gl.wikipedia.org/wiki?curid=486698", "title": "Eutarico", "text": "Eutarico C\u00edlica, Eutarico Ciliga ou Flavio Eutarico Cilica (en lat\u00edn Flavius Eutharicus Cilica), nado cara ao 480 e finado no 522, foi un pr\u00edncipe ostrogodo do reino visigodo que, a principios do s\u00e9culo VI, desempe\u00f1ou o consulado romano, xunto ao emperador bizantino Xustino I (reinado 518\u2013527), quen o adoptou como \"filius per arma\".\nEra xenro do rei ostrogodo Teodorico, o Grande (reinado 474\u2013526), quen o nomeou como herdeiro, mais morreu no 522 aos 42 anos, antes de poder herdar o t\u00edtulo do seu sogro. Teodorico alegou que Eutarico era un descendente da casa real ostrogoda dos Amalos e pretend\u00eda que o seu casamento con Amalasunta, filla de Teodorico, conseguise a uni\u00f3n dos reinos godos, continuase a dinast\u00eda de Teodorico e fortalecese o control godo sobre o Mediterr\u00e1neo occidental fronte ao pulo ascendente dos francos.\nMentres Eutarico foi nominalmente un estadista, pol\u00edtico e soldado do Imperio Romano de Oriente, tam\u00e9n era un cristi\u00e1n ariano, que chocou en diversas ordes coa maior\u00eda cat\u00f3lica. Durante o seu consulado no 519, as relaci\u00f3ns co Imperio Bizantino floreceron e o cisma acaciano entre as Igrexas Oriental e Occidental foi solucionado. Como c\u00f3nsul aplicou a pol\u00edtica tolerante de Teodorico nas relaci\u00f3ns cos xudeus, mais non foi tan tolerante coas tradici\u00f3ns cat\u00f3licas locais provocando o seu resentimento. Tras alg\u00fans disturbios en R\u00e1vena, onde os cat\u00f3licos incendiaron algunhas sinagogas, a posici\u00f3n pro-xud\u00eda de Eutarico foi exposta con resentimento nunha fragmentada cr\u00f3nica coet\u00e1nea, o An\u00f3nimo Valesiano.\nPouco despois da s\u00faa morte, seu fillo Atalarico ocupou o trono, brevemente, pois morreu con 18 anos. Daquela, a vi\u00fava de Eutarico permaneceu en Italia at\u00e9 a s\u00faa morte a mans do seu curm\u00e1n Teodato en 535.\nTraxectoria.\nInfancia.\nEutarico naceu polo 480, e era membro da familia nobiliaria ostrogoda dos Amalos. A s\u00faa li\u00f1axe foi trazada por Xordanes, que relatou na \"G\u00e9tica\" que Eutarico era fillo de Veterico, neto de Berismundo, bisneto de Turismundo (quen foi rei dos visigodos entre 451 a 453) e tataraneto de Hunimundo, o Mozo (estes dous \u00faltimos foron reis ostrogodos a finais do s\u00e9culo IV e comezo do V); este era fillo de Hermanarico e este de Achiulfo.\nEutarico creceu en Hispania, no Reino visigodo de Toledo, onde ti\u00f1a reputaci\u00f3n de ser \"un mozo forte en sabedor\u00eda e valor e sa\u00fade de corpo\". M\u00e1is tarde el convertesuse en \"filius per arma (fillo en armas)\" do emperador bizantino Xustino I (reinado 518\u2013527), o que poder\u00eda indicar que ocupou parte da s\u00faa infancia como soldado.\nA relevancia de Eutarico no mundo g\u00f3tico e romano era elevada, o que chamou a atenci\u00f3n de Teodorico, o Grande (reinado de 474\u2013526), co que estaba emparentado a trav\u00e9s de Hermanarico. Este foi un rei ostrogodo que gobernara un vasto territorio ao norte do mar Negro, na rexi\u00f3n de Oium, do cal Eutarico era descendente en 5\u00aa grao pois Teodorico era descendente de Vultulfo, o irm\u00e1n m\u00e1is vello de Hermanarico.\nPolo final do s\u00e9culo V, Teodorico era rei dos ostrogodos e gobernaba a Italia, Dalmacia e Pannonia coa capital en R\u00e1vena e, a maiores, era un aliado pr\u00f3ximo ao emperador bizantino Zen\u00f3n I (reinadi do 474\u2013475; 476\u2013491). A pesar de haber unha tensi\u00f3n entre Teodorico e o sucesor imperial Anastasio I Dicoro (r. 491\u2013518), Xustino I durante seu reinado procurou reconciliarse con el, pois a s\u00faa influencia no mundo b\u00e1rbaro torn\u00e1bao un aliado poderoso. Tendo traballo ao longo da s\u00faa vida para estabelecer un reino e fortalecer relaci\u00f3ns coa Igrexa e Roma, Teodorico pretend\u00eda estabelecer unha dinast\u00eda. O seu casamento con Audofleda, con todo, procurou tan s\u00f3 unha filla, Amalasunta. Polo tanto, para alcanzar s\u00faas ambici\u00f3ns, Teodorico ti\u00f1a que garantir a escolla dun xenro cunha li\u00f1axe forte igual \u00e1 s\u00faa. As s\u00faas investigaci\u00f3ns nas li\u00f1axes reais g\u00f3ticas, que estaban por aquel tempo amplamente distribu\u00eddas a trav\u00e9s da Europa, lev\u00e1rono at\u00e9 Hispania. Al\u00ed, descubriu Eutarico, o \u00faltimo herdeiro doutro ramo dos Amalos, que ti\u00f1a recentemente asumido a rexencia de Hispania. Con todo, estudos m\u00e1is recentes, con todo, suxiren que a li\u00f1axe de Eutarico como propia dos Amalos puido ser unha invenci\u00f3n de Teodorioco para axuda-la ambici\u00f3n de estabelecer a continuidade din\u00e1stica. Segundo a \"Gesta Theoderici\", Eutarico pertenceu aos Alanos en vez da dinast\u00eda dos Amalos. Mentres Xordanes, na s\u00faa historia dos godos, fai referencia \u00e1 prudencia e \u00e1 virtude (\"prudentia et virtus\") de Eutarico; iso tam\u00e9n puido ser unha creaci\u00f3n de Teodorico. Estas cualidades eran reco\u00f1ecidas como requisitos da ideolox\u00eda etnogr\u00e1fica g\u00f3tica, expresando un c\u00f3digo de civilidade deles. Ser\u00eda altamente beneficioso para o xenro escollido no caso de que el as tiver.\nCorte de Teodorico.\nNo 515, Eutarico respondeu \u00e1 chamada de Teodorico, o Grande e mudouse para a corte ostrogoda en R\u00e1vena. Al\u00ed, recibiu a Amalasunta en casamento e foi aclamado como herdeiro. Mentres, en Italia, desempe\u00f1ou un importante papel pol\u00edtico no reino ostrog\u00f3tico pois conseguiu a estima da corte e, ao mesmo tempo, era respectado polos romanos. Por\u00e9n, os autores cat\u00f3licos do per\u00edodo indican que, mentres o seu sogro era valorado pola s\u00faa pol\u00edtica de tolerancia, Eutarico actuou m\u00e1is como un \"ariano fan\u00e1tico\".\nNo 498, como vicexerente imperial nominal de Italia, Teodorico recibira o dereito de nomear o candidato consular occidental para cada ano. Con todo, impux\u00e9raselle, tam\u00e9n, unha restrici\u00f3n: s\u00f3 pod\u00eda seleccionar cidad\u00e1ns romanos para esa posici\u00f3n. Mais para ascender Eutarico, o rei desexaba facelo c\u00f3nsul para o ano 519. As\u00ed, para evita-la restrici\u00f3n imposta para os nomeamentos, e como un favor para Teodorico, Eutarico foi nomeado para esa posici\u00f3n polo propio Xustino I en xaneiro do 519.\nAo garantirlle a cidadan\u00eda romana, aceptalo como co-c\u00f3nsul e denominalo como \"fillo-en-armas\", Xustino I conseguiu estreitar os lazos con Teodorico. Al\u00e9n diso, Xustino I favoreceu a\u00ednda m\u00e1is ao concederlle o consulado s\u00e9nior. Est\u00e1 acreditado que as celebraci\u00f3ns que marcaron o seu ascenso festex\u00e1ronse con \"presentaci\u00f3ns magn\u00edficas de bestas salvaxes tra\u00eddas da \u00c1frica\" e que un diplom\u00e1tico en misi\u00f3n na Italia, o patricio S\u00edmaco, estaba \"maravillado coas riquezas dadas polos godos e romanos\".\nDurante este per\u00edodo, foi loubado por Casiodoro no senado nun eloxio no cal era comparado cos grandes c\u00f3nsules do pasado. A pequena Cr\u00f3nica, que Cassiodoro escribiu para parabenizalo polo seu consulado, \u00e9 co\u00f1ecida por centrarse no ascenso de Eutarico dende unha posici\u00f3n de gran honra civil, en vez das vitorias militares, como ser\u00eda m\u00e1is com\u00fan para o pasado da nobreza g\u00f3tica. O seu per\u00edodo como c\u00f3nsul \u00e9 retratado amplamente como un per\u00edodo de prosperidade para o Imperio Romano do Occidente no que se promulga un c\u00f3digo de civilidade. En marzo de 519, o cisma acaciano que separara as igrexas Oriental e Occidental durante os 35 anos anteriores, quedara rematado e as igrexas reconciliadas. Como complemento \u00e1 prosperidade sentida polos pobos do Imperio Romano, o ano do consulado de Eutarico tam\u00e9n foi descrito como semellando \"(un ano) de relucente promesa para o Reino Ostrogodo\".\nA cr\u00f3nica cat\u00f3lica coet\u00e1nea de An\u00f3nimo Valesiano retrata a Eutarico dende un punto de vista negativo, afirmando que era un home rudo e inimigo da fe cat\u00f3lica e que tomar\u00eda partido polos xudeus nos disturbios antixudeus en R\u00e1vena sobre os dereitos de congregaci\u00f3n xud\u00eda nas s\u00faas sinagogas. Este desacordo suscitou un conflito entre arianos e cat\u00f3licos no que o ariano Eutarico escolleu axudar os xudeus. P\u00e9nsase que a indignaci\u00f3n manifestada polos cat\u00f3licos naquela acci\u00f3n foi motivada por ser Eutarico un s\u00edmbolo da reciente reconciliaci\u00f3n entre as Igrexas oriental e occidental baixo a direcci\u00f3n de Teodorico. No evento en cuesti\u00f3n, as sinagogas de R\u00e1vena e Roma foron incendiadas por cristi\u00e1ns, e Teodorico, que estaba en Verona, ordenou que os incendiarios pagasen a reconstruci\u00f3n das sinagogas. \nMorte e legado.\nEutarico morreu no 522 con 42 anos, menos de tres anos despois do seu consulado. A s\u00faa morte causou problemas a Teodorico, que viu frustrados os seus intentos de uni-los dous reinos e establecer unha dinast\u00eda. A\u00ednda que Eutarico e Amalasunta tiveron un fillo chamado Atalarico que nacera en 516, e unha filla chamada Matasunta, a dinast\u00eda non conseguiu establecerse de xeito definitivo.\nTeodorico nomeou a Atalarico como o seu herdeiro no 526, e a nai de Atalarico actuou como rexente do seu fillo trala morte do rei aquel ano. Igualmente, Atalarico morreu en outubro de 534, aos 18 anos.\nPara manter o seu poder, Amalasunta asociou ao seu curm\u00e1n Teodato (reinado 534\u2013536) ao trono. A\u00ednda que xurara fidelidade a Amalsaunta, Teodato sent\u00edase inseguro e, en decembro de 534, mandou prender a Amalasunta e confinouna nunha illa do lago Bolsena, onde foi posteriormente asasinada o 30 de abril de 535."}
{"id": "486699", "revid": "23204", "url": "https://gl.wikipedia.org/wiki?curid=486699", "title": "Good bye, Lenin!", "text": ""}
{"id": "486704", "revid": "23204", "url": "https://gl.wikipedia.org/wiki?curid=486704", "title": "Filmes do Per\u00fa propostos \u00f3 \u00d3scar \u00f3 mellor filme internacional", "text": "O Per\u00fa presentou filmes para o \u00d3scar \u00f3 mellor filme internacional dende o ano 1967. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAntes do ano 2009, o Per\u00fa participara na competici\u00f3n 15 veces, mais nunca conseguira un nomeamento para o premio. Na 82\u00aa edici\u00f3n dos \u00d3scar, o ga\u00f1ador do Oso de Ouro \"La teta asustada\" foi escollido para representar o Per\u00fa e o pa\u00eds recibiu o primeiro nomeamento na categor\u00eda.\nSeis das propostas do Per\u00fa foron dirixidas por Francisco J. Lombardi mentres que outras tres foron dirixidas por Armando Robles Godoy.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Per\u00fa para a s\u00faa valoraci\u00f3n pola Academia co respectivo ano e cerimonia de entrega."}
{"id": "486706", "revid": "88215", "url": "https://gl.wikipedia.org/wiki?curid=486706", "title": "Bienvenido P\u00e9rez", "text": ""}
{"id": "486709", "revid": "23204", "url": "https://gl.wikipedia.org/wiki?curid=486709", "title": "Filmes de Nova Zelandia propostos \u00f3 \u00d3scar \u00f3 mellor filme internacional", "text": "Nova Zelandia presentou filmes para o \u00d3scar \u00f3 mellor filme internacional por primeira vez en 2011. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Nova Zelandia para a s\u00faa valoraci\u00f3n pola Academia co respectivo ano e cerimonia de entrega."}
{"id": "486710", "revid": "1131", "url": "https://gl.wikipedia.org/wiki?curid=486710", "title": "Dinoseto", "text": "O Dinoseto \u00e9 un arbusto con forma de dinosauro que se exhibe no centro da cidade de Vigo.\nHistoria.\nA s\u00faa primeira localizaci\u00f3n foi na r\u00faa Rosal\u00eda de Castro da cidade debido a unha equivocaci\u00f3n da empresa encargada da s\u00faa instalaci\u00f3n, xa que deb\u00eda situarse de xeito inicial nun parque infantil situado na parroquia de Navia, nos arrabaldes da cidade. Por\u00e9n, o \"Dinoseto\" converteuse de xeito inmediato nun \u00e9xito nas redes sociais, o que provocou que se situase de xeito permanente no casco urbano da cidade, concretamente na c\u00e9ntrica Porta do Sol. \u00c9 neste lugar onde se pode visitar actualmente e no que se converteu nunha das grandes atracci\u00f3ns tur\u00edsticas da cidade, convert\u00e9ndose en tradici\u00f3n que os turistas se fagan un selfie na plataforma que se atopa situada \u00f3 car\u00f3n da escultura, como foi o caso de Pedro S\u00e1nchez, candidato por aquel intre \u00e1 presidencia do goberno espa\u00f1ol polo Partido Socialista Obrero Espa\u00f1ol nas elecci\u00f3ns xerais do ano 2016, durante a s\u00faa visita \u00e1 cidade no mes de maio do mesmo ano, ou os m\u00fasicos Luis Fonsi e James Rhodes, no 2017 e 2018 de xeito respectivo.\nComo consecuencia da s\u00faa popularidade, o Concello de Vigo colocou novos sebes con forma de dinosauro, como \u00e9 o caso do \"Rinoseto\" (con forma de triceratops en Navia) ou o do \"Dinoseti\u00f1o\", situado \u00f3 car\u00f3n do \"Dinoseto\" orixinal na Porta do Sol da cidade.\nVideoxogo.\nDebido \u00e1 popularidade do Dinoseto na cidade de Vigo e nos concellos da s\u00faa \u00e1rea de influencia, en xaneiro do ano 2017 e ap\u00f3s un ano de traballo, o enxe\u00f1eiro redondel\u00e1n Xavier Souto rematou o desenvolvemento do videoxogo \"Dinoseto vs The World\", que consiste en evitar obst\u00e1culos mentres o usuario manexa o Dinoseto por diversos escenarios da cidade de Vigo. O xogo est\u00e1 actualmente dispo\u00f1\u00edbel de balde para o sistema operativo Android."}
{"id": "486714", "revid": "23204", "url": "https://gl.wikipedia.org/wiki?curid=486714", "title": "Filmes de Mozambique propostos \u00f3 \u00d3scar \u00f3 mellor filme internacional", "text": "Mozambique presentou un filme para o \u00d3scar \u00f3 mellor filme internacional por primeira vez no ano 2017. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Mozambique para a s\u00faa valoraci\u00f3n pola Academia co respectivo ano e cerimonia de entrega."}
{"id": "486719", "revid": "23204", "url": "https://gl.wikipedia.org/wiki?curid=486719", "title": "Comboio de Sal e A\u00e7\u00facar", "text": "Comboio de Sal e A\u00e7\u00facar \u00e9 un filme de 2016 dirixido por Lic\u00ednio Azevedo. \u00c9 unha coproduci\u00f3n internacional entre Mozambique e Portugal. Foi escollido como candidato de Mozambique para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado.\nSinopse.\nNo medio dunha guerra civil, un tren de pasaxeiros e mercador\u00edas debe viaxar cincocentas millas a trav\u00e9s dun territorio controlado pola guerrilla."}
{"id": "486721", "revid": "23204", "url": "https://gl.wikipedia.org/wiki?curid=486721", "title": "Filmes de Malaui propostos \u00f3 \u00d3scar \u00f3 mellor filme internacional", "text": "Malawi presentou un filme para o \u00d3scar \u00f3 mellor filme internacional por primeira vez no ano 2018. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Malawi para a s\u00faa valoraci\u00f3n pola Academia co respectivo ano e cerimonia de entrega."}
{"id": "486722", "revid": "23204", "url": "https://gl.wikipedia.org/wiki?curid=486722", "title": "Filmes de Siria propostos \u00f3 \u00d3scar \u00f3 mellor filme internacional", "text": "Siria presentou un filme para o \u00d3scar \u00f3 mellor filme internacional por primeira vez no ano 2017. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Siria para a s\u00faa valoraci\u00f3n pola Academia co respectivo ano e cerimonia de entrega."}
{"id": "486725", "revid": "23204", "url": "https://gl.wikipedia.org/wiki?curid=486725", "title": "Little Gandhi", "text": "Little Gandhi \u00e9 un filme documental sirio de 2016 dirixido por Sam Kadi. Foi escollido como candidato de Siria para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado. Foi a primeira vez que Siria enviaba un filme para a s\u00faa consideraci\u00f3n \u00f3 premio.\nSinopse.\nUn filme documental sobre a vida do activista sirio Ghiath Matar, cuxa defensa polas protestas non violentas lle valeron o alcume de \"Little Gandhi\"."}
{"id": "486727", "revid": "89787", "url": "https://gl.wikipedia.org/wiki?curid=486727", "title": "Demetrio T\u00fapac Yupanqui", "text": "Limitryu Tupaq Yupanki (en castel\u00e1n Demetrio T\u00fapac Yupanqui), nado en San Jer\u00f3nimo, Cuzco, o 22 de decembro de 1923 e finado en Lima o 3 de maio de 2018, foi un profesor de lingua quechua (ou m\u00e1is preciso o quechua do sur), tradutor de castel\u00e1n a quechua e xornalista peruano.\nTraxectoria.\n\u00d3s catorce anos ingresou no Seminario de San Antonio Abad de Cuzco, onde estudou teolox\u00eda, humanidades, filosof\u00eda, lat\u00edn e grego; tam\u00e9n aprendeu a aplicar a ling\u00fc\u00edstica \u00e1 lingua falada pola s\u00faa familia, o quechua. Finalmente, non se ordenou sacerdote. Foi a Lima, onde estudou Filosof\u00eda na Pontificia Universidade Cat\u00f3lica do Per\u00fa, e despois Dereito na Universidade Nacional Maior de San Marcos. Traballou no xornal \"La Prensa\", e comezou a dar clases de quechua. Posteriormente, abriu a s\u00faa propia academia, Yachay Wasi. Tam\u00e9n impartiu clases da lingua nos Estados Unidos.\nEn novembro de 2005, grazas \u00f3 seu traballo, publicouse finalmente a traduci\u00f3n \u00f3 quechua do cl\u00e1sico castel\u00e1n \"Don Quixote da Mancha\" co nome \"Yachay sapa wiraqucha dun Qvixote Manchamantan\".\nEn 2008, a s\u00faa obra \"El curso quechua\" foi traducida \u00f3 ruso por A. Skromnitsky."}
{"id": "486728", "revid": "23204", "url": "https://gl.wikipedia.org/wiki?curid=486728", "title": "Limitryu Tupaq Yupanki", "text": ""}
{"id": "486730", "revid": "47401", "url": "https://gl.wikipedia.org/wiki?curid=486730", "title": "Filmes propostos \u00f3 mellor filme internacional na 29\u00aa edici\u00f3n dos \u00d3scar", "text": "En 1956, a Academia das Artes e das Ciencias Cinematogr\u00e1ficas (AMPAS) dos Estados Unidos convidou individualmente a pa\u00edses a que presentasen os seus mellores filmes do ano para a inauguraci\u00f3n do \u00d3scar \u00f3 mellor filme en lingua non inglesa. Nos anos anteriores, o galard\u00f3n non era un premio regular e non exist\u00edan nomeados, xa que o ga\u00f1ador era simplemente anunciado durante a cerimonia de entrega.\nOito pa\u00edses de Europa occidental e Asia oriental presentaron os seus filmes para a consideraci\u00f3n do primeiro premio, e cinco deles foron escollidos como nomeados \u00f3 \u00d3scar.\nO ga\u00f1ador inaugural, \"La strada\" de Italia, foi anunciado na cerimonia dos \u00d3scar, que se celebrou o 27 de marzo de 1957."}
{"id": "486732", "revid": "89787", "url": "https://gl.wikipedia.org/wiki?curid=486732", "title": "Marine Stewardship Council", "text": "O Marine Stewardship Council (MSC) \u00e9 unha organizaci\u00f3n mundial independente sen \u00e1nimo de lucro encargada de establecer un est\u00e1ndar para a pesca sustent\u00e1bel, xestionando un programa de certificaci\u00f3n e ecoetiquetado para a pesca salvaxe.\nFundaci\u00f3n, sede, dirixentes e empregados.\nA organizai\u00f3n fundouse en 1997 en Londres, Reino Unido, cidade na que ten a s\u00faa sede, en Marine House, 1 Snow Hill.\nNa actualidade (2020) o seu Presidente executivo (CEO) \u00e9 Rupert Howes, e o Presidente da Xunta Directiva \u00e9 Will Martin.\nConta cuns 120 epregados.\nMisi\u00f3ns e funcionamento.\nA MSC xestiona un programa de certificaci\u00f3n e ecoetiquetado para a pesca salvaxe. As pescar\u00edas que desexen demostrar que est\u00e1n ben xestionadas e son sustent\u00e1beis son avaliadas por un equipo de expertos (independientes da pescar\u00eda e independientes do MSC) con respecto \u00e1 base cient\u00edfica do est\u00e1ndar MSC, sendo un proceso p\u00fablico e participativo de todas as partes interesadas. Os produtos do mar poden mostrar a \"ecoetiqueta azul\" do MSC unicamente se este peixe, crust\u00e1ceo ou molusco \u00e9 trazado a trav\u00e9s da cadea de subministraci\u00f3n at\u00e9 unha pescar\u00eda que foi certificada segundo o est\u00e1ndar do MSC.\nA misi\u00f3n do MSC \u00e9 utilizar a s\u00faa ecoetiqueta e o seu programa de certificaci\u00f3n de pescar\u00edas para contribu\u00edr \u00e1 sa\u00fade dos oc\u00e9anos de todo o mundo, reco\u00f1ecendo e recompensando as pr\u00e1cticas de pesca sustent\u00e1beis, influ\u00edr nas elecci\u00f3ns do consumidor cando compra peixes e mariscos, e traballar coas partes interesadas para transformar o mercado de produtos pesqueiros de maneira sustent\u00e1bel.\u200b\nDesenvolvemento do MSC en Espa\u00f1a.\nEn marzo de 2011 abriuse a oficina do MSC para Espa\u00f1a e Portugal en Madrid cun equipo de tres persoas.\nNa actualidade (2020) a directora do MSC para Espa\u00f1a e Portugal \u00e9 Laura Rodr\u00edguez."}
{"id": "486733", "revid": "89787", "url": "https://gl.wikipedia.org/wiki?curid=486733", "title": "Filmes da Rep\u00fablica Dominicana propostos \u00f3 \u00d3scar \u00f3 mellor filme internacional", "text": "A Rep\u00fablica Dominicana presentou filmes para o \u00d3scar \u00f3 mellor filme internacional dende o ano 1983. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou a Rep\u00fablica Dominicana para a s\u00faa valoraci\u00f3n pola Academia co respectivo ano e cerimonia de entrega."}
{"id": "486735", "revid": "88215", "url": "https://gl.wikipedia.org/wiki?curid=486735", "title": "Borja Gol\u00e1n Sant\u00edn", "text": ""}
{"id": "486742", "revid": "785", "url": "https://gl.wikipedia.org/wiki?curid=486742", "title": "Maximiliano II de Habsburgo", "text": ""}
{"id": "486748", "revid": "785", "url": "https://gl.wikipedia.org/wiki?curid=486748", "title": "Emperador Maximiliano", "text": "Emperador Maximiliano p\u00f3dese referir a:"}
{"id": "486750", "revid": "5863", "url": "https://gl.wikipedia.org/wiki?curid=486750", "title": "Eloy Luis-Andr\u00e9", "text": ""}
{"id": "486751", "revid": "5863", "url": "https://gl.wikipedia.org/wiki?curid=486751", "title": "Mexill\u00f3n de Galicia", "text": ""}
{"id": "486752", "revid": "88215", "url": "https://gl.wikipedia.org/wiki?curid=486752", "title": "Rally de Nar\u00f3n", "text": ""}
{"id": "486753", "revid": "88215", "url": "https://gl.wikipedia.org/wiki?curid=486753", "title": "Rallye Nar\u00f3n Indunor", "text": ""}
{"id": "486754", "revid": "88215", "url": "https://gl.wikipedia.org/wiki?curid=486754", "title": "Rallye Internacional da Coru\u00f1a", "text": ""}
{"id": "486755", "revid": "88215", "url": "https://gl.wikipedia.org/wiki?curid=486755", "title": "Rali do Cocido", "text": ""}
{"id": "486756", "revid": "88215", "url": "https://gl.wikipedia.org/wiki?curid=486756", "title": "Rally Internacional Nar\u00f3n Indunor", "text": ""}
{"id": "486757", "revid": "27155", "url": "https://gl.wikipedia.org/wiki?curid=486757", "title": "Peptidil transferase", "text": "A peptidil transferase \u00e9 un ribozima situado na subuinidade maior do ribosoma con actividade de aminoaciltransferase (), que exerce a principal actividade enzim\u00e1tica do ribosoma, creando enlaces pept\u00eddicos entre amino\u00e1cidos adxacentes portados por ARNt durante a bios\u00edntese de prote\u00ednas (traduci\u00f3n). Os substratos da reacci\u00f3n da peptidil transferase son un peptidil-ARNt (un ARNt que leva unido unha cadea pept\u00eddica que se est\u00e1 sintetizando no ribosoma) e un aminoacil-ARNt (un ARNt que leva unido un amino\u00e1cido, que \u00e9 o seguinte amino\u00e1cido que ser\u00e1 engadido a dita cadea). A cadea polipept\u00eddica en formaci\u00f3n e o amino\u00e1cido est\u00e1n unidos cada un ao seu ARNt por enlace \u00e9ster ao \u00e1tomo de O nos extremos CCA-3' de ditos ARNt. A peptidil transferase cataliza a adici\u00f3n do residuo de amino\u00e1cido unido a un dos ARNt para que creza a cadea polipept\u00eddica unida ao outro ARNt durante a s\u00edntese de prote\u00ednas. A actividade de peptidil tansferase non se encontra na parte proteica do ribosoma, sen\u00f3n que depende enteiramente dun ARNr da subunidade ribos\u00f3mica maior, polo que act\u00faa como un ribozima, e cataliza a formaci\u00f3n de enlaces pept\u00eddicos. O ali\u00f1amento entre os extremos CCA do peptidil-ARNt unido ao ribosoma e o aminoacil-ARNt no centro activo da peptidil transferase contrib\u00fae \u00e1 s\u00faa capacidade de catalizar estas reacci\u00f3ns. Esta reacci\u00f3n ocorre por medio dun desprazamento nucleof\u00edlico. O grupo amino do aminoacil-ARNt ataca o grupo carboxilo terminal do peptidil-ARNt. \u00c9 un ribozima cunha secuencia de nucle\u00f3tidos que foi moi conservada durante a evoluci\u00f3n. A existencia de ribozimas como este apoia a hip\u00f3tese do mundo de ARN, na que o ARN ter\u00eda un papel fundamental na orixe da vida.\nHai outros enzimas peptidil transferases que non funcionan na traduci\u00f3n, pero son relativamente poucos os enzimas con esta funci\u00f3n.\nFunci\u00f3n e mecanismo.\nA peptidil transferase acelera a reacci\u00f3n ao diminu\u00edr a enerx\u00eda de activaci\u00f3n da reacci\u00f3n. Fai isto proporcionando a orientaci\u00f3n axeitada para que ocorra a reacci\u00f3n. Proporciona a necesaria proximidade dos reactivos, xa que os achega, pero non proporciona un mecanismo alternativo, sen\u00f3n que simplemente facilita que o substrato te\u00f1a a correcta orientaci\u00f3n, incrementando a probabilidade de que o mecanismo funcione.\nO ribosoma.\nNunha estrutura ribos\u00f3mica hai tres sitios de uni\u00f3n de mol\u00e9culas, que son os sitios P, A e E. O sitio A \u00e9 o sitio aminoacil onde se une o aminoacil-ARNt. A estrutura do sitio A cont\u00e9n un residuo de amino\u00e1cido unido por enlace \u00e9ster e al\u00ed hai unha amina libre. O sitio P \u00e9 o sitio peptidil, onde se une outro ARNt coa cadea polipept\u00eddica en crecemento. O sitio E \u00e9 o sitio de sa\u00edda (\"exit\" en ingl\u00e9s), onde est\u00e1n os ARNt que deixaron o seu amino\u00e1cido e saen seguidamente do ribosoma.\nMecanismo.\nEn canto ao mecanismo, a reacci\u00f3n catalizada polo centro peptidil transferase do ribosoma \u00e9 a amin\u00f3lise dun enlace \u00e9ster, na que o grupo \u03b1-amino nucleof\u00edlico do aminoacil-ARNt do sitio A ataca o carbono do carbonilo do enlace \u00e9ster que une o residuo pept\u00eddico do peptidil-ARNt do sitio P. O ataque do grupo \u03b1-NH2 sobre o carbono do carbonilo do \u00e9ster ten como resultado a formaci\u00f3n dun estado de transici\u00f3n de seis membros no cal o grupo 2\u2032-OH do residuo ribosa A76 do sitio A doa o seu prot\u00f3n ao ox\u00edxeno 3\u2032 sa\u00ednte adxacente e simultaneamente recibe un prot\u00f3n do grupo amino. \nDiana de antibi\u00f3ticos.\nOs seguintes inhibidores da s\u00edntese de prote\u00ednas te\u00f1en como diana a peptidil transferase:"}
{"id": "486758", "revid": "88215", "url": "https://gl.wikipedia.org/wiki?curid=486758", "title": "Rally Vila de Lal\u00edn", "text": ""}
{"id": "486759", "revid": "88215", "url": "https://gl.wikipedia.org/wiki?curid=486759", "title": "Rally Villa de Lal\u00edn", "text": ""}
{"id": "486761", "revid": "5863", "url": "https://gl.wikipedia.org/wiki?curid=486761", "title": "Xos\u00e9 Andr\u00e9s Cornide Saavedra Folgueira", "text": ""}
{"id": "486762", "revid": "5863", "url": "https://gl.wikipedia.org/wiki?curid=486762", "title": "Eloi Luis Andr\u00e9", "text": ""}
{"id": "486763", "revid": "5863", "url": "https://gl.wikipedia.org/wiki?curid=486763", "title": "Eloy Anselmo Luis Andr\u00e9", "text": ""}
{"id": "486764", "revid": "5863", "url": "https://gl.wikipedia.org/wiki?curid=486764", "title": "Eloi Lu\u00eds Andr\u00e9", "text": ""}
{"id": "486765", "revid": "5863", "url": "https://gl.wikipedia.org/wiki?curid=486765", "title": "Eloy Anselmo Lu\u00eds Andr\u00e9", "text": ""}
{"id": "486766", "revid": "5863", "url": "https://gl.wikipedia.org/wiki?curid=486766", "title": "Eloi Anselmo Lu\u00eds Andr\u00e9", "text": ""}
{"id": "486767", "revid": "5863", "url": "https://gl.wikipedia.org/wiki?curid=486767", "title": "Eloi Anselmo Lois Andr\u00e9", "text": ""}
{"id": "486768", "revid": "5863", "url": "https://gl.wikipedia.org/wiki?curid=486768", "title": "Eloy Anselmo Lois Andr\u00e9", "text": ""}
{"id": "486770", "revid": "22795", "url": "https://gl.wikipedia.org/wiki?curid=486770", "title": "MSC", "text": "MSC \u00e9 unha sigla que pode referirse a:"}
{"id": "486771", "revid": "1131", "url": "https://gl.wikipedia.org/wiki?curid=486771", "title": "Consello Regulador do Mexill\u00f3n de Galicia", "text": "O Consello Regulador do Mexill\u00f3n de Galicia \u00e9 un organismo que ten como obxectivo o fomento da calidade do mexill\u00f3n galego.\nTen a s\u00faa sede na Avenida da Mari\u00f1a, 25-1\u00ba de Vilagarc\u00eda de Arousa.\nHistoria.\nO Consello Regulador do Mexill\u00f3n de Galicia iniciou as s\u00faas actividades en 1994, a\u00ednda que os traballos previos \u00e1 s\u00faa constituci\u00f3n comezaron en 1989. Unha das primeiras iniciativas do Consello Regulador foi a solicitude, baixo os termos da normativa auton\u00f3mica, do reco\u00f1ecemento \"Produto Galego de Calidade\" para o mexill\u00f3n de Galicia. Por ent\u00f3n, esta normativa aplic\u00e1base unicamente aos produtos agroalimentarios da terra, de forma que o mexill\u00f3n converteuse no primeiro produto do mar en obter esa menci\u00f3n. Con posterioridade, a Uni\u00f3n Europea estableceu un marco comunitario unificado para as Denominaci\u00f3ns de Orixe e outras figuras de calidade vinculadas a un lugar xeogr\u00e1fico determinado, obrigando aos pa\u00edses membros a eliminar ou reconverter todo tipo de marcas, denominaci\u00f3ns e normativas que fixeran menci\u00f3n \u00e1 orixe como factor determinante da calidade dos produtos. O nome Mexill\u00f3n de Galicia foi pioneiro na s\u00faa solicitude e converteuse no primeiro produto do mar en Europa en obter o distintivo de calidade Denominaci\u00f3n de Orixe Protexida (DOP). No ano 2007 quedaba inscrita no rexistro da Uni\u00f3n Europea a Denominaci\u00f3n de Orixe Protexida Mexill\u00f3n de Galicia e actualmente \u00e9 a \u00fanica DOP para un produto do mar en Espa\u00f1a. Desde ent\u00f3n, o Consello Regulador foi adquirindo unhas funci\u00f3ns perfectamente definidas e foi perfeccionando os seus sistemas de control de calidade. Paralelamente, a marca \"Mexill\u00f3n de Galicia\" foi aumentando a s\u00faa notoriedade e prestixio entre produtores, comercializadores e consumidores.\nDesde a s\u00faa creaci\u00f3n en 1994 o Consello do Mexill\u00f3n de Galicia traballou pola implantaci\u00f3n dunha denominaci\u00f3n de orixe protexida (DOP) para o Mexill\u00f3n de Galicia, que a [[Uni\u00f3n Europea]] reco\u00f1eceu en [[2007]] como a primeira da s\u00faa categor\u00eda aplicada a un produto do mar. \u00abA denominaci\u00f3n certificou a calidade e a orixe do mexill\u00f3n galego; dende o principio traballamos tam\u00e9n na sostenibilidade, pero falt\u00e1banos a s\u00faa certificaci\u00f3n; ese momento chega agora\u00bb, indicou Francisco Alcalde, o presidente do Consello, un organismo baixo o que se amparan 2 090 bateas, ao redor de dous terzos das que existen nas [[r\u00edas galegas]], e 55 empresas que, en [[2018]], colocaron no mercado 54 mill\u00f3ns de kg de mexill\u00f3n acreditado. Un ano leva traballando o Consello no proceso que acaba de iniciarse e que concluir\u00e1 nunos doce meses: a consecuci\u00f3n do \"selo azul\" do [[Marine Stewardship Council]] (MSC), a principal etiqueta internacional de xesti\u00f3n ambiental para produtos mari\u00f1os.\nA sede do Consello en Vilagarc\u00eda foi o escenario no que Mexill\u00f3n de Galicia anunciou o arranque dunha avaliaci\u00f3n que medir\u00e1 o estado das poboaci\u00f3ns do noso mexill\u00f3n, \"[[Mytilus galloprovincialis]]\", o impacto do seu cultivo no [[ecosistema]] e a eficacia da s\u00faa xesti\u00f3n. Laura Rodr\u00edguez, a directora de MSC para [[Espa\u00f1a]] e [[Portugal]], explicou que todo iso se desenvolve a trav\u00e9s de 29 indicadores que punt\u00faan examinadores independentes. Neste caso, Bureau Veritas. A partir de a\u00ed, as empresas que desexen sumarse \u00e1 certificaci\u00f3n deber\u00e1n someterse a un proceso similar, pero centrado na cadea de custodia. Se a nota \u00e9 positiva, o mexill\u00f3n galego con denominaci\u00f3n poder\u00e1 comercializarse co seu selo azul.\nFunci\u00f3ns.\nA finalidade principal do Consello Regulador \u00e9 fomentar a calidade do [[mexill\u00f3n]], tanto nas actividades de [[Miticultura|cultivo]], como na elaboraci\u00f3n, transformaci\u00f3n e distribuci\u00f3n, para poder ofrecerlle ao consumidor un produto acorde coas s\u00faas expectativas e esixencias. O control da orixe e da calidade do produto comeza coa realizaci\u00f3n de auditor\u00edas nas [[batea]]s. As\u00ed mesmo, o Consello Regulador disp\u00f3n de unidades de control en todos os peiraos autorizados para a descarga de mexill\u00f3n. O persoal t\u00e9cnico de control e certificaci\u00f3n est\u00e1 equipado con medios de transmisi\u00f3n telem\u00e1tica de datos e supervisa cada unha das descargas de mexill\u00f3n que se realizan neses peiraos. Tam\u00e9n \u00e9 funci\u00f3n do Consello auditar a cadea de custodia nas empresas de elaboraci\u00f3n e transformaci\u00f3n de mexill\u00f3n e facer inspecci\u00f3ns aleatorias de produto no mercado. Os controis establecidos son a base de todo o sistema de certificaci\u00f3n de produto, que \u00e9 un proceso din\u00e1mico e permanente, de xeito que cando os resultados son favor\u00e1beis e garanten a calidade e a orixe do mexill\u00f3n, prod\u00facese a certificaci\u00f3n conforme a norma de calidade ISO-17065. O Consello Regulador do Mexill\u00f3n de Galicia ten subcontratada parte das tarefas de control e certificaci\u00f3n \u00e1 entidade independente externa [[Bureau Veritas]].\nOrganigrama.\nO m\u00e1ximo \u00f3rgano de xesti\u00f3n do Consello Regulador do Mexill\u00f3n de Galicia \u00e9 o pleno, composto por representantes dos produtores e comercializadores de mexill\u00f3n, as\u00ed como por vocais da [[Xunta de Galicia|Administraci\u00f3n auton\u00f3mica]]. As actividades de control da Denominaci\u00f3n de Orixe Protexida canal\u00edzanse a trav\u00e9s dunha estrutura independente, encabezada por un Comit\u00e9 de Certificaci\u00f3n.\nGastronom\u00eda: receitas.\nToas estas receitas, e oito m\u00e1is, poden verse aqu\u00ed.\nV\u00e9xase tam\u00e9n.\nOutros artigos.\n[[Categor\u00eda:Organizaci\u00f3ns non gobernamentais]]\n[[Categor\u00eda:Bivalvos]]\n[[Categor\u00eda:Gastronom\u00eda]]"}
{"id": "486772", "revid": "56817", "url": "https://gl.wikipedia.org/wiki?curid=486772", "title": "Selecci\u00f3n de rugby dos Pa\u00edses Baixos", "text": "A Selecci\u00f3n de rugby dos Pa\u00edses Baixos, alcumados \"Oranje\", representa ao Pa\u00edses Baixos nas competici\u00f3ns oficiais de rugby. Sen ningunha participaci\u00f3n na Copa do Mundo de Rugby, os Pa\u00edses Baixos est\u00e1n considerados por World Rugby como equipo de terceira categor\u00eda (Desenvolvemento 2)."}
{"id": "486773", "revid": "5132", "url": "https://gl.wikipedia.org/wiki?curid=486773", "title": "Selecci\u00f3n de rugby de Pa\u00edses Baixos", "text": ""}
{"id": "486774", "revid": "5132", "url": "https://gl.wikipedia.org/wiki?curid=486774", "title": "Selecci\u00f3n de rugby de Holanda", "text": ""}
{"id": "486779", "revid": "5132", "url": "https://gl.wikipedia.org/wiki?curid=486779", "title": "Selecci\u00f3n de rugby de Corea", "text": ""}
{"id": "486780", "revid": "5863", "url": "https://gl.wikipedia.org/wiki?curid=486780", "title": "Rudolf Eucken", "text": ""}
{"id": "486782", "revid": "5863", "url": "https://gl.wikipedia.org/wiki?curid=486782", "title": "Nupcias", "text": ""}
{"id": "486783", "revid": "5863", "url": "https://gl.wikipedia.org/wiki?curid=486783", "title": "Colexio dos Padres Escolapios de Celanova", "text": ""}
{"id": "486784", "revid": "65337", "url": "https://gl.wikipedia.org/wiki?curid=486784", "title": "Guinea (moeda)", "text": "A guinea foi unha moeda de ouro de aproximadamente un cuarto de onza de peso que se emitiu en Gran Breta\u00f1a entre os anos 1663 e 1813. Toma o seu nome da rexi\u00f3n de Guinea en \u00c1frica occidental, de onde proced\u00eda gran parte do ouro que se utilizou para a s\u00faa cu\u00f1axe. Orixinalmente ti\u00f1a o valor dunha libra esterlina, igual a vinte xilins, mais os aumentos no prezo do ouro en relaci\u00f3n \u00e1 prata fixeron que o seu valor aumentase, en ocasi\u00f3ns ata os trinta xilins. Entre 1717 e 1816, o seu valor fixouse oficialmente en vinte e un xilins.\nCando Gran Breta\u00f1a adoptou o padr\u00f3n ouro, a guinea continuou apenas como unidade de conta, malia non circular a s\u00faa especie f\u00edsica, para indicar unha cantidade dunha libra mais un xilin (21 xilins) ou, xa na \u00e9poca decimal, unha libra e cinco peniques.\nEmit\u00edronse tam\u00e9n fracci\u00f3ns dun cuarto, un terzo e media guinea, e m\u00faltiplos de d\u00faas e de cinco guineas.\nHistoria.\nOrixes: s\u00e9culo XVII.\nAs primeiras guineas cu\u00f1\u00e1ronse o 6 de febreiro de 1663, en substituci\u00f3n da \"unite\", e unha disposici\u00f3n publicada o 27 de marzo do mesmo ano deulles o status de moeda legal. Estipulouse ent\u00f3n que de cada libra troy (373,24 gramos) de ouro de 22 quilates (916 mil\u00e9simas) deb\u00edan sa\u00edr 44 guineas e media. Xa que logo, o seu peso te\u00f3rico era de 8,38 gramos.\nCarlos II (1600-1685).\nA variaci\u00f3n da paridade entre o valor do ouro e o da prata durante o reinado de Carlos II (1600-1685) supuxo unha alteraci\u00f3n do valor da guinea, que orixinariamente era o dunha libra ou vinte xilins, de maneira que na d\u00e9cada de 1680 a moeda equival\u00eda a 22 xilins. Como mostra das flutuaci\u00f3ns do seu valor, nas s\u00faas anotaci\u00f3ns no diario do 13 de xu\u00f1o de 1667, o funcionario ingl\u00e9s Samuel Pepys rexistrou que o seu prezo era daquela de 24 a 25 xilins.\nO di\u00e1metro da guinea foi dunha polgada (25,4 mm) ao longo de todo o reinado de Carlos II, e a pureza media do ouro era de 0,9100 mil\u00e9simas (segundo os datos duns ensaios feitos en 1773 sobre exemplares cu\u00f1ados no ano anterior.\nA moeda emitiuse anualmente entre 1663 e 1684. Nalg\u00fans dos exemplares das guineas emitidas en 1663, 1664, 1665 e 1668 aparece gravada baixo o busto a figura dun elefante, ao que se lle engade un castelo nalgunhas moedas de 1674 e 1675. O elefante simbolizaba a Compa\u00f1\u00eda Real Africana (\"Royal African Company\"), fundada en 1660, cuxas actividades nas costas do Golfo de Guinea deron como resultado a importaci\u00f3n de moito ouro por Inglaterra.\nAmbas as faces das guineas de Carlos II foron dese\u00f1adas por John Roettier (1631-ca. 1700). Os anversos amosan un fino busto do rei ollando \u00e1 dereita cunha coroa de loureiro (emendada varias veces durante o reinado), rodeado pola lenda (\"Carlos II pola Graza de Deus\"). Nos reversos represent\u00e1ronse catro escudos cruciformes coroados, de Inglaterra, Escocia, Francia e Irlanda, entre os que se amosan catro cetros e, no centro, catro C entrelazados, todo rodeado pola lenda (\"Rei de Gran Breta\u00f1a, Francia e Irlanda\"). O canto \u00e9 estriado, para evitar o recorte e a extracci\u00f3n do ouro e para distinguir a moeda con respecto \u00e1 media coroa de prata, que ti\u00f1a unha inscrici\u00f3n no canto. Ata 1669, as estr\u00edas do canto eran perpendiculares ao bordo da moeda, en tanto que a partir de 1670 pasaron a ser diagonais.\nXacobe II (1685-1688).\nO dese\u00f1ador John Roettier continuou ocup\u00e1ndose dos cu\u00f1os para as guineas do reinado de Xacobe II (1685-1688). Neste per\u00edodo, as moedas pesaban 8,5 gramos (0,30 onzas) e ti\u00f1an un di\u00e1metro de entre 25 e 26\u00a0mm, cunha pureza media do ouro de 909 mil\u00e9simas. As moedas destes catro anos emit\u00edronse tanto coa presenza das marcas do elefante e o castelo como sen elas. O busto real olla agora \u00e1 esquerda e est\u00e1 rodeado pola lenda (\"Xacobe II pola Graza de Deus\"). Tanto o canto como o reverso son herdados do seu antecesor, ag\u00e1s pola ausencia dos C entrelazados no centro do reverso.\nGuillerme e Mar\u00eda (1689-1694).\nCoa destituci\u00f3n de Xacobe II na Revoluci\u00f3n Gloriosa de 1688, a s\u00faa filla Mar\u00eda e o esposo desta, o pr\u00edncipe Guillerme de Orange reinaron conxuntamente. As s\u00faas cabezas am\u00f3sanse unidas e en estilo romano cl\u00e1sico nas guineas, a de Guillerme na parte dianteira e a de Ana atr\u00e1s, coa lenda (\"Guillerme e Mar\u00eda pola Graza de Deus\"). Neste per\u00edodo, o dese\u00f1o do reverso foi totalmente renovado, cun grande escudo coroado que abrangue os de Inglaterra, Francia, Escocia e Irlanda, e co le\u00f3n rampante de Nassau no centro. A lenda do reverso \u00e9 (\"Rei e Ra\u00ed\u00f1a de Gran Breta\u00f1a, Francia e Irlanda\").\nNa primeira parte deste reinado o valor da guinea chegou a incrementarse ata chegar aos 30 xilins. O seu peso e o seu di\u00e1metro mant\u00ed\u00f1anse en 8,5 gramos e de 25 a 26\u00a0mm, e Roettier segu\u00eda a encargarse do seu dese\u00f1o. As guineas cu\u00f1\u00e1ronse sen interrupci\u00f3n entre 1689 e 1694, en versi\u00f3ns coas marcas de elefante e castelo e sen elas (ag\u00e1s en 1692 e en 1694, cando s\u00f3 se usou a marca do elefante).\nGuillerme III (1695-1702).\nLogo do falecemento da ra\u00ed\u00f1a Mar\u00eda por var\u00edola en 1694, Guillerme continuou o seu reinado en solitario. As guineas continuaron cu\u00f1\u00e1ndose con regularidade desde 1695 ata 1701, coa marca elefante-castelo e sen ela, e suponse que Johann Crocker, un gravador procedente de Dresden, no Ducado de Saxonia, sucedeu como dese\u00f1ador a Roettier a partir do falecemento deste en 1698.\nAs guineas do reinado de Guillerme III baixaron o seu peso a 8,4 g, cunha pureza do ouro de 912 mil\u00e9simas. O seu di\u00e1metro mant\u00edvose nos 25\u201326\u00a0mm ata 1700 e subiu a 26\u201327\u00a0mm na emisi\u00f3n de 1701. No anverso aparece o busto real ollando \u00e1 dereita, rodeado pola lenda Para o reverso considerouse que o dese\u00f1o utilizado no reinado coa s\u00faa esposa non tivera \u00e9xito e retomouse o que caracterizara as emisi\u00f3ns de Carlos II e Xacobe II, a\u00ednda que mantendo o pequeno le\u00f3n de Nassau no centro. A lenda do reverso \u00e9 e o canto \u00e9 estriado diagonal.\nS\u00e9culo XVIII.\nRa\u00ed\u00f1a Ana (1702-1714).\nNo per\u00edodo da ra\u00ed\u00f1a Ana emit\u00edronse guineas todos os anos bardante 1704. As moedas datadas en 1703 amosan baixo o busto do anverso a palabra , en conmemoraci\u00f3n da procedencia do ouro utilizado para a s\u00faa cu\u00f1axe, capturado na r\u00eda viguesa na Batalla de Rande.\nCoa Lei da Uni\u00f3n de 1707, pola que se crea o Reino unificado de Gran Breta\u00f1a, a trav\u00e9s da uni\u00f3n dos parlamentos de Escocia e de Inglaterra, modificouse o dese\u00f1o dos reversos das guineas, as primeiras que se poden considerar propiamente brit\u00e1nicas. Ata a uni\u00f3n, os escudos cruciformes do reverso amosaban en orde as armas de Inglaterra, Escocia, Francia e Irlanda, separadas por cetros e cunha rosa no centro, e coa lenda (\"Ra\u00ed\u00f1a de Gran Breta\u00f1a, Francia e Irlanda\"). A partir da Lei da Uni\u00f3n, as armas inglesas e escocesas aparecen unidas nun escudo, repetidas no primeiro e no cuarto cuartel. As marcas do elefante e o castelo poden aparecer nas moedas de 1708 e de 1709. O centro do motivo do reverso amosa a estrela da Orde da Xarreteira.\nAs guineas deste per\u00edodo pesan 8,3 gramos e te\u00f1en un di\u00e1metro de 25\u00a0mm, e est\u00e1n cu\u00f1adas en ouro de 913 mil\u00e9simas. As estr\u00edas do canto seguen a ser diagonais.\nOs cu\u00f1os de todas as guineas dos reinados de Ana e de Xurxo I foron gravados por Johann Crocker.\nXurxo I (1714-1727).\nAs guineas a nome de Xurxo I emit\u00edronse sen interrupci\u00f3n entre 1714 e 1727, e entre elas as marcas do castelo e o elefante aparecen nalgunhas moedas datadas en 1721, 1722 e 1726. O seu peso oscila entre 8,3 e 8,4 gramos, e o seu di\u00e1metro entre 25 e 26 mil\u00edmetros, cunha pureza media do ouro de 913 mil\u00e9simas.\nUnha caracter\u00edstica singular deste per\u00edodo foi a utilizaci\u00f3n de cinco bustos diferentes do monarca durante os anos de emisi\u00f3n. Outro feito rechamante \u00e9 que nas guineas de 1714 a lenda do anverso declara o rei como Pr\u00edncipe Elector do Sacro Imperio Romano. Neste anverso obs\u00e9rvase o busto real ollando \u00e1 dereita, coa lenda (\"Xurxo, pola Graza de Deus, Rei de Gran Breta\u00f1a, Francia e Irlanda, Defensor da Fe\"). Nas datas posteriores, a lenda \u00e9 . Canto aos reversos, estes contin\u00faan o mesmo dese\u00f1o xeral das anteriores, excepto pola orde dos escudos, que pasa a ser Inglaterra e Escocia, Francia, Irlanda e Hannover, coa lenda, en 1714, (\"Duque de Brunswick e Lueneburg, Arquitesoureiro e Pr\u00edncipe Elector do Sacro Imperio Romano\"). Para o resto dos anos, a lenda \u00e9 (\"Duque de Brunswick e Lueneburg, Arquitesoureiro e Elector do Sacro Imperio Romano\"). Os cantos mante\u00f1en as estr\u00edas diagonais.\nLogo das constantes flutuaci\u00f3ns do valor da guinea desde o seu nacemento, no comezo deste reinado situ\u00e1base nos 21 xilins e seis peniques. En 1717, Gran Breta\u00f1a adoptou o padr\u00f3n ouro, sobre a base dunha guinea de 8,38 gramos de ouro de 22 quilates. Unha disposici\u00f3n real de decembro dese mesmo ano fixaba o valor da guinea en vinte e un xilins.\nXurxo II (1727-1760).\nO estudo das guineas de Xurxo II \u00e9 unha cuesti\u00f3n m\u00e1is complexa, xa que existiron ata oito anversos e cinco reversos diferentes nos 33 anos do seu reinado. As moedas cu\u00f1\u00e1ronse con todas as datas bardante 1742, 1744, 1754 e 1757. O seu peso oscila entre os 8,3 e 8,4 gramos e o seu di\u00e1metro entre os habituais 25 e 26\u00a0mm, ag\u00e1s alg\u00fans exemplares datados en 1727, que son un mil\u00edmetro m\u00e1is pequenos. A pureza media do ouro foi de 914 mil\u00e9simas.\nAlgunhas das pezas emitidas entre 1729 e 1739 levan a marca baixo o busto real, para indicar o ouro foi subministrado pola \"East India Company\" (\"Compa\u00f1\u00eda das Indias Orientais\"). Ademais, alg\u00fans exemplares de 1745 amosan a palabra nesa mesma posici\u00f3n, o que indicaba que a orixe do ouro, tra\u00eddo desde al\u00ed polo almirante George Anson, durante a s\u00faa navegaci\u00f3n arredor do mundo.\nNa primeira parte do reinado os cantos mantiveron as estr\u00edas diagonais caracter\u00edsticas das etapas anteriores, mais a partir de 1739, para aumentar a seguridade, substitu\u00eduse este dese\u00f1o pola presenza dunhas puntas de frecha.\nEn 1732 retir\u00e1ronse da circulaci\u00f3n as antigas guineas cu\u00f1adas a golpe de martelo.\nOs anversos das guineas de Xurxo II amosan o busto real orientado cara \u00e1 esquerda e coa lenda (\"Xurxo II pola Graza de Deus\"; resumido a entre 1739 e 1743), en tanto que os reversos presentan un \u00fanico escudo grande coroado, cuxos cuarteis conte\u00f1en as armas de Inglaterra, Escocia, Francia, Hannover e Irlanda, e a lenda (\"Rei de Gran Breta\u00f1a, Francia e Irlanda, Defensor da Fe, Duque de Brunswick e L\u00fcneburg, Tesoureiro Arquiveiro e Elector do Sacro Imperio Romano\").\nO reinado de Xurxo II foi o derradeiro en cu\u00f1arse os m\u00faltiplos de d\u00faas e de cinco guineas.\nXurxo III (1760-1820).\nAs guineas a nome de Xurxo III te\u00f1en un peso de 84 gramos e un di\u00e1metro de 24 mil\u00edmetros, cunha pureza media do ouro (consonte os ensaios de 1773) de 914 mil\u00e9simas. Neste per\u00edodo houbo seis anversos diferentes e tres reversos, e as guineas levan as datas de 1761, 1763-1779, 1781-1799 e 1813. Todos os anversos amosan o busto real ollando \u00e1 dereita, coa lenda , coas diferentes versi\u00f3ns do retrato do monarca. O reverso das guineas emitidas entre 1761 e 1786 exhibe un escudo coroado coas armas de Inglaterra e Escocia, Francia, Irlanda e Hannover, rodeadas da lenda (\"Rei de Gran Breta\u00f1a, Francia e Irlanda, Defensor da Fe, Duque de Brunswick e L\u00fcneburg, Arquitesoureiro e Elector do Sacro Imperio Romano\") e a data no exergo. En 1787 implantouse un novo dese\u00f1o do escudo coa forma dunha pa de punta, o que fai que na numism\u00e1tica anglosaxoa se co\u00f1ezan estas moedas como \"spade guinea\" (\"guinea de pa\").\nEn 1774 fund\u00edronse arredor de 20 mill\u00f3ns de guineas de Guillerme III e da ra\u00ed\u00f1a Ana que estaban deterioradas polo uso, para seren cu\u00f1adas como novas guineas e medias guineas.\nCara \u00e1 fin do s\u00e9culo o ouro empezou a escasear e o seu prezo elevouse. A Revoluci\u00f3n francesa e os conflitos b\u00e9licos subsecuentes esgotaran as reservas deste metal e a poboaci\u00f3n comezou a acumular moedas de ouro. O parlamento aprobou unha lei para p\u00f3r en circulaci\u00f3n billetes de curso legal en calquera cantidade, e en 1799 paralizouse a produci\u00f3n de guineas, a\u00ednda que seguiron a cu\u00f1arse as medias guineas e os terzos de guinea.\nLogo da Lei da Uni\u00f3n entre Gran Breta\u00f1a e Irlanda de 1800, os t\u00edtulos do monarca cambiaron e unha Orde do Consello do 5 de novembro dese mesmo ano ordenou a preparaci\u00f3n dunha nova moeda. Malia chegar a prepararse os cu\u00f1os para esta nova guinea, a s\u00faa produci\u00f3n non chegou a ser autorizada.\nS\u00e9culo XIX.\nEn 1813 f\u00edxose necesario cu\u00f1ar 80.000 guineas para o pagamento ao ex\u00e9rcito do Duque de Wellington nos Pireneos, debido a que as poboaci\u00f3ns locais s\u00f3 aceptaban o ouro como pagamento. Por este motivo, a emisi\u00f3n deste ano co\u00f1\u00e9cese como \"guinea militar\". Neses tempos, o ouro a\u00ednda era escaso e o guinea valor\u00e1base no mercado ata a 27 xilins en billetes. Por tal motivo, a cu\u00f1axe destas moedas para as necesidades especiais do ex\u00e9rcito non lle resultaba rendible ao Goberno, o que levou \u00e1 cancelaci\u00f3n da s\u00faa cu\u00f1axe.\nEstas \"guineas militares\" te\u00f1en un dese\u00f1o propio para os seus reversos, cun escudo coroado no interior dunha liga na que se le o lema da Orde da Xarreteira de Inglaterra: (\"Deshonrado sexa quen pense mal\"). A lenda que rodea os reversos \u00e9 (\"Rei dos Brit\u00e1nicos, Defensor da Fe\").\nSubstituci\u00f3n pola libra.\nEn 1816 levouse a cabo en Gran Breta\u00f1a un proceso de reorganizaci\u00f3n do seu sistema monetario logo da inestabilidade xerada nos anos anteriores pola Revoluci\u00f3n Francesa e as guerras napole\u00f3nicas, que deu como resultado a substituci\u00f3n da guinea pola libra como unidade monetaria, manifestada na moeda polo soberano.\nMalia non existir a s\u00faa especie f\u00edsica, a denominaci\u00f3n de \"guinea\" seguiu a utilizarse durante moito tempo para facer referencia a unha cantidade de vinte e un xilins (ou unha libra e 5 peniques, na moeda decimal). A guinea estaba investida dunha consideraci\u00f3n aristocr\u00e1tica, polo que mesmo ata a a d\u00e9cada de 1970, xa co sistema monetario decimalizado, se segu\u00eda a utilizar como unidade de conta para determinados orzamentos e honorarios profesionais, os prezos de terreos, as apostas de cabalos, as poxas de arte e incluso os electrodom\u00e9sticos e todo o relacionado co luxo. Isto sucedeu tam\u00e9n en Australia, ata que este pa\u00eds decimalizou o seu sistema monetario en 1966, despois do cal a guinea pasou a representar un valor de dous d\u00f3lares e dez centavos.\nMoeda de d\u00faas libras conmemorativa (2013).\nEn 2013, a Real Casa da Moeda (\"Royal Mint\") emitiu unha moeda de d\u00faas libra para conmemorar o 350\u00ba aniversario da primeira emisi\u00f3n da guinea, a primeira vez que no Reino Unido se utiliza unha moeda en lembranza da existencia doutra. A s\u00faa tiraxe \u00e9 de pouco m\u00e1is de tres mill\u00f3ns de exemplares.\nO anverso \u00e9 obra de Ian Rank-Broadley e segue a tipolox\u00eda com\u00fan \u00e1s demais moedas bimet\u00e1licas de d\u00faas libras, co busto da ra\u00ed\u00f1a Isabel II no centro e rodeado pola lenda . O reverso foi expresamente dese\u00f1ado polo artista Anthony Smith e sup\u00f3n unha reinterpretaci\u00f3n da \"guinea da pa\" de finais do s\u00e9culo XVIII. No seu canto gravouse a cita do escritor Stephen Kemble (1758-1822): (\"Que \u00e9 unha guinea? \u00c9 unha cousa espl\u00e9ndida\")."}
{"id": "486789", "revid": "1131", "url": "https://gl.wikipedia.org/wiki?curid=486789", "title": "Espasa-Calpe", "text": "Espasa-Calpe foi unha editorial espa\u00f1ola que existiu durante boa parte do s\u00e9culo XX.\nHistoria.\nNaceu en 1925 da uni\u00f3n de d\u00faas editoriais: Calpe, fundada en 1918 por Nicol\u00e1s Mar\u00eda de Urgoiti, e Espasa, fundada en 1860 por Pablo e Jos\u00e9 Espasa Anguera.\nA empresa xurdida da fusi\u00f3n, denominada Espasa-Calpe, quedou baixo o control da compa\u00f1\u00eda Papelera Espa\u00f1ola, e no seu momento constitu\u00edu unha das empresas editoriais m\u00e1is importantes da \u00e9poca. A nova editorial contou ademais cun ventaxoso contrato de subministraci\u00f3n coa Papelera. Ademais, Calpe comprometeuse a continuar a produci\u00f3n da famosa Enciclopedia \u00abEspasa\u00bb, e tam\u00e9n a s\u00faa distribuci\u00f3n. Espasa-Calpe abriu en Madrid unha importante librer\u00eda, a Casa del Libro, situada en plena Gran V\u00eda. Continuou coa produci\u00f3n da agora denominada \"Enciclopedia Espasa-Calpe\". Ademais, ampliou as s\u00faas operaci\u00f3ns cara a Am\u00e9rica do Sur, establecendo unha sede na capital arxentina, Buenos Aires. Desde al\u00ed estendeu o seu mercado a outros pa\u00edses, como Chile, Uruguai, Per\u00fa, M\u00e9xico ou Cuba.\nEn 1984 a editorial institu\u00edu o Premio Espasa-Calpe de Ensaio, de car\u00e1cter anual, que segue entreg\u00e1ndose hoxe en d\u00eda.\nEspasa-Calpe continuu existindo ata que en 1991 fue adquirida polo Grupo Planeta, que pagou por ela a cifra de 15.000 mill\u00f3ns de pesetas da \u00e9poca. Desde ent\u00f3n pasou a formar parte do grupo Planeta, a\u00ednda que mantendo a s\u00faa identidade como editorial \u00abEspasa\u00bb."}
{"id": "486791", "revid": "5863", "url": "https://gl.wikipedia.org/wiki?curid=486791", "title": "Espasa - Calpe", "text": ""}
{"id": "486792", "revid": "5863", "url": "https://gl.wikipedia.org/wiki?curid=486792", "title": "Espasa Calpe", "text": ""}
{"id": "486793", "revid": "5863", "url": "https://gl.wikipedia.org/wiki?curid=486793", "title": "Gran V\u00eda (Madrid)", "text": ""}
{"id": "486794", "revid": "5863", "url": "https://gl.wikipedia.org/wiki?curid=486794", "title": "Espasa Calpe, S.A.", "text": ""}
{"id": "486795", "revid": "5863", "url": "https://gl.wikipedia.org/wiki?curid=486795", "title": "Editorial Espasa-Calpe", "text": ""}
{"id": "486797", "revid": "5863", "url": "https://gl.wikipedia.org/wiki?curid=486797", "title": "Premio Nacional de literatura infantil e xuvenil", "text": ""}
{"id": "486798", "revid": "89787", "url": "https://gl.wikipedia.org/wiki?curid=486798", "title": "O misterio dos fillos de L\u00faa", "text": "O misterio dos fillos de L\u00faa \u00e9 un libro de Fina Casalderrey publicado en 1995 pola Editorial S.M. O ano seguinte ga\u00f1ou o Premio Nacional de Literatura infantil e xuvenil de Espa\u00f1a. Foi inclu\u00eddo na Biblioteca Galega 120 e traducido ao castel\u00e1n, ao catal\u00e1n e ao bret\u00f3n."}
{"id": "486800", "revid": "5863", "url": "https://gl.wikipedia.org/wiki?curid=486800", "title": "Editorial S. M.", "text": ""}
{"id": "486801", "revid": "5863", "url": "https://gl.wikipedia.org/wiki?curid=486801", "title": "Premio de Literatura Infantil O Barco de Vapor", "text": ""}
{"id": "486803", "revid": "47401", "url": "https://gl.wikipedia.org/wiki?curid=486803", "title": "Filmes propostos \u00f3 mellor filme internacional na 30\u00aa edici\u00f3n dos \u00d3scar", "text": "Os seguintes 12 filmes, todos eles de pa\u00edses diferentes, foron propostos na 30\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Francia, India, Italia, Noruega e Alema\u00f1a Occidental. Italia ga\u00f1ou o premio co filme de Federico Fellini \"Le notti di Cabiria\", un drama sobre unha prostituta de Roma que busca en van o amor verdadeiro.\nO documental mexicano \"Torero!\", non conseguiu obter un nomeamento nesta categor\u00eda pero si foi nomeado na de mellor documental.\nA dinamarquesa Annelise Hovmand converteuse na primeira muller directora cun filme proposto nesta categor\u00eda."}
{"id": "486804", "revid": "23204", "url": "https://gl.wikipedia.org/wiki?curid=486804", "title": "Filmes de Ghana propostos \u00f3 \u00d3scar \u00f3 mellor filme internacional", "text": "Ghana presentou un filme para o \u00d3scar \u00f3 mellor filme internacional por primeira vez no ano 2019. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Ghana para a s\u00faa valoraci\u00f3n pola Academia co respectivo ano e cerimonia de entrega."}
{"id": "486805", "revid": "23204", "url": "https://gl.wikipedia.org/wiki?curid=486805", "title": "Azali (filme)", "text": "Azali \u00e9 un filme ghan\u00e9s de 2018 dirixido por Kwabena Gyansah. Foi escollido como candidato de Ghana para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado. Foi o primeiro filme de Ghana que se presentou nesta categor\u00eda dos \u00d3scar.\nSinopse.\nUnha rapaza dunha pequena vila foxe dun matrimonio concertado cun home de 70 anos, e acaba na buliciosa cidade de Accra."}
{"id": "486808", "revid": "23204", "url": "https://gl.wikipedia.org/wiki?curid=486808", "title": "Filmes de Xeorxia propostos \u00f3 \u00d3scar \u00f3 mellor filme internacional", "text": "Xeorxia presentou filmes para o \u00d3scar \u00f3 mellor filme internacional dende que acadou a s\u00faa independencia da URSS no ano 1991. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Xeorxia para a s\u00faa valoraci\u00f3n pola Academia co respectivo ano e cerimonia de entrega."}
{"id": "486809", "revid": "23204", "url": "https://gl.wikipedia.org/wiki?curid=486809", "title": "Filmes de Kirguizist\u00e1n propostos \u00f3 \u00d3scar \u00f3 mellor filme internacional", "text": "Kirguizist\u00e1n presentou filmes para o \u00d3scar \u00f3 mellor filme internacional dende o ano 1999. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, Kirguizist\u00e1n presentou 15 filmes \u00f3 premio dende que acadou a independencia da Uni\u00f3n Sovi\u00e9tica en 1991, mais non conseguiu chegar \u00e1 fase de nomeados. O primeiro filme kirguiz presentado foi \"Lyutyy\", presentado en nome da Uni\u00f3n Sovi\u00e9tica no ano 1974 para competir na 47\u00aa edici\u00f3n dos \u00d3scar. Nese filme, rodado en lingua rusa, un rapaz convence \u00f3 seu cruel t\u00edo para que salva a vida dun cadelo de lobo.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Kirguizist\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "486812", "revid": "65337", "url": "https://gl.wikipedia.org/wiki?curid=486812", "title": "Estatero de ouro exipcio", "text": "O estatero de ouro (lingua exipcia: \"nfr-nb\" \u2013\"Nefer-nub\"\u2013; \"ouro fino\") foi a primeira moeda cu\u00f1ada no Antigo Exipto, arredor do ano 360 a. de C., durante o per\u00edodo do fara\u00f3n Teos (361 ou 360 - a 359 ou 358 a. de C.), da XXX Dinast\u00eda.\nHistoria.\nCoa introduci\u00f3n do estatero de ouro, para o pagamento dos salarios aos mercenarios gregos que estaban ao seu servizo, Teos puxo a primeira pedra do seu propio circulante no Antigo Exipto. Posteriormente, tam\u00e9n Nectanebo II (360-342 a. de C.) emitiu estateros de ouro ao seu nome."}
{"id": "486814", "revid": "89787", "url": "https://gl.wikipedia.org/wiki?curid=486814", "title": "Ana Bel\u00e9n Garc\u00eda Vidal", "text": "Ana Bel\u00e9n Garc\u00eda Vidal, nada en Bergondo en 1975, \u00e9 unha pol\u00edtica galega do PPdeG.\nTraxectoria.\nLicenciada en Filolox\u00eda hisp\u00e1nica. Traballou nun despacho de avogados. Foi concelleira do PP en Noia entre 2015 e 2019. En 2020 tomou posesi\u00f3n como deputada no Parlamento de Galicia para substitu\u00edr a Beatriz Mato Otero."}
{"id": "486815", "revid": "89787", "url": "https://gl.wikipedia.org/wiki?curid=486815", "title": "Tom Brokaw", "text": "Thomas John Brokaw (|\u02c8bro\u028ak\u0254\u02d0|), nado en Webster (Dacota do Sur) o 6 de febreiro de 1940 \u00e9 un xornalista televisivo e escritor estadounidense. Foi o presentador e editor xefe de \"NBC Nightly News\" durante 22 anos (1982\u20132004). \u00c9 a \u00fanica persoa que presentou os tres programas principais de NBC News: \"The Today Show\", \"NBC Nightly News\", e, brevemente, \"Meet the Press\". Contin\u00faa a traballar como correspondente especial para NBC News e tam\u00e9n en documentais.\nXunto cos seus competidores Peter Jennings de ABC News e Dan Rather de CBS News, Brokaw foi un dos \"Big Three\" (\"tres grandes\") presentadores dos Estados Unidos durante as d\u00e9cadas de 1980, 1990 e principios de 2000. Os tres presentaron os seus programas bandeira de novas durante m\u00e1is de vinte anos, e os tres comezaron e retir\u00e1ronse (ou no caso de Jenning, morreu) cun ano de diferenza.\nBrokaw tam\u00e9n escribiu tam\u00e9n escribiu varios libro sobre historia e sociedade dos Estados Unidos no s\u00e9culo XX. \u00c9 o autor de \"The Greatest Generation\" (1998) e outras obras que recibiron numerosos premios.\nVida persoal.\nDende 1962, Brokaw est\u00e1 casado coa escritora Lynn Auld. Te\u00f1en tres fillas, Jennifer, Andrea e Sarah. Brokaw e a s\u00faa esposa pasan moito tempo no seu rancho pr\u00f3ximo a Livingston, Montana, que compraron en 1989.\nO 6 de setembro de 2012, Brokaw foi hospitalizado tras aparecer no programa de MSNBC \"Morning Joe\". Posteriormente chiou que estaba \"todo ben\" e explicou a s\u00faa doenza por tomar accidentalmente media dose de Ambien pola ma\u00f1\u00e1. Foi diagnosticado con mieloma m\u00faltiple en agosto de 2013 na Cl\u00ednica Mayo. Brokaw e os seus m\u00e9dicos est\u00e1n \"moi animados co seu progreso\". Continuou a traballar para a NBC durante os seus tratamentos. O 21 de decembro de 2014, Brokaw anunciou que o seu cancro remitira completamente.\nEn 2018, Brokaw foi acusado de insinuaci\u00f3ns sexuais non desexadas por tres mulleres, unha en 1968 e d\u00faas na d\u00e9cada de 1990. Brokaw negou as acusaci\u00f3ns. En resposta \u00e1s acusaci\u00f3ns, as s\u00faas antigas colegas Rachel Maddow, Andrea Mitchell, Maria Shriver, Kelly O'Donnell e outras 64, asinaron unha carta en que describ\u00edan a Brokaw como \"un home de tremenda decencia e integridade\"."}
{"id": "486816", "revid": "88215", "url": "https://gl.wikipedia.org/wiki?curid=486816", "title": "Penalty shoot-out (association football)", "text": ""}
{"id": "486817", "revid": "56817", "url": "https://gl.wikipedia.org/wiki?curid=486817", "title": "Selecci\u00f3n de rugby de Su\u00edza", "text": "A Selecci\u00f3n de rugby de Su\u00edza representa a Su\u00edza nas competici\u00f3ns oficiais de rugby. Sen ningunha participaci\u00f3n na Copa do Mundo de Rugby, Su\u00edza est\u00e1 considerada por World Rugby como equipo de terceira categor\u00eda (Desenvolvemento 2)."}
{"id": "486818", "revid": "89787", "url": "https://gl.wikipedia.org/wiki?curid=486818", "title": "Bette Nesmith Graham", "text": "Bette Clair McMurray, nada en Dallas o 23 de marzo de 1924 e finada en Richardson o 12 de maio de 1980, foi unha mecan\u00f3grafa e artista comercial estadounidense inventora do corrector l\u00edquido, co\u00f1ecida como Bette Nesmith Graham. Foi a nai do m\u00fasico e produtor Michael Nesmith de The Monkees.\nTraxectoria.\nGraham naceu en Dallas, Texas, filla de Jesse McMurray, xerente dunha compa\u00f1\u00eda de repostos de automoci\u00f3n, e Christine Duval. Creceu en San Antonio e graduouse no Alamo Heights High School. Casou con Warren Audrey Nesmith (1919\u20131984) antes de que el marchase para loitar na segunda guerra mundial. Mentres estaba en ultramar tivo un fillo, Robert Michael Nesmith, que naceu o 30 de decembro de 1942. Despois de que Warren Nesmith volvese \u00e1 casa, divorci\u00e1ronse (1946). O pai de Graham morreu a principios da d\u00e9cada de 1950, deix\u00e1ndolle varias propiedades en Dallas. Ela, a s\u00faa nai, Michael e a s\u00faa irm\u00e1 Yvonne mud\u00e1ronse al\u00ed. Para apoiarse como nai solteira, traballou como secretarias no Texas Bank and Trust. Posteriormente obtivo o posto de secretaria executiva, o posto m\u00e1is alto aberto nesa \u00e9poca para unha muller na industrai.\nEra dif\u00edcil borrar erros feitos coas primeiras m\u00e1quinas de escribir el\u00e9ctricas, o que provocaba problemas. Para lograr cartos extra, empregaba a s\u00faa habilidade para pintar fiestras en vacaci\u00f3ns. Deuse de conta, como dixo, de que \"coa caligraf\u00eda, un artista nunca corrixe borrando, sen\u00f3n que sempre pinta sobre o erro. As\u00ed que decid\u00edn empregar o que usan os artistas. Puxen algo de t\u00e9mpera baseada en auga nun bote e levei o meu cepillo para acuarela ao despacho. Useino para corrixir os meus erros\".\nGraham empregou a s\u00faa pintura correctora branca en segredo durante cinco anos, facendo algunhas melloras coa axuda do profesor de qu\u00edmica do seu fillo no Thomas Jefferson High School de Dallas. Alg\u00fans xefes amoest\u00e1rona por usalo, pero os seus compa\u00f1eiros buscaban con frecuencia a s\u00faa pintura. Finalmente comezou a vender o seu l\u00edquido corrector para escritura a m\u00e1quina como \"Mistake Out\" en 1956. O nome foi cambiado posteriormente a Liquid Paper cando creou a s\u00faa propia empresa.\nMistake Out comezou na d\u00e9cada de 1960 cunha pequena perda, co fogar de Nesmith actuando como sede da compa\u00f1\u00eda. Cando o produto se converteu nunha ferramenta indispensable para o secretariado, Nesmith moveu a produci\u00f3n e distribuci\u00f3n da s\u00faa coci\u00f1a \u00e1 unha estrutura met\u00e1lica port\u00e1til de 10 por 26 p\u00e9s no seu patio, onde estaban centradas a embalabaxe, a distribuci\u00f3n e a produci\u00f3n.\nBette Nesmith casou con Robert Graham en 1962 e el uniuse \u00e1 direcci\u00f3n da empresa. Divorci\u00e1ronse en 1975.\nVendeu Liquid Paper a Gillette Corporation por 47,5 mill\u00f3ns de d\u00f3lares en 1979. Nesa \u00e9poca, a s\u00faa empresa empregaba duascentas persoas e fabricaba 25 mill\u00f3ns de botes de l\u00edquido corrector cada ano.\nBette Nesmith faleceu o 12 de maio de 1980, con 56 anos, en Richardson, Texas.\nEstilo de mando.\nDende o principio, Graham dirixiu a s\u00faa empresa cunha combinaci\u00f3n \u00fanica de espiritualidade, igualitarismo e pragmatismo. Criada como metodista, converteuse \u00e1 Ciencia Cristi\u00e1 en 1942, e esta fe inspirou o desenvolvemento da s\u00faa \"declaraci\u00f3n de pol\u00edtica\" corporativa. En parte c\u00f3digo \u00e9tico, en parte filosof\u00eda de negocios, cubr\u00eda todo pola s\u00faa crenza nun \"ser supremo\" nun foco de decisi\u00f3n descentralizado e na \u00e9nfase na calidade do produto sobre a procura de beneficio. Tam\u00e9n cr\u00eda que as mulleres pod\u00edan achegar m\u00e1is calidade de educaci\u00f3n e humanista ao masculino mundo dos negocios, e proporcionou un cinto verde cun estanque de peixes, unha biblioteca e un centro de coidado infantil na sede da s\u00faa nova empresa en 1975.\nLegado.\nO seu \u00fanico fillo, o m\u00fasico Michael Nesmith (co\u00f1ecido como membro de The Monkees), herdou a metade da propiedade da s\u00faa nai de m\u00e1is de cincuenta mill\u00f3ns de d\u00f3lares. Unha porci\u00f3n financiou a Gihon Foundation que estableceu o Council on Ideas, un think tank cun centro de retiro situado ao norte de Santa Fe, Novo M\u00e9xico activo entre 1990 e 2000 e dedicado a explorar os problemas do mundo. En 2018 \"The New York Times\" publicou un obituario tard\u00edo por ela."}
{"id": "486826", "revid": "98629", "url": "https://gl.wikipedia.org/wiki?curid=486826", "title": "SMURF2", "text": "A prote\u00edna SMURF2 (do ingl\u00e9s \"Smad ubiquitination regulatory factor\", factor regulador de ubiquitinaci\u00f3n das prote\u00ednas Smad), a mi\u00fado chamada simplemente ligase de ubiquitina 2), \u00e9 unha enzima que nos humanos est\u00e1 codificada polo xene \"SMURF2\" do cromosoma 17 humano. Forma parte da familia de enzimas \u00abC2-WW-Hect\u00bb que controlan a ensamblaxe das adhesi\u00f3ns requiridas para a migraci\u00f3n celular.\nFunci\u00f3n.\nA SMURF2 \u00e9 unha ligase de ubiquitina espec\u00edfica para Smad reguladas por receptores, prote\u00ednas presentes na v\u00eda de sinalizaci\u00f3n celular da prote\u00edna morfox\u00e9nica \u00f3sea (BMP). A s\u00faa acci\u00f3n \u00e9 inhibitoria sobre as diversas enzimas da familia Smad. Unha prote\u00edna similar presente no x\u00e9nero de ras \"Xenopus\" est\u00e1 asociada coa formaci\u00f3n do padr\u00f3n corporal embrionario. Especificamente, SMURF2 participa na coordinaci\u00f3n da elongaci\u00f3n axonal e a polaridade en embriox\u00e9nese. SMURF2 \u00e9 atra\u00edda por Smad7, localizada nas balsas lip\u00eddicas das membranas celulares, coa subseguinte internalizaci\u00f3n, ubiquitinaci\u00f3n e degradaci\u00f3n do receptor de TGF-beta polo proteasoma.\nRap1B.\nNa s\u00faa funci\u00f3n de ubiquitina, SMURF2 dirixe a reciclaxe de prote\u00ednas ao asociarse a elas e marcalas para a s\u00faa destruci\u00f3n. SMURF2 at\u00f3pase situada no extremo nacente do ax\u00f3n xunto a outra prote\u00edna, Rap1B, cuxa sobreexpresi\u00f3n conduce a que as neuronas do hipocampo sexan multi-axonais. En contraste, a perda da funci\u00f3n de Rap1b, mediada polo uso de ARN de silenciamento, prev\u00e9n a formaci\u00f3n de ax\u00f3ns, un fenotipo recuperado pola expresi\u00f3n dunha forma constitutivamente activa de Cdc42. Unha mutaci\u00f3n en Cdc42 conduce \u00e1 perda desta funci\u00f3n que non pode ser rescatada por formas constitutivamente activas de Rap1b, polo que este debe situarse \"augas arriba\" do Cdc42. Rap1b conc\u00e9ntrase nunha soa das neuritas por acci\u00f3n da degradaci\u00f3n selectiva da prote\u00edna inactiva naquelas neuritas que dar\u00e1n lugar \u00e1s respectivas dendritas. Esta degradaci\u00f3n \u00e9 mediada pola actividade de ubiquitina de SMURF2. SMURF2 est\u00e1 dirixida cara ao cono de crecemento axonal por medio da interacci\u00f3n do seu dominio HECT xunto co dominio PDZ da prote\u00edna de polaridade Par3, o que permite o seu transporte mediante o axuste da subunidade KIF3A da cinesina-2.\nInteracci\u00f3ns.\nA prote\u00edna SMURF2 presenta interacci\u00f3ns con:"}
{"id": "486827", "revid": "56817", "url": "https://gl.wikipedia.org/wiki?curid=486827", "title": "SMAD (prote\u00edna)", "text": "As Smads (ou SMADs) constit\u00faen unha familia de prote\u00ednas estruturalmente similares, que son os principais transdutores de sinais da superfamilia dos receptores do factor de crecemento transformante beta (TGF-B), que son fundmentalmente importantes para a regulaci\u00f3n do desenvolvemento e crecemento.\nAs Smad forman un tr\u00edmero constitu\u00eddo por dous Smad reguladas polo receptor e un co-SMAD. Act\u00faan como factores de transcrici\u00f3n regulando a expresi\u00f3n de xenes espec\u00edficos.\nClases.\nNos mam\u00edferos existen oito Smad agrupadas en tres subfamilias:\nNomenclatura.\nAs prote\u00ednas \"SMA\"D son hom\u00f3logas tanto da prote\u00edna MAD da mosca \"Drosophila\" (polas s\u00faas siglas en ingl\u00e9s \"Mothers Against Decapentaplegic\", onde \"decapentapl\u00e9xico\" ref\u00edrese a unha prote\u00edna da mosca hom\u00f3loga \u00e1 prote\u00edna morfox\u00e9nica \u00f3sea humana) coma da prote\u00edna SMA do nematodo \"Caenorhabditis elegans\" (do xene \"sma\" da palabra \"small\", pequeno, debido \u00e1 s\u00faa capacidade de alterar o tama\u00f1o corporal). O nome \u00e9 unha composici\u00f3n das d\u00faas.\nDurante o estudo da \"Drosophila\", atopouse que unha mutaci\u00f3n no xene, \"MAD\", na nai, reprim\u00eda o xene \"decapentapl\u00e9xico\" (dpp) no embri\u00f3n.\nCabelo.\nDemostrouse que a presenza de complexos Smad1/5/8 fosforilados e a Dlx3 regulan a funci\u00f3n da v\u00eda de sinalizaci\u00f3n das BMP durante a morfox\u00e9nese do cabelo en certos modelos animais."}
{"id": "486828", "revid": "27155", "url": "https://gl.wikipedia.org/wiki?curid=486828", "title": "R-SMAD", "text": "As R-SMADs son un tipo de prote\u00edna SMAD reguladas por receptores. As SMAD son factores de transcrici\u00f3n que transducen sinais da superfamilia de ligandos extracelulares TGF-\u03b2 que inician nos receptores de TGF-beta a nivel da membrana celular e chegan ao n\u00facleo, onde activan xenes diana que transcriben o TGF-\u03b2. A activaci\u00f3n das R-SMAD ocorre por fosforilaci\u00f3n directa do seu extremo C-terminal polo dominio quinase intracelular do receptor de TGF-beta 1. Entre as R-SMAD incl\u00faense SMAD2 e SMAD3 da v\u00eda TGF-\u03b2/Activina/Nodal, e SMAD1, SMAD5 e SMAD8 da v\u00eda de sinalizaci\u00f3n da prote\u00edna morfox\u00e9nica \u00f3sea (BMP).\nEstrutura.\nAs R-Smad conte\u00f1en dous dominios conservados entre os seus membros, que son o dominio de Homolox\u00eda Mad1 (MH1) situado no extremo N-terminal da prote\u00edna e o dominio de Homolox\u00eda Mad2 (MH2) no extremo C-terminal. Os dous dominios de homolox\u00eda est\u00e1n separados por zonas reguladoras ricas no amino\u00e1cido prolina, cuxo tama\u00f1o e proporci\u00f3n var\u00edan entre os diferentes membros da familia Smad. No dominio MH1 reside a actividade da prote\u00edna de localizaci\u00f3n cara ao n\u00facleo, uni\u00f3n ao ADN e uni\u00f3n a factores de transcrici\u00f3n, mentres que o dominio MH2 permite a uni\u00f3n da prote\u00edna ao seu receptor e, augas abaixo na v\u00eda de sinalizaci\u00f3n, a actividade transcricional.\nEntre os dominios MH1 e MH2 existen motivos que lle confiren \u00e1 prote\u00edna importantes puntos de regulaci\u00f3n que incl\u00faen sitios de fosforilaci\u00f3n para as v\u00edas das quinases MAP (MAPK), a familia de quinases reguladas por sinais extracelulares (Erk), a quinase II dependente de Ca2+/calmodulina (CamKII) e a prote\u00edna quinase C (PKC).\nO extremo C-terminal das R-SMAD pos\u00fae un dominio rico no motivo xen\u00e9tico \u00abSSXS\u00bb que \u00e9 o lugar onde a prote\u00edna \u00e9 fosforilada como resposta a sinais drivados dalg\u00fan dos ligandos da superfamilia TGF-\u03b2 previamente unidos a prote\u00ednas quinases. Unha vez fosforiladas, as R-SMAD \u00fanense tipicamente ao mediador com\u00fan Smad (co-SMAD), SMAD4.\nFunci\u00f3ns.\nOs complexos Smad acum\u00falanse no n\u00facleo celular onde regulan a transcrici\u00f3n de xenes diana, en concreto:"}
{"id": "486829", "revid": "98629", "url": "https://gl.wikipedia.org/wiki?curid=486829", "title": "SMAD7", "text": "A SMAD7 (do ingl\u00e9s \"Mothers Against Decapentaplegic homolog\", onde \"Decapentaplegic\" ref\u00edrese a unha prote\u00edna descuberta en moscas que \u00e9 hom\u00f3loga \u00e1 prote\u00edna morfox\u00e9nica \u00f3sea humana), \u00e9 unha prote\u00edna da familia Smad, codificada, nos humanos, no xene SMAD9.\nA Smad7 pertence \u00e1 familia de prote\u00ednas SMAD implicadas na modulaci\u00f3n da expresi\u00f3n de xenes de m\u00faltiples v\u00edas de sinalizaci\u00f3n celular. Especificamente bloquea, en funci\u00f3n de antagonista, ao receptor de TGF-beta 1 (TGF\u03b21) as\u00ed como o receptor da activina, bloqueando o acceso destes \u00e1 prote\u00edna SMAD2. Pola s\u00faa funci\u00f3n antagonista, consid\u00e9rase que Smad7 \u00e9 unha Smad inhibitoria (I-SMAD). As funci\u00f3ns de Smad7 son amplificadas pola prote\u00edna SMURF2. Smad7 reside no n\u00facleo celular ata que \u00e9 traslocada ao citoplasma por estimulaci\u00f3n do TGF-\u03b2.\nEstrutura.\nAs prote\u00ednas Smad conte\u00f1en dous dominios conservados entre os seus membros da s\u00faa familia, que son: o dominio de Homolox\u00eda Mad1 (MH1) situado no extremo N-terminal da prote\u00edna e o dominio de Homolox\u00eda Mad2 (MH2) no extremo C-terminal. Os dous dominios de homolox\u00eda est\u00e1n separados por zonas reguladoras ricas no amino\u00e1cido prolina, cuxo tama\u00f1o e proporci\u00f3n var\u00edan entre os diferentes membros da familia Smad. O dominio MH1 conf\u00edrelle \u00e1 prote\u00edna actividade de localizaci\u00f3n cara ao n\u00facleo, uni\u00f3n ao ADN e uni\u00f3n a factores de transcrici\u00f3n, mentres que o dominio MH2 permite a uni\u00f3n da prote\u00edna ao seu receptor e, augas abaixo na v\u00eda de sinalizaci\u00f3n, a actividade transcricional.\nEntre os dominios MH1 e MH2 existen motivos que lle confiren \u00e1 prote\u00edna importantes puntos de regulaci\u00f3n que incl\u00faen sitios de fosforilaci\u00f3n para as v\u00edas das quinases MAP (MAPK), a familia de quinases reguladas por sinais extracelulares (Erk), a quinase II dependente de Ca2+/calmodulina (CamKII) e a prote\u00edna quinase C (PKC). As R-Smad e o Smad4 conte\u00f1en MH1, mais non Smad7.\nOutra caracter\u00edstica da Smad7 \u00e9 a presenza de motivos ricos en residuos prolina-tirosina (PY) que habilitan a interacci\u00f3n cos dominios WW da ligase de ubiquitinas E3 co\u00f1ecida como SMURF2.\nFunci\u00f3n.\nSMAD7 inhibe a v\u00eda de sinalizaci\u00f3n do TGF-beta ao impedir a formaci\u00f3n de complexos Smad2/Smad4 que inician a v\u00eda do TGF-\u03b2. Unha vez unido ao receptor de TGF-beta 1, bloquea a asociaci\u00f3n, fosforilaci\u00f3n e activaci\u00f3n de Smad2. Doutra banda, ao interaccionar co receptor da activina 1 e da prote\u00edna morfox\u00e9nica \u00f3sea (BMP), participa tam\u00e9n na retroalimentaci\u00f3n negativa destas v\u00edas.\nAo unirse ao receptor TGF-\u03b2, Smad7 fai interacci\u00f3n con rexi\u00f3ns discretas \u00abPellino-1\u00bb por medio de rexi\u00f3ns espec\u00edficas dos dominios MH2 de Smad7. Esta interacci\u00f3n bloquea a formaci\u00f3n do complexo de sinalizaci\u00f3n IL-1R/TLR mediada por IRAQ1 polo que abole a actividade do NF-\u03baB, o cal posteriormente causa unha reduci\u00f3n da expresi\u00f3n de xenes proinflamatorios.\nSmad7 \u00e9 tam\u00e9n activado por outros est\u00edmulos, como o factor de crecemento epid\u00e9rmico (EGF), o interfer\u00f3n-\u03b3 e o factor de necrose tumoral-alfa (TNF-\u03b1). Por este motivo, Smad7 proporciona unha encrucillada molecular entre a sinalizaci\u00f3n do TGF-\u03b2 e outras v\u00edas de sinalizaci\u00f3n celular.\nImportancia cl\u00ednica.\nCancro.\nUnha mutaci\u00f3n localizada no xene \"SMAD7\" \u00e9 causa de susceptibilidade ao cancro colorrectal tipo 3. En casos de cancro colorrectal obs\u00e9rvanse trastornos a nivel de Smad7 e a supresi\u00f3n da sinalizaci\u00f3n TGF-\u03b2. Estudos de casos e controis e metaan\u00e1lises en poboaci\u00f3ns asi\u00e1ticas e europeas tam\u00e9n puxeron en evidencia que esta mutaci\u00f3n est\u00e1 asociada con riscos elevados de cancro colorrectal.\nO TGF-\u03b2 \u00e9 un importante factor de crecemento en casos de cancro pancre\u00e1tico. No seu control da v\u00eda do TGF-\u03b2, crese que o Smad7 ten relaci\u00f3n causal con esa enfermidade. Algunhas investigaci\u00f3ns puideron demostrar unha sobreexpresi\u00f3n de Smad7 en c\u00e9lulas pancre\u00e1ticas, mais houbo estudos recentes que mostran o contrario, unha baixa expresi\u00f3n de Smad7 en c\u00e9lulas pancre\u00e1ticas malignas. Por iso o papel de Smad7 no desenvolvemento de cancro pancre\u00e1tico segue sendo un tema pol\u00e9mico.\nA sobreexpresi\u00f3n ou a activaci\u00f3n do receptor do factor de crecemento epid\u00e9rmico (EGFR) pode promover a aparici\u00f3n de procesos tumorais. A expresi\u00f3n de MMP-9 inducido por EGF potencia a invasi\u00f3n tumoral de tecidos e a met\u00e1stase nalgunhas clases de c\u00e9lulas malignas como as do cancro de mama e do cancro de ovario. Smad7 exerce un efecto inhibitorio na v\u00eda de sinalizaci\u00f3n de EGF. Por tanto pode xogar unha funci\u00f3n en prevenci\u00f3n da met\u00e1stase de cancro.\nUso en farmacolox\u00eda.\nA v\u00eda de sinalizaci\u00f3n de SMAD7 foi estudada investigaci\u00f3ns en fase 2 polos laboratorios Celgene. O f\u00e1rmaco GED-0301 as\u00f3ciase coa v\u00eda de SMAD7. Este medicamento foi estudado en pacientes con enfermidade de Crohn.\nInteracci\u00f3ns.\nA prote\u00edna Smad7 interacciona con:"}
{"id": "486830", "revid": "89787", "url": "https://gl.wikipedia.org/wiki?curid=486830", "title": "Receptores de TGF-beta", "text": "Os receptores do factor de crecemento transformante \u03b2 (TGFR-\u03b2) son receptores dun s\u00f3 paso de membrana e do tipo serina/treonina quinase. Existen en diferentes isoformas, ben homo- ou heterodim\u00e9ricas. O n\u00famero de ligandos caracterizados dentro da superfamilia de TGF\u03b2 son moit\u00edsimos m\u00e1is que o n\u00famero de receptores co\u00f1ecidos at\u00e9 agora, o que suxire a promiscuidade molecular existente entre o ligando e as interacci\u00f3ns dos receptores. Todas as c\u00e9lulas normais e a maior\u00eda das c\u00e9lulas neopl\u00e1sicas te\u00f1en receptores na s\u00faa superficie para o TGF-\u03b21.\nClasificaci\u00f3n.\nBase\u00e1ndose en propiedades estruturais e funcionais, describ\u00edronse tres tipos de receptores por medio dos cales o TGF-\u03b2 leva a cabo a s\u00faa sinalizaci\u00f3n:\nAlg\u00fans investigadores propuxeron que existen dous receptores adicionais que son o tipo IV (TGF-\u03b2R4) de 60 kDa e o tipo V (TGF-\u03b2R5) de 400 kDa, identificados s\u00f3 en c\u00e9lulas da pituitaria. Adicionalmente, identificouse un heterod\u00edmero do TGF-\u03b21.2 en plaquetas porcinas.\nOs receptores tipo I e II te\u00f1en afinidade similar aos seus ligandos, e dist\u00ednguense un do outro s\u00f3 polas s\u00faas pegadas pept\u00eddicas e padr\u00f3ns de expresi\u00f3n. \u00c1mbolos dous tipos de receptores te\u00f1en unha afinidade alta polo TGF-\u03b21 e unha afinidade baixa polo TGF-\u03b22. O receptor de TGF-\u03b2 tipo III ten unha elevada afinidade tanto para o TGF-\u03b21 coma para o TGF-\u03b22 e ademais polo chamado TGF-\u03b21.2.\nFunci\u00f3n.\nO factor de crecemento transformante \u03b2 (TGF-\u03b2) \u00e9 o ligando, e est\u00e1 implicado na sinalizaci\u00f3n par\u00e1crina e p\u00f3dese atopar en moitos tipos de tecidos, como o cerebro, coraz\u00f3n, ril, f\u00edgado, e os test\u00edculos. A activaci\u00f3n do receptor do TGF-\u03b2 conduce \u00e1 s\u00faa propia fosforilaci\u00f3n en certos residuos de serina/treonina e inicia a fosforilaci\u00f3n consecuente de prote\u00ednas efectoras intracelulares que, unha vez activas, se translocan ao n\u00facleo celular para inducir a transcrici\u00f3n de xenes diana, e as\u00ed regular procesos e funci\u00f3ns celulares.\nPapel en enfermidades.\nA sobreexpresi\u00f3n de TGF pode inducir fibrose renal causando nefropat\u00edas, as\u00ed como diabetes, e finalmente enfermidade renal cr\u00f3nica. Recentes desenvolvementos atoparon que, utilizando tipos seguros de antagonistas contra os receptores TGF\u03b2, pode frear e, nalg\u00fans casos, reverter os efectos da fibrose renal."}
{"id": "486831", "revid": "5863", "url": "https://gl.wikipedia.org/wiki?curid=486831", "title": "Manuel de Dios Mart\u00ednez", "text": ""}
{"id": "486832", "revid": "5863", "url": "https://gl.wikipedia.org/wiki?curid=486832", "title": "Antoni Morell Mora", "text": ""}
{"id": "486833", "revid": "27155", "url": "https://gl.wikipedia.org/wiki?curid=486833", "title": "Polaridade en embriox\u00e9nese", "text": "En biolox\u00eda do desenvolvemento, un embri\u00f3n d\u00edv\u00eddese en dous hemisferios: o polo animal e o polo vexetal dentro dunha bl\u00e1stula.\nO polo animal consiste en c\u00e9lulas pequenas que se dividen rapidamente, en contraste co polo vexetal baixo del. Nalg\u00fans casos, crese que o polo animal dar\u00e1 lugar ao embri\u00f3n m\u00e1is adiante, formando as tres capas xerminativas primarias e participando na gastrulaci\u00f3n. O polo animal est\u00e1 fortemente pigmentado mentres que o polo vexetal permanece sen coloraci\u00f3n.\nO polo vexetal cont\u00e9n c\u00e9lulas grandes que se dividen moi amodo, en contraste co polo animal. Nalg\u00fans casos, crese que o polo vexetal d\u00e1 lugar \u00e1s membranas extraembrionarias que protexen e nutren o embri\u00f3n en desenvolvemento, como a placenta en mam\u00edferos e o corion en paxaros.\nO desenvolvemento do eixe animal-vexetal ocorre antes da fertilizaci\u00f3n. A entrada de esperma pode ocorrer en calquera sitio do hemisferio animal. O punto de entrada do espermatozoide define o eixe dorso-ventral (as c\u00e9lulas en fronte da rexi\u00f3n de entrada do espermatozoide finalmente formar\u00e1n a porci\u00f3n dorsal do corpo).\nNa ra \"Xenopus laevis\", un patr\u00f3n pigmentado proporciona ao ovocito a caracter\u00edstica corporal da simetr\u00eda radial con distinta polaridade. O hemisferio animal \u00e9 marr\u00f3n escuro, e o hemisferio vexetal s\u00f3 est\u00e1 lixeramente pigmentado. O eixe de simetr\u00eda pasa polos polos animal e vexetal. Os dous hemisferios est\u00e1n separados por un cinto ecuatorial sen cor. A polaridade ten unha influencia importante na aparici\u00f3n das estruturas embrionarias. De feito, a polaridade do eixe serve como unha coordenada do sistema xeom\u00e9trico no que se organiza a embriox\u00e9nese temper\u00e1.\nEtimolox\u00eda.\nO polo animal recibe o seu nome da s\u00faa maior taxa de divisi\u00f3n celular en comparaci\u00f3n co polo vexetal. Por iso o polo vexetal \u00e9 nomeado pola s\u00faa aparente inactividade comparado co polo animal."}
{"id": "486834", "revid": "89787", "url": "https://gl.wikipedia.org/wiki?curid=486834", "title": "Premio Espasa de Ensaio", "text": "O Premio Espasa de Ensaio \u00e9 un premio literario outorgado, desde 1984, pola Editorial Espasa-Calpe para a difusi\u00f3n de traballos xornal\u00edsticos, de reflexi\u00f3n ou de divulgaci\u00f3n.\nPremiados.\n&lt;poem&gt;\n2018 Sergio del Molino, \"Lugares fuera de sitio\"\n2017 Stanley G. Payne, \"En defensa de Espa\u00f1a: desmontando mitos y leyendas negras\"\n2016 \u00c1ngela Rodicio, \"Las novias de la Yihad\"\n2015 Fernando Tr\u00edas de Bes, \"El libro prohibido de la econom\u00eda\"\n2014 Risto Mejide, \"Urbrands\"\n2013 Mario Alonso Puig, \"El cociente agallas. Si cambias tu mente, cambias tu vida\"\n2012 Leopoldo Abad\u00eda, \"El economista esperanzado\" \n2011 Diego Carcedo, \"Entre bestias y h\u00e9roes\" \n2010 Manuel Cruz, \"Amo, luego existo. Los fil\u00f3sofos y el amor\"\n2009 Abel Hern\u00e1ndez, \"Su\u00e1rez y el Rey\"\n2008 Ana Ram\u00edrez Ca\u00f1il, \"La mujer del maquis\"\n2007 Albert Boadella, \"Adi\u00f3s Catalu\u00f1a. Cr\u00f3nicas de amor y de guerra\" \n2006 V\u00edctor G\u00f3mez Pin, \"Entre lobos y aut\u00f3matas\" \n2005 Irene Lozano, \"Lenguas de guerra\" \n2004 Daniel Innerarity, \"La sociedad invisible\"\n2003 Juan Antonio Rivera, \"Lo que S\u00f3crates dir\u00eda a Woody Allen\"\n2002 Arcadi Espada, \"Diarios\"\n2001 Jos\u00e9 Mar\u00eda Calleja, \"\u00a1Arriba Euskadi! La vida diaria en el Pa\u00eds Vasco\"\n2000 Luis Racionero, \"El progreso decadente\"\n1999 Antonio Escohotado, \"Caos y orden\"\n1998 Vicente Verd\u00fa, \"Se\u00f1oras y se\u00f1ores\"\n1997 Jon Juaristi, \"El bucle melanc\u00f3lico\"\n1996 Manuel Leguineche, \"Los \u00e1ngeles p\u00e9rdidos\"\n1995 Luis Rojas Marcos, \"Las semillas de la violencia\"\n1994 Fernando Arrabal, \"La dudosa luz del d\u00eda\"\n1993 Ram\u00f3n Tamames, \"La Espa\u00f1a alternativa\"\n1992 Margarita Rivi\u00e8re, \"Lo cursi y el poder de la moda\"\n1991 Enrique Gil Calvo, \"Estado de fiesta\"\n1990 Victoria Camps, \"Virtudes p\u00fablicas\"\n1989 Justino Sinova, Miguel A. Quintanilla, Ram\u00f3n Vargas-Machuca, \"La utop\u00eda racional\"\n1988 Amando de Miguel, \"La Espa\u00f1a oculta, la Espa\u00f1a sumergida\"\n1987 Salvador Giner, \"El destino de la libertad\"\n1986 Javier Tusell, \"Los hijos de la sangre\" e Jos\u00e9 Mar\u00eda de Areilza, \"La Europa que queremos\"\n1985 Foi declarado deserto\n1984 Olegario Gonz\u00e1lez de Cardedal, \"El poder y la conciencia\"\n&lt;/poem&gt;"}
{"id": "486835", "revid": "5863", "url": "https://gl.wikipedia.org/wiki?curid=486835", "title": "Premio Espasa de Ensayo", "text": ""}
{"id": "486836", "revid": "5863", "url": "https://gl.wikipedia.org/wiki?curid=486836", "title": "Editorial Espasa Calpe", "text": ""}
{"id": "486837", "revid": "5863", "url": "https://gl.wikipedia.org/wiki?curid=486837", "title": "Premio Espasa-Calpe de Ensaio", "text": ""}
{"id": "486841", "revid": "54334", "url": "https://gl.wikipedia.org/wiki?curid=486841", "title": "Cetoacidose", "text": "A cetoacidose \u00e9 un estado metab\u00f3lico causado por unha produci\u00f3n descontrolada de corpos cet\u00f3nicos que causan unha acidose metab\u00f3lica. Mentres que cetose se refire a calquera elevaci\u00f3n de cetonas en sangue, cetoacidose \u00e9 unha condici\u00f3n patol\u00f3xica espec\u00edfica que ten como resultado cambios do pH do sangue e require atenci\u00f3n m\u00e9dica. A causa m\u00e1is com\u00fan da cetoacidose \u00e9 a cetoacidose diab\u00e9tica mais tam\u00e9n pode ser causada polo alcol, medicaci\u00f3ns, toxinas, e raramente inanici\u00f3n.\nSintomatolox\u00eda.\nOs s\u00edntomas da cetoacidose son variables dependendo da causa subxacente. Os s\u00edntomas m\u00e1is com\u00fans son n\u00e1usea, v\u00f3mitos, dor abdominal e debilidade. O alento tam\u00e9n pode adquirir cheiro a acetona, que \u00e9 unha cetona vol\u00e1til que pode ser exhalada. Tam\u00e9n pode presentarse respiraci\u00f3n profunda e r\u00e1pida, ou respiraci\u00f3n de Kussmaul, para compensar a acidose metab\u00f3lica. O estado mental alterado \u00e9 m\u00e1is com\u00fan na cetoacidose diab\u00e9tica que na cetoacidose alc\u00f3lica.\nEtiolox\u00eda.\nA cetoacidose \u00e9 causada pola produci\u00f3n descontrolada de corpos cet\u00f3nicos. Normalmente a produci\u00f3n de cetonas \u00e9 controlada coidadosamente por varias hormonas, das que a m\u00e1is importante \u00e9 a insulina. Se os mecanismos que controlan a produci\u00f3n de cetonas fallan, os niveis de cetonas poden elevarse drasticamente e causar cambios perigosos na fisiolox\u00eda como a acidose metab\u00f3lica.\nDiabetes.\nA causa m\u00e1is com\u00fan de cetoacidose \u00e9 unha deficiencia de insulina na diabetes tipo 1 ou en fases tard\u00edas da diabetes tipo 2. Isto ch\u00e1mase cetoacidose diab\u00e9tica e est\u00e1 caracterizada por hiperglicemia, deshidrataci\u00f3n e acidose metab\u00f3lica. Tam\u00e9n poden presentarse outras perturbaci\u00f3ns electrol\u00edticas como hiperpotasemia e hiponatremia. A ausencia de insulina no torrente sangu\u00edneo causa a liberaci\u00f3n non regulada de \u00e1cidos graxos desde o tecido adiposo, o que aumenta a oxidaci\u00f3n de \u00e1cidos graxos a acetil CoA, alg\u00fans dos cales son desviados \u00e1 cetox\u00e9nese. Isto aumenta os niveis de cetonas significativamente por riba do que se observa en fisiolox\u00eda normal.\nAlcol.\nA cetoacidose alc\u00f3lica est\u00e1 causada por unha fisiolox\u00eda complexa que \u00e9 normalmente o resultado do consumo prolongado e elevado de alcol no contexto dunha nutrici\u00f3n pobre. O consumo cr\u00f3nico de alcol pode causar o esgotamento do almac\u00e9n de glic\u00f3xeno hep\u00e1tico e o metabolismo do etanol altera a gliconeox\u00e9nese. Isto pode reducir a dispo\u00f1ibilidade de glicosa e conducir a hipoglicemia e aumentar a dependencia de \u00e1cidos graxos e no metabolismo de cetonas. Un estr\u00e9s adicional como os v\u00f3mitos ou a deshidrataci\u00f3n pode causar un aumento en hormonas contrarreguladoras como o glicag\u00f3n, o cortisol e a hormona de crecemento que pode aumentar a\u00ednda m\u00e1is a liberaci\u00f3n de \u00e1cidos graxos e a produci\u00f3n de cetonas. O metabolismo do etanol pode tam\u00e9n aumentar os niveis de \u00e1cido l\u00e1ctico en sangue, o que tam\u00e9n pode contribu\u00edr \u00e1 acidose metab\u00f3lica.\nInanici\u00f3n.\nA inanici\u00f3n \u00e9 unha causa rara de cetoacidose, normalmente causando cetose fisiol\u00f3xica sen cetoacidose. A cetoacidose por inanici\u00f3n comunmente ocorre no contexto dun estresante metab\u00f3lico adicional como o embarazo, a lactaci\u00f3n, ou unha enfermidade aguda.\nMedicaci\u00f3ns.\nAlgunhas medicaci\u00f3ns tam\u00e9n poden causar unha elevaci\u00f3n de cetonas como os inhibidores de SGLT2, que causan cetoacidose euglic\u00e9mica. Unha sobredose de salicilatos ou isoniazid pode tam\u00e9n causar cetoacidose.\nToxinas.\nA cetoacidosie pode ser o resultado da inxesta de metanol, etilen glicol, alcol isoprop\u00edlico e acetona.\nFisiopatolox\u00eda.\nAs cetonas son producidas principalmente a partir de \u00e1cidos graxos libres nas mitocondrias de hepatocitos. A produci\u00f3n de cetonas est\u00e1 regulada fortemente pola insulina. A ausencia absoluta ou aparente de insulina \u00e9 a causa subxacente da fisiopatolox\u00eda da cetoacidose. A insulina \u00e9 un inhibidor potente da liberaci\u00f3n de \u00e1cidos graxos, as\u00ed que a deficiencia de insulina pode causar unha liberaci\u00f3n descontrolada de \u00e1cidos graxos desde o tecido adiposo. A deficiencia de insulina tam\u00e9n pode potenciar a produci\u00f3n de cetonas e inhibir o uso perif\u00e9rico de cetonas. Isto pode ocorrer durante estados de ausencia total de insulina (como na diabetes no tratada) ou de deficiencia de insulina relativa cando est\u00e1 elevado o glicag\u00f3n e hormonas contrarreguladoras (como en inanici\u00f3n, inxesta de alcol cr\u00f3nica ou enfermidade).\nOs corpos cet\u00f3nicos m\u00e1is abundantes son o \u00e1cido acetoac\u00e9tico e o \u03b2-hidroxibutirato. A\u00ednda que os corpos cet\u00f3nicos son \u00e1cidos en concentraci\u00f3ns fisiol\u00f3xicas, os tamp\u00f3ns \u00e1cido/base do corpo prev\u00e9n os cambios de pH sangu\u00edneo.\nTratamento.\nO tratamento depende da causa subxacente da cetoacidose. A cetoacidose diab\u00e9tica soluci\u00f3nase con insulina, flu\u00eddos intravenosos, substituci\u00f3n electrol\u00edtica e coidados intensivos. A cetoacidose alc\u00f3lica tr\u00e1tase con dextrosa intravenosa e coidados intensivos e normalmente non precisan insulina. A cetoacidose por inanici\u00f3n pode resolverse con dextrosa intravenosa, monitorizando os cambios electrol\u00edticos que poidan ocorrer coa s\u00edndrome de realimentaci\u00f3n.\nEpidemiolox\u00eda.\nAlgunhas poboaci\u00f3ns son susceptibles de desenvolver cetoacidose, inclu\u00edndo persoas con diabetes, persoas con historia de consumo prolongado e excesivo de alcol, mulleres embarazadas, mulleres lactantes, nenos e infantes.\nAs persoas con diabetes que producen moi pouca ou non producen insulina presentan predisposici\u00f3n a desenvolver cetoacidose, especialmente en per\u00edodos de enfermidade ou cando esquecen a dose de insulina. Isto incl\u00fae pacientes con diabetes tipo 1 ou diabetes con propensi\u00f3n a cetose.\nO consumo prolongado e excesivo de alcol tam\u00e9n \u00e9 un risco de cetoacidose, especialmente en persoas cunha nutrici\u00f3n deficiente ou cunha enfermidade concomitante.\nAs mulleres embarazadas te\u00f1en niveis altos de hormonas, inclu\u00edndo glicag\u00f3n e lact\u00f3xeno placentario humano, que aumentan os \u00e1cidos graxos circulantes, o que aumenta a produci\u00f3n de cetonas. As mulleres lactantes tam\u00e9n te\u00f1en predisposici\u00f3n a unha produci\u00f3n aumentada de cetonas. Estas poboaci\u00f3ns est\u00e1n en risco de desenvolver cetoacidose cun estr\u00e9s metab\u00f3lico adicional como inanici\u00f3n, unha dieta baixa en hidratos de carbono ou unha enfermidade aguda.\nOs nenos e infantes te\u00f1en menos dep\u00f3sitos de glic\u00f3xeno e poden presentar niveis altos de glicag\u00f3n e hormonas contrarreguladoras durante unha enfermidade aguda, especialmente con enfermidades gastrointestinales. Isto permite producir cetonas aos nenos e infantes e, a\u00ednda que de forma moi rara, pode progresar a cetoacidose durante unha enfermidade aguda."}
{"id": "486845", "revid": "1131", "url": "https://gl.wikipedia.org/wiki?curid=486845", "title": "Raquel Carrera", "text": "Raquel Carrera Quintana, nada en Ourense o 31 de outubro de 2001, \u00e9 unha xogadora galega de baloncesto, que xoga no Valencia Basket da Liga Feminina espa\u00f1ola e na selecci\u00f3n espa\u00f1ola.\nMide 188 cent\u00edmetros e xoga na posici\u00f3n de ala-pivote. Tras formarse no Pabell\u00f3n Ourense da s\u00faa cidade natal, fichou polo Celta de Vigo, onde aos 14 anos se converteu na xogadora m\u00e1is nova en debutar co primeiro equipo. Tras catro tempadas no club vigu\u00e9s deu o salto \u00e1 m\u00e1xima categor\u00eda do baloncesto espa\u00f1ol fichando polo Valencia Basket. \nEn abril de 2021 deulle ao equipo valenciano o seu primeiro t\u00edtulo, ao anotar os dous tiros libres decisivos na final da EuroCup contra o Reyer Venezia. Catro d\u00edas despois fixo historia de novo ao ser elixida no 15\u00ba lugar do draft da WNBA polo Atlanta Dream, sendo este o posto m\u00e1is alto acadado por unha xogadora espa\u00f1ola en toda a historia.\nTraxectoria.\nInicios en Ourense e Vigo.\nComezou a xogar ao baloncesto aos 7 anos no equipo do colexio San Jos\u00e9 - Josefinas de Ourense, e tras un breve paso polo Pabell\u00f3n Ourense fichou polo Celta de Vigo. No club vigu\u00e9s foi elixida MVP do Campionato de Espa\u00f1a cadete na tempada 2015/16. En outubro de 2016, aos 14 anos, 11 meses e un d\u00eda, debutou co primeiro equipo na Liga Feminina 2, convert\u00e9ndose na xogadora c\u00e9ltica m\u00e1is nova da historia, desbancando a Mar\u00eda P\u00e9rez Ara\u00fajo. Continuou d\u00faas tempadas m\u00e1is no Celta, e na derradeira delas, a 2018/19, tivo unha media de 12,3 puntos por partido e 17,6 de valoraci\u00f3n, sendo ademais elixida MVP da fase de ascenso \u00e1 Liga Feminina.\nValencia Basket.\nEn maio de 2019, aos 17 anos, converteuse en xogadora profesional ao asinar un contrato por 5 tempadas co club Valencia Basket, da m\u00e1xima categor\u00eda. No seu primeiro ano foi cedida ao Araski AES de Vitoria, e, a\u00ednda que a tempada foi cancelada antes do remate pola pandemia de COVID-19, foi elixida como a xogadora con maior proxecci\u00f3n da liga, despois de facer unha media de 6,3 puntos, 4,6 rebotes e de ser a quinta xogadora con m\u00e1is tap\u00f3ns da liga.\nNa tempada 2020/21 regresou da cesi\u00f3n e xogou co Valencia. Foi finalista da Copa da Ra\u00ed\u00f1a e debutou en competici\u00f3n europea na EuroCup, na que o seu equipo chegou invicto \u00e1 final. Nas semifinais contra o Flammes Carolo Basket anotou 22 puntos e realizou 8 rebotes, con 27 de valoraci\u00f3n. Na final, disputada contra o Reyer Venezia italiano na cidade h\u00fangara de Szeksz\u00e1rd, o equipo veneciano ga\u00f1aba por un punto a falta dun segundo, cando Raquel Carrera dispuxo de dous tiros libres. Anotou ambos lanzamentos, colocando o 81-82 no marcador e d\u00e1ndolle deste xeito ao club valenciano o primeiro t\u00edtulo da s\u00faa historia.\nCatro d\u00edas despois, o 15 de abril de 2021 foi elixida no posto 15 do Draft da WNBA polo Atlanta Dream, convert\u00e9ndose na espa\u00f1ola con mellor posto na historia do Draft. Rematou a tempada como subcampioa de liga, despois de que o Valencia perdese a final contra o Perfumer\u00edas Avenida por 2-1.\nSelecci\u00f3n espa\u00f1ola.\nXogou nas categor\u00edas inferiores da selecci\u00f3n espa\u00f1ola desde 2014, cando xogou coa selecci\u00f3n sub-13 en Eslovenia. Posteriormente pasou polas selecci\u00f3ns sub-14 e sub-15 e en xu\u00f1o de 2016, cando ti\u00f1a a\u00ednda 14 anos, disputou coa selecci\u00f3n sub-17 o Campionato do Mundo sub-17 en Zaragoza. Un mes despois ga\u00f1ou coa selecci\u00f3n sub-16 o Campionato de Europa celebrado en Italia, a\u00ednda que non puido xogar nas semifinais nin na final por unha lesi\u00f3n sufrida no partido de cuartos de final. Ao ano seguinte liderou \u00e1 selecci\u00f3n sub-16 nun novo Europeo, pero non puideron revalidar o t\u00edtulo, ao caer en cuartos de final contra Italia, quedando finalmente co quinto lugar.\nEn xullo de 2018 disputou o Campionato Europeo sub-18, no que o equipo espa\u00f1ol acabou subcampi\u00f3n tras perder a final contra Alema\u00f1a. Foi a mellor xogadora espa\u00f1ola na final, con 10 e 7 rebotes. Ao mes seguinte xogou no Campionato do Mundo sub-17 en Minsk, onde Espa\u00f1a caeu en cuartos fronte aos Estados Unidos.\nEn novembro de 2020 foi convocada por primeira vez pola selecci\u00f3n espa\u00f1ola absoluta, coa que debutou oficialmente o 23 de maio de 2021 nun amigable contra Francia. S\u00f3 unhas semanas despois entrou na convocatoria do seleccionador Lucas Mondelo para os Xogos Ol\u00edmpicos de Toquio. Xa na capital xaponesa, conseguiu co equipo espa\u00f1ol tres vitorias nos tres partidos da fase de grupos, contra Serbia, Canad\u00e1 e Corea do Sur, caendo nos cuartos de final contra Francia nunha apertada final (64-67).\nPalmar\u00e9s.\nValencia Basket"}
{"id": "486848", "revid": "65337", "url": "https://gl.wikipedia.org/wiki?curid=486848", "title": "Moeda do reino de Bitinia", "text": "A moeda do reino de Bitinia \u00e9 a cu\u00f1ada a nome dos gobernantes do reino de Bitinia, situado nas costas do Mar Negro, desde as primeiras emisi\u00f3ns de Nicomedes I (ca. 280 - ca. 250 a. de C.) ata a romanizaci\u00f3n do reino tras a morte de Nicomedes IV en 74 a. de C.\nHistoria.\nExpansi\u00f3n da moeda na rexi\u00f3n.\nAs emisi\u00f3ns monetarias dos reinos de Asia Menor en determinados per\u00edodos da s\u00faa historia foron moi habituais e abundantes. Logo da expansi\u00f3n de P\u00e9rgamo baixo a dinast\u00eda At\u00e1lida, os reinos m\u00e1is pequenos aproveit\u00e1ronse da situaci\u00f3n pol\u00edtica e aumentaron o seu poder na rexi\u00f3n. Bitinia, Capadocia e o Ponto son casos ben co\u00f1ecidos e estudados polas s\u00faas abundantes emisi\u00f3ns en certos momentos. O reino de Bitinia incorporou as \u00e1reas m\u00e1is monetizadas baixo o seu dominio e os seus gobernantes cu\u00f1aron series de moedas de prata e bronce longas e constantes. Noutros lugares, os capadocios salientan principalmente polas s\u00faas emisi\u00f3ns militares de moedas, e a rexi\u00f3n p\u00f3ntica, menos monetizada, cu\u00f1ou moedas de ouro, prata e, moi abundantemente, de bronce. Co\u00f1\u00e9cemnse tam\u00e9n emisi\u00f3ns de Bitinia e da Capadocia en bronce.\nCu\u00f1axes do reino de Bitinia.\nEn tempos do primeiro rei de Bitinia, Cipetes I (ca. 298 - ca. 279 a. de C.) desco\u00f1\u00e9cese calquera tipo de emisi\u00f3n monetaria.\nAs primeiras moedas bitinias das que se ten constancia corresponden ao reinado de Micomedes I (ca. 280 - ca. 250 a. de C.). Este monarca \u00e9 co\u00f1ecido por levar os galos g\u00e1latas a Asia Menor en 277 a. de C. para loitar contra o seu irm\u00e1n Ant\u00edoco I, o que ocasionou problemas \u00e1s poboaci\u00f3ns gregas locais durante un s\u00e9culo. A principios de 260 a. de C., probablemente en 264, segundo Eusebio, trasladou a capital a Nicomedia, cidade na que exist\u00eda unha casa de moeda. Deste per\u00edodo co\u00f1\u00e9cense tetradracmas e dracmas de prata do padr\u00f3n \u00e1tico, e s\u00e1bese tam\u00e9n que se levaron a cabo cu\u00f1axes de bronce. De feito, tanto os bitinios como os capadocios comezaron as s\u00faas emisi\u00f3ns de moeda propia con pequenas series de bronce.\nDo seu sucesor, Cileas (ca. 250 - 230 a. de C.) chegaron aos nosos d\u00edas unicamente emisi\u00f3ns de bronce, a\u00ednda que se conservan moi poucos exemplares.\nDurante o reinado de Prusias I (ca. 232 - 182 a. de C.) regularizouse e sistematizouse a emisi\u00f3n de moeda de bronce e de prata no reino, e ao seu nome prod\u00facense as primeiras grandes emisi\u00f3ns monetarias. Nos cat\u00e1logos numism\u00e1ticos m\u00e1is habituais que cobren esta \u00e9poca hai unha certa confusi\u00f3n, xa que non se fai a diferenza entre os bronces de Prusias I e de Prusias II (182 - 149 a. de C.), en tanto que algunhas moedas de Cileas poden aparecer como atribu\u00eddas a Prusias I.\nO m\u00e1is salientable de Nicomedes II (149 - 127 a. de C.) \u00e9 o comezo, baixo o seu reinado, dos primeiros estateros de ouro da historia do reino. Estas moedas amosan o retrato do rei nos seus anversos e un xinete ao galope nos reversos, e introducen o ano de emisi\u00f3n da era bitinia, en substituci\u00f3n da dataci\u00f3n da era sel\u00e9ucida.\nTanto Nicomedes III (ca. 127 - 94 a. de C.) como Nicomedes IV (ca. 94 - 74 a. de C) cu\u00f1aron tetradracmas similares aos do seu antecesor Nicomedes II.\nA fin do reino.\n\u00c1 morte de Nicomedes IV en 74 a. de C., o reino pasou a estar gobernado polo Imperio Romano. Logo reconstitu\u00eduse inicialmente como provincia romana e posteriormente pasou a formar parte da provincia de Bitinia e Ponto. A Administraci\u00f3n romana trouxo consigo a introduci\u00f3n da que se co\u00f1ece como moeda provincial romana, co que as emisi\u00f3ns de Bitinia chegaron ao seu fin.\nNesta etapa de administraci\u00f3n romana, 29 cidades da provincia de Bitinia e Ponto emitiron moeda durante o s\u00e9culo II d. de C."}
{"id": "486849", "revid": "65337", "url": "https://gl.wikipedia.org/wiki?curid=486849", "title": "Estatero de ouro de Exipto", "text": ""}
{"id": "486850", "revid": "65337", "url": "https://gl.wikipedia.org/wiki?curid=486850", "title": "Estatero de ouro do Antigo Exipto", "text": ""}
{"id": "486851", "revid": "65337", "url": "https://gl.wikipedia.org/wiki?curid=486851", "title": "Moeda bitinia", "text": ""}
{"id": "486852", "revid": "65337", "url": "https://gl.wikipedia.org/wiki?curid=486852", "title": "Moeda de Bitinia", "text": ""}
{"id": "486853", "revid": "98629", "url": "https://gl.wikipedia.org/wiki?curid=486853", "title": "Instinto b\u00e1sico", "text": "Instinto b\u00e1sico (en ) \u00e9 un filme estadounidense neo-noir e suspense er\u00f3tico de 1992 dirixido por Paul Verhoeven e escrito por Joe Eszterhas. Est\u00e1 protagonizado por Michael Douglas e Sharon Stone. Conta a historia dun detective da polic\u00eda, Nick Curran (Douglas), que investiga o caso do brutal asasinato dunha estrela de rock. Durante a investigaci\u00f3n, Curran invol\u00facrase nunha intensa relaci\u00f3n coa principal sospeitosa, Catherine Tramell (Stone), unha enigm\u00e1tica escritora.\nEszterhas desenvolveu o gui\u00f3n na d\u00e9cada de 1980, que se converteu en obxecto dunha guerra de licitaci\u00f3ns at\u00e9 que Carolco Pictures adquiriu os dereitos do filme. Dende ese momento, Verhoeven asinou para dirixilo proxecto e despois sum\u00e1ronse Douglas e Stone, logo de que moitas actrices fosen consideradas para o papel de Tramell. Antes da s\u00faa estrea, \"Instinto b\u00e1sico\" xerou moita controversia por mor da s\u00faa representaci\u00f3n gr\u00e1fica de sexualidade e violencia, inclu\u00edndo unha escena de violaci\u00f3n. Foi fortemente rexeitada polos activistas dos dereitos LGTB, que criticaron a representaci\u00f3n do filme dunha relaci\u00f3n homosexual e a descrici\u00f3n dunha muller bisexual como unha psic\u00f3pata asasina. Nunha entrevista de 2006, Stone alegou que a escena na que ela separa as pernas e a s\u00faa vulva quedaba exposta foi filmada sen o seu co\u00f1ecemento."}
{"id": "486854", "revid": "23204", "url": "https://gl.wikipedia.org/wiki?curid=486854", "title": "Basic Instinct", "text": ""}
{"id": "486855", "revid": "12452", "url": "https://gl.wikipedia.org/wiki?curid=486855", "title": "Comarca da Barbanza", "text": ""}
{"id": "486860", "revid": "89787", "url": "https://gl.wikipedia.org/wiki?curid=486860", "title": "S\u00edndrome de fatiga cr\u00f3nica", "text": "A s\u00edndrome de fatiga cr\u00f3nica (SFC), tam\u00e9n co\u00f1ecido como encefalomielite mi\u00e1lxica/s\u00edndrome de fatiga cr\u00f3nica (EM/SFC) ou enfermidade sist\u00e9mica de intolerancia ao esforzo (ESIE) \u00e9 unha enfermidade cr\u00f3nica a\u00ednda non totalmente co\u00f1ecida e complexa que se caracteriza por fatiga persistente e a presenza de dificultades cognitivas, sen causa clara.\nPode afectar de maneira gradual ao sistema inmunitario, o neurol\u00f3xico, o cardiovascular e o end\u00f3crino, e cuxa peculiaridade nociva \u00e9 causar fatiga intensa, febr\u00edcula ou febre, sono non reparador, intolerancia \u00e1 luz (fotofobia), ao son (hiperacusia) e aos cambios de temperatura, cefalea, dor muscular e nas articulaci\u00f3ns, sensaci\u00f3n de estado gripal permanente, farinxite cr\u00f3nica, dificultades de concentraci\u00f3n e perda da memoria recente, desorientaci\u00f3n espacial, intolerancia \u00e1 tensi\u00f3n emocional e \u00e1 actividade f\u00edsica, entre outras manifestaci\u00f3ns.\nConsiderada no pasado como unha suposta condici\u00f3n psicosom\u00e1tica, actualmente reco\u00f1\u00e9cese que non \u00e9 unha enfermidade psicol\u00f3xica nin psiqui\u00e1trica, sen\u00f3n un trastorno con base org\u00e1nica, cuxas causas exactas a\u00ednda non se co\u00f1ecen.\nClasificaci\u00f3n.\nExiste unha corrente para englobar a fibromialxia, a s\u00edndrome de fatiga cr\u00f3nica e outras s\u00edndromes relacionadas dentro dunha categor\u00eda chamada s\u00edndromes por sensibilizaci\u00f3n central, tam\u00e9n co\u00f1ecida polo seu acr\u00f3nimo en ingl\u00e9s (CSS), nas que se d\u00e1 unha hiperexcitaci\u00f3n de certos grupos de neuronas, especialmente aquelas relacionadas coa sensaci\u00f3n de dor. Os defensores desta tese avogan pola utilizaci\u00f3n do concepto de CSS como un novo paradigma que ser\u00eda de utilidade para enfocar a explicaci\u00f3n e o diagn\u00f3stico da encefalomielite mi\u00e1lxica e de efermidades como a fibromialxia que se presentan con frecuencia como comorbilidades nestes pacientes.\nEpidemiolox\u00eda.\nActualmente, est\u00edmase que a enfermidade afecta arredor dun 0,5% da poboaci\u00f3n mundial e que a proporci\u00f3n por sexos \u00e9 do 90% de mulleres e o 10% de homes. Tr\u00e1tase dunha enfermidade que pode manifestarse desde formas leves at\u00e9 extremadamente graves.Adoita presentarse en comorbilidade con fibromialxia, s\u00edndrome de Ehlers-Danlos s\u00edndrome do intestino irritable, s\u00edndrome de Sj\u00f6gren e sensibilidade qu\u00edmica m\u00faltiple.\nA\u00ednda que non se considera unha enfermidade mortal en si mesma, \u00e9 probable que haxa un n\u00famero elevado de decesos provocados pola mesma, xa que as causas da morte destes enfermos adoitan estar ligadas a fallo card\u00edaco, cancro ou suicidio, polo que \u00e9 dif\u00edcil reco\u00f1ecelas na s\u00faa orixe.\nEtiolox\u00eda.\nA pesar dos numerosos estudos realizados a nivel internacional, tanto a etiolox\u00eda como a patox\u00e9nese da s\u00edndrome de fatiga cr\u00f3nica est\u00e1n lonxe de ser aclaradas. Por\u00e9n, actualmente unha serie de estudos demostraron que o estr\u00e9s oxidativo \u00e9 un compo\u00f1ente da enfermidade, a\u00ednda que non se determinou si os danos oxidativos son a causa ou o efecto.\nNo ano 2001, un estudo publicou que a elevaci\u00f3n de peroxinitritos e do \u00f3xido n\u00edtrico (NO) poder\u00eda ser o nexo com\u00fan na etiolox\u00eda da s\u00edndrome de fatiga cr\u00f3nica, a sensibilidade qu\u00edmica m\u00faltiple e o estr\u00e9s postraum\u00e1tico.\nEn outubro de 2009 un estudo estadounidense comunicaba a posibilidade de que un retrovirus denominado XMRV fose o axente causante, concitando o interese da comunidade cient\u00edfica internacional. Estudos independentes realizados en diversos pa\u00edses conclu\u00edron que non hai ningunha asociaci\u00f3n entre o virus e a s\u00edndrome de fatiga cr\u00f3nica e atrib\u00faen os primeiros resultados a unha contaminaci\u00f3n das mostras no laboratorio e erros no protocolo .\nHai vinte anos cham\u00f3uselle a \"gripe do yuppie\", pois se pensou que afectaba especialmente a mozos profesionais urbanos, entre 20 e 40 anos, que sufr\u00edan de esgotamento por estr\u00e9s. Posteriormente pensouse que se trataba dunha infecci\u00f3n cr\u00f3nica do virus de Epstein-Barr, causante da chamada mononucleose infecciosa ou \"enfermidade do bico\".\nM\u00e1is tarde prop\u00faxose un sobrecrecemento intestinal infeccioso do fungo \"Candida albicans\" (candidiase), froito do estilo de vida estresante, a inadecuada alimentaci\u00f3n rica en azucres e hidratos de carbono de absorci\u00f3n r\u00e1pida, o exceso de consumo de antibi\u00f3ticos e corticoides etc. Por\u00e9n, non existen datos obxectivos sobre esta hip\u00f3tese. Os seus defensores asumen que as toxinas producidas polos fungos poden desencadear a s\u00edndrome de fatiga cr\u00f3nica e que tales infecci\u00f3ns cr\u00f3nicas ou recorrentes poden ser causadas por un reservorio intestinal de fermentos. Os opositores desta teor\u00eda, con todo, sinalan que non hai datos concretos sobre o significado patox\u00e9nico dun reservorio intestinal de fermentos. As\u00ed mesmo, os estudos controlados non demostraron a eficacia do tratamento antif\u00fanxico.\nOutras teor\u00edas sinalan aos pesticidas ou axentes qu\u00edmicos t\u00f3xicos ambientais e alimentarios excesivos nas sociedades industrializadas (intoxicaci\u00f3ns por insecticidas organofosforados, disolventes e por mon\u00f3xido de carbono).\nTam\u00e9n se considerou asociado a situaci\u00f3ns de alteraci\u00f3n do ritmo ou calidade do sono e de estr\u00e9s psicol\u00f3xico intenso como o acoso laboral e o trastorno por estr\u00e9s postraum\u00e1tico. Mesmo a situaci\u00f3ns de hipersensibilidade ambiental como a sensibilidade qu\u00edmica m\u00faltiple, a s\u00edndrome do edificio enfermo e a s\u00edndrome da Guerra do Golfo.\nEn anos anteriores buscouse unha relaci\u00f3n entre o SFC cos seguintes microorganismos, a\u00ednda que actualmente non hai evidencias claras da asociaci\u00f3n da s\u00edndrome de fatiga cr\u00f3nica con virus espec\u00edficos:\nCadro cl\u00ednico.\nOs afectados adoitan declarar que senten coma se contraesen \"unha gripe que nunca se cura\".\nA sintomatolox\u00eda \u00e9 moi variable no tocante ao seu grao de gravidade e presentaci\u00f3n temporal, desde estados de anormal fatiga prolongada con diversos s\u00edntomas de gripe a enfermidade cr\u00f3nica moi incapacitante con multitude de s\u00edntomas que poden chegar a afectar a todo o corpo e prostrar ao enfermo en cama durante per\u00edodos moi longos, e mesmo a unha completa incapacidade de realizar actividade algunha durante anos. Moitos pacientes terminan por sa\u00edr moi pouco da s\u00faa casa polo alto grao de enfermidade e debilidade que senten.\nEn casos graves, toda esta sintomatolox\u00eda pode presentarse: esgotamento moi profundo, dores xeneralizadas, sensaci\u00f3n de debilidade ao menor esforzo f\u00edsico ou mental, insomnio, pesadelos, sono non reparador, espertar con fr\u00edo, sudaci\u00f3n, tremores, intolerancia ao fr\u00edo e \u00e1 calor, aos cambios de tempo atmosf\u00e9rico ou do grao de humidade, \u00e1 sequidade, intolerancia ao alcol, hipersensibilidade a alimentos previamente tolerados, a cheiros fortes, a perfumes, a vapores qu\u00edmicos como gasolina e disolventes, a aromas artificiais, a medicamentos ou aos seus excipientes, hemicrania, vertixe, sensaci\u00f3n de mareo permanente, n\u00e1useas, diarreas, s\u00edndrome do intestino irritable, inflamaci\u00f3n de vexiga, pr\u00f3stata, infecci\u00f3ns e molestias urinarias, xenitais, infecci\u00f3ns respiratorias, de seos, rinites cr\u00f3nicas, frecuentes alteraci\u00f3ns hep\u00e1ticas e problemas de dixesti\u00f3n das graxas e dos hidratos de carbono, taquicardias, s\u00edntomas e signos de fatiga card\u00edaca, empeoramento grave ao facer exercicio, incapacidade de permanecer de p\u00e9, ou de cami\u00f1ar durante per\u00edodos cada vez m\u00e1is curtos (intolerancia ortost\u00e1tica) con sensaci\u00f3n de s\u00edncope, asfixia ou taquicardia, normalmente a causa do fallo no sistema nervioso aut\u00f3nomo que estes pacientes adoitan presentar (disautonom\u00eda), normalmente confirmado en probas de mesa basculante.\nOs s\u00edntomas cognitivos, mentais e emocionais poden ser moi variados tam\u00e9n. Poden presentar importantes d\u00e9ficits na capacidade de concentraci\u00f3n, de atenci\u00f3n, de aprendizaxe, das habilidades matem\u00e1ticas; poden perder as s\u00faas capacidades en probas psicot\u00e9cnicas e mostrar un cociente intelectual moi inferior ao que ti\u00f1an antes de enfermar. Emocionalmente poden mostrarse deprimidos, angustiados, experimentando gran ansiedade e \u00e1s veces crises de angustia ao sentirse incomprendidos. Todos estes trastornos son consecuencia da enfermidade e non ao contrario.\nEvoluci\u00f3n.\nO inicio pode ser s\u00fabito, similar a un gromo v\u00edrico ou de gripe \"que nunca se cura\" ou insidioso. \u00c9 frecuente que comece tras un per\u00edodo de estr\u00e9s emocional, un accidente con traumatismo ou unha intoxicaci\u00f3n. A evoluci\u00f3n cara ao empeoramento pode durar anos, ata que chegan ao mesmo punto que os que adquiriron a enfermidade subitamente e comparten toda a sintomatolox\u00eda, caracter\u00edsticas e peculiaridades sen distinci\u00f3n ningunha. Tanto uns como outros adoitan demorar anos en obter un diagn\u00f3stico, e son previamente mal diagnosticados de depresi\u00f3n, ansiedade, insomnio, astenia, neurastenia ou estr\u00e9s.\nHai casos en que os s\u00edntomas desaparecen durante alg\u00fan tempo, d\u00edas ou semanas, pero a enfermidade \u00e9 cr\u00f3nica e recorrente, e apenas un 5% dos enfermos recup\u00e9rase completamente. Normalmente canto m\u00e1is tempo transcorre sen mellor\u00eda peor \u00e9 o progn\u00f3stico de recuperaci\u00f3n. Tam\u00e9n a idade do paciente \u00e9 un factor importante e te\u00f1en mellores perspectivas de recuperaci\u00f3n os pacientes m\u00e1is novos.\u00a0 Normalmente os pacientes visitan m\u00faltiples especialistas, terapeutas alternativos, proban todo tipo de medicamentos, remedios, suplementos, herbas, vitaminas, modifican a s\u00faa dieta, viaxan maltreitos a visitar outros m\u00e9dicos e terapeutas afastados dos que lles falaron, gastan moito di\u00f1eiro en todo iso, e adoitan obter pouco rendemento pois apenas logran mellor\u00edas significativas.\nDiagn\u00f3stico.\nO enfoque xeral dun paciente con fatiga cr\u00f3nica incl\u00fae a realizaci\u00f3n dunha historia cl\u00ednica completa e un exame f\u00edsico, centr\u00e1ndose na identificaci\u00f3n dos s\u00edntomas m\u00e1is molestos e aqueles que poden indicar unha enfermidade subxacente m\u00e1is seria, segundo as directrices do Instituto Nacional de Excelencia para a Sa\u00fade e os Coidados (NICE, polas s\u00faas siglas en ingl\u00e9s). Outra parte importante \u00e9 o exame do estado mental, inclu\u00edndo a avaliaci\u00f3n da depresi\u00f3n, que est\u00e1 presente no 39-47 % dos pacientes con SFC.\nNon hai probas de laboratorio que se poidan utilizar para diagnosticar o SFC. Por\u00e9n, son necesarias para descartar outras causas de fatiga. Os Centros para o Control e Prevenci\u00f3n de Enfermidades (CDC, polas s\u00faas siglas en ingl\u00e9s) e o NICE recomendan un conxunto m\u00ednimo de probas para os pacientes que presentan fatiga cr\u00f3nica.\nO CDC recomenda a realizaci\u00f3n de an\u00e1lise de urina, hemograma completo, panel metab\u00f3lico integral e medici\u00f3n dos niveis de f\u00f3sforo, hormona estimulante da tiroide (TSH) e prote\u00edna C reactiva.\nO NICE tam\u00e9n recomenda a determinaci\u00f3n dos niveis de anticorpos antiendomisio do tipo IgA para a detecci\u00f3n da enfermidade cel\u00edaca, a cal pode cursar principalmente con s\u00edntomas neurol\u00f3xicos e sen ning\u00fan s\u00edntoma dixestivo. Por\u00e9n, a negatividade dos anticorpos non descarta a enfermidade cel\u00edaca. As\u00ed mesmo, a fatiga cr\u00f3nica \u00e9 un s\u00edntoma que pode ser provocado pola sensibilidade ao glute non cel\u00edaca, na que todas as probas para enfermidade cel\u00edaca son negativas mais o paciente mellora ao retirar o glute da alimentaci\u00f3n.\nSe se indica pola historia ou o exame f\u00edsico, o NICE tam\u00e9n recomenda a detecci\u00f3n de drogas en urina, probas de factor reumatoide e niveis de anticorpos antinucleares (ANAs). Os t\u00edtulos virales non se recomendan a menos que a historia do paciente sexa suxestiva dun proceso infeccioso, posto que non confirman nin descartan o diagn\u00f3stico de SFC.\nCriterios diagn\u00f3sticos.\nOito conxuntos de criterios diagn\u00f3sticos public\u00e1ronse ao longo dos anos para o diagn\u00f3stico da s\u00edndrome de fatiga cr\u00f3nica. Entre eles, destacan os criterios de Fukuda de 1994 (que foron os m\u00e1is amplamente utilizados tanto en investigaci\u00f3n como na pr\u00e1ctica cl\u00ednica diaria) e os m\u00e1is recentes, elaborados pola Academia Nacional de Medicamento dos Estados Unidos en 2015. Con todo, non existe consenso sobre que conxunto de criterios de todos os publicados ata a data describe con m\u00e1is precisi\u00f3n \u00e1s persoas que sofren esta s\u00edndrome. As\u00ed mesmo, ning\u00fan deles foi probado adecuadamente para determinar se se est\u00e1 a realizar un correcto diagn\u00f3stico diferencial con outras enfermidades que producen s\u00edntomas similares aos atopados nas persoas coa s\u00edndrome de fatiga cr\u00f3nica.\nCriterios diagn\u00f3sticos de Fukuda (1994).\nPresenza dos dous criterios seguintes:\nDe forma concorrente, deben estar presentes catro ou m\u00e1is signos ou s\u00edntomas da seguinte lista, todos eles cunha duraci\u00f3n de 6 meses ou m\u00e1is, e posteriores \u00e1 presentaci\u00f3n da fatiga:\nCriterios de consenso canadense ( 2006).\nSegundo estes criterios, un paciente con EM/SFC ten que presentar fatiga, malestar e/ou fatiga postesforzo, disfunci\u00f3n de sono e dor; debe ter dous ou m\u00e1is manifestaci\u00f3ns neurol\u00f3xicas/cognitivas e un ou m\u00e1is s\u00edntomas de dous das categor\u00edas de manifestaci\u00f3ns auton\u00f3micas, neuroendocrinas e inmunes; e cumprir o \u00edtem 7.\nCriterios de Jason (2007).\nEn nenos e adolescentes, existen os criterios de Jason (2007) para o diagn\u00f3stico cl\u00ednico, a\u00ednda que son necesarios estudos adicionais para a s\u00faa valoraci\u00f3n. Desde o punto de vista pr\u00e1ctico, \u00e9 aconsellable utilizar tam\u00e9n nestas idades criterios de adultos.\nCriterios do Consenso Internacional (2011).\nNestes criterios, establ\u00e9cese que o termo \"encefalomielite mi\u00e1lxica\" \u00e9 m\u00e1is adecuado que a denominaci\u00f3n de s\u00edndrome de fatiga cr\u00f3nica, base\u00e1ndose nas fortes evidencias que apuntan \u00e1 existencia dunha inflamaci\u00f3n xeneralizada e unha neuropatolox\u00eda multisist\u00e9mica.\nEstes criterios desenv\u00f3lvense como segue:\nCriterios da Academia Nacional de Medicamento dos Estados Unidos (2015).\nEn 2015, a Academia Nacional de Medicamento dos Estados Unidos realizaba un informe para os Centros para o Control e Prevenci\u00f3n de Enfermidades no que se suxer\u00eda un cambio de nome cara a unha representaci\u00f3n m\u00e1is fidedigna da s\u00edndrome e recalc\u00e1base o car\u00e1cter org\u00e1nico da enfermidade, en contraposici\u00f3n \u00e1s teor\u00edas dunha suposta condici\u00f3n psicosom\u00e1tica. O nome proposto foi \u201cSystemic Exertion Intolerance Disease\u201d (SEID) que se traduce como Enfermidade Sist\u00e9mica de Intolerancia ao Esforzo. Esta definici\u00f3n respond\u00eda \u00e1 realidade com\u00fan dos pacientes, clave na enfermidade, o \u201cMalestar postesforzo\u201d (PEM) tam\u00e9n chamado baixo a clasificaci\u00f3n dos consensos internacionais \u201cEsgotamento Neuroinmune Postesforzo\u201d. Este s\u00edntoma chave \u00e9 recollido polos criterios diagn\u00f3sticos presentados pola IOM como necesario para o diagn\u00f3stico.\nA revisi\u00f3n concl\u00fae: \"Est\u00e1 claro pola evidencia recompilada polo comit\u00e9 que a s\u00edndrome de fatiga cr\u00f3nica \u00e9 unha enfermidade seria, cr\u00f3nica, complexa e m\u00faltisist\u00e9mica, que frecuente e dramaticamente limita as actividades dos pacientes afectados.\"\nEstablece que hai evidencia cient\u00edfica suficiente nestes aspectos: enfermidade discapacitante, fatiga profunda que non se alivia con descanso, malestar postesforzo, problemas cognitivos e procesamento lento da informaci\u00f3n, intolerancia ortost\u00e1tica, dor, disfunci\u00f3n inmunitaria e resposta anormal ao Virus de Epstein-Barr.\nCriterio diagn\u00f3stico proposto para o SFC/EM:\nO diagn\u00f3stico require que o paciente te\u00f1a os seguintes tres s\u00edntomas:\nPolo menos unha das d\u00faas manifestaci\u00f3ns seguintes \u00e9 requirida tam\u00e9n:\n(A frecuencia e gravidade dos s\u00edntomas deben ser avaliadas. O diagn\u00f3stico da EM/SFC deber\u00eda ser posto en d\u00fabida se os pacientes non presentan estes s\u00edntomas polo menos a metade das veces con intensidade moderada, substancial ou forte).\nTratamento.\nO tratamento da s\u00edndrome de fatiga cr\u00f3nica c\u00e9ntrase inicialmente na identificaci\u00f3n e tratamento das enfermidades asociadas ou subxacentes e o alivio dos s\u00edntomas, entre os cales os m\u00e1is com\u00fans son trastornos do sono, depresi\u00f3n e dor. Os pacientes precisan tomar per\u00edodos de descanso cando sexa necesario e practicar t\u00e9cnicas de relaxaci\u00f3n. A\u00ednda que non hai evidencia de que estas modalidades sexan eficaces, \u00e9 pouco probable que sexan nocivas e poden ser beneficiosas.\nNon hai evidencia substancial sobre a efectividade de dous dos tratamentos xeralmente prescritos para a s\u00edndrome de fatiga cr\u00f3nica: as terapias cognitivo-comportamentais (TCC) e a pr\u00e1ctica de exercicio f\u00edsico gradual. Os efectos do primeiro adoitan ser moderados e de cando en cando conducen \u00e1 resoluci\u00f3n do SFC. O segundo deles pode mesmo empeorar os s\u00edntomas se non se monitoriza adecuadamente para non alcanzar o nivel anaerobio.[cita\u00a0requirida]Non hai, con todo, evidencias claras con respecto ao beneficio da terapia con medicamentos en pacientes que non mostran depresi\u00f3n ou trastornos de ansiedade com\u00f3rbidos.\nTerapia cognitivo comportamental.\nExiste suficiente evidencia sobre o efecto beneficioso da terapia cognitivo-comportamental (TCC) na reduci\u00f3n de s\u00edntomas, mellora da funci\u00f3n e da calidade de vida dos pacientes con SFC.\nUn gran ensaio aleatorizado controlado en adultos con SFC confirmou que impartida por psicoterapeutas adestrados ten efectos positivos sobre os niveis de fatiga, o traballo e a adaptaci\u00f3n social, a depresi\u00f3n, a ansiedade e o malestar postesforzo. Unha revisi\u00f3n Cochrane de 2008 tam\u00e9n apoiou o uso da TCC para CFS. Varios outros estudos mostraron resultados similares, inclu\u00edndo adolescentes.\nPor\u00e9n, estas terapias evidencian unha perda de eficacia a longo prazo.\nExercicio f\u00edsico gradual.\nEsta terapia implica un aumento gradual da actividade f\u00edsica, coa esperanza dunha mellora crecente da funci\u00f3n. Hai evidencias suficientes sobre a s\u00faa eficacia para mellorar as medidas de cansazo e funcionamento f\u00edsico en pacientes con SFC. Varios estudos conclu\u00edron que a terapia de exercicio gradual foi tan eficaz como a terapia cognitivo-comportamental (TCC) para a fatiga e outros aspectos da deterioraci\u00f3n funcional, f\u00f3ra dos participantes con depresi\u00f3n.\nCon todo, \u00e9 importante considerar que realizar un sobreesforzo pode empeorar a evoluci\u00f3n do SFC. As\u00ed mesmo, existe algunha evidencia de que os efectos positivos da terapia de exercicio gradual non se correlacionan co aumento da capacidade de exercicio, o cal suxire que os beneficios desta t\u00e9cnica, como no caso da TCC, te\u00f1en m\u00e1is que ver coa influencia sobre o comportamento.\nA combinaci\u00f3n do exercicio f\u00edsico gradual con outras estratexias, tales como tratamento farmacol\u00f3xico sintom\u00e1tico, educaci\u00f3n e TCC mostrou unha efectividade moderada.\nControversia: Terapia cognitivo-comportamental e exercicio gradual.\nO estudo chave para a difusi\u00f3n e consagraci\u00f3n destes tratamentos foi o pol\u00e9mico ensaio PACE, un ensaio que comparaba catro posibles tratamentos para o SFC/EM entre os que destacaban polos seus resultados positivos tanto a terapia cognitivo-comportamental como o exercicio gradual. Este ensaio enfrontouse a un Acta para a Liberdade de Informaci\u00f3n nun xu\u00edzo, tras a demanda dun dos pacientes que participaron nel. Tras anos de litixio, o xu\u00edz resolveu a favor dos pacientes (que non estaban de acordo cos resultados e denunciaban danos que se fac\u00edan patentes nunha serie de enquisas). Os datos brutos do ensaio foron postos a disposici\u00f3n p\u00fablica, dando lugar a uns resultados moi inferiores aos que os autores do ensaio comunicaran nas s\u00faas conclusi\u00f3ns.\nAcerca desta pol\u00e9mica o Coordinador Acad\u00e9mico do mestrado en Sa\u00fade P\u00fablica e Xornalismo da Universidade de Berkeley, David Tuller, escribiu unha serie de artigos denunciando os aspectos fraudulentos do ensaio PACE e os erros na s\u00faa metodolox\u00eda cient\u00edfica, que se fac\u00edan patentes mesmo antes da resoluci\u00f3n do xu\u00edzo.\nEste \u00e9 o principal dunha longa lista de cr\u00edticas ben fundadas por parte de Tuller ao ensaio e outros proxectos similares dos seus autores: \"TRIAL BY ERROR: The Troubling Case of the PACE Chronic Fatigue Syndrome Study\"\nOs erros na metodolox\u00eda non s\u00f3 foron identificados por Tuller, e o inflado das cifras puideron ser facilmente preditos desde algunhas p\u00e1xinas que denunciaban ao PACE trial como exemplo de mal dese\u00f1o dun ensaio cient\u00edfico, como foi o caso de Stats.org: \"PACE: The research that sparked a patient rebellion and challenged medicine\".\nUn dos aspectos m\u00e1is graves no fallo metodol\u00f3xico que ambas as an\u00e1lises denunciaron foi o cambio dos criterios de mellor\u00eda mentres se realizaba o ensaio. S\u00f3 con este cambio alg\u00fans enfermos que ao entrar consider\u00e1banse enfermos, pasaban a ser considerados na nova escala como recuperados, pois os criterios de avaliaci\u00f3n da s\u00faa funcionalidade fix\u00e9ronse moito m\u00e1is laxos e as\u00ed se expresaba nos resultados, sen avisar do cambio de criterio.\nNa actualidade e cos datos que os autores do ensaio PACE foron obrigados a achegar (tras un investimento de 250.000 libras de di\u00f1eiro p\u00fablico na s\u00faa defensa legal ante o acto de liberdade de informaci\u00f3n) publicouse un rean\u00e1lise en decembro de 2016 demostrando o que parec\u00eda ser evidente, unha inflaci\u00f3n enorme dos resultados positivos para os tratamentos de exercicio gradual e terapia cognitivo-comportamental: \"Can patients with chronic fatigue syndrome really recover after graded exercise or cognitive behavioural therapy?\" \"A critical commentary and preliminary re-analysis of the PACE trial.\"\nE como refire o artigo publicado o 10 de xaneiro de 2017 no Journal of Neurology and Neurobiology Sci Forschen, no que o autor concl\u00fae contundentemente: \"\u201cA an\u00e1lise dos datos individuais dos participantes no PACE Trial demostrou que a TCC e o exercicio gradual son ineficaces e (potencialmente) dani\u00f1os, o que invalida a asunci\u00f3n do modelo biopsicosocial, que est\u00e1 baseado en opini\u00f3ns.\" \"En consecuencia, a TCC e o exercicio gradual non deber\u00edan ser utilizados como tratamentos (preceptivos) para o SFC/EM. Isto evitar\u00e1 o sufrimento innecesario infrinxido aos pacientes por parte dos seus m\u00e9dicos, que \u00e9 o peor de todos os danos, como concl\u00fae Spence, e que \u00e9 totalmente evitable.\u201d\"\nO equipo do Vall d\u2019Hebron do Doutor Jos\u00e9 Alegre publicaba esta metaan\u00e1lise sobre a eficacia dos tratamentos ofrecidos a pacientes de SFC/EM no que conclu\u00eda que nin o exercicio gradual nin a terapia cognitivo-comportamental son terapias con validez probada.\nAlimentaci\u00f3n.\nA\u00ednda que son necesarias m\u00e1is investigaci\u00f3ns, actualmente as conclusi\u00f3ns de varios estudos apuntan a que a dieta ten un rol importante no desenvolvemento dos s\u00edntomas do SFC, contrariamente a conclusi\u00f3ns de anos anteriores.\nAntioxidantes.\nAs recentes evidencias da existencia dalg\u00fan grao de estr\u00e9s oxidativo nos pacientes con SFC suxiren que varios antioxidantes poder\u00edan exercer un efecto beneficioso. Nesta li\u00f1a, a suplementaci\u00f3n cos antioxidantes glutati\u00f3n, N-acetilciste\u00edna, \u03b1-\u00e1cido lipoico, proantocianidinas oligom\u00e9ricas, Ginkgo biloba e Vaccinium myrtillus m\u00f3strase prometedora, a\u00ednda que son necesarios estudos cl\u00ednicos para demostrar a s\u00faa eficacia pacientes con SFC.\nIntolerancias alimentarias.\nA intolerancia aos alimentos parece estar implicada no desenvolvemento dos s\u00edntomas do SFC, a\u00ednda que a informaci\u00f3n segue sendo limitada. As intolerancias alimentarias son procesos diferentes das alerxias alimentarias (mediadas por anticorpos do tipo IGE), nos cales a resposta inflamatoria non \u00e9 nin inmediata nin tan extrema como na alerxia alimentaria cl\u00e1sica, o que fai moi dif\u00edcil ao paciente identificar os alimentos causantes.\nEn 2001, presentouse un estudo no que se mostraba que o 54% dunha mostra de pacientes con SFC tentara modificaci\u00f3ns diet\u00e9ticas non especificadas, dos cales o 73% obtivo efectos beneficiosos na reduci\u00f3n da fatiga. Permanece sen aclarar se estas melloras eran debidas ao aumento da inxesta de antioxidantes na dieta ou \u00e1 eliminaci\u00f3n de certos alimentos.\nUnha investigaci\u00f3n publicada en The Lancet suxire que a modificaci\u00f3n da dieta mediante a eliminaci\u00f3n de alimentos que provocan intolerancias pode reducir a liberaci\u00f3n de citocinas inflamatorias. Os investigadores demostraron que as persoas con intolerancias alimentarias ti\u00f1an niveis significativamente elevados das citocinas inflamatorias interleucina-4, interfer\u00f3n gamma (IFN-\u03b3) e factor de necrose tumoral alfa (TNF-\u03b1) tras a administraci\u00f3n de produtos l\u00e1cteos e trigo. Os autores sinalaron que esta elevaci\u00f3n de citocinas pode ser a responsable da aparici\u00f3n dos s\u00edntomas experimentados polos pacientes, tales como dor de cabeza, mialxias (dores musculares), dor nas articulaci\u00f3ns e trastornos dixestivos, e negan a relaci\u00f3n con patolox\u00edas neuropsiqui\u00e1tricas.\nEstes resultados desmontan estudos previos, nos que se fixeron suposici\u00f3ns falsas con respecto \u00e1 relaci\u00f3n entre a intolerancia aos alimentos e o SFC, nos cales sen realizar probas de eliminaci\u00f3n e exposici\u00f3n a alimentos nin avaliar a presenza de marcadores inflamatorios, conclu\u00eduse que os pacientes con fatiga cr\u00f3nica que notaban intolerancias alimentarias simplemente manifestaban trazos de somatizaci\u00f3n.\nTendo en consideraci\u00f3n que o SFC \u00e9 un trastorno por exclusi\u00f3n e que se documentou a mellor\u00eda dos s\u00edntomas coa eliminaci\u00f3n do trigo da dieta, todos os pacientes deben ser avaliados sobre a presenza dunha enfermidade cel\u00edaca (EC) non diagnosticada. A EC \u00e9 unha enfermidade subdiagnosticada na poboaci\u00f3n xeral, que cursa frecuentemente con anticorpos negativos, unicamente con enteropat\u00eda leve e sen ning\u00fan s\u00edntoma dixestivo. As afectaci\u00f3ns neurol\u00f3gicas e as dificultades cognitivas poden ser as s\u00faas primeiras ou \u00fanicas manifestaci\u00f3ns.\nTerapias alternativas e/ou complementarias.\nA evidencia sobre a eficacia das terapias alternativas ou complementarias, tales como a homeopat\u00eda, a acupuntura e a fitoterapia \u00e9 insuficiente."}
{"id": "486861", "revid": "119610", "url": "https://gl.wikipedia.org/wiki?curid=486861", "title": "Deficiencia de 3-hidroxiacil-coenzima A deshidroxenase de cadea longa", "text": "A deficiencia de 3-hidroxiacil-coenzima A deshidroxenase de cadea longa (abreviada como deficiencia LCHAD, do ingl\u00e9s \"Long-chain 3-hydroxyacyl-coenzyme A dehydrogenase\") \u00e9 unha enfermidade que afecta a oxidaci\u00f3n de \u00e1cidos graxos de cadea longa de orixe xen\u00e9tica autos\u00f3mica recesiva rara que impide ao corpo obter enerx\u00eda de certas graxas. Pode converterse en mortal, especialmente en per\u00edodos de xax\u00fan.\nSintomatolox\u00eda.\nTipicamente, os signos e s\u00edntomas iniciais desta desorde ocorrren na infancia ou na nenez temper\u00e1 e poden inclu\u00edr dificultades na alimentaci\u00f3n, letarxia. hipoglicemia, hipoton\u00eda, problemas hep\u00e1ticos e anormalidades na retina. M\u00e1is adiante na nenez pode presentarse dor muscular, rotura do tecido muscular, anormalidades no sistema nervioso que afectan a brazos e pernas (neuropat\u00eda perif\u00e9rica). Tam\u00e9n existen riscos de complicaci\u00f3ns como problemas card\u00edacos e respiratorios potencialmente mortais, coma e morte repentina e inesperada. A deficiencia de LCHAD pode dispararse en per\u00edodos de xax\u00fan ou por causa de enfermidades como infecci\u00f3ns virais.\nXen\u00e9tica.\nAs mutaci\u00f3ns no xene \"HADHA\" conducen a niveis inadecuados da enzima chamada 3-hidroxiacil-coenzima A deshidroxenase de cadea longa, que forma parte dunha prote\u00edna complexa co\u00f1ecida como prote\u00edna trifuncional mitocondrial. Os \u00e1cidos graxos de cadea longa da comida e da graxa corporal non poden ser metabolizados e procesados se non hai niveis suficientes desta enzima. Como resultado, estes \u00e1cidos graxos non son convertidos en enerx\u00eda, o que leva aos signos caracter\u00edsticos deste desorde, como a letarxia e a hipoglicema. Os \u00e1cidos graxos de cadea longa ou os \u00e1cidos graxos metabolizados parcialmente poden producirse nos tecidos e danar o f\u00edgado, coraz\u00f3n, retina e m\u00fasculos, causando complicaci\u00f3ns m\u00e1is graves.\nPrognose.\nUn estudo de 2001 observou a 50 pacientes. Destes, 38% morreron na infancia mentres que os demais sufriron problemas de morbilidade."}
{"id": "486862", "revid": "27155", "url": "https://gl.wikipedia.org/wiki?curid=486862", "title": "Receptor de TGF-beta", "text": ""}
{"id": "486864", "revid": "27155", "url": "https://gl.wikipedia.org/wiki?curid=486864", "title": "Polo animal", "text": ""}
{"id": "486865", "revid": "27155", "url": "https://gl.wikipedia.org/wiki?curid=486865", "title": "Polo vexetal", "text": ""}
{"id": "486867", "revid": "98629", "url": "https://gl.wikipedia.org/wiki?curid=486867", "title": "Glimepirida", "text": "A glimerpirida, vendida co nome comercial de Amaryl entre outros, \u00e9 un f\u00e1rmaco usado para tratar a diabetes mellitus tipo 2. \u00c9 menos escollido que a metformina. O seu emprego est\u00e1 recomendado xunto con dieta e exercicio. A s\u00faa administraci\u00f3n \u00e9 oral. A glimepirida tarda ata tres horas en acadar o seu m\u00e1ximo efecto, e dura aproximadamente un d\u00eda.\nOs efectos secundarios habituais incl\u00faen dor de cabeza, n\u00e1useas e mareos. Entre os efectos secundarios graves est\u00e1 a hipoglicemia. Non est\u00e1 recomendado o seu uso durante o embarazo e a lactaci\u00f3n. Funciona principalmente aumentando o efecto da insulina liberada polo p\u00e1ncreas. Est\u00e1 clasificada como unha sulfonilurea de segunda xeraci\u00f3n.\nA glimepirida foi patentada en 1979 e aprobada para uso m\u00e9dico en 1995. Est\u00e1 dispo\u00f1ible como medicamento xen\u00e9rico. Nos Estados Unidos, o custo mensual \u00e9 de 2,15 $. En 2019 foi o 64\u00ba medicamento m\u00e1is prescrito nos Estados Unidos con m\u00e1is de 12 mill\u00f3ns de prescripci\u00f3ns.\nUsos m\u00e9dicos.\nA glimepirida est\u00e1 indicada para tratar a diabetes mellitus tipo 2; o seu modo de acci\u00f3n \u00e9 aumentar a secreci\u00f3n de insulina polo p\u00e1ncreas. Non obstante, require unha s\u00edntese adecuada de insulina como prerrequisito para un funcionamento correcto. Non se usa en diabetes tipo 1 porque nesta patolox\u00eda o p\u00e1ncreas non pode producir insulina.\nContraindicaci\u00f3ns.\nO seu emprego est\u00e1 contraindicado en pacientes con hipersensibilidade \u00e1 glimepirida ou outras sulfonilureas.\nEfectos adversos.\nOs efectos adversos do consumo de glimepirida incl\u00faen perturbaci\u00f3ns do tracto gastrointestinal, reacci\u00f3ns al\u00e9rxicas ocasionais e raramente trastornos na produci\u00f3n de sangue inclu\u00edndo trombocitopenia, leucopenia e anemia hemol\u00edtica. Nas semanas iniciais do tratamento, o risco de hipoglicemia pode aumentar. O consumo de alcol e a exposici\u00f3n ao sol debe restrinxirse porque poden empeorar os efectos secundarios.\nInteracci\u00f3ns.\nOs f\u00e1rmacos antiinflamatorios non esteroides (como os salicilatos), sulfonamidas, cloramfenicol, warfarina e probenecid poden potenciar os efectos hipoglic\u00e9micos da glimepirida. As tiazida, outros diur\u00e9ticos, fotiazidas, produtos tiroides, anticonceptivos orais e fenito\u00edna adoitan causar hiperglicemia.\nMecanismo de acci\u00f3n.\nComo todas as sulfonilureas, a glimepirida act\u00faa como un secretagogo de insulina. Reduce a glicemia estimulando a liberaci\u00f3n de insulina polas c\u00e9lulas beta pancre\u00e1ticas e inducindo unha maior actividade dos receptores intracelulares de insulina.\nNon todas as sulfonilureas secundarias te\u00f1en o mesmo risco de hipoglicemia. A glibenclamida est\u00e1 asociada cunha incidencia de hipoglicemia de ata o 20-30%, comparado co 2-4% da glimepirida. A glibenclamida, ademais, interfire coa supresi\u00f3n homeost\u00e1tica normal da secreci\u00f3n de insulina en reacci\u00f3n hipoglicemia, cousa que a glimepirida non fai. Tam\u00e9n, a glibenclamida dimin\u00fae a secreci\u00f3n de glicag\u00f3n en reacci\u00f3n \u00e1 hipoglicemia, cousa que a glimepirida tampouco fai.\nFarmacocin\u00e9tica.\nA absorci\u00f3n gastrointestinal \u00e9 completa, sen interferencia coa comida. A absorci\u00f3n significativa ocorre nunha hora, e a distrubuci\u00f3n \u00e9 por todo o corpo, o 99,5% da cal unida a prote\u00ednas plasm\u00e1ticas. A metabolizaqci\u00f3n \u00e9 por biotransformaci\u00f3n oxidativa, \u00e9 hep\u00e1tica e completa. En primeiro lugar, o medicamento metabol\u00edzase ao metabolito M1 mediante a acci\u00f3n da CYP2C9. O M1 pos\u00fae 1/3 da actividade farmacol\u00f3xica da glimepirida, mais a\u00ednda non se co\u00f1ece se estes resultados te\u00f1en un efecto clinicamente relevante na glicemia. O M1 metabol\u00edzase despois ao metabolito M2 por enzimas citos\u00f3licas. O M2 \u00e9 inactivo farmacoloxicamente. A excreci\u00f3n na urina \u00e9 do 65%, e o resto excr\u00e9tase nas feces."}
{"id": "486868", "revid": "5863", "url": "https://gl.wikipedia.org/wiki?curid=486868", "title": "Macuahuitl", "text": "Un macuahuitl ([ma\u02d0\u02c8k\u02b7awit\u0361\u026c]) \u00e9 unha arma de madeira con follas de obsidiana. O nome deriva da lingua n\u00e1huatl e quere dicir \"man de madeira\". Os seus lados contan con coitelas prism\u00e1ticas tradicionalmente feitas con obsidiana. A obsidiana \u00e9 quen de producir un filo m\u00e1is afiado que as coitelas de aceiro de alta calidade. O macuahuitl era unha arma est\u00e1ndar de combate corpo a corpo.\nO emprego do macuahuitl como unha arma est\u00e1 rexistrado dende o primeiro milenio. Na \u00e9poca da conquista espa\u00f1ola, o macuahuitl estaba amplamente distribu\u00eddo en toda Mesoam\u00e9rica. A arma era usada por diferentes civilizaci\u00f3ns como os aztecas, os maias, os mixtecas e os toltecas.\nUn exemplo desta arma sobreviviu a conquista de M\u00e9xico; formou parte da Real Armer\u00eda de Madrid at\u00e9 que foi destru\u00edda por un lume no ano 1884. As imaxes dos dese\u00f1os orixinais sobreviviron en diversos cat\u00e1logos. A r\u00e9plica m\u00e1is antiga \u00e9 o macuahuitl creado polo medievalista Achille Jubinal no s\u00e9culo XIX."}
{"id": "486869", "revid": "59564", "url": "https://gl.wikipedia.org/wiki?curid=486869", "title": "Xerardo Dasairas", "text": "Xerardo Dasairas Valsa, nado en Ver\u00edn en 1953, \u00e9 un mestre e historiador galego.\nTraxectoria.\nEstudou en Ver\u00edn (alumno de Taboada Chivite), continuou o bacharelato e COU en Barcelona, fixo Maxisterio en Ourense.\nMestre de profesi\u00f3n, exerceu moitos anos en Cangas do Morrazo. Desde 1978 publicou estudos e artigos relativos a etnograf\u00eda, historia, arqueolox\u00eda, patrimonio, pedagox\u00eda e sociolox\u00eda. Publicou no \"Bolet\u00edn Auriense\" e en \"Narria: Estudios de artes y costumbres populares\".\nTen usado o pseud\u00f3nimo \"O\u00b4Xedas\"."}
{"id": "486880", "revid": "1410", "url": "https://gl.wikipedia.org/wiki?curid=486880", "title": "Casa da Moeda de Hamburgo", "text": "A Casa da Moeda de Hamburgo (en alem\u00e1n: \"Hamburgische M\u00fcnze\") \u00e9 unha das cinco f\u00e1bricas de moeda estatais activas en Alema\u00f1a, situada en Hamburgo. As outras cecas do pa\u00eds te\u00f1en as s\u00faas sedes nas cidades de Berl\u00edn, Stuttgart, Karlsruhe e M\u00fanic. \nNa s\u00faa condici\u00f3n de empresa estatal, est\u00e1 xestionada polas autoridades financeiras da Cidade Libre e Hanse\u00e1tica de Hamburgo. \nO seu cadro de persoal comp\u00f3\u00f1eno 45 persoas, \u00e1 fronte das cales est\u00e1 Ralph Thiemann, o director da instituci\u00f3n. \nA Casa da Moeda de Hamburgo produce arredor do 21 por cento das moedas de circulaci\u00f3n, \u00e1 parte doutras conmemorativas e para pa\u00edses estranxeiros, medallas e r\u00e9plicas de moedas hist\u00f3ricas singulares (por exemplo, a peza dun bill\u00f3n de marcos de 1923, da Provincia de Westfalia). \nHistoria.\nAs primeiras moedas cu\u00f1adas en Hamburgo datan de 834, cando o arcebispo da cidade acadou o permiso imperial para a emisi\u00f3n de moeda, que posteriormente foi ampliado polo emperador Frederico I, Barbarroxa en 1189, ao reco\u00f1ecerlle \u00e1 Casa da Moeda de Hamburgo dereitos sobre outras cecas. Os condes de Holstein transferiron en 1325 a titularidade da ceca \u00e1 cidade de Hamburgo, \u00e1 que lle permitiron a cu\u00f1axe da s\u00faa propia moeda. \nEn 1435, o emperador Sexismundo concedeu \u00e1 Casa da Moeda o dereito de cu\u00f1ar moeda de ouro, e comezou a cu\u00f1axe de flor\u00edns. En 1553 produc\u00edronse por primeira vez t\u00e1leros de prata e \"portugaleser\" de ouro, estes \u00faltimos a imitaci\u00f3n dos cruzados portugueses, cuxa circulaci\u00f3n estaba moi estendida no norte de Alema\u00f1a e na rexi\u00f3n do B\u00e1ltico.\nLogo da ocupaci\u00f3n militar da cidade por parte das tropas napole\u00f3nicas en 1806, as actividades da casa de moeda acabaron por suspenderse en 1813, a\u00ednda que o seu anterior director, H. S. Knoph, adquiriu parte do equipamento e mantivo a cu\u00f1axe nunha ceca privada en nome do Banco de Hamburgo (\"Hamburgische Bank\"), emitindo ducados e outras moedas para uso na cidade. \nSuperada a etapa napole\u00f3nica, en 1842 a casa da Moeda de Hamburgo foi destru\u00edda por un incendio que afectou toda a cidade e, ata que se constru\u00edu un novo edificio, a veci\u00f1a ceca de Altona e a Casa da Moeda de Berl\u00edn encarg\u00e1ronse de subministrar as moedas circulantes en Hamburgo. A construci\u00f3n da nova ceca tivo que esperar ata 1873 e a s\u00faa inauguraci\u00f3n en \"Norderstrasse\" tivo lugar en 1875. foi nese momento cando a ceca de Hamburgo adoptou o J como marca de ceca, que mant\u00e9n no s\u00e9culo XXI. O feito de adoptar esta letra d\u00e9bese a que naquel momento a nova ceca se convert\u00eda na novena casa da moeda do Imperio Alem\u00e1n (o \"I\" represent\u00e1base como \"J\"). As oito prensas de cu\u00f1axe que se instalaron provi\u00f1an da Casa da Moeda de Estrasburgo, onde estiveran en servizo desde 1851.\nDurante a segunda guerra mundial, a Casa da Moeda de Hamburgo sufriu graves danos e detivo novamente a s\u00faa actividade, ata que a recuperou en 1948. En 1982, logo de catro anos de construci\u00f3n, trasladouse a un novo edificio m\u00e1is funcional nunha zona industrial en Hamburgo-Rahlstedt. Al\u00ed comezaron a cu\u00f1arse en 1998 as primeiras series de moedas do sistema do euro, a\u00ednda que tanto estas como as dos catro anos seguintes lavan a data de 2002, o primeiro ano da s\u00faa circulaci\u00f3n (con esta data cu\u00f1\u00e1ronse en Hamburgo case 4.000 mill\u00f3ns de pezas)."}
{"id": "486885", "revid": "89787", "url": "https://gl.wikipedia.org/wiki?curid=486885", "title": "So Divided", "text": "So Divided \u00e9 o quinto \u00e1lbum de estudio da banda estadounidense de rock alternativo ...And You Will Know Us by the Trail of Dead, publicado o 13 de novembro de 2006 no Reino Unido e o 14 nos Estados Unidos a trav\u00e9s do selo Interscope Records. O disco continuou expandindo o son da banda, na li\u00f1a do seu predecesor \"Worlds Apart\".\nO sinxelo principal do \u00e1lbum foi o tema \"Wasted State of Mind\", a\u00ednda que non se rodou ning\u00fan v\u00eddeo musical para a canci\u00f3n. Por\u00e9n, si se realizou un v\u00eddeo para a canci\u00f3n \"Naked Sun\"."}
{"id": "486886", "revid": "865", "url": "https://gl.wikipedia.org/wiki?curid=486886", "title": "The Century of Self", "text": "The Century of Self \u00e9 o sexto \u00e1lbum de estudio da banda estadounidense de rock alternativo ...And You Will Know Us by the Trail of Dead, publicado o 17 de febreiro de 2009 a trav\u00e9s dos selos Richter Scale e Justice Records."}
{"id": "486888", "revid": "23204", "url": "https://gl.wikipedia.org/wiki?curid=486888", "title": "Tempada 2020 do Campionato de Galicia de Rally", "text": "A tempada 2020 foi a 42\u00aa edici\u00f3n do Campionato de Galicia de Rally. Comezou o 29 de febreiro no Rally da Coru\u00f1a e rematou o 13 de decembro no Rally Mari\u00f1a Lucense.\nDefend\u00eda o t\u00edtulo o piloto de Dumbr\u00eda, V\u00edctor Senra, campi\u00f3n das tres \u00faltimas edici\u00f3ns, que finalmente conseguiu o seu cuarto t\u00edtulo consecutivo tras unha tempada marcada pola pandemia por coronavirus que obrigou \u00e1 suspensi\u00f3n da maior\u00eda de rallys do calendario.\nCalendario.\nO Rally do Cocido, previsto inicialmente para o 20 e 21 de marzo foi aprazado debido \u00e1 pandemia por coronavirus, e recolocado na fin de semana do 11-12 de decembro nun principio, e no 8-9 de agosto nunha nova actualizaci\u00f3n. Polo mesmo motivo anunciouse tam\u00e9n o aprazamento do Rally de Noia, que finalmente foi suspendido. O Rally R\u00edas Baixas, previsto para a fin de semana do 29 e 30 de maio foi reprogramado para 4 e 5 de setembro. O Rally de Nar\u00f3n e o Sur do Condado sum\u00e1ronse ao de Noia e cancelaron as s\u00faas edici\u00f3ns de 2020. En maio a Federaci\u00f3n Galega de Automobilismo publicou un novo calendario, coas novas datas e xa sen os rallys cancelados, no que as probas a disputar quedan reducidas a seis (sen contar o rally xa disputado).\nEn xu\u00f1o a Escuder\u00eda Lal\u00edn-Deza comunicou que non se organizar\u00eda o Rally do Cocido en 2020 e o 4 de agosto anunci\u00e1ronse as suspensi\u00f3ns do Rally Ourense-Ribeira Sacra e do R\u00edas Baixas. En outubro a Escuder\u00eda Santiago anunciou a cancelaci\u00f3n do Botafumeiro, quedando o calendario reducido a s\u00f3 tres rallys.\nPuntuaci\u00f3n.\nSistema de puntuaci\u00f3n para a clasificaci\u00f3n xeral:\nSistema de puntuaci\u00f3n para cada agrupaci\u00f3n:\nPara definir o total de puntos obtidos por un participante nunha proba d\u00e9bense sumar os puntos obtidos na clasificaci\u00f3n xeral e na agrupaci\u00f3n e logo multiplicalos polo coeficiente da proba.\nAgrupaci\u00f3ns.\nOs veh\u00edculos admitidos div\u00eddense en cinco agrupaci\u00f3ns:\nRallys.\n24\u00ba Rally da Coru\u00f1a.\nO campionato comezou por cuarto ano consecutivo co Rally da Coru\u00f1a, que se celebrou entre o 28 e o 29 de febreiro. O parque pechado situouse o venres 28 na praza de Mar\u00eda Pita, na Coru\u00f1a, mentres que os treitos cronometrados disput\u00e1ronse o s\u00e1bado nos concellos de Aranga, Cerceda, Culleredo e Arteixo, sumando un total de 89,28\u00a0km cronometrados.\nInscrib\u00edronse 113 pilotos, coa ausencia m\u00e1is destacada do vencedor do ano anterior, Iv\u00e1n Ares, que non recibiu a tempo o seu novo Hyundai i20 R5. Con todo, si estiveron presentes os primeiros clasificados da tempada anterior do Campionato de Galicia de Rally: V\u00edctor Senra, estreando un \u0160koda Fabia R5, Alberto Meira co seu Citro\u00ebn DS3 R5 e Iago Caama\u00f1o, estreando tam\u00e9n coche no campionato, un Ford Fiesta R5 MKII. Ademais destacaban as presenzas do campi\u00f3n galego Luis Vilari\u00f1o, do tricampi\u00f3n de Asturias \u00d3scar Palacio, de Manuel Fern\u00e1ndez ou de Tino Iglesias.\nO rally caracterizouse por unha intermitente choiva, coa que cobrou grande importancia a elecci\u00f3n de pneum\u00e1ticos dos equipos. V\u00edctor Senra comezou liderando con claridade na sesi\u00f3n matinal ao marcar o mellor tempo na primeira pasada aos tres treitos, con 13 segundos de vantaxe sobre Iago Caama\u00f1o e 30 sobre Alberto Otero. Con todo, Iago Caama\u00f1o comezou a remontar nos seguintes dous treitos, nos que marcou o mellor tempo e colocouse a catro segundos de Senra. A remontada culminouse no sexto treito, no que o m\u00e1is r\u00e1pido foi o asturiano \u00d3scar Palacio e no que os problemas coa panca de cambios de Senra lle fixeron perder m\u00e1is de 23 segundos con Caama\u00f1o, que se colocou l\u00edder destacado, con m\u00e1is de 19 segundos de vantaxe sobre o de Dumbr\u00eda. Cando todo parec\u00eda sentenciado Senra solucionou os seus problemas mec\u00e1nicos e volveu facer os mellores tempos, recort\u00e1ndolle tres segundos a Caama\u00f1o no s\u00e9timo treito e catro no oitavo, coloc\u00e1ndose a 12 segundos a falta do \u00faltimo tramo. Finalmente conseguiu recortar a diferenza e nun final moi axustado ga\u00f1ar o rally por 159 mil\u00e9simas sobre Iago Caama\u00f1o.\nDetr\u00e1s deles quedou Alberto Meira, que mantivo unha loita pola terceira praza durante todo o rally con Alberto Otero (4\u00ba) e \u00d3scar Palacio (5\u00ba).\n42\u00ba Rally San Froil\u00e1n.\nCoa expansi\u00f3n da pandemia por coronavirus o campionato paralizouse durante m\u00e1is de medio ano, suspend\u00e9ndose a maior\u00eda de rallys previstos. Retomouse a mediados de outubro coa disputa da cuadrax\u00e9simo segunda edici\u00f3n do Rally San Froil\u00e1n, para o que se inscribiron 127 equipos. V\u00edctor Senra colocouse en cabeza dende o primeiro treito, e xa non abandonou a posici\u00f3n ata o final da carreira, logrando a s\u00faa segunda vitoria na tempada e a segunda no rally lugu\u00e9s. Con todo, o piloto de Dumbr\u00eda s\u00f3 foi o m\u00e1is r\u00e1pido en dous dos nove treitos, repart\u00edndose os sete restantes entre cinco pilotos distintos. O melidense Alberto Otero marcou o segundo mellor tempo do rally, subindo ao podio por diante de Alberto Meira. Completaron os cinco primeiros postos Francisco Dorado e Iago Caama\u00f1o, este \u00faltimo despois de sufrir unha picada de roda que o afastou dos primeiros lugares.\n2\u00ba Rally Mari\u00f1a Lucense.\nTrala suspensi\u00f3n da maior\u00eda de rallys por mor da pandemia por coronavirus, o Rally Mari\u00f1a Lucense quedou como a terceira e derradeira proba do campionato. O rally chegou con pol\u00e9mica, debido a que o regulamento do campionato establece que se deben descartar dous resultados para obter a puntuaci\u00f3n final, e, ao disput\u00e1rense s\u00f3 tres probas, o vencedor do \u00faltimo rally ser\u00eda o campi\u00f3n final independentemente do que sucedese nos dous rallys anteriores, debido ao maior coeficiente da proba lucense. A negativa a modificar o regulamento, a pesar de que estaba permitido facelo \"por causas de forza maior\", provocou o malestar de varios pilotos, entre eles os dous primeiros clasificados do certame, V\u00edctor Senra e Alberto Otero, que anunciaron que non disputar\u00edan o rally.\nFinalmente Senra acabou por inscribirse no rally, xunto a outros 74 pilotos, entre os que destacaban as presenzas do ruso Nicolai Griazin, piloto do Campionato do Mundo, cun Volkswagen Polo R5, Alberto Meira, Iago Caama\u00f1o ou o asturiano Daniel Alonso.\nGriazin foi o m\u00e1is r\u00e1pido nos primeiros sete treitos e ga\u00f1ou o rally de xeito contundente, con case un minuto de vantaxe sobre Senra, que conseguiu os dous \u00faltimos scratchs e o segundo posto final. O ruso non contaba para a clasificaci\u00f3n final do campionato, debido a que se precisaba participar nun m\u00ednimo de dous rallys, polo que Senra logrou a s\u00faa cuarta coroa consecutiva, mentres que o subcampionato foi para Iago Caama\u00f1o."}
{"id": "486889", "revid": "1888", "url": "https://gl.wikipedia.org/wiki?curid=486889", "title": "Beatriz Maceda Abeleira", "text": ""}
{"id": "486891", "revid": "89787", "url": "https://gl.wikipedia.org/wiki?curid=486891", "title": "Tao of the Dead", "text": "Tao of the Dead \u00e9 o s\u00e9timo \u00e1lbum de estudio da banda estadounidense de rock alternativo ...And You Will Know Us by the Trail of Dead, publicado o 4 de febreiro de 2011 a trav\u00e9s do selo Superball Music. O primeiro sinxelo, \"Summer of All Dead Souls\", foi publicado en Spin.com o 11 de novembro de 2010, e posteriormente en SoundCloud. O sinxelo dixital publicouse oficialmente o 29 de novembro. O \u00e1lbum editouse nun formato digipak, e houbo unha edici\u00f3n limitada cun CD con 30 minutos de m\u00fasica extra.\nListaxe de canci\u00f3ns.\nTodas as letras escritas por Conrad Keely; toda a m\u00fasica composta por ...And You Will Know Us by the Trail of Dead.\nTao of the Dead Part II: Strange News From Another Planet \u2013 16:32"}
{"id": "486892", "revid": "865", "url": "https://gl.wikipedia.org/wiki?curid=486892", "title": "Lost Songs", "text": "Lost Songs \u00e9 o oitavo \u00e1lbum de estudio da banda estadounidense de rock alternativo ...And You Will Know Us by the Trail of Dead, publicado o 22 de outubro de 2012 a trav\u00e9s do selo Superball Music."}
{"id": "486895", "revid": "26585", "url": "https://gl.wikipedia.org/wiki?curid=486895", "title": "Campionato de Galicia de Monta\u00f1a", "text": "O Campionato de Galicia de Monta\u00f1a \u00e9 unha competici\u00f3n automobil\u00edstica de monta\u00f1a, organizada pola FGA en distintas provincias de Galicia dende os anos 70. A diferenza dos circu\u00edtos de carreiras, cada piloto compite s\u00f3, dende a sa\u00edda na base dunha monta\u00f1a, chegando \u00e1 meta na parte superior da mesma. Este certame permite a participaci\u00f3n de veh\u00edculos como monoprazas, coches de rally e turismos.\nDende 2010 cel\u00e9branse d\u00faas competici\u00f3ns: unha para F\u00f3rmulas/Barquetas (non carrozados) e outra para turismos (carrozados).\nProbas.\nProbas que formaron parte do campionato."}
{"id": "486896", "revid": "88215", "url": "https://gl.wikipedia.org/wiki?curid=486896", "title": "Campionato Galego de Monta\u00f1a", "text": ""}
{"id": "486908", "revid": "1505", "url": "https://gl.wikipedia.org/wiki?curid=486908", "title": "Marga Maderal", "text": "Marga Maderal Cal, nada en Redondela en 1955 e finada na mesma vila en 2016, foi unha mestra e activista redondel\u00e1.\nTraxectoria.\nEstudou Maxisterio e licenciouse en Xeograf\u00eda e Historia. Comezou a traballar como mestra en Barcelona onde estudou Construci\u00f3n e Manipulaci\u00f3n de Marionetas no Institut del Teatre.\nDe volta a Galiza, traballou en Redondela onde practicou o activismo social no Ateneo redondel\u00e1n, na ONG Entrepobos e no grupo feminista Xanela. Colaborou na fundaci\u00f3n de Tanxarina Teatro e desde o inicio na organizaci\u00f3n do Festival Internacional de T\u00edteres de Redondela.\nFoi reco\u00f1ecida en 2017 polo Festival de T\u00edteres de Redondela e pola Asemblea Feminista Paxaretas en 2019 co premio Ernestina Otero Loitando pola igualdade e coa ilustraci\u00f3n de abril do calendario que editaron en 2020."}
{"id": "486914", "revid": "27155", "url": "https://gl.wikipedia.org/wiki?curid=486914", "title": "Deficiencia da deshidroxenase de 3-hidroxiacil-coenzima A de cadea longa", "text": ""}
{"id": "486915", "revid": "27155", "url": "https://gl.wikipedia.org/wiki?curid=486915", "title": "Deficiencia de 3-hidroxiacil-coencima A deshidroxenase de cadea longa", "text": ""}
{"id": "486916", "revid": "27155", "url": "https://gl.wikipedia.org/wiki?curid=486916", "title": "Deficiencia de 3-hidroxiacil-CoA deshidroxenase de cadea longa", "text": ""}
{"id": "486917", "revid": "1131", "url": "https://gl.wikipedia.org/wiki?curid=486917", "title": "Xos\u00e9 Manuel Moo", "text": "Xos\u00e9 Manuel Moo Pedrosa, nado en Salvaterra de Mi\u00f1o en 1973, \u00e9 un editor e tradutor galego.\nTraxectoria.\n\u00c9 licenciado en Filolox\u00eda pola Universidade de Vigo. Tras exercer a docencia en Vigo como profesor de Lingua galega na Facultade de Traduci\u00f3n e Interpretaci\u00f3n, en 1999 comezou a traballar con materiais para o ensino e en 2001 entrou a traballar en Edici\u00f3ns Xerais de Galicia, como coordinador editorial en diversas \u00e1reas.\nNa s\u00faa faceta de tradutor, c\u00f3mpre sinalar que foi o encargado de trasladar ao galego a obra \"Fari\u00f1a\" do autor coru\u00f1\u00e9s Nacho Carretero ou \"A rebeli\u00f3n dos coellos\" de Ariel Dorfman."}
{"id": "486918", "revid": "6939", "url": "https://gl.wikipedia.org/wiki?curid=486918", "title": "Xos\u00e9 Manuel Moo Pedrosa", "text": ""}
{"id": "486919", "revid": "29398", "url": "https://gl.wikipedia.org/wiki?curid=486919", "title": "Jeison Murillo", "text": "Jeison Fabi\u00e1n Murillo Cer\u00f3n, nado en Cali o 27 de maio de 1992, \u00e9 un futbolista colombiano. Xoga de defensa central e o seu equipo actual \u00e9 o Celta de Vigo.\nTraxectoria.\nO 15 de xaneiro de 2020 anunciouse a s\u00faa cesi\u00f3n ata final de tempada \u00f3 Celta de Vigo. O 17 de setembro de 2020, Murillo foi cedido outra tempada \u00f3 Celta."}
{"id": "486920", "revid": "1131", "url": "https://gl.wikipedia.org/wiki?curid=486920", "title": "Vanessa Sotelo Quintela", "text": "Vanessa Sotelo Quintela, nada en Ourense o 21 de agosto de 1995, \u00e9 unha xogadora galega de f\u00fatbol sala. Xoga de pivote e o seu equipo actual \u00e9 o AD Alcorc\u00f3n FSF da Primeira divisi\u00f3n de f\u00fatbol sala feminino de Espa\u00f1a. Estivo nomeada como mellor xogadora do mundo nos anos 2014 e 2015, finalizando en s\u00e9tima e terceira posici\u00f3n respectivamente. Foi pichichi da liga espa\u00f1ola no ano 2018.\nTraxectoria.\nAntes de xogar a f\u00fatbol sala estivo na secci\u00f3n de f\u00fatbol 8 alev\u00edn do Ponte Ourense e f\u00fatbol once infantil do mesmo club. Comezou a xogar f\u00fatbol sala no Cidade de As Burgas, na tempada 2011-12 fichou polo Ponte Ourense onde permaneceu d\u00faas tempadas, para retornar no ano 2013-14 ao Cidade As Burgas. Na tempada 2016-17 decidiu fichar polo AD Alcorc\u00f3n FSF.\nSelecci\u00f3n espa\u00f1ola.\nDebutou o 4 de novembro de 2014 coa selecci\u00f3n espa\u00f1ola nun partido amigable contra Hungr\u00eda. Foi d\u00faas veces bota de ouro nos mundiais disputados en Costa Rica e Guatemala. No ano 2019 participou na primeira Eurocopa de f\u00fatbol sala feminino, sendo a primeira xogadora en anotar un gol, tam\u00e9n foi elixida mellor xogadora do torneo e alzouse coa medalla de Ouro.\nEstat\u00edsticas.\nClubs.\n\"Actualizado ao \u00faltimo partido xogado o\" 1 de novembro de 2019."}
{"id": "486922", "revid": "27155", "url": "https://gl.wikipedia.org/wiki?curid=486922", "title": "Glimepiride", "text": ""}
{"id": "486923", "revid": "27155", "url": "https://gl.wikipedia.org/wiki?curid=486923", "title": "Amaryl", "text": ""}
{"id": "486924", "revid": "23204", "url": "https://gl.wikipedia.org/wiki?curid=486924", "title": "Patrycia Centeno", "text": "Patrycia Centeno Vispo, nada na Coru\u00f1a o 19 de febreiro de 1983, \u00e9 unha xornalista, escritora e especialista en comunicaci\u00f3n pol\u00edtica non verbal galega radicada en Catalu\u00f1a. Pioneira e experta en comunicaci\u00f3n non verbal, tam\u00e9n traballou como xornalista de moda e consultora de imaxe. \u00c9 colaboradora frecuente do programa Estat de Gr\u00e0cia de Catalunya R\u00e0dio .\nA s\u00faa conta de twitter @politicaymoda e o seu blog \"Pol\u00edtica y moda\" son dos m\u00e1is influentes en termos de an\u00e1lise pol\u00edtica."}
{"id": "486926", "revid": "25871", "url": "https://gl.wikipedia.org/wiki?curid=486926", "title": "Patrycia Centeno Vispo", "text": ""}
{"id": "486928", "revid": "27155", "url": "https://gl.wikipedia.org/wiki?curid=486928", "title": "R-Smad", "text": ""}
{"id": "486929", "revid": "98629", "url": "https://gl.wikipedia.org/wiki?curid=486929", "title": "Esty Quesada", "text": "Estibaliz \"'Esty'\" Quesada Ru\u00edz, nada en Barakaldo o 30 de xullo de 1994, \u00e9 unha youtubeira e actriz vasca. F\u00edxose co\u00f1ecida pola s\u00faa canle de YouTube chamada \"Soy Una Pringada\", especialmente no eido das redes sociais espa\u00f1olas. Tam\u00e9n traballa como DJ baixo o nome \"Soy Una Pringada\".\nComo actriz apareceu en varios filmes e series de televisi\u00f3n, tales como \"Paquita Salas\", \"Looser\", \"La llamada\" e \"Vota Juan\"."}
{"id": "486930", "revid": "25871", "url": "https://gl.wikipedia.org/wiki?curid=486930", "title": "Soy Una Pringada", "text": ""}
{"id": "486931", "revid": "25871", "url": "https://gl.wikipedia.org/wiki?curid=486931", "title": "Estibaliz Quesada", "text": ""}
{"id": "486941", "revid": "865", "url": "https://gl.wikipedia.org/wiki?curid=486941", "title": "The Affectionate Punch", "text": "The Affectionate Punch \u00e9 o primeiro \u00e1lbum de estudio da banda escocesa de new wave The Associates, publicado o 1 de agosto de 1980 a trav\u00e9s do selo Fiction Records."}
{"id": "486944", "revid": "89787", "url": "https://gl.wikipedia.org/wiki?curid=486944", "title": "Mulleres na inform\u00e1tica", "text": "As mulleres na inform\u00e1tica xogaron un papel determinante no seu nacemento e nos seus primeiros pasos. O que nos seus inicios se chamou \"computador\", tam\u00e9n co\u00f1ecido como computadora ou ordenador, debe o seu nome \u00e1s chamadas \"computers\", grupos de mulleres que tanto en Inglaterra como nos Estados Unidos traballaban en c\u00e1lculos matem\u00e1ticos relacionados coa determinaci\u00f3n de traxectorias bal\u00edsticas durante as guerras.\nNon s\u00f3 a primeira programadora da historia foi unha muller, Ada Byron Lovelace (1815-1852), sen\u00f3n que ata os anos 80, coa entrada nos fogares dos primeiros ordeadores persoais, o traballo de programaci\u00f3n era considerado un traballo feminino. A partir dese momento as mulleres foron desaparecendo tanto dos estudos como dos traballos relacionados coa inform\u00e1tica.\nA preocupaci\u00f3n mundial sobre o papel actual e futuro das mulleres en tarefas de computaci\u00f3n adquiriu m\u00e1is importancia coa aparici\u00f3n da era da informaci\u00f3n. Estas preocupaci\u00f3ns motivaron a organizaci\u00f3n de debates p\u00fablicos sobre a igualdade de x\u00e9nero ao verse que as aplicaci\u00f3ns inform\u00e1ticas exercen unha crecente influencia na sociedade.\nHistoria.\nCase que 100 anos antes da construci\u00f3n do primeiro ordenador xa Ada Lovelace, en 1842, deixou escrito o que \u00e9 considerado o primeiro programa inform\u00e1tico. Pasada a segunda guerra mundial, os avances en computaci\u00f3n xurdidos no \u00e1mbito militar estend\u00e9ronse ao mundo econ\u00f3mico e cient\u00edfico, e nese tempo a programaci\u00f3n era feita maioritariamente por mulleres. Durante d\u00e9cadas o n\u00famero de mulleres inform\u00e1ticas creceu m\u00e1is rapidamente que o de homes, ata que en 1984 algo cambiou, a porcentaxe de mulleres en inform\u00e1tica empezou a descender significativamente, mentres que noutros campos t\u00e9cnicos e profesionais seguiu crecendo. Este cambio atrib\u00faese en gran parte \u00e1 introduci\u00f3n do ordenador dom\u00e9stico, concibido m\u00e1is como un pasatempo ou xoguete, que sa\u00edu \u00f3 mercado dirixido case que exclusivamente aos rapaces, o que deu p\u00e9 \u00e1 narrativa e historia da revoluci\u00f3n tecnol\u00f3xica.\n\"Code: debugging the gender gap\" conta a historia das mulleres que estiveron nos inicios da programaci\u00f3n e a computaci\u00f3n: Ada Lovelace ou Grace Hopper, por exemplo. O documental recalca que, naquela primeira \u00e9poca, consider\u00e1base que as mulleres estaban mellor dotadas para o tipo de pensamento necesario para desenvolver programas inform\u00e1ticos, e que nos anos 80 exist\u00eda practicamente paridade entre homes e mulleres en postos inform\u00e1ticos. Pero, que pasou despois? Que ocurriu nos anos 90 para que posteriormente a programaci\u00f3n, a enxe\u00f1er\u00eda inform\u00e1tica e as grandes empresas de tecnolox\u00eda sexan case que totalmente masculinas? Moitas cousas: a perspectiva de x\u00e9nero cambiou, a mercadotecnia deu un xiro e, dalgunha parte, xurdiu a imaxe de \u201ctipo inform\u00e1tico\u201d, sempre un home. \u00c9 necesario mostrar modelos femininos para as futuras xeraci\u00f3ns, facer visibles \u00e1s mulleres que existen nas compa\u00f1\u00edas inform\u00e1ticas, \u00e1s enxe\u00f1eiras que traballan creando e desenvolvendo moito do software que se usa ou usar\u00e1 no futuro e darlles unha proxecci\u00f3n que acabe coa imaxe de \u201co inform\u00e1tico friki\u201d (sempre un home) creando as\u00ed un acceso menos traum\u00e1tico \u00e1 profesi\u00f3n para as novas xeraci\u00f3ns. Pero tam\u00e9n a evoluci\u00f3n da propia titulaci\u00f3n, pasando de diplomatura a licenciatura, e o posterior cambio de nome de licenciatura a enxe\u00f1er\u00eda inform\u00e1tica parece que puido influ\u00edr na preocupante fenda de x\u00e9nero que na actualidade mostra a titulaci\u00f3n \nDescrici\u00f3n xeral.\nNos Estados Unidos, o n\u00famero de mulleres presentes en estudos de pregrao en inform\u00e1tica, en cadros da tecnolox\u00eda da informaci\u00f3n alcanzou o seu punto m\u00e1ximo a mediados da d\u00e9cada de 1980.\nSobre todo en inform\u00e1tica, houbo unha ca\u00edda dram\u00e1tica no n\u00famero de mulleres que se matriculan nesta titulaci\u00f3n. As cifras recentes da asociaci\u00f3n de investigaci\u00f3n de inform\u00e1tica Taulbee da enquisa indican que o n\u00famero caeu recentemente a por baixo do 12%, vindo de case un 40% a mediados dos 80. Unha situaci\u00f3n similar obs\u00e9rvase no Canad\u00e1, onde a diminuci\u00f3n de mulleres na inform\u00e1tica \u00e9 evidente.\nNo caso de Espa\u00f1a (Universidade de Granada) as cifras son moi similares, disminu\u00edndo a porcentaxe dun 30% en 1985 ata un 12% en 2017.\nA investigaci\u00f3n demostrou que moitos conceptos err\u00f3neos sobre a computaci\u00f3n persisten e poden desalentar \u00e1s mulleres. Un dos maiores malentendidos coa inform\u00e1tica \u00e9 o \"factor geek\" ou do \"maquinitas, chalado e asocial\". Crese que un estudante de universidade ten que pasarse todo o d\u00eda traballando diante dun teclado do computador. O \"factor geek\" afecta tanto a mozas como a mozos de secundaria, pero parece producir un efecto m\u00e1is negativo sobre as estudantes.\nO catedr\u00e1tico De Palma, da Universidade de Gonzaga, cre que m\u00e1is mozas poden ser atra\u00eddas cara ao estudo de inform\u00e1tica resaltando a s\u00faa similitude coas matem\u00e1ticas. Suxire cinco formas para mellorar o atractivo da inform\u00e1tica para as mozas:\nDado que o n\u00famero de universitarias que expresan o seu interese en seguir unha carreira en inform\u00e1tica empeorou s\u00f3 nunha d\u00e9cada at\u00e9 os niveis anteriores a 1980, \u00e9 posible que os consellos para formaci\u00f3n mencionados arriba foron ineficaces, ou que non se aplican en moitos lugares. Por exemplo, a suxesti\u00f3n de \"ensinar infrom\u00e1tica sen computadores\" \u00e9 absurda e anticuada, sobre todo porque os computadores est\u00e1n ben arraigados en practicamente todos os aspectos da vida moderna. As exposici\u00f3ns proactivas e positivas previas \u00e1s primeiras experiencias con computadores, como o proxecto Alice, fundado polo falecido Randy Pausch en Carnegie Mellon University demostraron ser moito m\u00e1is eficaces en termos de retenci\u00f3n e creaci\u00f3n de entusiasmo nas nenas que m\u00e1is tarde poder\u00edan considerar entrar no campo. Carol Frieze ga\u00f1ou o Premio A. Nico Habermann da Asociaci\u00f3n de Investigaci\u00f3n en Inform\u00e1tica e o Premio ao Desenvolvemento da Capacidade de Acceso \u00e1 Inform\u00e1tica por axudar a que o n\u00famero de mulleres que se especializan en inform\u00e1tica en Carnegie Mellon ach\u00e9guese ao 50%.\nVisibilizando \u00e1s mulleres na inform\u00e1tica.\nVarias universidades de Am\u00e9rica do Norte est\u00e1n a cambiar os seus programas de inform\u00e1tica para facelos m\u00e1is atractivos para as mulleres. Empresas como IBM tam\u00e9n alentan \u00e1s mozas a interesarse na enxe\u00f1er\u00eda, a tecnolox\u00eda e a ciencia. IBM organiza campamentos para mulleres novas de idades entre 11 e 13 anos (E.X.I.T.E.).\nAdemais, est\u00e1nse a realizar esforzos para facer m\u00e1is visibles a cient\u00edficas inform\u00e1ticas a trav\u00e9s de eventos como a serie de conferencias Grace Hopper Celebration of Women que permite reunirse, colaborar e presentar os seus traballos \u00e1s mulleres do \u00e1mbito .\nNo Reino Unido, a British Computer Society (BCS) e outras organizaci\u00f3ns te\u00f1en grupos que promoven a causa das mulleres na inform\u00e1tica, tales como BCSWomen, fundada por Sue Negro, BCS e o Foro da Muller.\nTeor\u00eda de x\u00e9nero e mulleres en inform\u00e1tica.\nA preocupaci\u00f3n polas diferenzas de x\u00e9nero no uso de ordenadores e Internet \u00e9 crecente. A an\u00e1lise de diferentes aspectos no uso de Internet na sociedade mostra que non hai diferenzas no tramo de idade de 16 a 24 anos, pero vai aumentando coa idade, chegando a ser dez puntos inferior nas mulleres no tramo de idade de 65 a 74 anos.\nO libro de 2000 titulado \"Athena Unbound\", a partir de entrevistas e enquisas a mulleres cient\u00edficas, fai un estudo que parte dunha an\u00e1lise dos intereses manifestados por elas dende a primeira infancia at\u00e9 a universidade, a escola de posgrao e, finalmente, no posto de traballo acad\u00e9mico. A tese deste libro \u00e9 que as mulleres se enfrontan a unha infinidade de barreiras relacionadas co x\u00e9nero para entrar e triunfar nas carreiras cient\u00edficas, e que estas barreiras persisten a pesar dos avances\".\nO libro de Mary Kirk, de 2008, titulado \"Gender and Information Technology: Moving Beyond Access to Co-Create Global Partnership\" utiliza a teor\u00eda de Riane Eisler sobre a transformaci\u00f3n cultural para ofrecer unha perspectiva de sistemas sociais interdisciplinarios en temas de acceso \u00e1 tecnolox\u00eda. (Eisler \u00e9 m\u00e1is co\u00f1ecida polo seu best-seller internacional \"The Chalice and the Blade Our History, Our Future\"). Gender and Information Technology explora como pasar de sistemas dominadores a sistemas de colaboraci\u00f3n -como se reflicte en catro instituci\u00f3ns sociais primarias: comunicaci\u00f3n, medios de comunicaci\u00f3n, educaci\u00f3n e negocios- que poidan axudarnos a ir m\u00e1is al\u00e1 da noci\u00f3n simplista de acceso a co-crear unha verdadeira revoluci\u00f3n dixital en todo o mundo.\nEn \"G\u00e9nero, ciencia y tecnolog\u00edas de la informaci\u00f3n,\" Cecilia Casta\u00f1o sinala que a fenda de x\u00e9nero en inform\u00e1tica tam\u00e9n est\u00e1 relacionada coa escasa proporci\u00f3n de mulleres que traballan como profesionais da inform\u00e1tica. Apunta Casta\u00f1o que \u201c\"o m\u00e1is grave \u00e9 que estas diferenzas de x\u00e9nero nas profesi\u00f3ns inform\u00e1ticas non parece que tendan a reducirse no futuro, xa que son m\u00e1is agudas entre os m\u00e1is novos (menos de 40 anos)\"\".\nEn Espa\u00f1a, a an\u00e1lise do uso de internet entre homes e mulleres situaba en 2012 a diferenza en 5,3 puntos; a s\u00faa reduci\u00f3n foi sendo progresiva ata os 3,2 puntos no ano 2015, e no 2016 volveu a aumentar ata os 3,9 puntos. Segundo a enquisa do Instituto Nacional de Estad\u00edstica \u201cEnquisa sobre Equipamento e Uso de Tecnolox\u00edas de Informaci\u00f3n e Comunicaci\u00f3n nos Fogares\u201d, en 2017 recuperouse a tendencia \u00e1 baixa da fenda de x\u00e9nero con 1.8 puntos de fenda.\nEn compras por internet, a fenda entre hombres e mulleres era importante en 2012, con 6 puntos de diferenza, que se reduciron ata o 3,3 en 2013. Mais comezou a medrar dende ent\u00f3n, situ\u00e1ndose en 2016 nun m\u00e1ximo hist\u00f3rico de 6,1 puntos de diferenza.\u200b\nPerspectiva internacional.\nOs pa\u00edses occidentais presentan un consenso con respecto a mulleres na inform\u00e1tica e exhiben n\u00fameros moi similares.\nUnha enquisa, realizada por SWIFT (\"Supporting Women in Information Technology\") con sede en Vancouver, Canad\u00e1, produce resultados interesantes tam\u00e9n. A enquisa recolleu 7.411 participantes aos que se lles fixeron preguntas sobre as s\u00faas opci\u00f3ns de carreira. As mulleres tenden a crer que non te\u00f1en o conxunto de habilidades necesarias para ter \u00e9xito no campo da Inform\u00e1tica. Isto proporciona unha base s\u00f3lida para unha correlaci\u00f3n positiva entre a percepci\u00f3n de competencia e elecci\u00f3n de carreira.\nUn proxecto con sede en Edimburgo, Escocia, \"Estratexias de inclusi\u00f3n: X\u00e9nero e Sociedade da Informaci\u00f3n\" (SIGIS) publicou as s\u00faas conclusi\u00f3ns sobre a base da investigaci\u00f3n realizada en 48 estudos de casos separados en toda Europa. As conclusi\u00f3ns c\u00e9ntranse na contrataci\u00f3n, as\u00ed como nas t\u00e9cnicas de retenci\u00f3n para mulleres xa estudando neste campo. Estas t\u00e9cnicas van desde a introduci\u00f3n de modelos de rol, campa\u00f1as de publicidade e cotas de asignaci\u00f3n que far\u00e1n que a inform\u00e1tica pareza un campo m\u00e1is neutral en x\u00e9nero. Tam\u00e9n se suxiren reformas na educaci\u00f3n que aumentar\u00edan a calidade do profesorado e os servizos tecnol\u00f3xicos. Unha breve panor\u00e1mica das raz\u00f3ns para pechar a fenda de x\u00e9nero na industria da inform\u00e1tica incl\u00fae:\nA situaci\u00f3n nos pa\u00edses de Asia \u00e9 moi diferente. A investigaci\u00f3n suxire que Malaisia conta con porcentaxes m\u00e1is equilibradas, case metade-metade. Sux\u00edrese que isto pode ser debido ao feito de que as mulleres de Malaisia ven as carreiras da TI como unha forma de traballo en lugar dun s\u00edmbolo de status. Un traballo na industria da computaci\u00f3n tam\u00e9n implica unha contorna de traballo seguro. A forte crenza na xeraci\u00f3n anterior de que asTI ser\u00edan un sector florecente con moitas oportunidades de traballo motivou aos pais para atraer aos seus fillos a participar nunha carreira de Inform\u00e1tica, non importando o x\u00e9nero.\nNa India, o caso \u00e9 o contrario ao dos pa\u00edses occidentais. Hai unha gran demanda de inform\u00e1tica, pero non suficientes universidades prestixiosas que ofrezan unha educaci\u00f3n de calidade (isto est\u00e1 a cambiar, con todo). Dado que a industria das TI foi fonte de emprego a grande escala, hai unha taxa m\u00e1is alta de mulleres que escollen formaci\u00f3n e carreiras de enxe\u00f1er\u00eda, especialmente enxe\u00f1er\u00eda inform\u00e1tica. A enxe\u00f1er\u00eda inform\u00e1tica proporciona uns traballos limpos, no sentido de que non se incl\u00fae entre as carreiras ligadas a f\u00e1bricas. A maior\u00eda dos empregos que proporcionan as TI est\u00e1n ligados \u00e1 programaci\u00f3n, que tam\u00e9n se pode facer facilmente en casa. Os graduados en Inform\u00e1tica de prestixiosas universidades tam\u00e9n son altamente respectados. Os pais tam\u00e9n interve\u00f1en significativamente nas decisi\u00f3ns, xa que maioritariamente promoven unha carreira en enxe\u00f1er\u00eda inform\u00e1tica. Mesmo ent\u00f3n, a competencia \u00e9 moi dura, e as poucas mulleres que entran nas mellores universidades son moi respectadas. Tam\u00e9n \u00e9 certo que xa se est\u00e1n a ver campa\u00f1as de captaci\u00f3n de estudantes por parte de reputadas universidades que po\u00f1en o seu foco na aplicaci\u00f3n da inform\u00e1tica \u00e1 medicina e \u00e1s ciencias socias, cunha clara intenci\u00f3n de captar alumnado feminino.\nNo informe Evoluci\u00f3n da matr\u00edcula feminina no grao de Inform\u00e1tica en universidades p\u00fablicas espa\u00f1olas, rec\u00f3llese, con datos do Ministerio de Educaci\u00f3n, como foi variando a presenza das mulleres nas carreiras inform\u00e1ticas do sistema universitario p\u00fablico durante as \u00faltimas tres d\u00e9cadas. \"O autor realizou unha an\u00e1lise das mozas asistentes aos campus infant\u00eds (Merelo-Molina and Merelo-Guerv\u00f3s 2016), conclu\u00edndo que existe un punto de inflexi\u00f3n arrededor dos 10 anos nos que as rapazas deixan de ter interese poa Inform\u00e1tica como unha carreira profesional. Isto apunta a que as pol\u00edticas de aumento da diversidad deben de facerse con vistas ao medio, incluso ao longo prazo. En parte, estes resultados est\u00e1n corroborados por un estudo realizado no Reino Unido (Standards in Education (England)(Ofsted) 2011) que afirma que as mozas te\u00f1en unha idea das carreiras dominada polos estereotipos de x\u00e9nero; e estes estereotipos prexudican a carreiras tales como a Inform\u00e1tica.\"\nComo comenta Sara G\u00f3mez, asesora da Real Academia de Enxe\u00f1er\u00eda e directora do proxecto Mulleres e Enxe\u00f1er\u00eda, en Espa\u00f1a l\u00e9vanse tres d\u00e9cadas baleirando as aulas de Inform\u00e1tica de mulleres, convert\u00e9ndolas en cotos exclusivamente masculinos. Tam\u00e9n apunta a outro elemento clave: a ausencia actual de referentes femininos nestes campos, froito de todo o anterior. Noutros tempos, antes dese punto de inflexi\u00f3n nos oitenta, pod\u00edamos atopar un n\u00famero moito maior de mulleres programadoras con papeis moi destacados, en moitos casos moi por riba do dos seus coet\u00e1neos homes.\nMulleres inform\u00e1ticas.\nS\u00e9culo XX.\nAnos 1990.\n1992: Radia Perlman (1951 - ) \u00e9 nomeada unha das 20 persoas m\u00e1is influentes na industria, no vix\u00e9simo aniversario de Data Communications Magazine. Nomeamento que se repetir\u00e1 en 1997, con ocasi\u00f3n do 25\u00ba aniversario da Data Communications Magazine"}
{"id": "486945", "revid": "865", "url": "https://gl.wikipedia.org/wiki?curid=486945", "title": "Ceremony", "text": "Ceremony \u00e9 o quinto \u00e1lbum de estudio da banda inglesa de hard rock The Cult, publicado o 23 de setembro de 1991 a trav\u00e9s do selo Beggars Banquet Records."}
{"id": "486955", "revid": "89787", "url": "https://gl.wikipedia.org/wiki?curid=486955", "title": "John Stossel", "text": "John Frank Stossel, nado en Chicago Heights o 6 de marzo de 1947, \u00e9 unha personalidade televisiva, escritor e comentarista pol\u00edtico libertario estadounidense.\nEn outubro de 2009, Stossel deixou o seu traballo tras moitos anos en ABC News para unirse a Fox Business Channel e a Fox News Channel. \u00c9 o presentador dun programa semanal de novas en Fox Business chamado \"Stossel\", que foi emitido por primeira vez o 10 de decembro de 2009. Stossel tam\u00e9n achega an\u00e1lises de xeito regular en varios programas de Fox News, entre eles \"The O'Reilly Factor\". Tam\u00e9n escribe un blog en Fox News, \"John Stossel's Take\". Stossel foi columnista de xornais sindicado a nivel federal dende febreiro de 2011.\nO estilo de Stossel combina reportaxes con comentario. Este \u00faltimo reflicte unha filosof\u00eda libertaria e posici\u00f3ns sobre a econom\u00eda que son en gran medida en apoio do libre mercado. Comezou a s\u00faa carreira como xornalista como investigador de KGW-TV, foi reporteiro do consumidor en WCBS-TV na cidade de Nova York, e posteriormente uniuse a ABC News como editor de consumidores e reporteiro en \"Good Morning America\". Stossel pasou logo a ser correspondente de ABC News, un\u00edndose ao programa semanal de revista \"20/20\", do que chegou a converterse en copresentador.\nComo reporteiro, Stossel recibiu numerosos premios, entre eles dezanove premios Emmy, e foi honrado en cinco ocasi\u00f3ns por excelencia na reportaxe sobre temas do consumidor polo National Press Club. En 2011, John Stossel recibiu o t\u00edtulo de doutor \"honoris causa\" na Universidade Francisco Marroqu\u00edn. Tam\u00e9n escribiu dous libros que contan como as s\u00faas experiencias no xornalismo definiron as s\u00faas posici\u00f3ns socioecon\u00f3mimcas, \"Give Me a Break\" en 2004 e \"Myths, Lies, and Downright Stupidity\" en 2007. Stossel tam\u00e9n foi o voceiro da Fundaci\u00f3n de Tartamudez dos Estados Unidos.\nOpini\u00f3ns.\nLibertarianismo.\nComo libertariano, Stossel di que cre tanto na liberdade persoal e o mercado libre. Adoita empregar o seu tempo na televisi\u00f3n para expresar estes puntos de vista e desafiar a desconfianza do p\u00fablico sobre o capitalismo e a competencia econ\u00f3mica.\nCiencia.\nEn 2014, Stossel afirmou que \"non hai bos datos que indiquen que o fume de segunda man mate xente\". Existe consenso cient\u00edfico sobre que o fume de segunda man \u00e9 perigoso.\nNo primeiro cap\u00edtulo de Fox Business Channel, Stossel burlouse dos cient\u00edficos por advertir sobre o cambio clim\u00e1tico. Stossel est\u00e1 en desacordo cos cient\u00edficos sobre o quecemento global, rexeitando a idea de que ter\u00e1 consecuencias negativas, indicando que houbo per\u00edodos m\u00e1is quentes na historia da humanidade.\nVida persoal.\nStossel vida en Nova York coa s\u00faa esposa, Ellen Abrams e fillos, Lauren e Max.\nStossel asumiu a s\u00faa herdanza familiar asquenac\u00ed tras casar coa s\u00faa esposa, que tam\u00e9n \u00e9 xud\u00eda. Criaron os seus fillos como xudeus.Blaze&gt;Hallowell, Billy (13 de decembro de 2012). \"Did You Know John Stossel Is an Agnostic? Watch Him Challenge Fox\u2019s Gretchen Carlson on Religion\". The Blaze.&lt;/ref&gt; Stossel indentificouse como agn\u00f3stico en \"Skeptic or Believer\", episodio do 16 de decembro de 2010 de \"Stossel\", explicando que nonn cr\u00eda en Deus, pero que estaba aberto a posibilidade de que existise.\nO 20 de abril de 2016, Stossel, a pesar de que nunca fumou, anunciou que ti\u00f1a cancro de pulm\u00f3n, e que como resultado do seu descubrimento temper\u00e1n, un quinto dun dos seus pulm\u00f3ns foille extra\u00eddo cirurxicamente."}
{"id": "486960", "revid": "89787", "url": "https://gl.wikipedia.org/wiki?curid=486960", "title": "This Is Not the World", "text": "This Is Not the World \u00e9 o \u00e1lbum de estudio da banda inglesa de post-punk revival The Futureheads, publicado o 26 de maio de 2008 a trav\u00e9s do seu propio selo, Nul Records. As raz\u00f3ns para crear unha discogr\u00e1fica propia foron por unha parte as baixas vendas dos seu anterior \u00e1lbum, \"News and Tributes\", que fixeron que fosen despedidos de 679 Recordings, e pola outra a decisi\u00f3n da banda de ter m\u00e1is independencia.\nPreviamente The Futureheads editara tres sinxelos do \u00e1lbum. O primeiro foi \"Broke Up the Time\", publicado en novembro de 2007 como unha descarga gratuta a trav\u00e9s da p\u00e1xina oficial da banda e do seu MySpace. O segundo foi \"The Beginning of the Twist\", aparecido como v\u00eddeo sinxelo 1 de febreiro de 2008 e despois editado oficialmente o 10 de marzo. O terceiro foi \"Radio Heart\", lanzado para promocionar o \u00e1lbum unha semana antes da aparici\u00f3n do disco."}
{"id": "486961", "revid": "98629", "url": "https://gl.wikipedia.org/wiki?curid=486961", "title": "The Las Vegas Story", "text": "The Las Vegas Story \u00e9 o terceiro \u00e1lbum de estudio da banda estadounidense de post-punk The Gun Club, publicado en xu\u00f1o de 1984 a trav\u00e9s do selo Animal Records. Este disco viu o regreso do membro fundador e guitarrista principal Kid Congo Powers, despois dun per\u00edodo de tres anos con The Cramps."}
{"id": "486962", "revid": "25871", "url": "https://gl.wikipedia.org/wiki?curid=486962", "title": "Aurora Bautista", "text": "Aurora Bautista Z\u00famel, nada en Villanueva de los Infantes (Valladolid) o 15 de outubro de 1925 e finada en Madrid o 27 de agosto de 2012, foi unha actriz espa\u00f1ola de formaci\u00f3n teatral e \u00e9xito cinematogr\u00e1fico. O seu primeiro filme, \"Locura de amor\", levouna ao estrelato e a ocupar un lugar destacado no cinema hist\u00f3rico do franquismo. Caracterizada polas s\u00faas vehementes interpretaci\u00f3ns, tam\u00e9n realizou incursi\u00f3ns not\u00e1beis e contidas no cinema de autor en \"La t\u00eda Tula\" (1964) ou \"Amanece, que no es poco\" (1989) e desenvolveu unha carreira teatral s\u00f3lida e comprometida.\nActriz rom\u00e1ntica e declamatoria, chea de forza e turbulencia, resultou a int\u00e9rprete ideal para certos filmes de x\u00e9nero hist\u00f3rico, tan atentas \u00e1 conmoci\u00f3n dram\u00e1tica e ao desbordamento das paix\u00f3ns.\nTraxectoria.\nBautista viviu a s\u00faa mocidade en Madrid, onde estudou no Instituto-Escola. Trala guerra civil, o seu padre foi condenado a morte por colaborar coa segunda rep\u00fablica e despois deportado a 700 quil\u00f3metros de Madrid. A familia trasladouse a Barcelona. Al\u00ed cursou a partir de 1941 estudos de arte dram\u00e1tica con Guillermo D\u00edaz-Plaja e Marta Grau no Instituto del Teatro, onde a descubriu Cayetano Luca de Tena cando acudiu a impartir unha conferencia e que posteriormente a contratou para a compa\u00f1\u00eda do Teatro Espa\u00f1ol. Debutou profesionalmente en 1944 na obra \"La malquerida\", de Jacinto Benavente, coa compa\u00f1\u00eda de Lola Membrives. En 1945 representou en Madrid \"El sue\u00f1o de una noche de verano\", de William Shakespeare, coa compa\u00f1\u00eda do Teatro Espa\u00f1ol, baixo a direcci\u00f3n de Cayetano Luca de Tena. Seguiron, entre outras, \"La conjuraci\u00f3n de Fiesco\" (1946), de Friedrich Schiller, \"El monje blanco\" (1946), de Eduardo Marquina, \"El s\u00ed de las ni\u00f1as\" (1948), de Leandro Fern\u00e1ndez de Morat\u00edn, \"Mar\u00eda Tudor\" de Victor Hugo, \"Ant\u00edgona\" de S\u00f3focles, \"El \u00e1guila de dos cabezas\" de Jean Cocteau, \"El burgu\u00e9s gentilhombre\" de Moli\u00e8re ou \"Ricardo III\" de Shakespeare.\nMentres traballaba en obras do repertorio cl\u00e1sico, en 1948, o director Juan de Ordu\u00f1a ofreceulle interpretar a ra\u00ed\u00f1a Xoana no filme \"Locura de amor\", xunto a Fernando Rey, convert\u00e9ndose rapidamente nunha das estrelas m\u00e1is destacadas do cinema espa\u00f1ol do momento.\nA ra\u00edz do seu \u00e9xito asinou un contrato en exclusiva coa produtora Cifesa, que a volveu a unir a Juan de Ordu\u00f1a en \"Peque\u00f1eces...\" e \"Agustina de Arag\u00f3n\" (1950) e a Manuel Mur Oti e Carlos Lemos en \"Condenados\" (1953). En 1961, volveu repetir con de Ordu\u00f1a noutra personaxe de relevancia hist\u00f3rica ao interpretar a \"Tareixa de \u00c1vila\".\nUn certo declive na s\u00faa carreira cinematogr\u00e1fica nos finais da d\u00e9cada de 1950, devolveuna ao teatro \u00e1s ordes de Jos\u00e9 Tamayo e Luis Escobar, case sempre con textos cl\u00e1sicos (\"Ant\u00edgona\", \"Medea\", \"Fuenteovejuna\"), ag\u00e1s excepci\u00f3ns como \"R\u00e9quiem por una mujer\" (1958) de William Faulkner, \"La gata sobre el tejado de zinc\" (1959) de Tennessee Williams ou \"Yerma\" (1960) de Federico Garc\u00eda Lorca, nunha das s\u00faas primeiras representaci\u00f3ns durante o franquismo, cando representar este autor non era algo exento de riscos.\nEn 1960, trasladouse a M\u00e9xico, onde representou \"La maestra milagrosa\" e \"La zapatera prodigiosa\" de Garc\u00eda Lorca e onde contraeu matrimonio en 1963, co m\u00e9dico mexicano Hern\u00e1n Cristerna, pai do seu \u00fanico fillo Hern\u00e1n (nado en abril de 1965). En 1963, rodou na Arxentina \"Las ratas\" escrita e dirixida por Luis Saslavsky. En 1964 volveu a Espa\u00f1a para renovar o seu \u00e9xito e conseguir as s\u00faas mellores cr\u00edticas pola s\u00faa interpretaci\u00f3n como protagonista de \"La t\u00eda Tula\", filme de Miguel Picazo. En 1966, rodou \"El derecho de nacer\", con grande \u00e9xito, baixo a direcci\u00f3n de Tito Davison, baseado na obra do escritor cubano F\u00e9lix B. Caignet.\nCon posterioridade, apareceu puntualmente no cinema e en papeis secundarios en \"El mir\u00f3n\", \"Extramuros\", \"Divinas palabras\", \"Amanece, que no es poco\" ou \"Tiovivo c.1950\".\nNos anos sesenta centrouse m\u00e1is no teatro, participando en 1971 en \"El anuncio\", de Natalia Ginzburg, con direcci\u00f3n de Jos\u00e9 Osuna. O ano seguinte interpretou \"Lis\u00edstrata\", de Arist\u00f3fanes, versi\u00f3n libre de Enrique Llovet e dirixida por Jos\u00e9 Luis G\u00f3mez Garc\u00eda. Trala chegada da democracia representou \"Oye, patria, mi aflicci\u00f3n\" (1978), de Fernando Arrabal, \"La dama de Alejandr\u00eda\" (1980), de Calder\u00f3n de la Barca, \"La se\u00f1orita de Tacna\" (1982), de Mario Vargas Llosa, dirixida por Emilio Alfaro e estreada no Teatro Ra\u00ed\u00f1a Vitoria de Madrid, \"Tito Andr\u00f3nico\" (1983), de William Shakespeare no Festival de Teatro Cl\u00e1sico de M\u00e9rida e \"Paso a paso\" (1986-1987) en versi\u00f3n de Nacho Artime.\nContraeu novo matrimonio en 1989 en Xibraltar co empresario cubano Luis de Luis. Nos anos noventa tivo lugar a s\u00faa despedida dos escenarios, representando \"Morir\u00e1s de otra cosa\", escrita e dirixida por Manuel Guti\u00e9rrez Arag\u00f3n, que se estreou no Teatro Mar\u00eda Guerrero de Madrid, \"Cartas de mujeres\", de Benavente, \"Concierto desafinado\" (1992), obra de Fernando Mart\u00edn Iniesta, \"Picospardo's\" (1995), de Javier Garc\u00eda Mauri\u00f1o que ga\u00f1ou o premio Lope de Vega e foi representada no Teatro Espa\u00f1ol de Madrid, onde dera os seus primeiros pasos teatrais, e \"Bodas de sangre\", que estreou en Buenos Aires en 1995.\nFaleceu o 27 de agosto de 2012 na Cl\u00ednica La Milagrosa, de Madrid, ao non poder superar unha insuficiencia respiratoria que se declarara o d\u00eda anterior."}
{"id": "486965", "revid": "98629", "url": "https://gl.wikipedia.org/wiki?curid=486965", "title": "Blue Sunshine", "text": "Blue Sunshine \u00e9 o \u00fanico \u00e1lbum de estudio do supergrupo brit\u00e1nico de post-punk The Glove, publicado o 23 de agosto de 1983 a trav\u00e9s dos selos Wonderland Records e Polydor. Este disco serviu principalmente como unha distracci\u00f3n para Robert Smith e Steven Severin cando os dous estaban baixo un forte estr\u00e9s nas s\u00faas respectivas bandas, The Cure e Siouxsie and the Banshees. Como a Smith a s\u00faa discogr\u00e1fica non lle permit\u00eda cantar noutra banda, el e Severin recrutaron \u00e1 bailarina de Zoo Jeanette Landray (unha antiga moza do bater\u00eda dos Banshees Budgie) para cantar na meirande parte das canci\u00f3ns do lanzamento orixinal; Smith s\u00f3 cantou en \"Mr. Alphabet Says\" e \"Perfect Murder\". Outros m\u00fasicos involucrados no proxecto foron Andy Anderson (que posteriormente se uniu a The Cure), Martin McCarrick (que despois tocou cos Banshees), Ginny Hewes e Anne Stephenson.\nSeverin escribiu as letras de todos os temas ag\u00e1s \"Like an Animal\", \"Sex-Eye-Make-Up\", \"Perfect Murder\", escritas por Smith, e \"Punish Me with Kisses\", na cal colaboraron os dous.\nPublic\u00e1ronse dous sinxelos do \u00e1lbum, \"Like an Animal\" e \"Punish Me with Kisses\".\nEn 2006 o \u00e1lbum foi remasterizado dixitalmente e reeditado por Rhino Records, contando cun disco extra con Smith cantando en demos de estudio de todas os temas en vez de Landray.\nEn 2013 o disco foi reeditado polo Record Store Day por Polydor (en Europa) e Rhino (nos Estados Unidos) como unha edici\u00f3n de 3 500 copias numeradas en vinilo azul veteado."}
{"id": "486967", "revid": "127505", "url": "https://gl.wikipedia.org/wiki?curid=486967", "title": "Bad Gyal", "text": "Alba Farelo, nada en Vilassar de Mar o 7 de marzo de 1997, \u00e9 unha cantante, produtora e compositora catal\u00e1 m\u00e1is co\u00f1ecida polo seu nome art\u00edstico Bad Gyal. O seu estilo abrangue o dancehall, o reggaeton, o trap, o hip hop, o R&amp;B e o RCTM."}
{"id": "486972", "revid": "25871", "url": "https://gl.wikipedia.org/wiki?curid=486972", "title": "Alba Farelo Morillo", "text": ""}
{"id": "486974", "revid": "23204", "url": "https://gl.wikipedia.org/wiki?curid=486974", "title": "Dolor y gloria", "text": "Dolor y gloria \u00e9 un filme espa\u00f1ol de 2019 dirixido e escrito por Pedro Almod\u00f3var. Est\u00e1 protagonizado por Antonio Banderas, Asier Etxeandia, Pen\u00e9lope Cruz, Julieta Serrano e Leonardo Sbaraglia.\nO filme estreouse en Espa\u00f1a o 22 de marzo de 2019 con valoraci\u00f3ns positivas. Estreouse internacionalmente no Festival Internacional de Cinema de Cannes de 2019, onde o filme foi escollido para competir pola Palma de Ouro, mentres que Banderas ga\u00f1ou o premio de mellor actor e Alberto Iglesias o de mellor banda sonora. \"Dolor e gloria\" foi escollido como candidato de Espa\u00f1a para o mellor filme internacional na 92\u00aa edici\u00f3n dos \u00d3scar, clasific\u00e1ndose na lista curta de decembro, e posteriormente sendo nomeado. Foi escollido pola revista \"Time\" como o mellor filme do ano."}
{"id": "486975", "revid": "23204", "url": "https://gl.wikipedia.org/wiki?curid=486975", "title": "\u00d3scar \u00f3 mellor filme en lingua non inglesa", "text": ""}
{"id": "486977", "revid": "89787", "url": "https://gl.wikipedia.org/wiki?curid=486977", "title": "Fernando Gait\u00e1n", "text": "Fernando Gait\u00e1n Salom, nado en Bogot\u00e1, 9 de novembro de 1960 e finado ib\u00eddem o 29 de xaneiro de 2019, foi un guionista colombiano e produtor de telenovelas e series de televisi\u00f3n.\nEscribiu algunhas das telenovelas m\u00e1is exitosas da televisi\u00f3n colombiana, entre elas \"Yo soy Betty, la fea\", considerada polo libro \"Guinness World Records\" como a telenovela m\u00e1is exitosa da historia, ao ser emitida en m\u00e1is de 180 pa\u00edses, contar con dobraxe a vinte e cinco linguas e vinte e oito adaptaci\u00f3ns arredor do mundo."}
{"id": "486978", "revid": "23204", "url": "https://gl.wikipedia.org/wiki?curid=486978", "title": "Fernando Gait\u00e1n Salom", "text": ""}
{"id": "486980", "revid": "89787", "url": "https://gl.wikipedia.org/wiki?curid=486980", "title": "Rodolfo Llin\u00e1s", "text": "Rodolfo Llin\u00e1s Riascos, nado en Bogot\u00e1 o 16 de decembro de 1934, \u00e9 un m\u00e9dico neurofisi\u00f3logo colombiano de reco\u00f1ecida traxectoria a nivel mundial polas s\u00faas achegas no eido da neurociencia.\nTraxectoria.\nGraduouse como m\u00e9dico cirurxi\u00e1n da Pontificia Universidade Javeriana e obtivo o seu doutoramento en neurofisiolox\u00eda na Universidade Nacional de Australia. \u00c9 profesor de neurociencia na Escola de Medicina da Universidade de Nova York, na que foi ademais director do departamento de Physiology &amp; Neuroscience e desempe\u00f1a a c\u00e1tedra \"Thomas e Suzanne Murphy\" no centro m\u00e9dico da Universidade de Nova York. \u00c9 o primeiro e \u00fanico \"University Professor\" que tivo a Escola de Medicina da Universidade de Nova York no seus 180 anos de existencia. \"University Professor\" perm\u00edtelle dar cursos de nivel universitario, en calquera \u00e1rea do co\u00f1ecemento humano.\nDirixiu o programa do grupo de traballo cient\u00edfico \"Neurolab\" da NASA. Entre as distintas achegas polas que \u00e9 co\u00f1ecido at\u00f3panse os seus traballos sobre fisiolox\u00eda comparada do cerebelo, as propiedades electrofisiol\u00f3xicas intr\u00ednsecas das neuronas coa enunciaci\u00f3n da hoxe co\u00f1ecida como \"Lei de Llin\u00e1s\", e sobre a relaci\u00f3n entre a actividade cerebral, as ondas cerebrais e a conciencia."}
{"id": "486981", "revid": "23204", "url": "https://gl.wikipedia.org/wiki?curid=486981", "title": "Rodolfo Llin\u00e1s Riascos", "text": ""}
{"id": "486982", "revid": "89787", "url": "https://gl.wikipedia.org/wiki?curid=486982", "title": "Cecilia Baena", "text": "Cecilia Margarita Baena Guzm\u00e1n, nada en Cartaxena de Indias o 10 de outubro de 1986, m\u00e1is co\u00f1ecida como \"Chechi Baena\", \u00e9 unha patinadora colombiana."}
{"id": "486983", "revid": "23204", "url": "https://gl.wikipedia.org/wiki?curid=486983", "title": "Cecilia Margarita Baena Guzm\u00e1n", "text": ""}
{"id": "486984", "revid": "89787", "url": "https://gl.wikipedia.org/wiki?curid=486984", "title": "Catalina Sandino", "text": "Catalina Sandino Moreno, nada en Bogot\u00e1 o 19 de abril de 1981, \u00e9 unha actriz colombiana de cinema. No ano 2004 recibiu un nomeamento \u00f3 Premio \u00d3scar convert\u00e9ndose na primeira persoa de devandita nacionalidade en alcanzar tal distinci\u00f3n grazas \u00f3 seu papel protag\u00f3nico no filme \"Mar\u00eda, llena eres de gracia\". Por este mesmo rol foi galardoada co Oso de Prata como mellor actriz no Festival Internacional de Cinema de Berl\u00edn e co Independent Spirit Award."}
{"id": "486985", "revid": "23204", "url": "https://gl.wikipedia.org/wiki?curid=486985", "title": "Catalina Sandino Moreno", "text": ""}
{"id": "486987", "revid": "23204", "url": "https://gl.wikipedia.org/wiki?curid=486987", "title": "Knocked Up", "text": "Knocked Up \u00e9 un filme estadounidense de 2007 escrito, dirixido e co-producido por Judd Apatow. Est\u00e1 protagonizado por Seth Rogen, Katherine Heigl, Paul Rudd e Leslie Mann."}
{"id": "486988", "revid": "25871", "url": "https://gl.wikipedia.org/wiki?curid=486988", "title": "Zona Universit\u00e0ria", "text": "A Zona Universit\u00e0ria \u00e9 un sector do distrito de Les Corts da cidade de Barcelona onde se concentran varias facultades e campus de varias universidades da cidade. Est\u00e1 dividido entre os barrios de Pedralbes e la Maternitat i Sant Ramon arredor da Avinguda Diagonal.\nHai tres campus na Zona Universit\u00e0ria:"}
{"id": "486989", "revid": "10599", "url": "https://gl.wikipedia.org/wiki?curid=486989", "title": "Heraldo de Arag\u00f3n", "text": "Heraldo de Arag\u00f3n \u00e9 un xornal espa\u00f1ol fundado en Zaragoza en 1895 por Luis Montestruc Rubio. \u00c9 un diario de informaci\u00f3n centrada especialmente en Arag\u00f3n e dirixido por Mikel Iturbe Mach."}
{"id": "486990", "revid": "27155", "url": "https://gl.wikipedia.org/wiki?curid=486990", "title": "Receptor do TGF-beta", "text": ""}
{"id": "486991", "revid": "27155", "url": "https://gl.wikipedia.org/wiki?curid=486991", "title": "Receptor do TGF beta", "text": ""}
{"id": "486992", "revid": "27155", "url": "https://gl.wikipedia.org/wiki?curid=486992", "title": "Receptor de TGF beta", "text": ""}
{"id": "486996", "revid": "839", "url": "https://gl.wikipedia.org/wiki?curid=486996", "title": "Maitane Etxeberria", "text": "Maitane Etxeberria Mart\u00ednez, nada en Lezo o 15 de xaneiro de 1997, \u00e9 unha xogadora de balonm\u00e1n vasca. Xoga no equipo donostiarra Super Amara Bera Bera e tam\u00e9n na selecci\u00f3n feminina de balonm\u00e1n de Espa\u00f1a."}
{"id": "486998", "revid": "25871", "url": "https://gl.wikipedia.org/wiki?curid=486998", "title": "Maitane Etxeberria Mart\u00ednez", "text": ""}
{"id": "486999", "revid": "785", "url": "https://gl.wikipedia.org/wiki?curid=486999", "title": "Acordo BNG-PSOE para a investidura de Pedro S\u00e1nchez", "text": "O 3 de xaneiro de 2020 o BNG e o PSOE subscribiron o acordo para a investidura de Pedro S\u00e1nchez. En virtude deste acordo o \u00fanico deputado do BNG no Congreso dos Deputados compromet\u00edase a votar a favor do candidato socialista \u00e1 presidencia do goberno.\nO pacto conti\u00f1a doce puntos. Entre eles figuraban a transferencia \u00e1 Xunta de Galicia das competencias sobre a AP-9, a mellora das infraestruturas ferroviarias galegas, medidas de apoio \u00e1 industria naval e electrointensiva ou a promoci\u00f3n do uso do galego.\nAs sesi\u00f3ns do debate de investidura celebr\u00e1ronse os d\u00edas 4, 5 e 7 de xaneiro. O candidato, Pedro S\u00e1nchez, foi investido como presidente do goberno en segunda votaci\u00f3n, con 167 votos a favor, 165 en contra e 18 abstenci\u00f3ns.\nNegociaci\u00f3n e firma.\nNas elecci\u00f3ns xerais ao Congreso dos Deputados do 10 de novembro de 2019, o BNG logrou un escano pola provincia da Coru\u00f1a, na persoa de N\u00e9stor Rego. O PSOE, pola s\u00faa parte, ga\u00f1ou as elecci\u00f3ns con 120 deputados, moi lonxe dos 176 que marcan a maior\u00eda absoluta.\nO PSOE iniciou un longo proceso de negociaci\u00f3n coas formaci\u00f3ns pol\u00edticas que se mostraron dispostas a apoiar o seu candidato. Os equipos negociadores do BNG e do PSOE mantiveron, nun inicio, encontros informais, sen definir ning\u00fan acordo concreto. De cara \u00e1 investidura, o PSOE necesitaba asegurar a abstenci\u00f3n de ERC. Esta foi ratificada polos \u00f3rganos do partido catal\u00e1n o 2 de xaneiro. Logrado este acordo, a\u00ednda necesitaba o PSOE os votos favor\u00e1beis de Teruel Existe, BNG ou Coalici\u00f3n Canaria.\nO acordo con Teruel Existe subscribiuse o propio 2 de xaneiro. Ao d\u00eda seguinte, o PSOE encontrouse con que a deputada de Coalici\u00f3n Canaria ti\u00f1a intenci\u00f3n de votar en contra de Pedro S\u00e1nchez. A posici\u00f3n de Coalici\u00f3n Canaria fac\u00eda vital o acordo co BNG, xa que se o seu deputado decidise tam\u00e9n votar en contra, o candidato carecer\u00eda dos apoios necesarios.\nAs negociaci\u00f3ns, sostidas fundamentalmente por Adriana Lastra e Rafael Simancas do lado do PSOE e N\u00e9stor Rego e Rub\u00e9n Cela do lado do BNG, avanzaron a bo ritmo. O acordo oficializouse na tarde do 3 de xaneiro coas sinaturas de Adriana Lastra e Ana Pont\u00f3n.\nPuntos do acordo.\nO acordo consta de doce puntos, co seguinte contido::\nPara o seguimento do cumprimento dos acordos estabelec\u00edase no propio pacto unha reuni\u00f3n cuadrimestral, como m\u00ednimo. O 8 de xaneiro, constitu\u00eddo o goberno, ambas as formaci\u00f3ns anunciaron a creaci\u00f3n dun comit\u00e9 de seguimento dos acordos do pacto.\nReacci\u00f3ns ao acordo.\nO acordo ten un significado especial para a pol\u00edtica galega, posto que cadra en ano de elecci\u00f3ns auton\u00f3micas.\nTanto BNG como PSOE presentaron o acordo como moi favor\u00e1bel aos intereses de Galiza. Outras formaci\u00f3ns pol\u00edticas, como Galicia En Com\u00fan ou En Marea, entenderon que se trataba dun bo acordo. O PPdeG, en cambio, mostrouse esc\u00e9ptico sobre a capacidade das partes para po\u00f1er en marcha os acordos. Ademais, esforzouse por presentar o goberno de S\u00e1nchez como froito dun acordo entre radicais."}
{"id": "487000", "revid": "89787", "url": "https://gl.wikipedia.org/wiki?curid=487000", "title": "Adesuwa Aighewi", "text": "Adesuwa Thongpond Pariyasapat Aighewi, nada o 22 de abril de 1992 en Minneapolis, Minnesota, \u00e9 unha modelo e realizadora cinematogr\u00e1fica estadounidense. En xaneiro de 2019 foi elixida como unha das 50 mellores modelos do mundo pola p\u00e1xina models.com\nTraxectoria.\nDe pai nixeriano e nai tailandesa de orixe chinesa, Adesuwa Aighewi naceu en Minnesota. Antes de traballar como modelo estudaba qu\u00edmica na Universidade de Maryland Eastern Shore, carreira que comezou \u00e1 idade de 15 anos. Tam\u00e9n foi bolseira para a NASA. Sendo os seus pais cient\u00edficos medioambientais, mudouse con frecuencia e pasou a metade da s\u00faa infancia en Nixeria.\nAighewi foi descuberta no campus da s\u00faa universidade. Ao longo da s\u00faa traxectoria, desfilou para Alexander Wang, Coach, Louis Vuitton, Chanel, Kenzo, Kate Spade, Miu Miu, Bottega Veneta, Marc Jacobs, Yeezy, Michael Kors, Prabal Gurung, Christian Dior, Fendi e Tommy Hilfiger, entre outros.\nTam\u00e9n apareceu en anuncios publicitarios para Tom Ford, Marc Jacobs, Vera Wang e Chanel."}
{"id": "487002", "revid": "27155", "url": "https://gl.wikipedia.org/wiki?curid=487002", "title": "Knock-in de xenes", "text": "En biolox\u00eda molecular e biolox\u00eda, un knock-in de xenes (ou knock-in) \u00e9 un m\u00e9todo de enxe\u00f1ar\u00eda xen\u00e9tica que implica a substituci\u00f3n unha a unha de informaci\u00f3n de secuencia de ADN nun locus xen\u00e9tico ou a inserci\u00f3n de informaci\u00f3n de secuencia que non se encontraba nese locus. Normalmente isto faise en ratos, xa que a tecnolox\u00eda para este proceso \u00e9 m\u00e1is refinada neles e hai un alto grao de complexidade de secuencias compartidas entre ratos e humanos. A diferenza entre a tecnolox\u00eda knock-in e as t\u00e9cnicas transx\u00e9nicas tradicionais \u00e9 que un knock-in afecta a un xene nun locus espec\u00edfico, polo que \u00e9 unha inserci\u00f3n dirixida a unha diana.\nUn uso com\u00fan da tecnolox\u00eda knock-in \u00e9 para a creaci\u00f3n de modelos de enfermidades. \u00c9 unha t\u00e9cnica grazas \u00e1 que os investigadores poden estudar a funci\u00f3n da maquinaria reguladora (por exemplo, promotores) que goberna a expresi\u00f3n do xene natural que est\u00e1 sendo substitu\u00eddo. Isto real\u00edzase observando o novo fenotipo do organismo en cuesti\u00f3n. Util\u00edzanse BACs e YACs para que se poidan transferir grandes fragmentos.\nT\u00e9cnica.\nO knock-in de xenes orixinouse como unha pequena modificaci\u00f3n da t\u00e9cnica orixinal do knockout desenvolvida por Martin Evans, Oliver Smithies e Mario Capecchi. Tradicionalmente, as t\u00e9cnicas knock-in fundament\u00e1banse na recombinaci\u00f3n hom\u00f3loga para dirixir a substituci\u00f3n do xene diana, a\u00ednda que se desenvolveron tam\u00e9n outros m\u00e9todos que usan un sistema mediado por transpos\u00f3ns. As c\u00e9lulas nai embrionarias coa modificaci\u00f3n de interese son implantadas despois nun blastocisto viable, que crecer\u00e1 formando un rato quim\u00e9rico maduro, no cal algunhas c\u00e9lulas te\u00f1en a informaci\u00f3n xen\u00e9tica das c\u00e9lulas do blastocisto orixinal e outras c\u00e9lulas te\u00f1en as modificaci\u00f3ns introducidas nas c\u00e9lulas nai embrionarias. A descendencia que te\u00f1an despois eses ratos quim\u00e9ricos ter\u00e1 o knock-in.\nO knock-in de xenes permitiu por primeira vez facer estudos baseados en hip\u00f3teses sobre modificaci\u00f3ns x\u00e9nicas e os fenotipos resultantes. Por exemplo, poden inducirse mutacions no xene humano p53 por exposici\u00f3n ao benzo(a)pireno (BaP), e a copia mutada do xene p53 pode ser inserida en xenomas de rato. Os tumores pulmonares observados nos ratos knock-in ofrecen apoio \u00e1 hip\u00f3tese da carcinoxenicidade do benzo(a)pireno (un compo\u00f1ente do fume do tabaco). Desenvolvementos m\u00e1is recentes nas t\u00e9cnicas knock-in permitiron incorporar nos porcos un xene da prote\u00edna fluorescente verde inserida co sistema CRISPR/Cas9, que permite unhas inserci\u00f3ns x\u00e9nicas m\u00e1is exactas e exitosas. A velocidade do knock-in de xenes mediado por CRISPR/Cas9 tam\u00e9n permite xerar modificaci\u00f3ns bial\u00e9licas nalg\u00fans xenes e os fenotipos en ratos poden ser observados nunha soa xeraci\u00f3n, o que \u00e9 unha curta escala de tempo sen precedentes.\nComparaci\u00f3n co knockout de xenes.\nA tecnolox\u00eda knock-in \u00e9 distinta da knockout porque a tecnolox\u00eda knockout trata de eliminar por deleci\u00f3n parte da secuencia de ADN ou inserir informaci\u00f3n de secuencia de ADN irrelevante para interromper a expresi\u00f3n dun locus xen\u00e9tico espec\u00edfico. A tecnolox\u00eda knock-in, por outra parte, altera o locus xen\u00e9tico de interese por medio dunha substituci\u00f3n unha a unha da informaci\u00f3n de secuencia de ADN ou pola adici\u00f3n de informaci\u00f3n de secuencia que non se encontrba en dito locus xen\u00e9tico. Un knock-in, por tanto, pode considerarse en xeral unha mutaci\u00f3n de ganancia de funci\u00f3n e un knockout unha mutaci\u00f3n de perda de funci\u00f3n, pero un knock-in de xenes pode tam\u00e9n implicar a substituci\u00f3n dun locus x\u00e9nico funcional por un fenotipo mutante que ten como resultado algunha perda de funci\u00f3n.\nPosibles aplicaci\u00f3ns.\nDebido do \u00e9xito que est\u00e1n tendo os m\u00e9todos de knock-in, pode pensarse para eles moitas aplicaci\u00f3ns cl\u00ednicas. O knock-in de secci\u00f3ns dun xene de inmunoglobulina humana en ratos xa permitiu que estes animais produzan anticorpos humanizados que son \u00fatiles terapeuticamente. Deber\u00eda ser posible modificar c\u00e9lulas nai en humanos para restaurar a funci\u00f3n dun xene diana en certos tecidos, por exemplo a posible correcci\u00f3n do xene mutante da cadea gamma do receptor de IL-2 en c\u00e9lulas nai hematopo\u00e9ticas para estaurar o desenvolvemento dos linfocitos en persoas con inmunodeficiencia combinada grave ligada ao X.\nLimitaci\u00f3ns.\nA\u00ednda que a tecnolox\u00eda do knock-in demostrou ser poderosa para a xeraci\u00f3n de modelos de enfermidades humanas e estudo de prote\u00ednas in vivo, existen a\u00ednda numerosas limitaci\u00f3ns. Moitas destas son as mesmas que ten a tecnolox\u00eda knockout. Primeiro, as combinaci\u00f3ns de xenes knock-in levan a un crecemento da complexidade nas interacci\u00f3ns que te\u00f1en os xenes inseridos e os seus produtos con outras secci\u00f3ns do xenoma e poden, por tanto, conducir \u00e1 aparici\u00f3n de m\u00e1is efectos colaterais e fenotipos dif\u00edciles de explicar. Ademais, s\u00f3 foron suficientemente ben caracterizados uns poucos loci, como o locus ROSA26, onde poden utilizarse para o knock-in de xenes condicional; facendo combinaci\u00f3ns de xene reporteiro e transxenes no mesmo locus problem\u00e1tico. As maiores desvantaxes de usar o knock-in de xenes en enfermidades humanas para xerar modelos \u00e9 que a fisiololx\u00eda dos ratos non \u00e9 id\u00e9ntica \u00e1 humana e as prote\u00ednas ort\u00f3logas humanas expresadas en ratos adoitan non reflectir totalmente o papel dun xene na patolox\u00eda humana. Isto pode observarse en ratos producidos coa mutaci\u00f3n da fibrose \u0394F508 no xene CFTR, que explica m\u00e1is do 70% das mutaci\u00f3ns neste xene na poboaci\u00f3n humana e orixina fibrose qu\u00edstica. A\u00ednda que os ratos \u0394F508 CF mostran as caracter\u00edsticas de defectos de procesamento propias da mutaci\u00f3n humana, non presentan os cambios na fisiopatolox\u00eda pulmonar que se observan en humanos e non presentan virtualmente ning\u00fan fenotipo pulmonar. Estes problemas poden ser mitigados co uso de diversos modelos animais, e cre\u00e1ronse modelos de porcos (os pulm\u00f3ns de porco te\u00f1en moitas semellanzas bioqu\u00edmicas e fisioloxicas cos pulm\u00f3ns humanos) nun intento de explicar mellor a actividade da mutaci\u00f3n \u0394F508."}
{"id": "487003", "revid": "27155", "url": "https://gl.wikipedia.org/wiki?curid=487003", "title": "Knock-in", "text": ""}
{"id": "487004", "revid": "89787", "url": "https://gl.wikipedia.org/wiki?curid=487004", "title": "Estela Doiro", "text": "Estela Doiro Rodr\u00edguez, nada o 28 de decembro de 1990 na Guarda, \u00e9 unha xogadora de balonm\u00e1n galega. Xoga no equipo CB Atl\u00e9tico Guard\u00e9s e tam\u00e9n na selecci\u00f3n feminina de balonm\u00e1n de Espa\u00f1a. En 2008 formou parte da selecci\u00f3n feminina de balonm\u00e1n de Galicia.\nEn 2019 formou parte da selecci\u00f3n de 24 xogadoras de Carlos Viver para o Mundial de Balonm\u00e1n que se celebraba no Xap\u00f3n, pero finalmente non estivo entre as 16 seleccionadas para o equipo."}
{"id": "487005", "revid": "25871", "url": "https://gl.wikipedia.org/wiki?curid=487005", "title": "Estela Doiro Rodr\u00edguez", "text": ""}
{"id": "487008", "revid": "27155", "url": "https://gl.wikipedia.org/wiki?curid=487008", "title": "Knockin", "text": ""}
{"id": "487026", "revid": "98629", "url": "https://gl.wikipedia.org/wiki?curid=487026", "title": "Selecci\u00f3n de rugby de Colombia", "text": "A Selecci\u00f3n de rugby de Colombia, alcumados os \"Tucanes\" (do castel\u00e1n: \"Tucanos\"), representa a Colombia nas competici\u00f3ns oficiais de rugby. Sen ningunha participaci\u00f3n na Copa do Mundo de Rugby, Colombia est\u00e1 considerada por World Rugby como equipo de terceira categor\u00eda (Desenvolvemento 2)."}
{"id": "487031", "revid": "89787", "url": "https://gl.wikipedia.org/wiki?curid=487031", "title": "Konrad Zuse", "text": "Konrad Zuse, nado en Berl\u00edn o 22 de xu\u00f1o de 1910 e finado en H\u00fcnfeld o 18 de decembro de 1995, foi un enxe\u00f1eiro civil, cient\u00edfico computacional pioneiro, inventor e empresario alem\u00e1n. A s\u00faa maior achega foi a primeira computadora program\u00e1bel; o Z3 foi operativo a partir de maio de 1941. Grazas a esta m\u00e1quina e as s\u00faas predecesoras, Zuse foi considerado o inventor da computadora moderna.\nZuse destacou tam\u00e9n pola m\u00e1quina de computaci\u00f3n S2, considerada a primeira computadora de control de procesos. Fundou unha das primeiras empresas de computadoras en 1941, producindo o Z4, que se converteu na primeira computadora comercial. Dende 1943 a 1945 dese\u00f1ou a primeira linguaxe de programaci\u00f3n de alto nivel, Plankalk\u00fcl. En 1969, Zuse suxeriu o concepto dun universo baseado en computaci\u00f3n no seu libro \"Rechnender Raum\".\nGran parte do seu primeiro traballo foi financiado pola s\u00faa familia e comercio, mais a partir de 1939 recibiu fontes do goberno nazi. Debido \u00e1 segunda guerra mundial, o traballo de Zuse foi enormemente ignorado no Reino Unido e nos Estados Unidos. Posiblemente a s\u00faa primeira influencia documentada nunha empresa estadounidense foi a opci\u00f3n de IBM nas s\u00faa patentes en 1946.\nExiste unha r\u00e9plica do seu Z3, ademais do Z4 orixinal, no Deutsches Museum de M\u00fanic. O Deutsches Technikmuseum de Berl\u00edn ten unha exposici\u00f3n dedicada a Zuse, en que mostra doce das s\u00faas m\u00e1quinas, inclu\u00edda unha r\u00e9plica da Z1 e varias pinturas realizadas por Zuse.\nTraxectoria.\nPrimeiros anos.\nNado en Berl\u00edn, Zuse graduouse como enxe\u00f1eiro civil pola Technische Hochschule Berlin-Charlottenburg en 1935. Durante os seus estudos de enxe\u00f1ar\u00eda, Zuse tivo que facer moitos c\u00e1lculos rutineiros a man, o que atopaba aburrido. Esta experiencia levouno a imaxinar cunha m\u00e1quina que puidese facer c\u00e1lculos.\nComezou a traballar na f\u00e1brica de avi\u00f3ns de Henschel en Dessau, mais s\u00f3 un ano despois renunciou ao seu traballo para constru\u00edr unha m\u00e1quina programable. Traballou no apartamento dos seus pais en 1938 ata lograr o seu primeiro intento, chamado Z1, que era unha calculadora mec\u00e1nica binaria operada con electricidade e de programabilidade limitada. L\u00eda instruci\u00f3ns dende unha cinta perforada. Z1 nunca funcionou ben, debido \u00e1 falta de suficiente precisi\u00f3n mec\u00e1nica. A Z1 e os seus planos orixinais foron destru\u00eddos durante a segunda guerra mundial.\nTrala segunda guerra mundial.\nA compa\u00f1\u00eda de Zuse foi destru\u00edda en 1945 por un ataque aliado, xunto coa Z3. A Z4, baseada en rel\u00e9s e parcialmente rematada, fora levada con anterioridade a un lugar m\u00e1is seguro. Zuse dese\u00f1ou unha linguaxe de programaci\u00f3n de alto nivel, o Plankalk\u00fcl, supostamente entre 1941 e 1945, a\u00ednda que non o publicou ata 1972. Ning\u00fan compilador ou int\u00e9rprete estivo dispo\u00f1ible para o Plankalk\u00fcl ata que un equipo da Universidade Libre de Berl\u00edn o puxo en marcha en 2000, cinco anos despois da morte de Zuse.\nEn 1946, Zuse fundou a primeira compa\u00f1\u00eda de computadoras do mundo, Zuse-Ingenieurb\u00fcro Hopferau. Conseguiu capital de risco a trav\u00e9s da ETH Z\u00fcrich e unha opci\u00f3n de IBM sobre as patentes de Zuse.\nZuse fundou outra compa\u00f1\u00eda, Zuse KG en 1949. A Z4 foi rematada e entregada a unha compa\u00f1\u00eda en Su\u00edza en setembro de 1950. Nese momento era a \u00fanica computadora que estaba a funcionar no continente europeo, e a primeira computadora do mundo que foi vendida, superando a Ferranti Mark I por cinco meses e a UNIVAC I por dez meses. Outras computadoras, todas numeradas cunha Z inicial, foron constru\u00eddas por Zuse e a s\u00faa empresa. Destacan Z11, que foi vendida \u00e1 industria da \u00f3ptica e \u00e1s universidades e Z12 que foi a primeira computadora cunha memoria baseada en cinta magn\u00e9tica.\nEn 1967, Zuse KG constru\u00edra un total de 251 computadoras. Debido a problemas financeiros, foi vendida \u00e1 compa\u00f1\u00eda Siemens AG. Ese mesmo ano, Zuse suxeriu que o universo en si mesmo era unha ret\u00edcula de computadoras (f\u00edsica computacional). En 1969 publicou o libro \"Rechnender Raum\".\nEntre 1987 e 1989, Zuse recreou a Z1 e sufriu un ataque card\u00edaco durante o proxecto. O resultado final ti\u00f1a 30\u00a0000 compo\u00f1entes, custou 800\u00a0000 marcos, e requiriu catro persoas (inclu\u00eddo Zuse) para constru\u00edla. Os fondos para ese proxecto de retrocomputaci\u00f3n foron provistos por Siemens e por un consorcio de cinco compa\u00f1\u00edas.\nZuse recibiu varios premios polo seu traballo. Despois do seu retiro, centrouse na s\u00faa afecci\u00f3n, a pintura."}
{"id": "487035", "revid": "98629", "url": "https://gl.wikipedia.org/wiki?curid=487035", "title": "Gisaengchung", "text": "Gisaengchung (en ), distribu\u00eddo en Galicia co t\u00edtulo en castel\u00e1n \"Par\u00e1sitos\", \u00e9 un filme surcoreano de suspense e comedia negra de 2019 dirixido por Bong Joon-ho, quen tam\u00e9n elaborou a historia orixinal e coescribiu o gui\u00f3n con Han Jin-won. Est\u00e1 protagonizado por Song Kang-ho, Lee Sun-kyun, Cho Yeo-jeong, Choi Woo-shik e Park So-dam, e conta a historia dos membros dunha familia pobre que artella un plan para converterse en empregados da casa dunha familia rica pretendendo ser profesionais altamente cualificados sen relaci\u00f3n entre eles.\n\"Gisaengchung\" tivo a s\u00faa estrea internacional no Festival Internacional de Cinema de Cannes de 2019 o 21 de maio de 2019, onde se converteu no primeiro filme coreano en ga\u00f1ar a Palma de Ouro e o primeiro filme en conseguilo con voto un\u00e1nime dende \"La Vie d'Ad\u00e8le\" do Festival de 2013. O filme estreouse en Corea do Sur a trav\u00e9s de CJ Entertainment o 30 de maio de 2019 e no resto do mundo durante 2019 e comezos de 2020. Recibiu a aclamaci\u00f3n da cr\u00edtica, entrando en moitas clasificaci\u00f3ns dos mellores filmes da d\u00e9cada. Recadou 167,6 mill\u00f3ns de d\u00f3lares en todo o mundo, convert\u00e9ndose no filme con maior recadaci\u00f3n de Bong e de Corea do Sur.\nNa 92\u00aa edici\u00f3n dos \u00d3scar, o filme conseguiu seis nomeamentos, e ga\u00f1ou catro premios, inclu\u00edndo mellor filme, mellor director, mellor gui\u00f3n orixinal e mellor filme internacional, convert\u00e9ndose no primeiro filme surcoreano en ga\u00f1ar o premio da Academia, as\u00ed como o primeiro filme en lingua non inglesa en conseguilo. Na 77\u00aa edici\u00f3n dos Globos de Ouro, o filme ga\u00f1ou o premio \u00f3 mellor filme en lingua non inglesa, e tam\u00e9n recibiu catro nomeamentos \u00f3s BAFTA, ga\u00f1ando os premios de mellor filme en lingua non inglesa e mellor gui\u00f3n orixinal."}
{"id": "487036", "revid": "98629", "url": "https://gl.wikipedia.org/wiki?curid=487036", "title": "Casa da Moeda de Berl\u00edn", "text": "A Casa da Moeda de Berl\u00edn (en alem\u00e1n: \"Staatliche M\u00fcnze Berlin; \"Casa da Moeda do Estado de Berl\u00edn\") \u00e9 unha das cinco f\u00e1bricas de moeda estatais activas en Alema\u00f1a, situada en Berl\u00edn. As outras cecas do pa\u00eds te\u00f1en as s\u00faas sedes nas cidades de Hamburgo, Stuttgart, Karlsruhe e M\u00fanic.\nDesde 1750, en tempos de Frederico II, utiliza como marca de ceca a letra A.\nNas s\u00faas instalaci\u00f3ns at\u00f3pase o Museo da Casa da Moeda de Berl\u00edn, onde se expo\u00f1en os m\u00e1is de sete s\u00e9culos de historia monetaria da cidade.\nHistoria.\nA menci\u00f3n m\u00e1is antiga da Casa da Moeda de Berl\u00edn data do 4 de abril de 1280, cando nela se realizaba a cu\u00f1axe por medios manuais, a golpe de martelo.\nEn 1356, unha lei imperial elevou ao status de Electorado o que ata ent\u00f3n fora o Margraviato de Brandeburgo, o que implicou que a moeda margravial pasou a considerarse moeda electoral. \nO Pr\u00edncipe Elector Frederico III de Brandeburgo coroouse en 1701 como Rei de Prusia como Frederico I e encargou a construci\u00f3n dun novo edificio para a Casa da Moeda. Xa en tempos do seu neto, Frederico II, en 1750 produciuse unha reorganizaci\u00f3n da moeda e da s\u00faa produci\u00f3n, e \u00e1 ceca de Berl\u00edn asign\u00f3uselle a letra \"A\" como marca de ceca, que conservou ata o s\u00e9culo XXI.\nA localizaci\u00f3n da Casa da Moeda cambiou varias veces ao longo do s\u00e9culo XVIII, a\u00ednda que sempre estivo na zona do R\u00edo Spree, de cuxa auga se obti\u00f1a a enerx\u00eda necesaria para mover as m\u00e1quinas de cu\u00f1axe. A partir de 1802 instalouse nun edificio que fora dese\u00f1ado por Heinrich Gentz e constru\u00eddo entre 1798 e 1800 na praza \"Werderschen\", no distrito de Friedrichswerder. O director de moeda Christian Friedrich Goedeking introduciu en 1820 m\u00e9todos de fabricaci\u00f3n m\u00e1is modernos, logo da evoluci\u00f3n das t\u00e9cnicas e das m\u00e1quinas de cu\u00f1axe xerado pola Revoluci\u00f3n Industrial, e instal\u00e1ronse na Casa da Moeda de Berl\u00edn as novas prensas desenvolvidas en 1817 por Diedrich Uhlhorn.\nA ceca trasladouse a un novo edificio constru\u00eddo nas inmediaci\u00f3ns na praza Molken (\"Molkemarkt\"), entre 1868 e 1871 por Wilhelm Neumann, sobre planos de August Stueler (o edificio que dese\u00f1ado por Gentz foi demolido en 1885). En 1871, a denominaci\u00f3n da ceca pasou a ser Casa da Moeda do Estado de Prusia (\"Preu\u00dfische Staatsm\u00fcnze\") e arredor do 55 % das moedas circulantes en todo o Imperio Prusiano foron cu\u00f1adas nesas novas instalaci\u00f3ns, onde tam\u00e9n se cu\u00f1ou moeda para outros pa\u00edses. Catro anos despois da s\u00faa inauguraci\u00f3n, en 1875, as s\u00faas m\u00e1quinas chegaron a un rendemento de entre 60 e 70 moedas por minuto, o que resultaba nunha produci\u00f3n diaria total da ceca de arredor de 750.000 pezas, cu\u00f1adas polas s\u00faas 18 prensas.\nEn 1935 comezou a construci\u00f3n dun novo edificio, coa intenci\u00f3n de unificar as seis cecas nacionais que operaban no pa\u00eds nunha \u00fanica Casa da Moeda do Imperio, a\u00ednda que o estoupido da segunda guerra mundial impediu que o edificio se completase e provocou a paralizaci\u00f3n da cu\u00f1axe. Conclu\u00edda a guerra, logo da cal a Casa da Moeda de Berl\u00edn quedou encadrada no sector oriental da cidade (Berl\u00edn Leste), controlado polos sovi\u00e9ticos, en 1947 retomouse a actividade nas instalaci\u00f3ns da vella ceca, coa cu\u00f1axe en cinc de moedas de emerxencia de escaso valor, das que o comercio estaba moi necesitado para as transacci\u00f3ns coti\u00e1s. Logo da reforma monetaria de 1948, fabric\u00e1ronse novas moedas de aluminio.\nA partir de 1952 comezou a cu\u00f1axe na Casa da Moeda de Berl\u00edn das series circulantes regulares da Rep\u00fablica Democr\u00e1tica Alem\u00e1 e, logo do pechamento da Casa da Moeda de Muldenh\u00fctten en 1953, a de Berl\u00edn converteuse na \u00fanica ceca da nova Rep\u00fablica.\nEn 1981, con motivo da celebraci\u00f3n dos 700 anos da ceca berlinesa, cu\u00f1ouse unha moeda conmemorativa, dese\u00f1ada por H. Rodewald, que reproduce no seu reverso unha moeda de ampla circulaci\u00f3n na Idade Media denominada \"Ewige Pfennig\" (tam\u00e9n en lat\u00edn \"denarius perpetuus\"), coa lenda .\nAs derradeiras moedas cu\u00f1adas en Berl\u00edn a nome da Rep\u00fablica Democr\u00e1tica Alem\u00e1 levan a data de 1990, en virtude da uni\u00f3n monetaria, econ\u00f3mica e social da RDA e a Rep\u00fablica Federal. A partir desa data a ceca berlinesa contin\u00faa coa cu\u00f1axe das series anuais en marcos alem\u00e1ns para a rep\u00fablica alem\u00e1 unificada.\nEn 2002 comeza a nova etapa do euro como moeda Europea. 2.400 mill\u00f3ns de moedas da serie do euro procedentes da ceca berlinesa levan a data dese primeiro ano de circulaci\u00f3n.\nEn 2005, a Casa da Moeda de Berl\u00edn abandonou a zona c\u00e9ntrica pr\u00f3xima ao r\u00edo Spree e instalouse nunha nova sede no distrito de Berlin-Reinickendorf, nas aforas da cidade.\nMuseo da Casa de Moeda de Berl\u00edn.\nNo Museo da Casa de Moeda de Berl\u00edn (\"Museum der Staatlichen M\u00fcnze Berlin\"), integrado nas propias instalaci\u00f3ns da ceca, am\u00f3sase a tradici\u00f3n monetaria da cidade a trav\u00e9s dunha colecci\u00f3n de moedas e medallas producidas ao longo das sete centurias de funcionamento da instituci\u00f3n.\nNos expositores dispostos baixo a pir\u00e1mide de cristal que d\u00e1 acceso ao edificio da Casa da Moeda p\u00f3dense ver desde as primeiras moedas do Margraviato de Brandeburgo ata as \u00faltimas emisi\u00f3ns conmemorativas en euros. Unha secci\u00f3n da colecci\u00f3n ded\u00edcase en exclusiva \u00e1s moedas conmemorativas cu\u00f1adas pola Rep\u00fablica Democr\u00e1tica Alem\u00e1 nesta ceca.\n\u00c1 parte da colecci\u00f3n numism\u00e1tica, no museo exh\u00edbese tam\u00e9n unha mostra da tecnolox\u00eda relacionada coa fabricaci\u00f3n de moeda e faise un repaso dos seus gravadores m\u00e1is significativos.\nCompletan o museo as exposici\u00f3ns especiais de car\u00e1cter temporal, as\u00ed como unha exposici\u00f3n interactiva dedicada ao p\u00fablico infantil acerca do tema do di\u00f1eiro.\nDesde 2018, o museo permanece temporalmente pechado ao p\u00fablico."}
{"id": "487038", "revid": "89787", "url": "https://gl.wikipedia.org/wiki?curid=487038", "title": "The Dialectic of Sex", "text": "The Dialectic of Sex: The Case for Feminist Revolution (1970) \u00e9 un libro da feminista radical Shulamith Firestone.Escrito durante uns meses nos que Firestone ti\u00f1a 25, foi descrito como un cl\u00e1sico do pensamento feminista.\nFirestone defende que o \"sistema de clase sexual\" funciona antes e m\u00e1is profundamente que calquera outra forma de opresi\u00f3n, e que a erradicaci\u00f3n do sexismo precisa unha reorganizaci\u00f3n radical da sociedade: \"as primeiras mulleres fuxen do masacre e, tremendo e abane\u00e1ndose, comezan a buscarse entre elas\u00a0... Isto \u00e9 doloroso: sen importar os niveis de consciencia \u00f3s que se chega, o problema sempre vai al\u00e9n. Est\u00e1 en todas partes. \u00a0... as feministas deben cuestionar non s\u00f3 toda a civilizaci\u00f3n \"occidental\", se n\u00f3n tam\u00e9n a organizaci\u00f3n da cultura mesma, e ademais, mesmo a organizaci\u00f3n da natureza.\"\nO obxectivo da revoluci\u00f3n feminista, escribe, \"non debe ser s\u00f3 a eliminaci\u00f3n do privilexio masculino, se non a da propia distinci\u00f3n sexual\", de feito que as diferenzas xenitais non te\u00f1an importancia cultural.\nResumo.\nAs teor\u00edas de Firestone foron descritas pola profesora de filosof\u00eda Mary Anne Warren do seguinte xeito: Firestone argumenta que a dicotom\u00eda sexual biol\u00f3xica, particularmente a divisi\u00f3n biol\u00f3xica do traballo reprodutivo, \u00e9 a causa final da dominaci\u00f3n masculina, da explotaci\u00f3n econ\u00f3mica das clases, do racismo, do imperialismo e da irresponsabilidade ecol\u00f3xica. A desigualdade sexual \u00e9 \"unha dominaci\u00f3n opresiva que vai al\u00e9n da historia rexistrada do propio reino animal\": neste senso, foi universal e inevitable, pero agora existen condici\u00f3ns previas culturais e tecnol\u00f3xicas que fan que a s\u00faa eliminaci\u00f3n sexa posible, e quizais necesarias para a supervivencia humana.\nFirestone describe a s\u00faa aproximaci\u00f3n como un materialismo dial\u00e9ctico m\u00e1is radical c\u00f3 de Karl Marx e Friedrich Engels. Cre que, na s\u00faa preocupaci\u00f3n polos procesos econ\u00f3micos, Marx e Engels fallaron \u00f3 non percibir \"o substrato sexual da dial\u00e9ctica hist\u00f3rica\". \u00d3 contrario que Engels, Firestone mant\u00e9n que a dominaci\u00f3n masculina est\u00e1 baseada bioloxicamente e que existe como tal moito antes da instituci\u00f3n da propiedade privada e a familia patriarcal mon\u00f3gama que se crea coa propiedade privada. A dominaci\u00f3n masculina \u00e9 o resultado da \"familia biol\u00f3xica\", tanto matrilineal como patrilineal, e da dependencia inevitable nos homes de mulleres e nenos dentro da familia por protecci\u00f3n e mesmo por subsistencia. Non houbo matriarcados antigamente (sociedades gobernadas por mulleres) e a posici\u00f3n aparentemente superior das mulleres nas culturas matrilineais d\u00e9bese s\u00f3 \u00e1 debilidade relativa dos homes. Sexa cal sexa o sistema de li\u00f1axe, a vulnerabilidade das mulleres durante o embarazo e o longo per\u00edodo de infancia humana precisa do papel protector (e polo tanto dominante) do home."}
{"id": "487039", "revid": "27155", "url": "https://gl.wikipedia.org/wiki?curid=487039", "title": "Blastocisto", "text": "O blastocisto \u00e9 unha estrutura formada nas etapas iniciais do desenvolvemento dos mam\u00edferos. \u00c9 o tipo de bl\u00e1stula dos mam\u00edferos. Consta dunha masa celular interna, que despois formar\u00e1 o embri\u00f3n. A capa externa do blastocisto consta dun conxunto de c\u00e9lulas chamado trofoblasto. Esta capa rodea a masa celular interna e unha cavidade chea de flu\u00eddo chamada blastocele. O trofoblasto d\u00e1 lugar \u00e1 placenta. O nome \"blastocisto\" procede das palabras gregas \u03b2\u03bb\u03b1\u03c3\u03c4\u03cc\u03c2, blastos, 'gromo, abrocho', e \u03ba\u03cd\u03c3\u03c4\u03b9\u03c2, kystis, 'vexiga, c\u00e1psula'.\nNos humanos a formaci\u00f3n do blastocisto empeza uns 5 d\u00edas despois da fecundaci\u00f3n, cando se abre na m\u00f3rula (estado embrionario inicial de b\u00f3la maciza de 16 c\u00e9lulas) unha cavidade chea de flu\u00eddo.\nO blastocisto ten un di\u00e1metro de 0,1\u20130,2 mm e cont\u00e9n de 200 a 300 c\u00e9lulas que est\u00e1n en r\u00e1pida divisi\u00f3n (segmentaci\u00f3n). Uns sete d\u00edas despois da fecundaci\u00f3n, o blastocisto sofre a implantaci\u00f3n, incrust\u00e1ndose no endometrio (capa interna da parede do \u00fatero). Al\u00ed experimentar\u00e1 sucesivos procesos de desenvolvemento, como a gastrulaci\u00f3n. A incrustaci\u00f3n do blastocisto no endometrio necesita que este saia da zona pel\u00facida (\"faga eclosi\u00f3n\"), a cal impide a adherencia \u00e1s trompas de Falopio mentres o preembri\u00f3n fai a s\u00faa viaxe ata chegar ao \u00fatero.\nO uso de blastocistos na fecundaci\u00f3n in vitro (FIV) implica cultivar un ovo fecundado durante cinco d\u00edas antes de implantalo no \u00fatero. Este pode ser un m\u00e9todo m\u00e1is viable de tratamento de fertilidade que o FIV tradicional no que se implantaba un embri\u00f3n de s\u00f3 2 ou 3 d\u00edas. A masa celular interna do blastocisto \u00e9 fonte de c\u00e9lulas nai embrionarias. Os blastocistos ofrecen tam\u00e9n a vantaxe de que poden utilizarse para facer probas xen\u00e9ticas. O blastocisto ten moitas c\u00e9lulas, polo que poden retirarse algunhas c\u00e9lulas do trofoectoderma sen causar problemas ao blastocisto en desenvolvemento. Estas c\u00e9lulas poden servir para comprobar a existencia de aneuploid\u00edas cromos\u00f3micas usando un cribado xen\u00e9tico preimplantaci\u00f3n ou condici\u00f3ns espec\u00edficas como a fibrose qu\u00edstica, o que se adoita co\u00f1ecer como diagnose xen\u00e9tica preimplantaci\u00f3n.\nCiclo de desenvolvemento.\nDurante o desenvolvemento embrionario humano, aproximadamente 5 ou 6 d\u00edas despois da fecundaci\u00f3n, as c\u00e9lulas da m\u00f3rula empezan a experimentar a diferenciaci\u00f3n celular, e a m\u00f3rula transf\u00f3rmase no blastocisto. No \u00fatero, a zona pel\u00facida que rodea o blastocisto rompe, permitindo que o blastocisto se implante na parede uterina aproximadamente 6 d\u00edas despois da fecundaci\u00f3n. A implantaci\u00f3n marca o final do estadio xerminal da embriox\u00e9nese.\nFormaci\u00f3n do blastocisto.\nO cigoto desenv\u00f3lvese por mitose, e cando se desenvolveu ata o estadio de 16 c\u00e9lulas co\u00f1\u00e9cese como m\u00f3rula. Ata chegar a ese estadio, todas as c\u00e9lulas (blast\u00f3meros) son aut\u00f3nomas e non est\u00e1n determinadas a seguir ning\u00fan destino espec\u00edfico. En moitos animais, a m\u00f3rula desenv\u00f3lvese despois por cavitaci\u00f3n convert\u00e9ndose na bl\u00e1stula. A diferenciaci\u00f3n celular fai que as c\u00e9lulas da bl\u00e1stula dean lugar a dous tipos de c\u00e9lulas: c\u00e9lulas do trofoblasto, que rodean o blastocele, e c\u00e9lulas da masa interna (o embrioblasto). O embri\u00f3n denom\u00ednase agora blastocisto. A parte do blastocisto onde se forma a masa celular interna denom\u00ednase polo animal e o lado oposto \u00e9 o polo vexetal. A capa externa de c\u00e9lulas do trofoblasto, resultantes da compactaci\u00f3n, bombea i\u00f3ns sodio ao blastocisto, o que causa que entre auga por osmose e forme a cavidade interna chea de flu\u00eddo do blastocisto (o blastocele). O blastocele, as c\u00e9llas trofobl\u00e1sticas, e as c\u00e9lulas da masa interna son compo\u00f1entes caracter\u00edsticos do blastocisto.\nImplantaci\u00f3n.\nA implantaci\u00f3n \u00e9 fundamental para a supervivencia e desenvolvemento do embri\u00f3n humano temper\u00e1n. Establece unha conexi\u00f3n entre a nai e o embri\u00f3n temper\u00e1n que continuar\u00e1 durante todo o embarazo. A implantaci\u00f3n \u00e9 posible grazas aos cambios estruturais no blastocisto e na parede endometrial. A zona pel\u00facida que rodea o blastocisto rompe, o que se denomina \u00e1s veces eclosi\u00f3n. Isto elimina as restrici\u00f3ns sobre o tama\u00f1o f\u00edsico da masa embrional e exp\u00f3n as c\u00e9lulas externas do blastocisto ao ambiente do interior do \u00fatero. Ademais, os cambios hormonais na nai, especificamente un pico de hormona luteinizante (LH), prepara o endometrio para recibir e envolver o blastocisto. O sistema inmunitario \u00e9 tam\u00e9n modulado para permitir a invasi\u00f3n das c\u00e9lulas embrionarias \"alleas\". Unha vez unido \u00e1 matriz extracelular do endometrio, as c\u00e9lulas trofobl\u00e1sticas segregan encimas e outros factores para incrustar o blastocisto na parede uterina. Os encimas liberados degradan o recubrimento endometrial, mentres que factores de crecemento aut\u00f3crinos como a gonadotropina cori\u00f3nica humana (hCG) e o factor de crecemento similar \u00e1 insulina (IGF) permiten que o blastocisto siga invadindo o endometrio.\nA implantaci\u00f3n na parede uterina permite que te\u00f1a lugar o seguinte paso da embriox\u00e9nese, a gastrulaci\u00f3n, a cal comprende a formaci\u00f3n da placenta a partir das c\u00e9lulas trofobl\u00e1sticas e a diferenciaci\u00f3n da masa celular interna no saco amni\u00f3tico e o epiblasto.\nEstrutura.\nHai dous tipos de c\u00e9lulas blastom\u00e9ricas:\nA cavidade chea de flu\u00eddo do blastocele cont\u00e9n amino\u00e1cidos, factores de crecemento e outras mol\u00e9culas necesarias para a diferenciaci\u00f3n celular.\nEspecificaci\u00f3n celular.\nA especificaci\u00f3n da li\u00f1axe celular no blastocisto est\u00e1 controlada por m\u00faltiples procesos para que produza o trofoblasto, epiblasto e endoderma primitivo. Estes procesos son a expresi\u00f3n x\u00e9nica, sinalizaci\u00f3n celular, contacto c\u00e9lula a c\u00e9lula, relaci\u00f3ns posicionais e a epixen\u00e9tica.\nUnha vez que se formou a masa celular interna dentro do blastocisto, esta masa celular prep\u00e1rase para unha maior especificaci\u00f3n no epiblasto e endoderma primitivo. Este proceso de especificaci\u00f3n est\u00e1 en parte determinado pola sinalizaci\u00f3n feita polo factor de crecemento de fibroblastos (FGF), que xera unha v\u00eda de MAP quinases que altera os xenomas celulares. Unha ulterior segregaci\u00f3n de blast\u00f3meros no trofoblasto e masa celular interna \u00e9 regulada pola prote\u00edna homeodominio, Cdx2. Este factor de transcrici\u00f3n reprime a expresi\u00f3n dos factores de transcrici\u00f3n Oct4 e Nanog no trofoblasto. Estas alteraci\u00f3ns xen\u00f3micas permiten a especificaci\u00f3n progresiva das li\u00f1axes do epiblasto e do endoderma primitivo ao final da fase de blastocisto do desenvolvemento que precede \u00e1 gastrulaci\u00f3n. Gran parte das investigaci\u00f3ns realizadas sobre estes estadios embrionarios temper\u00e1ns fix\u00e9ronse en embri\u00f3ns de rato e os factores espec\u00edficos que interve\u00f1en poden diferir entre mam\u00edferos.\nNo rato, as c\u00e9lulas xerminais primordiais son especificadas a partir de c\u00e9lulas do epiblasto, un proceso que \u00e9 acompa\u00f1ado dunha extensa reprogramaci\u00f3n epixen\u00e9tica a escala do xenoma. A reprogramaci\u00f3n implica unha desmetilaci\u00f3n do ADN global e a reorganizaci\u00f3n da cromatina, que orixina unha totipotencia celular. O proceso de desmetilaci\u00f3n a escala do xenoma implica a v\u00eda reparaci\u00f3n por escisi\u00f3n de bases do ADN.\nAs c\u00e9lulas do trofoblasto expresan integrina na s\u00faa superficie celular, o que permite a adhesi\u00f3n \u00e1 matriz extracelular da parede uterina. Esta interacci\u00f3n permite a implantaci\u00f3n e desencadea unha maior especificaci\u00f3n en tres tipos de c\u00e9lulas, preparando o blastocisto para a gastrulaci\u00f3n."}
{"id": "487042", "revid": "1505", "url": "https://gl.wikipedia.org/wiki?curid=487042", "title": "Culler\u00f3n", "text": "Un cazo, tam\u00e9n chamado culler\u00f3n, \u00e9 un utensilio que ten forma de media esfera c\u00f3ncava, cun mango longo, usado para pasar l\u00edquidos dun recipiente a outro, especialmente dunha pota aos pratos. O cabo pode rematar en forma de gancho ou ter un pequeno furado para penduralo da espeteira. Amais de para servir comidas l\u00edquidas, o cazo tam\u00e9n permite remexer o contido da pota en canto se est\u00e1 coci\u00f1ando. Existen diversos modelos de cazos, a maior\u00eda dos actuais est\u00e1n elaborados de metal.\nOutro utensilio moi semellante \u00e9 o garfelo, definido como culler grande e fonda, cun mango longo, que se emprega para servir a comida. O termo pode ser sin\u00f3nimo de culler\u00f3n ou referirse a outro utensilio m\u00e1is alongado, coa mesma forma ca unha culler ordinaria pero de mor tama\u00f1o. Neste caso, \u00e9 corrente que se empregue para servir alimentos s\u00f3lidos dif\u00edciles de apa\u00f1ar co garfo, como arroces, verduras ou aqueles que conte\u00f1en salsa."}
{"id": "487043", "revid": "23204", "url": "https://gl.wikipedia.org/wiki?curid=487043", "title": "Angelika Kauffmann", "text": "Maria Anna Angelika Katharina Kauffmann, nada en Chur (Gris\u00f3ns) o 30 de outubro de 1741 e finada en Roma o 5 de novembro de 1807, foi unha pintora su\u00edza do neoclasicismo que tivo unha carreira de \u00e9xito en Londres e Roma. Lembrada especialmente como pintora da historia, foi tam\u00e9n unha destacada retratista e pintora de decoraci\u00f3ns e paisaxes. Foi unha das d\u00faas mulleres membros fundadores da Royal Academy de Londres en 1768.\nTraxectoria.\nKauffman naceu en Chur (Su\u00edza). A s\u00faa familia mudouse a Morbegno en 1742, e posteriormente a Como na Lombard\u00eda en 1752, nese tempo baixo o dominio austr\u00edaco. En 1757 acompa\u00f1ou o seu pai a Schwarzenberg en Vorarlberg (Austria), onde o seu pai estaba a traballar para o bispo local. O seu pai, Joseph Johann Kauffmann, era un home relativamente pobre, mais un habilidoso muralista e pintor austr\u00edaco, que adoitaba viaxar polo seu traballo. Adestrou a Angelika e esta traballou como axudante seu. Axi\u00f1a aprendeu varias linguas da s\u00faa nai, Cleophea Lutz, l\u00eda incesantemente e amosaba un destacado talento como m\u00fasica. O seu maior progreso, non obstante, era na pintura, e ao cumprir doce anos fix\u00e9rase c\u00e9lebre, de tal xeito que bispos e nobres posaban para ela. En 1754 o seu pai levouna con el a Mil\u00e1n. Posteriormente repetiron m\u00e1is visitas a Italia, de longa duraci\u00f3n, e en 1762 converteuse en membro da Accademia di Belle Arti di Firenze. En 1763 visitou Roma, regresando de novo en 1764. De Roma marchou a Bolo\u00f1a e Venecia, sendo celebrada en todos os lugares aos que \u00eda, tanto polo seu talento como polo seu encanto persoal.\nEn agosto de 1764 Johan Winckelmann escribiu dende Roma ao seu amigo Franke mencionando a excepcional popularidade da pintora. Estaba ent\u00f3n Angelika pintando o seu retrato, de medio corpo, do que tam\u00e9n fixo unha augaforte. Falaba italiano, ademais de alem\u00e1n, di Winckelmann; e igualmente expres\u00e1base con facilidade en franc\u00e9s e ingl\u00e9s, e como resultado disto, era unha retratista popular entre os ingleses que visitaban Roma. \u00abPode ser considerada bela\u00bb, engade, \u00abe cantando pode igualarse aos nosos mellores virtuosos\u00bb.\nEstando en Venecia, Lady Wentworth, a esposa do embaixador ingl\u00e9s, pediulle que a acompa\u00f1ase a Londres. Unha das s\u00faas primeiras obras foi un retrato de David Garrick, exposto o ano da s\u00faa chegada no \u00abGran sal\u00f3n do Sr. Moreing en Maiden Lane\u00bb. O rango de Lady Wentworth abriulle as portas da sociedade e foi ben recibida en todas as partes, mostr\u00e1ndolle especialmente un gran favor a familia real.\nO seu amigo m\u00e1is fiel, non obstante, foi o pintor sir Joshua Reynolds. No seu caderno de notas, aparece con frecuencia o nome da pintora como \"Miss Angelica\" ou \"Miss Angel\", e en 1766 pintouna, cumprido que ela devolveu co seu \"Retrato de Sir Joshua Reynolds\". Outra proba da s\u00faa intimidade con Reynolds at\u00f3pase na s\u00faa variaci\u00f3n da obra de Guercino titulada \"Et in Arcadia ego\", un tema que Reynolds repetiu uns anos m\u00e1is tarde no seu retrato da Sra. Bouverie e da Sra. Crewe.\nCando, arredor de novembro de 1767, ela foi v\u00edtima dun engano para casar clandestinamente cun aventureiro que pasaba por ser un conde sueco (o conde Frederick de Horn), Reynolds axudou a liberala. \u00c9 sen d\u00fabida ningunha debido aos bos oficios de Reynolds que Angelika fose unha das fundadoras da Royal Academy, estando entre os que asinaron a c\u00e9lebre petici\u00f3n ao rei para que establecese unha Academia Real de Pintura e Escultura. No seu primeiro cat\u00e1logo de 1769 ela aparece con \u00abR. A.\u00bb despois do seu nome (unha honra que compartiu con outra muller, Mary Moser); e contribu\u00edu coa pintura \"Entrevista de H\u00e9ctor e Andr\u00f3maca\", e outras tres composici\u00f3ns cl\u00e1sicas.\nA s\u00faa amizade con Reynolds foi criticada en 1775 polo acad\u00e9mico Nathaniel Hone no seu cadro sat\u00edrico \"O prestidixitador\", en que atacaba a moda a arte renacentista italianizado; ridiculizaba a Reynolds, e inclu\u00eda unha caricatura espida de Kauffmann, que m\u00e1is tarde Hone repintou. A obra foi rexeitada pola Royal Academy.\nDende 1769 ata 1782, Angelika exhibiu as s\u00faas pinturas na exposici\u00f3n anual, enviando \u00e1s veces ata sete cadros, xeralmente con temas cl\u00e1sicos (\"Ariadna abandonada por Teseo\") ou aleg\u00f3ricos. Unha das m\u00e1is salientables foi \"Leonardo expirando nos brazos de Francisco I\", de 1778. En 1773 foi escollida pola Academia, con outros, para decorar a Catedral de San Paulo de Londres, e foi ela quen, con Biagio Rebecca, pintou a antiga sala de lectura da Academia en Somerset House.\nOs seus mellores traballos eran os de pintura de historia, a categor\u00eda m\u00e1is lucrativa dentro da pintura acad\u00e9mica do s\u00e9culo XVIII. Baixo a direcci\u00f3n de Reynolds, a Academia fixo un grande esfuerzo para promocionar a pintura de historia entre un p\u00fablico, o ingl\u00e9s, que estaba m\u00e1is interesado en encargar e comprar retratos e paisaxes. A pesar da popularidade que Kauffmann gozaba na sociedade inglesa e o seu \u00e9xito como artista, estaba decepcionada pola relativa apat\u00eda que os ingleses sent\u00edan cara \u00e1 pintura de historia. Ao final, abandonou Inglaterra e marchou ao continente, onde este x\u00e9nero estaba mellor estimado e pagado.\n\u00c9 probable que a s\u00faa popularidade declinase un poco como consecuencia do seu desafortunado primeiro matrimonio; mais en 1781, despois da morte do seu primeiro marido (do que estivo separada durante longo tempo), casou con Antonio Zucchi (1728-1795), un artista veneciano por ent\u00f3n residente en Inglaterra. Pouco despois, ela retirouse a Roma, onde se fixo amiga, entre outros, de Goethe, que dixo que ela traballba m\u00e1is duro e lograba m\u00e1is que ning\u00fan outro artista que el co\u00f1ecese, mais sempre impaciente, quer\u00eda facer m\u00e1is. Viviu durante 25 anos con gran parte do seu antigo prestixio.\nEn 1782 morreu o seu pai e en 1795, o seu marido. Continuou a contribu\u00edr \u00e1 Academia de xeito intermitente, expo\u00f1endo por derradeira vez en 1797. Despois diso, pouco m\u00e1is produciu, e en 1807 faleceu en Roma, sendo honrada cun espl\u00e9ndido funeral dirixido por Antonio Canova. Toda a Accademia di San Luca, con numerosos eclesi\u00e1sticos e virtuosos, foi tras ela ata onde foi soterrada, en Sant'Andrea delle Fratte, e, como no enterro de Rafael, d\u00faas das s\u00faas mellores pinturas foron levadas en procesi\u00f3n.\nValoraci\u00f3n e cr\u00edtica.\nAngelika Kauffmann foi unha artista extremadamente prol\u00edfica que conseguiu na s\u00faa \u00e9poca unha enorme popularidade e fortuna. Os temas que abordou nos seus cadros son na s\u00faa maior\u00eda retratos, a\u00ednda que tam\u00e9n abundan os temas mitol\u00f3xicos e aleg\u00f3ricos, os hist\u00f3ricos ou os relixiosos.\nNo seu tempo, lev\u00e1ronse a cabo multitude de reproducci\u00f3ns da s\u00faa obra a trav\u00e9s de gravados. Ademais, os seus dese\u00f1os empreg\u00e1ronse en innumerables soportes decorativos como abanos, mobiliario pintado, floreiros, xogos de t\u00e9, caixas de madeira, champa\u00f1eiras ou porcelanas.\nAs s\u00faas obras cons\u00e9rvanse nalgunhas das m\u00e1is relevantes pinacotecas do mundo como o MET de Nova York, o Museo do Prado de Madrid, a Tate Britain, a National Portrait Gallery e o Victoria and Albert Museum de Londres, a Royal Collection Trust (Palacio de Buckingham), a Gem\u00e4ldegalerie Alte Meister de Dresden, a Galer\u00eda Uffizi en Florencia, a Accademia di San Luca en Roma, o Museo do Louvre, a \u00d6sterreichische Galerie de Viena, a Klassik Stiftung en Weimar, o Nationalmuseum Stockholm, o Ermitage de San Petersburgo, o Puschkin-Museum en Moscova, o Museo Nacional de Varsovia, o Museum of Fine Arts de Houston, o Virginia Museum of Fine Arts de Richmond, o National Museum of Women in the Arts en Washington, D.C., o Denver Art Museum (Colorado) ou o Art Institute de Chicago.\nNa localidade austr\u00edaca de Schwarzenberg, de onde era ori\u00fanda a s\u00faa familia, at\u00f3pase un museo dedicado enteiramente \u00e1 s\u00faa figura.\nEn 1911 pod\u00edan verse cuartos decorados polo seu pincel en varias mansi\u00f3ns privadas. En Hampton Court hab\u00eda un retrato da duquesa de Brunswick; tam\u00e9n na National Portrait Gallery e no Museo Thyssen-Bornemisza. Outros cadros cons\u00e9rvanse en Par\u00eds, Dresden, no Ermitage de San Petersburgo e na Alte Pinakothek de M\u00fanic. O cadro de M\u00fanic \u00e9 outro autorretrato, e hai un terceiro na Galer\u00eda Uffizi en Florencia. Por\u00e9n, quizais sexa m\u00e1is co\u00f1ecida polos numerosos gravados a partir dos seus debuxos feitos por Schiavonetti, Bartolozzi e outros. Os de Bartolozzi especialmente a\u00ednda contan cun favor considerable entre os coleccionistas.\nCharles Willson Peale (1741-1827), artista, patriota e fundador dunha das principais dinast\u00edas art\u00edsticas dos Estados Unidos, puxo os seus fillos nomes de grandes artistas europeos, inclu\u00edndo unha filla, Angelica Kauffman Peale. A s\u00faa vida foi escrita en 1810 por Giovanni de Rossi. A artista tam\u00e9n serviu como inspiraci\u00f3n para unha novela rom\u00e1ntica de Leon de Wailly (1838) e baseou a novela de Mrs. Richmond Ritchie na revista \"The Cornhill Magazine\" en 1875 titulada \"Miss Angel\".\nEn 2007, o correo austr\u00edaco emitiu un selo postal coincidindo co 200 aniversario do seu falecemento, ilustrado co seu \"Selbstbildnis in W\u00e4ldertracht\" (\"Autorretrato con traxe t\u00edpico de Vorarlberg\") de 1781, que se atopa no Museo Provincial do Tirol, en Innsbruck."}
{"id": "487044", "revid": "47401", "url": "https://gl.wikipedia.org/wiki?curid=487044", "title": "Angelica Kauffman", "text": ""}
{"id": "487045", "revid": "47401", "url": "https://gl.wikipedia.org/wiki?curid=487045", "title": "Angelica Kauffmann", "text": ""}
{"id": "487052", "revid": "89787", "url": "https://gl.wikipedia.org/wiki?curid=487052", "title": "Mexilla", "text": "Mexilla \u00e9 o nome co que se co\u00f1ece entre os cultivadores de mexill\u00f3n, e que aparece en moitas publicaci\u00f3ns de mitilicultura, o que tam\u00e9n se denomina \"semente do mexill\u00f3n\".\nO que \u00e9 a mexilla.\nAs mexillas realmente son cr\u00edas de mexill\u00f3ns, exemplares de pequeno tama\u00f1o (de entre 15 e 25\u00a0mm de lonxitude), que proceden habitualmente das rochas costeiras, nas que se fixan as larvas en condici\u00f3ns naturais e que os mitilicultores recollen nestas, ou compran a mariscadoras que as apa\u00f1an, e, \u00e1s veces, tam\u00e9n nas cordas das bateas onde se cultivan.\nProcesos de extracci\u00f3n e cultivo.\nNos meses de decembro a abril os bateeiros (ou as mariscadoras) despegan con rasquetas, nas rochas m\u00e1is batidas do litoral, a mexilla, e nos meses de marzo a xu\u00f1o (\u00e9poca da desova) colgan das bateas as cordas colectoras para a captaci\u00f3n das larvas. A semente do mexill\u00f3n, dun tama\u00f1o de 1 a 2\u00a0cm, l\u00e9vase \u00e1 batea ou ao barco auxiliar e proc\u00e9dese \u00e1 confecci\u00f3n das cordas de mexilla. A mexilla adh\u00edrese \u00e1 corda coa axuda dunha fina rede biodegrad\u00e1bel de rai\u00f3n, d\u00e1ndolle ao mexill\u00f3n tempo suficiente para que se adhira co biso \u00e1 corda. Esta operaci\u00f3n faise ben manualmente, ben mediante m\u00e1quinas encordadoras.\nDespois de 4 ou 6 meses, cando o mexill\u00f3n alcanza os 4,5 ou 5,5\u00a0cm, proc\u00e9dese ao izado das \"cordas de semente\". Debido ao consider\u00e1bel aumento de peso do mexill\u00f3n, \u00e9 necesario o desdobre das cordas, isto \u00e9, a confecci\u00f3n de novas cordas de densidade menor. Con este desdobre facil\u00edtase o crecemento do mexill\u00f3n, e ademais ev\u00edtase o seu desprendemento.\nPor cada corda de mexilla obt\u00e9\u00f1ense entre d\u00faas ou tres cordas de desdobre, duns 30\u00a0kg cada unha. Tras aproximadamente un ano, o mexill\u00f3n de desdobre alcanza o seu talle comercial.\nConflitos.\nA causa da recollida da mexilla polas mariscadoras, o problema das verteduras contaminantes \u00e1s r\u00edas e \u00e1s queixas dos percebeiros, \u00e1s veces causa conflitos coas autoridades, cos bateeiros ou cos percebeiros."}
{"id": "487053", "revid": "5749", "url": "https://gl.wikipedia.org/wiki?curid=487053", "title": "Beto da Silva", "text": "Luiz Humberto da Silva Silva, nado en Lima o 28 de decembro de 1996, \u00e9 un futbolista peruano. Xoga de dianteiro e o seu equipo actual \u00e9 o Alianza Lima.\nTraxectoria.\nO 2 de setembro de 2019 fichou polo Deportivo da Coru\u00f1a por unha tempada, cedido polo Tigres de la UANL mexicano."}
{"id": "487054", "revid": "5863", "url": "https://gl.wikipedia.org/wiki?curid=487054", "title": "Harald H\u00f8ffding", "text": "Harald H\u00f8ffding, nado en Copenhague o 11 de marzo de 1843 e finado ib\u00eddem o 2 de xullo de 1931, foi un fil\u00f3sofo dan\u00e9s.\nBiograf\u00eda.\nEstudou filosof\u00eda e teolox\u00eda e obtivo o doutoramento en 1870 coa tese \"Dean antike Opfattelse af Menneskets Villie\" (A concepci\u00f3n entre os antigos da vontade do home). En 1880 foi nomeado profesor extraordinario e en 1883 profesor ordinario de filosof\u00eda na Universidade de Copenhague, da que foi reitor o curso 1902-03.\nNa s\u00faa obra foi influ\u00eddo por S\u00f8ren Kierkegaard pero decantouse despois polo positivismo. Foi un autor moi prol\u00edfico con numerosos libros e artigos; tam\u00e9n sobre \u00e9tica, psicolox\u00eda, e filosof\u00eda da relixi\u00f3n. Entre eles, tam\u00e9n publicou estudos sobre outros autores como Kierkegaard, Jean-Jacques Rousseau, Henri Bergson (que lle respondeu cunha carta) ou Baruch Spinoza.\nA s\u00faa obra foi traducida ao alem\u00e1n e ao ingl\u00e9s, difund\u00edndose por Europa. Entre os libros m\u00e1is co\u00f1ecidos est\u00e1 a historia da filosof\u00eda \"Dean nyere Filosofes Historie\"."}
{"id": "487057", "revid": "5863", "url": "https://gl.wikipedia.org/wiki?curid=487057", "title": "Harald Hoffding", "text": ""}
{"id": "487058", "revid": "1888", "url": "https://gl.wikipedia.org/wiki?curid=487058", "title": "Anotaci\u00f3ns sobre literatura e filosof\u00eda", "text": "Anotaci\u00f3ns sobre literatura e filosof\u00eda \u00e9 unha publicaci\u00f3n sen periodicidade fixa editada por Euseino? Editores (Vigo) desde 2013. Dif\u00fandese en acceso aberto e formato PDF. A cabeceira da revista ten a s\u00faa orixe no subt\u00edtulo da Web da editorial. Dedicada ao pensamento e ao ensaio, a revista publica artigos de autores e autoras galegos, traduci\u00f3ns e entrevistas con pensadores contempor\u00e1neos. A s\u00faa finalidade \u00e9 incitar ao pensamento e \u00e1 escritura sobre filosof\u00eda e literatura.\nCon m\u00e1is de vinte n\u00fameros publicados, \"Anotaci\u00f3ns sobre literatura e filosof\u00eda,\" cuxa editora \u00e9 Beatriz Fraga, incl\u00fae ensaios de autores coma Roberto Abu\u00edn, Giorgio Agamben, Brais Arribas, Rebeca Baceiredo, Tristan Garc\u00eda, Graham Harman, Carlos Lema, Xos\u00e9 Monteagudo, Inma Otero Varela, Chus Pato, Miguel Penas e Abraham Rub\u00edn."}
{"id": "487059", "revid": "5863", "url": "https://gl.wikipedia.org/wiki?curid=487059", "title": "Harald H\u00f6ffding", "text": ""}
{"id": "487060", "revid": "5863", "url": "https://gl.wikipedia.org/wiki?curid=487060", "title": "H. H\u00f8ffding", "text": ""}
{"id": "487061", "revid": "5863", "url": "https://gl.wikipedia.org/wiki?curid=487061", "title": "H. H\u00f6ffding", "text": ""}
{"id": "487063", "revid": "1576", "url": "https://gl.wikipedia.org/wiki?curid=487063", "title": "Cinema mudo", "text": ""}
{"id": "487077", "revid": "89787", "url": "https://gl.wikipedia.org/wiki?curid=487077", "title": "Mytilus platensis", "text": "Mytilus platensis \u00e9 unha especie de molusco bivalvo mari\u00f1o da subclase dos pteriomorfios, orde dos mit\u00edlidos, superfamilia dos mitiloideos, familia dos mit\u00edlidos e subfamilia dos mitilinos, unha das oito integradas no x\u00e9nero \"Mytilus\". \nNa literatura cient\u00edfica tam\u00e9n se co\u00f1ece como \"Mytilus edulis\" do sur, \"Mytilus edulis platensis\", ou \"Mytilus chilensis\". \n\u00c9 propia das costas de Chile, Arxentina, Uruguai, e das illas Malvinas e Kerguelen.\nTaxonom\u00eda.\nDescrici\u00f3n.\nA especie foi descrita en 1842 polo naturalista e zo\u00f3logo franc\u00e9s, especializado en malacolox\u00eda, Alcide d'Orbigny.\nEtimolox\u00eda.\nPara a do x\u00e9nero, v\u00e9xase \"Mytilus\".\nO ep\u00edteto espec\u00edfico, \"platensis\" (en lat\u00edn cient\u00edfico \"do Plata\") ref\u00edrese ao mar del Plata, rexi\u00f3n onde foi encontrada a especie orixinariamente. \nSin\u00f3nimos.\nAdemais de polo nome actalmente v\u00e1lido, a especie co\u00f1eceuse tam\u00e9n polos sin\u00f3nimos:\nNota taxon\u00f3mica: o complexo \"Mytilus edulis\".\nComo \u00e9 ben sabido (v\u00e9xase \"Mytilus edulis\" e \"M. galloprovincialis\") durante moitos anos considerouse a especie \"Mytilus galloprovincialis\" como conespec\u00edfica con \"Mytilus edulis\". Pero eealmente este problema afecta a un grupo de (polo menos) tres taxons de mexill\u00f3ns estreitamente relacionados, co\u00f1ecido como \"o complexo \"Mytilus edulis\"\". Colectivamente ocupan ambas as costas do Atl\u00e1ntico Norte (inclu\u00eddo o Mediterr\u00e1neo) e do Pac\u00edfico Norte en augas desde temperadas a polares, as\u00ed como costas de natureza similar do hemisferio sur. A distribuci\u00f3n dos taxons compo\u00f1entes foi modificada recentemente como resultado da actividade humana (especies invasoras). Estes taxons poden hibridarse entre si, se est\u00e1n presentes na mesma localidade.\nO complexo constit\u00faeno:\nCaracter\u00edsticas.\n\u00c9 un mexill\u00f3n que mide ao redor de 7 cm de longo e 3 cm de largo, e cuxas valvas dist\u00ednguense por presentaren s\u00f3 estr\u00edas conc\u00e9ntricas de crecemento e estaren cubertas por un peri\u00f3straco de cor que vai da parda-amourada \u00e1 viol\u00e1cea. O manto \u00e9 de cor amarela alaranxada. \nA s\u00faa distribuci\u00f3n batim\u00e9trica vai desde o sector rochoso da zona intermareal at\u00e9 os 10 m de profundidade.\nMitilicultura.\n\"Mytilus platensis\" \u00e9 obxecto dunha importante industria intensiva de cultivo (mitilicultura) en Chile. Desde 2004 a 2008 a produci\u00f3n comercial anual aumentou desde as 80 000 at\u00e9 as 200 000 toneladas. Tras unha diminuci\u00f3n en 2009, a produci\u00f3n volveu a acadar un alto nivel en 2010. \nM\u00e1is de 45 000 toneladas de mexill\u00f3ns foron exportados desde Chile en 2008, o 93 % deles conxelados. Ao redor do 74 % das exportaci\u00f3ns foron \u00e1 UE, principalmente a Espa\u00f1a e Francia, e o 15 % aos Estados Unidos."}
{"id": "487078", "revid": "785", "url": "https://gl.wikipedia.org/wiki?curid=487078", "title": "Carlos V de Habsburgo", "text": ""}
{"id": "487098", "revid": "98629", "url": "https://gl.wikipedia.org/wiki?curid=487098", "title": "The Walk (filme de 2015)", "text": "The Walk \u00e9 un filme estadounidense de 2015 dirixido por Robert Zemeckis e escrito por Christopher Browne e Zemeckis. Bas\u00e9ase na historia real do funambulista Philippe Petit que paseou entre as Torres Xemelgas do World Trade Center e 7 de agosto de 1974. Est\u00e1 protagonizado por Joseph Gordon-Levitt, Ben Kingsley, Charlotte Le Bon, James Badge Dale, Ben Schwartz e Steve Valentine.\nEstreouse a trav\u00e9s de TriStar Pictures o 30 de setembro de 2015 nos Estados Unidos en IMAX 3D, e o 9 de outubro de en 2D e 3D. Foi dedicado \u00e1s v\u00edtimas dos atentados do 11 de setembro de 2001. O filme recibiu boas cr\u00edticas mais non tivo a recadaci\u00f3n agardada."}
{"id": "487099", "revid": "23204", "url": "https://gl.wikipedia.org/wiki?curid=487099", "title": "Lu\u00eds VIII de Francia", "text": "Lu\u00eds VIII de Francia, chamado \"o Le\u00f3n\" , nado en Par\u00eds en 1187 e finado en Montpensier, Auvernia en 1226, foi rei de Francia de 1223 a 1226.\nTraxectoria.\nOrixes familiares.\nNaceu na corte francesa de Par\u00eds o 5 de setembro de 1187, sendo o primeiro fillo e \u00fanico supervivente do primeiro matrimonio do rei Filipe II de Francia e Isabel de Hainault. Por li\u00f1a paterna era neto de Lu\u00eds VII de Francia e Adela de Champa\u00f1a, e por li\u00f1a materna de Baldu\u00edno V de Hainault e Margarida de Lorena.\nO declive do poder anxevino.\nO pr\u00edncipe Lu\u00eds completou as vitorias que o seu pai obtivera sobre a dinast\u00eda Plantagenet, que no tempo de Filipe II Augusto eran reis de Inglaterra e condes de Anjou. As\u00ed, Lu\u00eds logrou tomar ao rei ingl\u00e9s Xo\u00e1n sen Terra Poitou e La Rochelle, quedando en mans inglesas s\u00f3 Gascu\u00f1a e G\u00fciena.\nEn 1216 os bar\u00f3ns ingleses rebel\u00e1ronse contra o impopular rei Xo\u00e1n sen Terra e ofreceron o trono ao pr\u00edncipe Lu\u00eds. De seguido partiu a Inglaterra e foi proclamado rei en Londres en maio de 1216, a\u00ednda que nunca foi coroado. O pr\u00edncipe entrou en Londres e na catedral de San Paulo foi aceptado como rei cunha gran celebraci\u00f3n. Varios nobres rend\u00e9ronlle tributo, inclu\u00eddo Alexandre II de Escocia.\nO 14 de xu\u00f1o conquistou a cidade de Winchester e logo conquistou a metade do reino ingl\u00e9s. Despois dun ano e medio de guerra, a maior\u00eda dos bar\u00f3ns partidarios de Lu\u00eds VIII desertaran, polo que tivo que acabar coa s\u00faa demanda do trono ingl\u00e9s polo Tratado de Lambeth de 1217, no que reco\u00f1eceu ao rei Henrique III de Inglaterra.\nDespois de ga\u00f1ar a batalla de Salvetat en setembro de 1217 cun ex\u00e9rcito catal\u00e1n e occitano formado no condado de Pallars, onde Roger de Comenge era o conde consorte de Guillemina I de Pallars Sobir\u00e0, Tolosa abriulle as portas a Ram\u00f3n VII o 13 de setembro, e os cruzados rapidamente a cercaron e a recuperaron tras oito meses en xu\u00f1o de 1218, e durante o cal morreu o mesmo Montfort. Tolosa volveu ao control de Ram\u00f3n VI. Durante ese tempo, con todo, o novo papa de Roma Honorio III convencera aos franceses do norte para que se involucrasen m\u00e1is na cruzada e Filipe II de Francia ordenou ao seu fillo Lu\u00eds que atacase a Marmanda, que cercaba Amalarico IV de Montfort, e cercar a cidade de Tolosa en 1219, pero Lu\u00eds volveu \u00e1 casa.\nNupcias e descendentes.\nCasou o 23 de maio de 1200 en Pont Audermer (Normand\u00eda) con Branca de Castela, filla de Afonso VIII de Castela e Leonor de Inglaterra. Desta uni\u00f3n naceron:\nCoroaci\u00f3n.\nFoi coroado rei o 6 de agosto de 1223 na catedral de Reims \u00e1 morte do seu pai, sendo o primeiro en facelo segundo a tradici\u00f3n da dinast\u00eda Capeto: en presenza do rei.\nO seu reinado continuou co traballo do seu pai: canalizar o sentimento dunha comunidade nacional, enfront\u00e1ndose directamente aos se\u00f1ores feudais para centralizar o poder nel e deixar atr\u00e1s o feudalismo.\nO 1 de novembro de 1223, publicou unha ordenanza que prohib\u00eda aos oficiais establecer d\u00e9bedas cos xudeus, e revert\u00eda as\u00ed a pol\u00edtica establecida polo seu pai Filipe II. A usura, cartos con xuros, era ilegal para os cristi\u00e1ns e estaba penada con excomu\u00f1\u00f3n. A prohibici\u00f3n afectaba s\u00f3 aos cristi\u00e1ns, os propios xudeus, sen medo a seren excomungados, puideron levala a cabo. Esta medida de prohibici\u00f3n permitiu po\u00f1er fin a esta argucia legal e po\u00f1er fin a unha constante fonte de fricci\u00f3n entre a igrexa e o estado.\nTodos os bar\u00f3ns aceptaron a lei, ag\u00e1s Teobaldo IV de Champa\u00f1a, que ti\u00f1a un acordo cos xudeus que lle garant\u00eda un ingreso adicional de impostos. Teobaldo IV converteuse as\u00ed nunha das forzas de oposici\u00f3n m\u00e1is importantes da dinast\u00eda Capeto e a s\u00faa hostilidade quedou patente durante todo o seu reinado.\nEn 1225, o consello de Bourges excomungou ao conde Ram\u00f3n VII de Tolosa e declarou unha cruzada contra os bar\u00f3ns do sur. Lu\u00eds viu neste feito unha ocasi\u00f3n de ouro para fortalecer os seus dereitos reais no sur. Roxerio Bernardo II de Foix intentou levar a paz ao conflito pero o rei rexeitou a mediaci\u00f3n, polo que os condes de Foix e Tolosa se aliaron contra o rei franc\u00e9s.\nMentres o rei regresaba a Par\u00eds, morreu de disenter\u00eda o 8 de novembro de 1226 no castelo de Montpensieur en Auvernia. Foi enterrado na catedral de Saint-Denis."}
{"id": "487106", "revid": "1410", "url": "https://gl.wikipedia.org/wiki?curid=487106", "title": "Casa da Moeda de Baviera", "text": "A Casa da Moeda de Baviera (en alem\u00e1n, oficialmente: \"Bayerische Hauptm\u00fcnzamt\"; \"Oficina Central da Casa da Moeda de Baviera\") \u00e9 unha das cinco f\u00e1bricas de moeda estatais activas en Alema\u00f1a, situada en M\u00fanic, e depende do Ministerio de Facenda do Estado de Baviera. As outras cecas do pa\u00eds te\u00f1en as s\u00faas sedes nas cidades de Berl\u00edn, Hamburgo, Stuttgart e Karlsruhe. \nDesde 1871, a Casa da Moeda de Baviera utiliza a letra D como marca de ceca nas moedas cu\u00f1adas nela. \nHistoria.\nPreviamente ao establecemento dunha casa de moeda en M\u00fanic existira en Baviera unha primeira ceca, fundada en Ratisbona no s\u00e9culo IX por Lois o Piadoso. \nFoi Henrique o Le\u00f3n (1129-1195), Elector de Saxonia e Duque de Baviera, quen autorizou en 1158 a fundaci\u00f3n dunha nova casa de moeda en M\u00fanic, na antiga \"Schrannenplatz\", a actual \"Schrannenplatz\". Cando o Ducado de Baviera lle foi transferido en 1180 a Ot\u00f3n I (1117-1183), con el transmitiuse tam\u00e9n o dereito da cu\u00f1axe de moeda na cidade. \nAs revoltas populares ocorridas en 1295 contra a desvalorizaci\u00f3n da moeda polo seu escaso contido de prata acabaron coa destruci\u00f3n do edificio da casa da moeda, que tivo que ser constru\u00eddo novamente en \"M\u00fcnzstra\u00dfe\", logo do cal continuou a actividade de cu\u00f1axe, xa que os duques Rodolfo I e Lu\u00eds IV revalidaron a concesi\u00f3n dese dereito en 1307. \nA reforma monetaria do 15 de xullo de 1506 concedeulle \u00e1 ceca o dereito de cu\u00f1ar moedas con valores superiores, o que deu lugar \u00e1 aparici\u00f3n dos primeiros flor\u00edns (\"gulden\") de ouro da ceca b\u00e1vara.\nA ocupaci\u00f3n austr\u00edaca motivou que entre 1705 e 1714 se cu\u00f1asen moedas para Austria na Casa de Moeda de Baviera.\nO s\u00e9culo XIX trouxo consigo unha fonda modernizaci\u00f3n das instalaci\u00f3ns da ceca, instaladas en 1809 nun novo edificio co\u00f1ecido hoxe como \"Alte M\u00fcnzen\" (\"a ceca vella\") e que entre 1862 e 1863 se expandiu cara a \"Maximilianstasse\". A constituci\u00f3n do Imperio Alem\u00e1n en 1871 fixo que se centralizase nel a prerrogativa da cu\u00f1axe de moeda e foi ent\u00f3n cando se lle asignaron letras a modo de marca de ceca a cada unha das cecas imperiais. Foi desde este momento cando apareceu o D como marca da Casa de Moeda de Baviera, que se mant\u00e9n no s\u00e9culo XXI.\nA segunda guerra mundial ocasionou graves deterioraci\u00f3ns no edificio, cuxa reconstruci\u00f3n tivo lugar entre 1950 e 1962. Por\u00e9n, a actividade da ceca continuou inmediatamente despois da guerra, ao encomend\u00e1rselle en 1945 a cu\u00f1axe de moeda polo Consello de Control Aliado. Debido \u00e1 escaseza de moeda mi\u00fada, en 1947 realizouse unha cu\u00f1axe de emerxencia de moedas de 5 \"pfennig\" sobre os discos de cinc que quedaran das cu\u00f1axes da \u00e9poca da inflaci\u00f3n alem\u00e1, o que constitu\u00edu as primeiras emisi\u00f3ns da ceca b\u00e1vara despois da guerra. Ao mesmo tempo, entre 1947 e 1948 comezaron a elaborarse os cu\u00f1os para as novas moedas divisionarias emitidas consonte a reforma monetaria de 1948, que amosaban a inscrici\u00f3n .\nEn 1972 a ceca de M\u00fanic cu\u00f1ou todas as medallas entregadas aos deportistas nos Xogos Ol\u00edmpicos celebrados na cidade. En 1986 as instalaci\u00f3ns da f\u00e1brica de moeda traslad\u00e1ronse a unhas novas instalaci\u00f3ns distrito de Zamdorf. \nA Unificaci\u00f3n Alem\u00e1 de 1990 fixo posible que a ceca b\u00e1vara transferise o 5 % da s\u00faa produci\u00f3n \u00e1 Casa da Moeda de Berl\u00edn, que ata ese momento estivera abastecendo de moeda a Rep\u00fablica Democr\u00e1tica Alem\u00e1.\nA cu\u00f1axe de moedas para o novo sistema do euro comezou na ceca b\u00e1vara o 7 de agosto de 1997 e a s\u00faa produci\u00f3n en masa iniciouse en 1999, a\u00ednda que ningunha destas moedas amosa a s\u00faa data real de cu\u00f1axe, sen\u00f3n a da s\u00faa posta en circulaci\u00f3n, en 2002. Naquel momento, a Casa da Moeda de Baviera levaba xa producidas 3.000 mill\u00f3ns de moedas correspondentes ao novo sistema.\nEn 2008, con motivo do 850 aniversario da fundaci\u00f3n da cidade de M\u00fanic, a ceca b\u00e1vara emitiu unha serie de once medallas conmemorativas.\nOs edificios da Casa da Moeda.\nDespois de alternar diferentes localizaci\u00f3ns ao longo dos seus seus m\u00e1is de oito s\u00e9culos de funcionamento, a Casa da Moeda de Baviera instalouse en 1809 no que hoxe se co\u00f1ece como \"Alte M\u00fcnzen\" (\"a ceca vella\") un edificio renacentista constru\u00eddo en 1563 por Earl Albrecht para albergar as cortes das cabalar\u00edas e as colecci\u00f3ns de arte do Duque de Baviera Alberte V. A adaptaci\u00f3n como casa de moeda levouna a cabo o arquitecto Johann Andreas G\u00e4rtner en 1809, cunha fachada de estilo clasicista. \nNa \"ceca vella\", na noite do 20 ao 21 de setembro de 1906, o empregado Wilhelm Ruff e o soldado Wilhelm K\u00f6nig roubaron moedas acabadas de cu\u00f1ar por valor de 130.030 marcos. Fuxiron a trav\u00e9s do leito dun regato subterr\u00e1neo da cidade que estaba seco naquel momento, polo que pasaron desapercibidos \u00e1 estrita vixilancia do edificio. \nO 16 de xullo de 1986 as instalaci\u00f3ns da Casa da Moeda de Baviera traslad\u00e1ronse a un novo edificio no distrito de Zamdorf. "}
{"id": "487121", "revid": "85894", "url": "https://gl.wikipedia.org/wiki?curid=487121", "title": "Miguel Mandi\u00e1s Merino", "text": "Miguel Mandi\u00e1s Merino, nado en Vilagarc\u00eda de Arousa e finado en Buenos Aires en 1967, foi un pol\u00edtico galego.\nTraxectoria.\nFuncionario municipal do Grove. Xogou no Anduri\u00f1a S.D. Co golpe de Estado do 18 de xullo de 1936 foi detido. Xulgado en Pontevedra por rebeli\u00f3n militar con Jacobo Barral Otero, \u00c1ngel Cadavid Caama\u00f1o, Jacobo Otero Goday, Jos\u00e9 Prol Figueiro e Manuel Puente Iglesias, foi condenado \u00e1 pena de morte. F\u00f3ille conmutada a pena por cadea perpetua. En 1955 obtivo un pase de fronteiras e marchou a Arxentina."}
{"id": "487123", "revid": "85894", "url": "https://gl.wikipedia.org/wiki?curid=487123", "title": "Manuel Puente Iglesias", "text": "Manuel Puente Iglesias, nado na Estrada e finado en Poio o 2 de decembro de 1936, foi un pol\u00edtico galego.\nTraxectoria.\nFillo de Jos\u00e9 Puente Pena e Avelina Iglesias Soto. Veci\u00f1o de Pontevedra. Funcionario do Goberno civil de Pontevedra, foi axente executivo de c\u00e9dulas do distrito de Pontevedra en 1933, dos concellos de Barro e Portas en 1935, e novamente do distrito de Pontevedra en 1936. Co golpe de Estado do 18 de xullo de 1936 foi nomedao delegado do Gobernador Civil de Pontevedra no Grove. Foi detido. Xulgado en Pontevedra por rebeli\u00f3n militar o 17 de novembro con Jacobo Barral Otero, \u00c1ngel Cadavid Caama\u00f1o, Jacobo Otero Goday, Jos\u00e9 Prol Figueiro e Miguel Mandi\u00e1s Merino, foi condenado \u00e1 pena de morte. Foi executado o 2 de decembro de 1936 no Km. 1 da estrada a Campa\u00f1\u00f3 con Eduardo Mu\u00ed\u00f1os B\u00faa, Joaqu\u00edn Fern\u00e1ndez Barcia, Manuel Dios Costado, Manuel V\u00e1zquez Cruz, Jos\u00e9 Gabriel Cesp\u00f3n Pazos, \u00c1ngel Cadavid Caama\u00f1o, Jos\u00e9 Prol Figueiro e Jos\u00e9 Crespo Torres."}
{"id": "487124", "revid": "23204", "url": "https://gl.wikipedia.org/wiki?curid=487124", "title": "Filmes en galego con maior recadaci\u00f3n", "text": ""}
{"id": "487127", "revid": "865", "url": "https://gl.wikipedia.org/wiki?curid=487127", "title": "Suicide (\u00e1lbum de 1977)", "text": "Suicide \u00e9 o \u00e1lbum de estudio da banda estadounidense de protopunk Suicide, publicado en decembro de 1977 a trav\u00e9s do selo Red Star Records. O disco foi producido por Craig Leon e Marty Thau e gravado en catro d\u00edas nos Ultima Sound Studios en Nova York. O \u00e1lbum conta coa electr\u00f3nica minimalista de Martin Rev e ritmos duros e repetitivos combinados coas voces de Alan Vega inspiradas no rock and roll e representaci\u00f3ns da vida urbana.\nTras o seu lanzamento inicial \"Suicide\" foi recibido positivamente pola prensa brit\u00e1nica, pero tivo cr\u00edticas dispares nos Estados Unidos, onde non chegou a entrar nas listas. Por\u00e9n, ao pouco tempo o disco ser\u00eda considerado como un fito na m\u00fasica electr\u00f3nico e no rock. En 2013 Pitchfork nomeouno un dos mellores \u00e1lbums dos anos 70 e \"Rolling Stone\" colocouno no n\u00famer 441 da s\u00faa lista dos 500 mellores \u00e1lbums de todos os tempos. O disco aparece no libro \"1001 Albums You Must Hear Before You Die\". O \u00e1lbum tam\u00e9n influenciou a artistas de varios x\u00e9neros como Bruce Springsteen, The Fleshtones, Spacemen 3, e Peaches."}
{"id": "487128", "revid": "865", "url": "https://gl.wikipedia.org/wiki?curid=487128", "title": "Why Be Blue", "text": "Why Be Blue \u00e9 o cuarto \u00e1lbum de estudio da banda estadounidense de protopunk Suicide, publicado no ano 1992 a trav\u00e9s do selo Brake Out Records. Foi reeditado por Blast First, subselo de Mute Records, en 2005 cunha nova remestura de todo o traballo realizada polo teclista Martin Rev, unha listaxe de canci\u00f3ns revisada, novo traballo de arte e un disco adicional con material ao vivo de 1989."}
{"id": "487129", "revid": "23204", "url": "https://gl.wikipedia.org/wiki?curid=487129", "title": "Lingua sakizaya", "text": "O sakizaya \u00e9 unha lingua formosana estreitamente relacionada coa lingua amis. Pertencente \u00e1 gran familia de linguas austronesias, \u00e9 falada polo pobo sakizaya, que se concentra na costa leste da illa de Taiw\u00e1n. Dende 2007, conta co reco\u00f1ecemento do goberno de Taiw\u00e1n como unha das dezaseis linguas ind\u00edxenas da illa.\nHistoria.\nDespois do incidente de Takobowan do ano 1876, o pobo sakizaya agochouse entre os amis nataoran. Por mor disto, os estudosos categorizaron o sakizaya como un dialecto dos amis."}
{"id": "487133", "revid": "25871", "url": "https://gl.wikipedia.org/wiki?curid=487133", "title": "A Way of Life", "text": "A Way of Life \u00e9 o terceiro \u00e1lbum de estudio da banda estadounidense de protopunk Suicide, publicado no ano 1988 a trav\u00e9s do selo Chapter 22 Records. Posteriormente, un ano m\u00e1is tarde, tivo unha maior distribuci\u00f3n global a trav\u00e9s de Wax Trax! Records. O artista visual Stefan Roloff realizou un v\u00eddeo musical para a canci\u00f3n \"Dominic Christ\" e Suicide foi a Europa para promocionar o disco interpretando o sinxelo \"Surrender\" para a televisi\u00f3n francesa. No ano 2005 foi remasterizado cunha lixeira remestura de Martin Rev e redistribu\u00eddo polo subselo de Mute Records Blast First cun disco extra con material ao vivo."}
{"id": "487134", "revid": "23204", "url": "https://gl.wikipedia.org/wiki?curid=487134", "title": "Crioulo da G\u00fciana Francesa", "text": "O crioulo da G\u00fciana Francesa (chamado \"Kriy\u00f2l gwiyannen\" polos seus falantes) \u00e9 un crioulo baseado no franc\u00e9s que se fala na G\u00fciana Francesa, e en menor medida, en Suriname e a G\u00fciana. Asem\u00e9llase \u00f3 crioulo antillano, mais existen diferenzas l\u00e9xicas e gramaticais entre eles. Polo xeral, os antillanos poden entender crioulo da G\u00fciana Francesa, a\u00ednda que poden producirse casos de confusi\u00f3n. As diferenzas at\u00f3panse nunha maior influencia do franc\u00e9s e do portugu\u00e9s (por da proximidade do Brasil e a presenza de portugueses no pa\u00eds durante varios anos). Tam\u00e9n conta con palabras de linguas ind\u00edxenas e de orixe africana. Existen comunidades en Suriname e a G\u00fciana que contin\u00faan a falar a lingua."}
{"id": "487137", "revid": "98629", "url": "https://gl.wikipedia.org/wiki?curid=487137", "title": "American Supreme", "text": "American Supreme \u00e9 o quinto e derradeiro \u00e1lbum de estudio da banda estadounidense de protopunk Suicide, publicado o 28 de outubro de 2002 a trav\u00e9s do selo Mute Records. Foi o \u00fanico disco autoproducido polo grupo. O \u00e1lbum recibiu xeralmente cr\u00edticas favorables, con recensi\u00f3ns positivas loubando a s\u00faa experiencia de escoita experimental e dif\u00edcil, mentres que as recensi\u00f3ns negativas atoparon que o \u00e1lbum soaba anticuado incluso compar\u00e1ndoo cos primeiros dous traballos da banda editados d\u00e9cadas antes."}
{"id": "487156", "revid": "1410", "url": "https://gl.wikipedia.org/wiki?curid=487156", "title": "Casa da Moeda de Stuttgart", "text": "A Casa da Moeda de Stuttgart (en alem\u00e1n \"Staatliche M\u00fcnze Stuttgart\" ou, m\u00e1is formalmente, \"Staatliche M\u00fcnze Baden-W\u00fcrttemberg Standort Stuttgart\"; \"Casa da Moeda Estatal de Baden W\u00fcrttemberg en Stuttgart\") \u00e9 unha das cinco f\u00e1bricas de moeda estatais activas en Alema\u00f1a, situada en Stuttgart, e depende das autoridades de Facenda do Estado de Baden-W\u00fcrttemberg. As outras cecas do pa\u00eds te\u00f1en as s\u00faas sedes nas cidades de Berl\u00edn, Hamburgo, M\u00fanic e Karlsruhe. \nDesde 1871, a marca de ceca da Casa de Moeda de Stuttgart \u00e9 a letra F. \nNa planta de Stuttgart prod\u00facese o 38 % de todas as moedas que Alema\u00f1a cu\u00f1a para a s\u00faa posta en circulaci\u00f3n na Eurozona. Incl\u00faense aqu\u00ed as moedas conmemorativas autorizadas para as casas de moedas alem\u00e1s e unha moeda conmemorativa anual con valor de 10 euros emitida exclusivamente na ceca de Stuttgart. Cun cadro de persoal de 63 persoas, en Stuttgart c\u00fa\u00f1anse ata dous mill\u00f3ns de moedas diariamente. \nHistoria.\nO 17 de xaneiro de 1374, o emperador Carlos IV outorgoulle ao conde Everardo II de W\u00fcrttemberg o dereito da cu\u00f1axe de moeda e a ceca establecida para tal efecto en Stuttgart converteuse na principal das existentes en W\u00fcrttemberg. \nAs moedas cu\u00f1adas nesta ceca entre os s\u00e9culos XV e XVII amosan como marca de ceca a letra \"S\" ou, en ocasi\u00f3ns, o nome completo do lugar: Stuttgart. Nalgunhas emisi\u00f3ns, a representaci\u00f3n do cabalo her\u00e1ldico tradicional en Stuttgart, denominado \"R\u00f6ssle\", serviu tam\u00e9n como marca identificativa das moedas cu\u00f1adas na cidade.\nA aparici\u00f3n da letra F como marca de ceca non se produciu ata 1871, cando o Imperio Alem\u00e1n, que se acababa de instaurar, tomou o control de todas as casas de moeda que daquela exist\u00edan no seu territorio e lle asignou a cada unha delas unha letra correlativa.\nEn 1998 as casas de moeda de Karlsruhe e de Stuttgart fusion\u00e1ronse baixo a denominaci\u00f3n de \"Staatliche M\u00fcnzen Baden-W\u00fcrttemberg\" (Casas da Moeda Estatais de Baden-W\u00fcrttemberg). Con todo, ambas as f\u00e1bricas mante\u00f1en as s\u00faas marcas de ceca hist\u00f3ricas: un F para Stuttgart e un G para Karlsruhe.\nOs edificios da ceca.\nDurante s\u00e9culos, Casa da Moeda de Stuttgart situouse nun pequeno edificio no centro da cidade, preto da Marktplatz e do antigo castelo, feito que deu lugar \u00e1 existencia da actual \"M\u00fcnzstra\u00dfe\" (R\u00faa da Casa da Moeda) nas inmediaci\u00f3ns. \nEn 1844, as instalaci\u00f3ns da ceca traslad\u00e1ronse a un novo edificio no n\u00famero 19 da \"Neckarstra\u00dfe\", mandado constru\u00edr para o efecto polo rei Guillerme I. Durante a segunda guerra mundial este edificio resultou gravemente danado e, logo dunha r\u00e1pida reparaci\u00f3n, continuou a servir como casa de moeda ata 1967. \nA partir desa data, a Casa da Moeda de Stuttgart trasladouse a unha nova localizaci\u00f3n en \"Reichenhaller Stra\u00dfe\" no populoso distrito de Bad Cannstatt, nun edificio que conta cunha superficie \u00fatil de 6.000 metros cadrados."}
{"id": "487158", "revid": "104999", "url": "https://gl.wikipedia.org/wiki?curid=487158", "title": "Bruno Latour", "text": "Bruno Latour, nado en Beaune o 22 de xu\u00f1o de 1947 e finado o 9 de outubro de 2022, foi un fil\u00f3sofo da ciencia, antrop\u00f3logo e soci\u00f3logo franc\u00e9s. Foi reco\u00f1ecido especialmente polo seu traballo no campo dos estudos da ciencia e da tecnolox\u00eda (STS). Tras dar clases na \u00c9cole des Mines de Par\u00eds (Centre de Sociologie de l'Innovation) entre 1982 e 2006, converteuse en profesor do Institut d'\u00e9tudes politiques de Par\u00eds (2006\u20132017), onde foi o director cient\u00edfico do Sciences Po Medialab. Retirouse de varias actividades da universidade en 2017. Foi tam\u00e9n \"Centennial Professor\" na Escola de Econom\u00eda de Londres.\nLatour foi m\u00e1is co\u00f1ecido polos seus libros \"\" (1991), \"Laboratory Life\" (con Steve Woolgar, 1979) e \"Science in Action\" (1987). A\u00ednda que os seus estudos sobre a pr\u00e1ctica cient\u00edfica estiveron nun momento asociados coas achegas do construcionismo social \u00e1 filosof\u00eda da ciencia, Latour diverxeu significativamente destas achegas. \u00c9 co\u00f1ecido por renunciar \u00e1 divisi\u00f3n subxectivo/obxectivo e redesenvolver a contribuci\u00f3n do traballo pr\u00e1ctico. Latour dixo en 2017 que estaba interesado en axudar a reconstru\u00edr a confianza na ciencia e que algunhas das autoridades da ciencia necesitaban ser reconquistadas. Xunto con Michel Callon e John Law, Latour foi un dos principais desenvolvedores da teor\u00eda do actor-rede (ANT), unha achega construcionista influ\u00edda pola etnometodolox\u00eda de Harold Garfinkel, a semi\u00f3tica xenerativa de Algirdas Julien Greimas, e a sociolox\u00eda do rival de \u00c9mile Durkheim, Gabriel Tarde.\nAs monograf\u00edas de Latour val\u00e9ronlle o d\u00e9cimo posto entre os autores m\u00e1is citados nas humanidades e as ciencias sociais en 2007. Latour esforzouse en anticipar os retos e problemas do clima, afirmando que \"Necesitar\u00edanse cinco planetas para seguir vivindo como n\u00f3s\"\nTraxectoria.\nBruno Latour naceu en Beaune, Francia, en 1947. Estudou filosof\u00eda baixo a influencia de Michel Serres. Interesado pola antropolox\u00eda, ingresou no Institut de Recherche pour le D\u00e9veloppement e realizou o seu traballo de campo en Abidjan (Costa do Marfil). Despois amosou interese pola actividade cient\u00edfica. Como resultado dunha investigaci\u00f3n etnogr\u00e1fica no Instituto Salk (La Jolla, California), publicou en 1979 \"Laboratory Life\", que coescribiu con Steve Woolgar.\nEn 1984 publicou \"Les Microbes: Guerre Et Paix\", un repaso da vida e a obra de Louis Pasteur e o seu descubrimento dos microbios. En adiante, os seus libros foron fundamentalmente te\u00f3ricos (\"Science in Action\", \"Pandora's Hope: An Essay on the Reality of Science Studies\", onde exp\u00f3n o fen\u00f3meno da caixanegrizaci\u00f3n), sendo un pensador clave da teor\u00eda do actor-rede.\nLatour foi tam\u00e9n organizador de exposici\u00f3n de arte de \u00e9xito no Zentrum f\u00fcr Kunst und Medientechnologie en Karlsruhe, Alema\u00f1a, inclu\u00eddas \"Iconoclash\" (2002) e \"Making Things Public\" (2005). En 2005 recibiu a c\u00e1tedra Spinoza de Filosof\u00eda da Universidade de Amsterdam.\nPremios e honras.\nFoi nomeado doutor \"honoris causa\" polas universidades de Lund, Lausanne e Montreal e recibiu a medalla de honor do Instituto de Estudos Avanzados da Universidade de Bolo\u00f1a. En 2013 foille concedido o Premio Holberg."}
{"id": "487159", "revid": "785", "url": "https://gl.wikipedia.org/wiki?curid=487159", "title": "Maximiliano I de Austria", "text": ""}
{"id": "487160", "revid": "47401", "url": "https://gl.wikipedia.org/wiki?curid=487160", "title": "Klim Clijsters", "text": ""}
{"id": "487162", "revid": "89787", "url": "https://gl.wikipedia.org/wiki?curid=487162", "title": "Justine Henin", "text": "Justine Henin, nada en Liexa o 1 de xu\u00f1o de 1982, \u00e9 unha tenista belga retirada, co\u00f1ecida polo seu estilo de xogo sobre todas as superficies e por ser unha das poucas xogadoras en realizar o rev\u00e9s cunha soa man. Estivo un total de 117 semanas como n\u00famero un do mundo en 2003, 2006 e 2007. Henin, procedente dun pa\u00eds cun \u00e9xito limitado no mundo do tenis, axudou a establecer B\u00e9lxica como forza l\u00edder no tenis feminino xunto con Kim Clijsters, e levou o seu pa\u00eds a ga\u00f1ar a s\u00faa primeira Fed Cup en 2001.\nHenin ga\u00f1ou sete t\u00edtulos individuais de Grand Slam, ga\u00f1ando o Torneo de Roland Garros en 2003, 2005, 2006 e 2007, o US Open en 2003 e 2007 e o Aberto de Australia en 2004. En Wimbledon, foi finalista en 2001 e 2006. Tam\u00e9n ga\u00f1ou a medalla de ouro individual nos Xogos Ol\u00edmpicos de 2004. En total ga\u00f1ou 43 t\u00edtulos individuais da WTA.\nOs expertos citan a s\u00faa fortaleza mental, o completo e variado do seu xogo, a s\u00faa velocidade e xogo de p\u00e9s e o seu rev\u00e9s, que John McEnroe describiu como \"o mellor rev\u00e9s cunha man tanto en homes como en mulleres\", como as principais raz\u00f3ns do seu \u00e9xito. Retirouse do tenis profesional o 26 de xaneiro de 2011, debido a unha lesi\u00f3n cr\u00f3nica no c\u00f3bado. En xu\u00f1o de 2011, foi nomeada unha das \"30 Lendas do Tenis Feminino: Pasado, Presente e Futuro\" pola revista \"Time\". Est\u00e1 amplamente considerada unha das mellores mulleres tenistas de todos os tempos. En 2016, converteuse na primeira tenista belga inclu\u00edda no International Tennis Hall of Fame."}
{"id": "487163", "revid": "47401", "url": "https://gl.wikipedia.org/wiki?curid=487163", "title": "Asociaci\u00f3n de Tenis Feminino", "text": ""}
{"id": "487164", "revid": "1888", "url": "https://gl.wikipedia.org/wiki?curid=487164", "title": "Manuel Ferreir\u00f3s Espinosa", "text": "Manuel Ferreir\u00f3s Espinosa, nado en Pontevedra e finado na fronte de Teruel o 16 de febreiro de 1938, foi un avogado e investigador galego.\nTraxectoria.\nFillo de Manuel Ferreir\u00f3s Oca e Mar\u00eda del Carmen Espinosa Cervela, e neto de Laurentino Espinosa Valladares. Estudou no Colexio Balmes de Pontevedra e obtivo o t\u00edtulo de bacharel universitario na secci\u00f3n de letras pola Universidade de Santiago de Compostela en 1930. Fixo Dereito na Universidade de Santiago de Compostela e rematou a careira en Madrid. Membro do Seminario de Estudos Galegos, participou en varias das s\u00faas campa\u00f1as. Co golpe de Estado do 18 de xullo de 1936 foi alf\u00e9rez de artiller\u00eda e defensor dos republicanos en varios consellos de guerra en Pontevedra. Era membro da Juventud de Acci\u00f3n Cat\u00f3lica e estaba afiliado a Falange Espa\u00f1ola Tradicionalista y de las JONS. Ascendeu a tenente en xu\u00f1o de 1937, e marchou \u00e1 fronte de guerra. Tenente de Complemento de Artillar\u00eda, estaba ao mando da Segunda Bater\u00eda do 15 Rexemento Lixeiro na posici\u00f3n de Corral Blanco na fronte de Teruel cando foi atacada polos republicanos o 15 de febreiro de 1938 sendo gravemente ferido. Finou ao d\u00eda seguinte. Recibiu a Medalla Militar a t\u00edtulo p\u00f3stumo en novembro de 1938."}
{"id": "487169", "revid": "5863", "url": "https://gl.wikipedia.org/wiki?curid=487169", "title": "Fronte de Teruel", "text": ""}
{"id": "487172", "revid": "85894", "url": "https://gl.wikipedia.org/wiki?curid=487172", "title": "Carlos Ferreir\u00f3s Espinosa", "text": "Carlos Ferreir\u00f3s Espinosa, nado en Poio o 1 de febreiro de 1918 e finado en Vigo o 21 de abril de 1996, foi un m\u00e9dico galego.\nTraxectoria.\nFillo de Manuel Ferreir\u00f3s Oca e Mar\u00eda Espinosa Cervela. Estudou Medicina. Logo do golpe de Estado do 18 de xullo de 1936 tivo que deixar os estudos ao ser mobilizado en 1937. Despois da guerra continuou no ex\u00e9rcito chegando a capit\u00e1n de infanter\u00eda. Ao pasar a reserva, continuou os estudos e en 1945 alcanzou o t\u00edtulo de m\u00e9dico. Foi catedr\u00e1tico de Terap\u00e9utica F\u00edsica e Radiolox\u00eda na Facultade de Medicina da Universidade de Santiago de Compostela e xefe do Departamento de Radiolox\u00eda do Hospital Cl\u00ednico Universitario de Santiago.\nVida persoal.\nCasou en Cee con Mar\u00eda del Carmen Dom\u00ednguez del Campo o 5 de xullo de 1951."}
{"id": "487173", "revid": "22795", "url": "https://gl.wikipedia.org/wiki?curid=487173", "title": "Diplodus", "text": "Diplodus \u00e9 un x\u00e9nero de peixes actinopterixios da orde dos perciformes e familia dos esp\u00e1ridos.\nTaxonom\u00eda.\nDescrici\u00f3n.\nO x\u00e9nero foi descrito en 1810 polo naturalista estadounidense de orixe franco-xermana-italiana Constantine Samuel Rafinesque-Schmaltz, na s\u00faa obra: \"Indice d'ittiologia siciliana; ossia, catalogo metodico dei nomi latini, italiani, e siciliani dei pesci, che si rinvengono in Sicilia disposti secondo un metodo naturale e seguito da un appendice che contiene la descrizione de alcuni nuovi pesci siciliani\". Messina: G. del Nobolo.\nEtimolox\u00eda.\nO nome cient\u00edfico \"Diplodus\" est\u00e1 formado pola uni\u00f3n dos elementos do lat\u00edn cient\u00edfico \"dipl-\" e \"-odus\".\nO primeiro elemento deriva do grego antigo \u03b4\u03b9\u03c0\u03bb\u03cc\u03bf\u03c2 \"dipl\u00f3os\", \"duplo\", \"duplicado\", \"dobrado\", e, o segundo, tam\u00e9n do grego antgigo \u1f40\u03b4\u03bf\u03cd\u03c2 \"odo\u00fas\", \"dente\". Literalmente: \"os de dentes duplicados\", en referencia aos dous tipos de dentes que pos\u00faen estes peixes, incisivos e molares.\nSin\u00f3nimos.\nAdemais de polo nome que lle impuxo Rafinesque, e que \u00e9 o actualment\u00e9 v\u00e1lido, o x\u00e9nero tam\u00e9n se co\u00f1eceu polos seguintes sin\u00f3nimos:\nEspecies.\nNa actualidade (2020), segundo o World Register of Marine Species, reco\u00f1\u00e9cense as especies:\nPor\u00e9n, o Sistema Integrado de Informaci\u00f3n Taxon\u00f3mica s\u00f3 reco\u00f1ece as seguintes:\nEn Galicia.\nNo litoral galego est\u00e1n presentes as seguintes especies: \nUnha nova especie galega.\nMoi poucas veces chega \u00e1s lonxas galegas (e do resto do noroeste espa\u00f1ol) un esp\u00e9cime fresco de sargo bicudo (\"Diplodus puntazzo\"). Pero en agosto de 2022 chegou \u00e1 de Burela un, que foi identificado como o sargo com\u00fan (\"Diplodus sargus\") a\u00ednda que, por suposto, se sab\u00eda que non o era e que, m\u00e1is tarde, confirmou un bi\u00f3logo especializado en especies mari\u00f1as raras \u00e1 empresa comercializadora que o comprou. Supo\u00f1en os que o estudaron que chegou tan ao norte debido ao quecemento global, que eleva a temopreatura do mar; polo seu tama\u00f1o e porque pesaba 1,5 kg deduciron que deb\u00eda levar xa tempo na Mari\u00f1a lucense, obnde foi pescado o 22 de agosto deste ano. O comprador doouno para a investigaci\u00f3n. \nV\u00e9xase tam\u00e9n.\nLigaz\u00f3ns externas.\n[[Categor\u00eda:Esp\u00e1ridos]]\n[[Categor\u00eda:Peixes de Galicia]]"}
{"id": "487180", "revid": "85894", "url": "https://gl.wikipedia.org/wiki?curid=487180", "title": "Enrique Bande Rodr\u00edguez", "text": " \nEnrique Bande Rodr\u00edguez, nado en Sande (Cartelle) o 4 de xaneiro de 1936, \u00e9 un te\u00f3logo e escritor galego."}
{"id": "487181", "revid": "5863", "url": "https://gl.wikipedia.org/wiki?curid=487181", "title": "Henrique Bande Rodr\u00edguez", "text": ""}
{"id": "487184", "revid": "89787", "url": "https://gl.wikipedia.org/wiki?curid=487184", "title": "Casa da Moeda de Karlsruhe", "text": "A Casa da Moeda de Kaelsruhe (en alem\u00e1n: \"Staatliche M\u00fcnze Karlsruhe\" ou, m\u00e1is formalmente, \"Staatliche M\u00fcnze Baden-W\u00fcrttemberg Standort Karlsruhe\") \u00e9 a m\u00e1is pequena das cinco f\u00e1bricas de moeda estatais activas en Alema\u00f1a, situada en Karlsruhe, e depende das autoridades de Facenda do Estado de Baden-W\u00fcrttemberg. As outras cecas do pa\u00eds te\u00f1en as s\u00faas sedes nas cidades de Berl\u00edn, Hamburgo, M\u00fanic e Stuttgart. \nDesde 1871, a marca de ceca da Casa de Moeda de Karlsruhe \u00e9 a letra G. \nEn 1998, a Ceca Estatal de Stuttgart e a de Karlsruhe fusion\u00e1ronse para formaren a entidade \"Casas da Moeda Estatais de Baden-W\u00fcrttemberg\".\nHistoira.\nA primeira casa de moeda da cidade estableceuse en 1732 nunhas dependencias anexas ao castelo, e s\u00f3 dous anos despois foi trasladada \u00e1 veci\u00f1a vila de Durlach, un dos actuais distritos de Karlsruhe. Desde 1753, en Baden segu\u00edase un padr\u00f3n monetario convencional, baseado en 10 t\u00e1leros de convenci\u00f3n (\"Konventionstaler\") por cada marco de colonia (234 gramos) de prata fina, e cada t\u00e1lero composto por 2 flor\u00edns de 60 kreuzer. \nA trav\u00e9s das alianzas e as pol\u00edticas matrimoniais, o Electorado de Baden aumentou a s\u00faa influencia pasou a ser un Gran Ducado en 1806. Como resultado destes cambios, decidiuse establecer unha nova casa de moeda en 1816 que se situou na \"Stephanienstra\u00dfe\" de Karlsruhe. \nCo tempo, os padr\u00f3ns monetarios foron cambiando, ata que, logo do Acordo Monetario de Viena de 1857, Baden e o resto dos estados adheridos \u00e1 Uni\u00f3n Alfandegueira Alem\u00e1 (\"Zollverein\") asumiron como base unha libra arancelaria de 500 gramos, da que se obti\u00f1an 30 t\u00e1leros da uni\u00f3n (\"Vereinstaler\"). A moeda de ouro foi o ducado ata 1857, cando foi substitu\u00edda pola coroa (\"Krone\") ata a Unificaci\u00f3n Alem\u00e1 de 1871. A partir de 1873, a moeda imperial pasou a ser o marco, dividido en 100 pfennig. \nComo marca de ceca da Casa da Moeda de Karlsruhe utilizouse un G nas moedas cu\u00f1adas a partir de 1872. O motivo da asignaci\u00f3n desta letra, a s\u00e9tima do abecedario, \u00e9 que a ceca ocupaba o s\u00e9timo lugar por tama\u00f1o entre as que exist\u00edan naquel momento no Imperio. A\u00ednda que desde ent\u00f3n pecharon d\u00faas das cecas, a asignaci\u00f3n inicial s\u00e9guese a manter no s\u00e9culo XXI. \nLogo da segunda guerra mundial, en 1949 cu\u00f1\u00e1ronse en toda Alema\u00f1a moedas de 1, 5 e 50 pfennig coa lenda , que en 1950 se substitu\u00edu por . Por\u00e9n, a Casa de Moeda de Karlsruhe seguiu utilizando accidentalmente a lenda antiga durante un tempo curto en 1950, o que levou \u00e1 entrada en circulaci\u00f3n de 30.000 moedas con esa variedade, hoxe moi apreciadas polos coleccionistas. \nEn 1975 descubriuse unha fraude na ceca de Karlsruhe, encabezada polo seu director, que se co\u00f1ece popularmente como o \"Esc\u00e1ndalo da Casa de Moeda de Karlsruhe\".\nEn 1998 as casas de moeda de Karlsruhe e de Stuttgart fusion\u00e1ronse baixo a denominaci\u00f3n de \"Staatliche M\u00fcnzen Baden-W\u00fcrttemberg\" (Casas da Moeda Estatais de Baden-Wuerttemberg). Con todo, ambas as f\u00e1bricas mante\u00f1en as s\u00faas marcas de ceca hist\u00f3ricas: un F para Stuttgart e un G para Karlsruhe. Logo da incorporaci\u00f3n das cecas alem\u00e1s \u00e1 produci\u00f3n de moedas do novo sistema do euro, a nova entidade produce arredor do 40 % das moedas que a Rep\u00fablica Federal de Alema\u00f1a pon en circulaci\u00f3n na Eurozona.\nO edificio da ceca.\nO edificio que alberga a Casa da Moeda de Karlsruhe foi constru\u00eddo en 1816 seguindo os planos do arquitecto local Friedrich Weinbrenner (1766-1826), quen pola s\u00faa vez se baseou noutros previos, elaborados polo arquitecto militar Friedrich Arnold. A conclusi\u00f3n do edificio tivo lugar o 9 de febreiro de 1827, un ano despois do falecemento de Weinbrenner, polo que foi o seu disc\u00edpulo Friedrich Theodor Fischer quen se encargou da direcci\u00f3n da obra nese per\u00edodo final. Un busto de bronce no patio do edificio lembra a figura de Weinbrenner. \nO \"Esc\u00e1ndalo da Casa da Moeda de Karlsruhe\".\nNa d\u00e9cada de 1970 produciuse o \"esc\u00e1ndalo da Casa da Moeda de Karlsruhe\" (\"Karlsruher M\u00fcnzskandal\"): en 1975 descubriuse que o daquela director da ceca, Willy Ott, levaba facendo durante anos moedas de 2 pfennig, de 50 pfennig e de 5 marcos con alteraci\u00f3ns que logo, coa implicaci\u00f3n do subdirector, Stefan Heiling, e do empregado Klaus Fetzner, vend\u00eda a prezos moi elevados a coleccionistas e a funcionarios do Ministerio de Facenda. Como resultado das investigaci\u00f3ns, conclu\u00eduse que se chegaron a producir entre 1.650 e 1.700 moedas alteradas, cun valor no mercado do coleccionismo de arredor de medio mill\u00f3n de marcos naquel momento. \nAs persoas involucradas foron condenadas por fraude e roubo de moedas, e foron suspendidos nos seus postos. "}
{"id": "487185", "revid": "88215", "url": "https://gl.wikipedia.org/wiki?curid=487185", "title": "Campi\u00f3n de Galicia de Monta\u00f1a", "text": ""}
{"id": "487189", "revid": "6939", "url": "https://gl.wikipedia.org/wiki?curid=487189", "title": "Ningu\u00e9n coma min", "text": "Ningu\u00e9n coma min, co subt\u00edtulo Autobiograf\u00eda dun tirano, \u00e9 un \u00e1lbum escrito polo galego Ignacio Chao e ilustrado pola artista catal\u00e1 Eva S\u00e1nchez. Publicouno a editorial pontevedresa Kalandraka, na s\u00faa colecci\u00f3n \"Maremar\", en xaneiro de 2020.\nFoi escollido para o cat\u00e1logo White Ravens de 2021 como unha das mellores obras da literatura infantil e xuvenil dese ano.\nHistoria e caracter\u00edsticas.\nTras recibir unha menci\u00f3n na XI edici\u00f3n do Premio Compostela de \u00c1lbum ilustrado, a obra comercializouse ao mesmo tempo en tres linguas: en galego (lingua orixinal), en castel\u00e1n -intitulada \"Nadie como yo\"- e mais en catal\u00e1n -\"Ning\u00fa com jo-.\"\nTr\u00e1tase dunha \"met\u00e1fora sobre o poder que, a trav\u00e9s da figura dun porco, presenta un tirano que repasa a s\u00faa traxectoria vital\"; en canto \u00e1s ilustraci\u00f3ns, consonte a presentaci\u00f3n editorial, son \"figurativas, cun h\u00e1bil tratamento crom\u00e1tico e de gran detallismo t\u00e9cnico, xogan co simbolismo dos personaxes -ratas, raposos, monos, voitres- e destacan pola agresividade das escenas humanizadas.\"."}
{"id": "487190", "revid": "89787", "url": "https://gl.wikipedia.org/wiki?curid=487190", "title": "Casas da Moeda Estatais de Baden-W\u00fcrttemberg", "text": "Casas da Moeda Estatais de Baden-W\u00fcrttemberg (en alem\u00e1n: \"Staatliche M\u00fcnzen Baden-W\u00fcrttemberg\" \u2013SMBW\u2013) \u00e9 a denominaci\u00f3n da entidade resultante da fusi\u00f3n, en 1998, da Casa da Moeda de Stuttgart e da Casa da Moeda de Karlsruhe, con sedes en senllas localidades do Estado alem\u00e1n de Baden-W\u00fcrttemberg. \nTras a fusi\u00f3n, a nova entidade produce arredor do 40 % das moedas alem\u00e1s do sistema do euro, tanto as de curso legal como as destinadas ao coleccionismo e ao investimento. \nMalia estaren unidas nunha \u00fanica raz\u00f3n social, ambas as casas de moeda mante\u00f1en as s\u00faas marcas de ceca hist\u00f3ricas, desde 1871: un F para Stuttgart e un G para Karlsruhe. \n\"Staatliche M\u00fcnzen Baden-W\u00fcrttemberg\" foi elixida por Letonia para a produci\u00f3n das s\u00faas moedas de euro desde a s\u00faa entrada na Eurozona o 1 de xaneiro de 2014. A licitaci\u00f3n para a cu\u00f1axe dos euros let\u00f3ns fix\u00e9rase p\u00fablica o 20 de setembro de 2012, e o 10 de decembro dese mesmo ano anunciouse a adxudicaci\u00f3n do contrato \u00e1 instituci\u00f3n alem\u00e1. \nA produci\u00f3n das primeiras moedas comezou xa en xullo de 2013, a\u00ednda que todas amosan a data da s\u00faa posta en circulaci\u00f3n (2014). A repartici\u00f3n entre as cecas foi: 1 c\u00e9ntimo, 10 c\u00e9ntimos e 1 euro, na ceca de Karlsruhe, e o resto de valores na de Stuttgart. Nos anos seguintes, entre 2015 e 2018, as cu\u00f1axes para Letonia centraliz\u00e1ronse na ceca de Stuttgart. "}
{"id": "487191", "revid": "6939", "url": "https://gl.wikipedia.org/wiki?curid=487191", "title": "Ningu\u00e9n coma min (autobiograf\u00eda dun tirano)", "text": ""}
{"id": "487193", "revid": "89787", "url": "https://gl.wikipedia.org/wiki?curid=487193", "title": "Ariarates III de Capadocia", "text": "Ariarates III (en grego: A\u03c1\u03b9\u03b1\u03c1\u03ac\u03b8\u03b7\u03c2) foi un gobernante de Capadocia no 280 a.C., despois rei de Capadocia no 255 a.C., que morreu ao redor do 220 a.C. \nTraxectoria.\nAriarates III era fillo de Ariamnes II, rei de Capadocia, e neto de Ariarates II. Durante do reinado do seu pai, foi asociado ao poder e reinaron xuntos. Polo 255 a.C. amosou a s\u00faa independencia pois foi primeiro monarca de Capadocia en autoproclamarse rei (en grego, \"basileus\"). \nO seu pai, Ariamnes II, pretendeu establecer unha alianza casando ao seu fillo Ariarates coa filla de Ant\u00edoco II Theos, rei de Siria, Estrat\u00f3nice. Este casamento produciuse durante a Terceira guerra siria, reinando xa Seleuco II Calinico, irm\u00e1n de Estrat\u00f3nice. Por\u00e9n, Ariarates, xunto con outros monarcas, como Mitr\u00eddates II do Ponto e Ziaelas de Bitinia, apoiaron a Ant\u00edoco Hi\u00e9rax durante a \"guerra fratricida\" que enfrontou a este \u00faltimo contra o seu irm\u00e1n, Seleuco II, na que sa\u00edron derrotados. \nPor\u00e9n, durante o seu reinado anexionouse o territorio de Cataonia; a\u00ednda que tam\u00e9n se especula coa posibilidade de que recibise ese territorio trala s\u00faa uni\u00f3n con Estrat\u00f3nice, froito da cal naceu o seu sucesor Ariarates IV. \nA s\u00faa cronolox\u00eda como a dos tres gobernantes anteriores a el \u00e9 incerta, pois hai autores que o enumeran como Ariarates IV. "}
{"id": "487204", "revid": "839", "url": "https://gl.wikipedia.org/wiki?curid=487204", "title": "Liz Chicaje", "text": "Liz Chicaje Churay, nada en 1982, \u00e9 unha l\u00edder ind\u00edxena peruana que contribu\u00edu significativamente \u00e1 protecci\u00f3n da selva e os r\u00edos do Departamento de Loreto, no nordeste do Per\u00fa, salvagardando os dereitos do pobo yagua. Grazas \u00f3s seus esforzos, estabeleceuse o Parque Nacional Yaguas en 2018. En xaneiro de 2019 en Lima, foi galardoada co premio francoalem\u00e1n polos dereitos humanos, sendo concedido polos embaixadores de Francia e Alema\u00f1a.\nTraxectoria.\nLiz Chicaje naceu en 1982 no seo dunha comunidade ind\u00edxena de Boras de Pucaurquillo no distrito de Pebas, na rexi\u00f3n de Loreto. Pertence \u00f3 clan newat. Cando era nena, foi criada na selva onde aprendeu a apreciar a importancia da natureza e dos animais salvaxes. Cando medrou, as comunidades nativas que viven na zona estaban cada vez m\u00e1is ameazadas pola talla ilegal de \u00e1rbores e a minar\u00eda. Despois de decidir asumir a tarefa de loitar polo benestar destas comunidades, desenvolveu as s\u00faas habilidades de liderado e en 2013 buscou converterse en alcaldesa do distrito de Pebas. A\u00ednda que non ga\u00f1ou, familiarizouse cos problemas da xente do distrito.\nGrazas \u00f3 seu traballo, en 2014 foi escollida presidenta de FECONA, unha federaci\u00f3n de comunidades ind\u00edxenas ampiyacu, achegando unha oportunidade de colaboraci\u00f3n con outras federaci\u00f3ns ind\u00edxenas da rexi\u00f3n. Traballou pola preservaci\u00f3n da \u00e1rea arredor dos r\u00edos Napo, Putumayo e Amazonas na fronteira entre Colombia e o Brasil. Como membro do Comit\u00e9 de Categorizaci\u00f3n da Zona de Reserva Yagua, traballou pola creaci\u00f3n do Parquer Nacional Yaguas, no cal as comunidades ind\u00edxenas poder\u00edn estar integradas e protexidas. \nEn 2017, o Ministerio de Medio Ambiente do Per\u00fa convidouna a participar na Conferencias das Naci\u00f3ns Unidas sobre o cambio clim\u00e1tico. Ela presentou as s\u00faas propostas sobre o Parque Nacional Yaguas na conferencia de 2017 en Bonn, Alema\u00f1a.\nGrazas \u00f3s seus esforzos, estabeleceuse o Parque Nacional Yaguas no ano 2018. En xaneiro de 2019, foi galardoada en Lima co premio francoalem\u00e1n dos dereitos humanos entregado polos embaixadores de Francia e Alema\u00f1a.\nChicaje foi galardoada co Premio Medioambiental Goldman en 2021."}
{"id": "487205", "revid": "23204", "url": "https://gl.wikipedia.org/wiki?curid=487205", "title": "Liz Chicaje Churay", "text": ""}
{"id": "487206", "revid": "88215", "url": "https://gl.wikipedia.org/wiki?curid=487206", "title": "Uche Agbo", "text": "Uche Henry Agbo, nado en Kano o 4 de decembro de 1995, \u00e9 un futbolista nixeriano. Xoga de centrocampista defensivo e o seu equipo actual \u00e9 o Slovan Bratislava de Eslovaquia.\nTraxectoria.\nComezou a xogar ao f\u00fatbol no Bai Boys da s\u00faa localidade natal ata que en 2010 trasladouse a Jalingo, a capital do estado de Taraba, para ingresar no Taraba FC. \nPosteriormente pasou polo JUTH, do estado de Plateau, e polo Enyimba da cidade de Aba, antes de dar o salto ao f\u00fatbol europeo en 2013, fichando polo Udinese despois de realizar con \u00e9xito unha proba co club italiano.\nEn marzo do ano seguinte foi cedido ao Granada, cuxo propietario era o mesmo que o do Udinese, Giampaolo Pozzo. Al\u00ed comezou no equipo xuvenil e disputou catro partidos co filial, o Recreativo Granada, na Segunda Divisi\u00f3n B, marcando un gol contra o Lucena. Na tempada 2014/15 xogou 29 partidos co Recreativo e debutou na Primeira Divisi\u00f3n da man do adestrador Abel Resino, que lle deu uns minutos cara ao final do partido contra o Levante no Estadi Ciutat de Val\u00e8ncia. Na tempada 2015/16 continuou no filial pero comezou a ser convocado de xeito m\u00e1is habitual co primeiro equipo, co que disputou 10 encontros, 6 deles xa como titular.\nNo 2016 foi traspasado ao Watford ingl\u00e9s, propiedade de Gino Pozzo, fillo de Giampaolo. Volveu ser cedido ao Granada, onde xa tivo ficha do primeiro equipo, convert\u00e9ndose nun habitual das ali\u00f1aci\u00f3ns dos diferentes adestradores que tivo nesa campa\u00f1a, na que o equipo acabou descendendo \u00e1 Segunda Divisi\u00f3n.\nA continuaci\u00f3n foi traspasado ao Standard de Li\u00e8ge da Primeira Divisi\u00f3n de B\u00e9lxica, onde xogou unha campa\u00f1a e media, debutando tanto na Liga de Campi\u00f3ns como na Europa League. \nEn xaneiro de 2019 sa\u00edu cedido ao Rayo Vallecano de M\u00edchel. Na 2019/20 foi cedido media tempada ao Sporting de Braga e a outra media ao Deportivo da Coru\u00f1a, na Segunda Divisi\u00f3n, con opci\u00f3n a ampliar a s\u00faa fichaxe unha tempada m\u00e1is.\nO seu debut co equipo galego produciuse na xornada 25, nun partido contra o Albacete no Carlos Belmonte. Disputou nove encontros, nunha tempada na que o equipo acabou descendendo a Segunda Divisi\u00f3n B por segunda vez na s\u00faa historia. En setembro de 2020 asinou co Deportivo un contrato por catro tempadas. Na s\u00faa \u00fanica tempada completa co club coru\u00f1\u00e9s, xogou 19 partidos, 12 deles como titular. No ver\u00e1n de 2021 o Deportivo inclu\u00edno nun ERE xunto a Celso Borges e outros traballadores do club, polo que o seu contrato foi rescindido.\nEn setembro foi anunciado como novo xogador do Slovan Bratislava de Eslovaquia. Co conxunto da capital do pa\u00eds conquistou d\u00faas ligas consecutivas nas s\u00faas d\u00faas primeiras tempadas.\nSelecci\u00f3n nacional.\nDespois de ser internacional coas categor\u00edas inferiores, foi convocado coa selecci\u00f3n nixeriana absoluta en outubro de 2016 para substitu\u00edr ao lesionado Leon Balogun contra Zambia, a\u00ednda que non chegou a xogar o encontro. O seu debut produciuse finalmente en xu\u00f1o de 2017, nun partido amigable contra Togo."}
{"id": "487224", "revid": "98629", "url": "https://gl.wikipedia.org/wiki?curid=487224", "title": "Ariarates", "text": "Ariarathes (en grego antigo: \u1f08\u03c1\u03b9\u03b1\u03c1\u03ac\u03b8\u03b7\u03c2) foi o nome de varios s\u00e1trapas e reis helen\u00edsticos de Capadocia, reino antigo de Anatolia entre os s\u00e9culos IV e I a.C. Son os seguintes:"}
{"id": "487238", "revid": "65337", "url": "https://gl.wikipedia.org/wiki?curid=487238", "title": "Staatliche M\u00fcnzen Baden-W\u00fcrttemberg", "text": ""}
{"id": "487239", "revid": "65337", "url": "https://gl.wikipedia.org/wiki?curid=487239", "title": "SMBW", "text": ""}
{"id": "487240", "revid": "65337", "url": "https://gl.wikipedia.org/wiki?curid=487240", "title": "Bayerische Hauptm\u00fcnzamt", "text": ""}
{"id": "487241", "revid": "65337", "url": "https://gl.wikipedia.org/wiki?curid=487241", "title": "Staatliche M\u00fcnze Berlin", "text": ""}
{"id": "487242", "revid": "65337", "url": "https://gl.wikipedia.org/wiki?curid=487242", "title": "Museo da Casa da Moeda de Berl\u00edn", "text": ""}
{"id": "487243", "revid": "65337", "url": "https://gl.wikipedia.org/wiki?curid=487243", "title": "Hamburgische M\u00fcnze", "text": ""}
{"id": "487244", "revid": "23204", "url": "https://gl.wikipedia.org/wiki?curid=487244", "title": "Ben Ainslie", "text": "Charles Benedict Ainslie, nado en Macclesfield o 5 de febreiro de 1977, \u00e9 un deportista brit\u00e1nico que competiu en vela nas clases Laser, Laser Radial e Finn.\nParticipou en cinco Xogos Ol\u00edmpicos, en que obtivo en total cinco medallas: prata en Atlanta 1996 (clase Laser), ouro en Sydney 2000 (clase Laser), ouro en Atenas 2004 (clase Finn), ouro en Pequ\u00edn 2008 (clase Finn) e ouro en Londres 2012 (clase Laser).\nEn catro ocasi\u00f3n foi nomeado Regatista Mundial do Ano pola Federaci\u00f3n Internacional de Vela (1998, 2002, 2008 e 2012).\nTraxectoria.\nVela ol\u00edmpica.\nEn 2012 conseguiu a s\u00faa quinta medalla consecutiva en cinco Xogos Ol\u00edmpicos disputados, igualando en n\u00famero de medallas ol\u00edmpicas neste deporte a Torben Grael e superando a Paul Elvstr\u00f8m, que era o \u00fanico con catro medallas de ouro.\nCopa Am\u00e9rica.\nNo ano 2000, despois de ga\u00f1ar o ouro ol\u00edmpico en Sydney, debutou na Copa Am\u00e9rica co equipo do OneWorld Challenge. En 2004 incorporouse ao Team New Zealand como t\u00e1ctico na campa\u00f1a da Copa Am\u00e9rica, para pasar a continuaci\u00f3n a ser o temoneiro do barco \"B\" de adestramento.\nParticipou na Copa Am\u00e9rica 2013 como t\u00e1ctico do Oracle Challenge, substitu\u00edndo a John Kostecki na sexta regata. O seu equipo adxudicouse a Copa ao vencer o Team New Zealand por 9 a 8 regatas.\nEn 2014 anunciou a formaci\u00f3n dun equipo para representar o Real Escuadr\u00f3n de Iates na Copa Am\u00e9rica 2017. Ese equipo, o Ben Ainslie Racing, clasificouse para as semifinais (\"Challenger Playoffs\") da Copa, mais perdeu por 5 a 2 ante o Team New Zealand na eliminatoria ao mellor de nove regatas.\nVida persoal.\nAinslie vive en Seaview na illa de Wight e pertence ao Sea View Yacht Club e \u00e9 membro honorario do Royal Yacht Squadron. Foi adestrado por David (Sid) Howlett, que participou nos Xogos Ol\u00edmpicos de Montreal 1976 na clase Finn. \u00c9 seguidor do Chelsea.\nEn agosto de 2014, foi unha das duascentas figuras p\u00fablicas que asinaron unha carta a \"The Guardian\" en que expresaban a s\u00faa esperanza de que Escocia votase para permanecer no Reino Unido no referendo de independencia de setembro de 2014.\nO 20 de decembro de 2014, Ainslie casou coa antiga presentadora de Sky Sports News Georgie Thompson. A parella ten unha filla, Bellatrix, nada en 2016."}
{"id": "487245", "revid": "65337", "url": "https://gl.wikipedia.org/wiki?curid=487245", "title": "Staatliche M\u00fcnze Baden-W\u00fcrttemberg Standort Karlsruhe", "text": ""}
{"id": "487246", "revid": "65337", "url": "https://gl.wikipedia.org/wiki?curid=487246", "title": "Staatliche M\u00fcnze Karlsruhe", "text": ""}
{"id": "487247", "revid": "65337", "url": "https://gl.wikipedia.org/wiki?curid=487247", "title": "Staatliche M\u00fcnze Stuttgart", "text": ""}
{"id": "487249", "revid": "65337", "url": "https://gl.wikipedia.org/wiki?curid=487249", "title": "Museo da Sociedade Portuguesa de Numism\u00e1tica", "text": ""}
{"id": "487250", "revid": "65337", "url": "https://gl.wikipedia.org/wiki?curid=487250", "title": "Museo da Real Casa da Moeda de Segovia", "text": ""}
{"id": "487251", "revid": "65337", "url": "https://gl.wikipedia.org/wiki?curid=487251", "title": "Museo da American Numismatic Association", "text": ""}
{"id": "487252", "revid": "65337", "url": "https://gl.wikipedia.org/wiki?curid=487252", "title": "Museo da American Numismatic Society", "text": ""}
{"id": "487253", "revid": "65337", "url": "https://gl.wikipedia.org/wiki?curid=487253", "title": "Museo da Casa de Moeda da Rep\u00fablica Arxentina", "text": ""}
{"id": "487254", "revid": "89787", "url": "https://gl.wikipedia.org/wiki?curid=487254", "title": "Blastocystis", "text": "Blastocystis \u00e9 un x\u00e9nero de parasitos unicelulares pertencentes a un grupo de organismos co\u00f1ecidos como Stramenopiles (tam\u00e9n chamados Heterokonta), entre os que tam\u00e9n se incl\u00faen certas algas, diatomeas e oomicetos. \"Blastocystis\" consta de varias especies que viven no tracto gastrointestinal de especies animais tan diversas como os humanos, animais de granxa, aves, roedores, r\u00e9ptiles, anfibios, perixes e cascudas. \"Blastocystis\" presenta unha baixa especificidade de h\u00f3spede, e hai moitas especies de \"Blastocystis\" que poden infectar os humanos, e segundo a convenci\u00f3n actual, calquera das especies pode ser identificada co nome Blastocystis hominis, a\u00ednda que xenotipicamente son diversos.\n\"Blastocystis\" \u00e9 un dos parasitos humanos m\u00e1is com\u00fans no mundo e ten unha distribuci\u00f3n global. Estudos feitos nos Estados Unidos mostran que \u00e9 a infecci\u00f3n parasitaria m\u00e1is com\u00fan nese pa\u00eds, onde estaba infectada aproximadamente un 23% da poboaci\u00f3n total no ano 2000. En zonas do mundo cun baixo desenvolvemento econ\u00f3mico as taxas desta infecci\u00f3n chegan nalg\u00fans estudos ao 100%. At\u00f3panse taxas altas de infecci\u00f3n en pa\u00edses en desenvolvemento nos que moitas persoas traballan con animais. A\u00ednda que se adoita dicir que o papel de \"Blastocystis hominis\" en doenzas \u00e9 controvertido, un exame sistem\u00e1tico de estudos de investigaci\u00f3n realizados por especialistas en 11 doenzas infecciosas de nove pa\u00edses, atopou que un 95% dos artigos publicados nos 10 anos anteriores identific\u00e1bano como causante de enfermidade en individuos inmunocompetentes. O estudo atribu\u00eda a confusi\u00f3n existente sobre a s\u00faa patoxenicidade a que hai portadores asintom\u00e1ticos, un fen\u00f3meno que o estudo sinalaba que era com\u00fan a todos os protozoos gastrointestinais. Por\u00e9n, nunca se demostrou que \"Blastocystis\" cumprise os postulados de Koch, que probar\u00edan que a infecci\u00f3n dun indivuduo san por \"Blastocystis\" orixina a doenza. O feito de que a ruta da infecci\u00f3n por \"Blastocystis\" sexa oral-anal indica que os portadores estiveron en contacto con materia fecal contaminada, na que poder\u00edan estar inclu\u00eddos outros pat\u00f3xenos intestinais que explicar\u00edan os s\u00edntomas observados. Unha explicaci\u00f3n m\u00e1is probable \u00e9 a presenza de cepas virulentas e non virulentas e a enorme variabilidade xen\u00e9tica entre as diferentes cepas (ou xenotipos). Ver o artigo sobre xenotipos de Rune Stensvold e o artigo recente sobre o xenoma de \"Blastocystis\" que ampl\u00eda esta diversidade. Recentemente unha teor\u00eda alternativa, que sost\u00e9n que \"Blastocystis\" non \u00e9 en absoluto un pat\u00f3xeno, viuse reforzada con datos da s\u00faa bioqu\u00edmica.\nClasificaci\u00f3n.\nNon se deu unha clasificaci\u00f3n apropiada de \"Blastocystis\" ata bastante recentemente. A descrici\u00f3n orixinal de \"Blastocystis\" era como l\u00e9vedo debido \u00e1 s\u00faa aparencia brillante similar \u00e1 dos l\u00e9vedos en preparaci\u00f3ns h\u00famidas frescas para microscop\u00eda e a ausencia de pseud\u00f3podos e locomoci\u00f3n. A isto op\u00faxose Zierdt, que o reclasificou como un membro do subfilo Sporozoa (e despois en Sarcodina), base\u00e1ndose nalgunhas caracter\u00edsticas da s\u00faa c\u00e9lula distintivas de protista. A s\u00faa sensibilidade a f\u00e1rmacos antiprotozoos e a s\u00faa capacidade de crecer en medios f\u00fanxicos indicaban que era un protozoo.\nPor\u00e9n, fix\u00e9ronse importantes revisi\u00f3ns a esta clasificaci\u00f3n. En 1996 realizouse unha an\u00e1lise de secuencias x\u00e9nicas, que o situaron no grupo dos Stramenopiles.\nOutros Stramenopiles son as algas pardas, o mildio, as diatomeas, o organismo \"Phytophthora infestans\" causante da fame da pataca en Irlanda do s\u00e9culo XIX e o \"Phytophthora ramorum\" responsable dunha enfermidade dos carballos. Por\u00e9n, a posici\u00f3n de \"Blastocystis\" dentro dos Stramenopiles segue sendo enigm\u00e1tica.\nSintomatolox\u00eda.\nA maior\u00eda dos estudos publicados informan que entre o 50% e o 80% dos individuos monoinfectados por \"Blastocystis\" mostran s\u00edntomas. Os factores que infl\u00faen na presentaci\u00f3n de s\u00edntomas son a idade do paciente, xa que os pacientes m\u00e1is novos te\u00f1en menos probabilidade de presentar s\u00edntomas, e tam\u00e9n os cambios xen\u00e9ticos que infl\u00faen a produci\u00f3n de citocinas. Alg\u00fans estudos suxeriron que a patoxenicidade pode estar ligada ao subtipo espec\u00edfico de \"Blastocystis\" e na infecci\u00f3n experimental de animais observ\u00e1ronse varios graos de enfermidade, dependendo do subtipo usado. A\u00ednda que alg\u00fans subtipos parece que \u00e9 menos probable que orixinen s\u00edntomas, estes subtipos tam\u00e9n se encontran en individuos sintom\u00e1ticos nos que non se atoparon outras infecci\u00f3ns. Os s\u00edntomas asociados coa infecci\u00f3n son diarrea, constrinximento, n\u00e1useas, cambras abdominais, inchamento, exceso de gas e pro\u00eddo anal. A maior\u00eda dos casos de infecci\u00f3n parece que son diagnosticado como s\u00edndrome do colon irritable, segundo estudos feitos en Dinamarca, Paquist\u00e1n, o Reino Unido e Italia. A escala de tempo da infecci\u00f3n polo parasito pode ir de semanas a anos. A inicios da d\u00e9cada de 2000, m\u00e9dicos exipcios identificaron 84 pacientes de diarrea e enterite aparentemente causada por \"Blastocystis hominis\". Despois de tres d\u00edas de tratamento con nitazoxanida, os s\u00edntomas desaparecen e non se detectaron organismos fecais en 36 (86%) dun total de 42 pacientes tratados e en 16 (38%) dun total de 42 persoas que recibiron placebo (\"P\" &lt; .0001). Os investigadores conclu\u00edron que ou \"B. hominis\" \u00e9 pat\u00f3xeno e pode xeralmente ser tratado con nitazoxanida, ou que a nitazoxanida (un f\u00e1rmaco aprobado pola FDA para o tratamento de \"Giardia\" e criptosporidios) erradicou o organismo non identificado.\nTaxonom\u00eda.\nDurante moitos anos, os cient\u00edficos creron que unha determinada especie de \"Blastocystis\" infectaba a humanos, mentres que diversas especies de \"Blastocystis\" infectaban a outros animais, polo que denominaron ao \"Blastocystis\" dos humanos Blastocystis hominis e d\u00e9ronlle outros nomes \u00e1s especies de \"Blastocystis\" que infectaban outros animais, por exemplo \"Blastocystis ratti\" das ratas. En anos recentes, varias an\u00e1lises xen\u00e9ticas mostraron que \"Blastocystis hominis\" como entidade \u00fanica non existe, \u00e9 dicir, non hai unha soa especie de \"Blastocystis\" que infecte a humanos.\nDe feito, varios tipos xen\u00e9ticos de \"Blastocystis\" poden infectar a humanos, inclu\u00edndo o previamente chamado \"Blastocystis ratti\" e as diferenzas son tan grandes que poden ser consideradas especies separadas. Debido a isto, en 2007 os cient\u00edficos propuxeron non continuar usando o termo \"Blastocystis hominis.\" Propuxeron denominar os \"Blastocystis\" de humanos e animais como \"Blastocystis\" sp. subtipo nn onde nn \u00e9 o n\u00famero asignado a cada grupo de acordo co grao de identidade xen\u00e9tica dos organismos do x\u00e9nero \"Blastocystis\", baseado en secuencias x\u00e9nicas en lugar de no h\u00f3spede que infecta. Daquela co\u00f1ecianse nove subtipos que infectaban a mam\u00edferos e aves, todos os cales foron atopados en humanos.\nUn d\u00e9cimo grupo foi atopado na China en 2007, pero a\u00ednda non se realizou unha an\u00e1lise completa das s\u00faas relaci\u00f3ns e a\u00ednda non est\u00e1 claro se \u00e9 un grupo dentro dun subtipo descrito ou un novo subtipo. Un d\u00e9cimo subtipo definido atopouse despois en varios animais, inclu\u00edndo os primates, pero a\u00ednda non se atopou en humanos.\nHai agora polo menos 13 li\u00f1axes de ARN ribos\u00f3mico da subunidade menor xeneticamente distintos. Estes subtipos adicionais atop\u00e1ronse en diversos animais h\u00f3spedes (inclu\u00edndo elefantes e xirafas) e \u00e9 moi probable que se atopen m\u00e1is subtipos a medida que se examinen m\u00e1is h\u00f3spedes.\nEpidemiolox\u00eda.\nA prevalencia de \"Blastocystis\" spp. en humanos adoita superar o 5% en pa\u00edses industrializados. Nos Estados Unidos, infectaba aproximadamednte o 23% da poboaci\u00f3n total no ano 2000. En \u00e1reas menos desenvolvidas, as taxas de infecci\u00f3n por un ou m\u00e1is subtipos poden chegar ao 100%.\nTransmisi\u00f3n.\nA transmisi\u00f3n fecal-oral \u00e9 a v\u00eda m\u00e1is aceptada, e estudos recentes demostraron que na transmisi\u00f3n est\u00e1 implicada soamente a forma qu\u00edstica do parasito. O grao en que se produce a transmisi\u00f3n humano-humano, humano-animal e animal-humano \u00e9 a\u00ednda desco\u00f1ecido. Os estudos xen\u00f3micos proporcionan probas das tres rutas, a\u00ednda que os estudos expeirmentais non proporcionaron probas conclu\u00edntes da s\u00faa existencia.\nReservorio.\nEstablecer concluintemente que \"Blastocystis\" ten un reservorio animal depende de desentra\u00f1ar a verdadeira natureza da s\u00faa transmisi\u00f3n. Se, como No\u00ebl et al. estimaron base\u00e1ndose nos seus propios traballos moleculares e nunha revisi\u00f3n da literatura, a transmisi\u00f3n de animal a humano \u00e9 posible, ent\u00f3n animais como porcos e cans poder\u00edan de feito estar actuando como un gran reservorio con capacidade de infectar a humanos. Os estudos epidemiol\u00f3lxicos atoparon que a infecci\u00f3n \u00e9 m\u00e1is com\u00fan en persoas que viven en contacto con animais de granxa ou de compa\u00f1\u00eda, o que apoia esa noci\u00f3n.\nMorfolox\u00eda.\n\"Blastocystis\" pode presentarse en varias formas morfol\u00f3xicas.\nAs catro formas comunmente descritas deste organismos son: vacuolar (tam\u00e9n co\u00f1ecida como corpo central), granular, amoeboide e quiste. A aparencia do organismo dependen en gran medida das condici\u00f3ns ambientais, xa que \u00e9 extremadamente sensible ao ox\u00edxeno. Non est\u00e1 claro se todas estas formas realmente existen no intestino do h\u00f3spede.\nA forma vacuolar \u00e9 a forma celular t\u00edpica de \"Blastocystis\" que se observa en cultivos e adoita usarse para a identificaci\u00f3n do organismo. Estas formas vacuolares var\u00edan grandemente en tama\u00f1o, e te\u00f1en di\u00e1metros entre 2\u00a0\u00b5m e 200\u00a0\u00b5m. A forma vacuolar \u00e9 tam\u00e9n co\u00f1ecida como forma de corpo central porque ten un gran vac\u00faolo central rodeado por unha banda delgada de citoplasma perif\u00e9rico, que cont\u00e9n os outros org\u00e1nulos. Describiuse un material floculento espallado irregularmente polo vac\u00faolo. A funci\u00f3n do vac\u00faolo non est\u00e1 a\u00ednda clara, mais suxeriuse que, igual que ocorre en moitas c\u00e9lulas eucariotas, ten funci\u00f3n de almacenamento. Propuxeronse outras funci\u00f3ns, como a divisi\u00f3n celular durante a reproduci\u00f3n e a deposici\u00f3n de corpos apopt\u00f3ticos, a\u00ednda que c\u00f3mpre facer m\u00e1is probas para validar estas funci\u00f3ns.\nA forma granular \u00e9 relativamente parecida morfoloxicamente \u00e1 forma vacuolar ag\u00e1s en que se observan nela gr\u00e1nulos ben aparentes no vac\u00faolo central e/ou no citoplasma. Dentro do vac\u00faolo central, estes gr\u00e1nulos aparecen tam\u00e9n en diferentes formas. Suxeriuse clasificalos en tres tipos: gr\u00e1nulos metab\u00f3licos, lip\u00eddicos e reprodutores. Os gr\u00e1nulos metab\u00f3licos xogan un papel en procesos qu\u00edmicos que son necesarios para o mantemento da vida do organismo. Tam\u00e9n se sinalou que os gr\u00e1nulos reprodutores estaban implicados no desenvolvemento de c\u00e9lulas da proxenie. Estas hip\u00f3teses elabor\u00e1ronse base\u00e1ndose s\u00f3 na microscop\u00eda, o cal pode considerarse que pode ser confuso, polo que se necesitar\u00e1n m\u00e1is traballos antes de chegar a unha conclusi\u00f3n difinitiva. Tam\u00e9n se suxeriu que os gr\u00e1nulos poden ser un indicativo de que a c\u00e9lula est\u00e1 morrendo.\nA forma ameboide de \"Blastocystis\" non \u00e9 m\u00f3bil e \u00e9 fortemente adhesiva. Un estudo informou que as formas ameboides prod\u00facense s\u00f3 en cultivos de mostras tomadas de individuos asintom\u00e1ticos, mentres que as de individuos sintom\u00e1ticos producen exclusivamente formas vacuolares. O estudo suxeriu que este m\u00e9todo pod\u00eda utilizarse para diagnosticar a infecci\u00f3n sintom\u00e1tica. Ademais, suxeriu que os s\u00edntomas pod\u00edan deberse \u00e1 acumulaci\u00f3n de formas ameboides fortemente adhesivas sobre a parede intestinal do h\u00f3spede. En 2007 publicouse un estudo ultraestrutural detallado das formas ameboides.\nO quiste de \"Blastocystis\" \u00e9 un descubrimento recente e contribu\u00edu a comprender mellor a v\u00eda de transmisi\u00f3n da infecci\u00f3n. Comparado coas outras formas, \u00e9 xeralmente menor en tama\u00f1o e ten unha parede de quiste grosa e multicapa. Carece de vac\u00faolo central e obs\u00e9rvanse nel poucos n\u00facleos, m\u00faltiples vac\u00faolos e dep\u00f3sitos de almacenamento de alimento. A forma qu\u00edstica \u00e9 a forma m\u00e1is resistente deste parasito e pode sobrevivir en condici\u00f3ns adversas debido \u00e1 s\u00faa grosa parede. Os experimentos realizados mostraron a s\u00faa capacidade de soportar a acidez dos zumes g\u00e1stricos. Ademais, os quistes non se lisan cando se sit\u00faan en auga destilada e poder\u00edan sobrevivir ben a temperatura de habitaci\u00f3n durante 19 d\u00edas, o que indica a s\u00faa forte resistencia.\nCiclo de vida.\nO suposto ciclo de vida deste microorganismo comeza coa inxesti\u00f3n da forma qu\u00edstica. Despois da s\u00faa inxesti\u00f3n, o quiste desenv\u00f3lvese noutras formas que poden \u00e1 s\u00faa vez volverse a desenvolver en formas qu\u00edsticas. Por medio das feces humanas, as formas qu\u00edsticas pasan ao ambiente externo e son transmitidas aos humanos e outros animais pola ruta fecal-oral, repetindo de novo todo o ciclo.\nCultivos.\nA Colecci\u00f3n de Cultivos Tipo Americana (ATCC) conserva unha colecci\u00f3n de illamentos de \"Blastocystis\". Alg\u00fans rexistros indican se os illamentos foron obtidos de portadores sintom\u00e1ticos ou asintom\u00e1ticos. Ata agora, ningunha publicaci\u00f3n identificou os subtipos da maior\u00eda dos illamentos da ATCC, que son maiormente ax\u00e9nicos. Informouse de que os pacientes de \"s\u00edndrome do colon irritable\" poden proporcionar unha fonte fiable de illamentos ax\u00e9nicos de \"Blastocystis\". Alg\u00fans investigadores informaron que conseguiron cultivar \"Blastocystis\" do 46% dos pacientes desa doenza. Describ\u00edronse diferentes mecanismos de cultivo aplicables a \"Blastocystis\". Describiuse o crecemento colonial en medio solido de cultivo utilizando un medio sint\u00e9tico con ou sen adici\u00f3n de suplementos. Con todo, a maior\u00eda dos cultivos real\u00edzanse en medios l\u00edquidos de varios tipos."}
{"id": "487255", "revid": "98629", "url": "https://gl.wikipedia.org/wiki?curid=487255", "title": "Mi\u00f1o (pesca)", "text": "Os mi\u00f1o \u00e9 unha das principais artes de pesca de enmalle, e ademais unha das m\u00e1is populares e utilizadas polas embarcaci\u00f3ns galegas de pesca artesanal, canda \u00e1s nasas.\nSegundo os rexistros da Conseller\u00eda do Medio Rural e do Mar da Xunta de Galicia, 960 embarcaci\u00f3ns que dispo\u00f1en da autorizaci\u00f3n para poder utilizala, das cales 110 est\u00e1n afiliadas \u00e1s confrar\u00edas de pescadores de Muros, Fisterra e Laxe.\nCaracter\u00edsticas.\nO mi\u00f1o \u00e9 unha arte de enmalle fixa ao fondo, formada por tres panos de rede superpostos, similar ao trasmallo, do que se diferencia polo seu maior tama\u00f1o e amplitude des mallas. Cada 24 horas deber\u00e1n ser levantados do seu caladoiro, para recoller as capturas e evitar que estas se deterioren na rede. Centola, sepia, sargo, pinto, maragota, sanmarti\u00f1o, rodaballo, curuxo e linguado, entre outras, son as especies que adoidan capturarse con esta arte.\nO mi\u00f1o ten as seguientes caracter\u00edsticas t\u00e9cnicas:\nA tralla ou relinga superior leva flotadores, a outra inferior est\u00e1 lastrada con \"chumbos\" para manter o mi\u00f1o en posici\u00f3n vertical unha vez calada na auga. Est\u00e1n armadas de tal forma que capturan as especies mari\u00f1as que quedan embolsadas ou atrapadas nas mallas das redes rectangurales que as forman."}
{"id": "487256", "revid": "98629", "url": "https://gl.wikipedia.org/wiki?curid=487256", "title": "Jayne Mansfield", "text": "Vera Jayne Palmer, nada en Bryn Mawr o 19 de abril de 1933 e finada en Eastern New Orleans o 29 de xu\u00f1o de 1967, foi unha actriz estadounidense de cinema, teatro e televisi\u00f3n co\u00f1ecida como Jayne Mansfield. Foi tam\u00e9n animadora de clubs nocturnos e cantante e unha das primeiras Playmates de \"Playboy\". Foi un importante s\u00edmbolo sexual de Hollywood durante as d\u00e9cadas de 1950 e 1960 cun contrato con 20th Century Fox. Tam\u00e9n foi c\u00e9lebre pola s\u00faa publicitada vida privada e as s\u00faas montaxes p\u00fablicas, como os \"fallos de vestiario\".\nA carreira de Mansfield no cinema foi breve, mais tivo varios \u00e9xitos de recadaci\u00f3n e ga\u00f1ou un Theatre World Award e un Globo de Ouro. Gozou de \u00e9xito no papel da actriz ficticia Rita Marlowe, tanto na versi\u00f3n de Broadway de 1955\u20131956 como na versi\u00f3n cinematogr\u00e1fica de 1957 de \"Will Success Spoil Rock Hunter?\" Outras interpretaci\u00f3ns importantes foron en \"The Girl Can't Help It\" (1956), \"The Wayward Bus\" (1957) e \"Too Hot to Handle\" (1960). Foi a primeira actriz estadounidense importante de Hollywood que realizou unha escena espida, en \"Promises! Promises!\" (1963).\nMansfield tomou o seu nome art\u00edstico do seu primeiro marido, o relaci\u00f3ns p\u00fablicas Paul Mansfield. Estivo casada e divorciouse tres veces e tivo cinco fillos. Presuntamente tivo relaci\u00f3ns con numerosos homes, inclu\u00eddos Robert e John F. Kennedy, o seu avogado Samuel S. Brody e o animador de Las Vegas Nelson Sardelli. O 29 de xu\u00f1o de 1967, faleceu nun accidente de tr\u00e1fico en Eastern New Orleans aos 34 anos.\nFalecemento.\nEn 1967, Mansfield estaba en Biloxi, Mississippi, por un compromiso no Gus Stevens Supper Club. Tras d\u00faas aparici\u00f3ns na tarde do 28 de xu\u00f1o, Mansfield, Sam Brody (o seu avogado e parella), o seu chofer Ronnie Harrison (de 20 anos), e tres dos seus fillos (Mikl\u00f3s, Zolt\u00e1n e Mariska) abandonaron Biloxi despois da medianoite nun Buick Electra 225 de 1966. O seu destino era Nova Orle\u00e1ns, onde Mansfield \u00eda aparecer no \"Midday Show\" da WDSU o d\u00eda seguinte. Aproximadamente \u00e1s 2:25\u00a0a.m., na U.S. Highway 90, ao oeste de Rigolets Bridge, o Buick chocou a gran velocidade coa parte traseira dun remolque dun cami\u00f3n que reducira a velocidade porque outro cami\u00f3n estaba esparexendo insecticida que formaba unha n\u00e9boa. Os tres adultos do asento dianteiro morreron instantaneamente. Os nenos, que durm\u00edan no asento de atr\u00e1s sobreviviron con pequenas feridas.\nTrala s\u00faa morte, o NHTSA recomendou esixir unha barra parachoques na parte inferior de todos os remolques; a industria dos cami\u00f3ns pouco a pouco adoptaron o cambio. Nos Estados Unidos o aparello adoita chamarse \"barra Mansfield\". O coche foi gardado por un coleccionista privado de Florida, onde se converteu nunha atracci\u00f3n na d\u00e9cada de 1970. En 2019 era propiedade de Scott Michaels e amos\u00e1base no Dearly Departed Tours &amp; Artifact Museum dos \u00c1nxeles preto do Hollywood Forever Cemetery.\nFuneral.\nO funeral de Mansfield tivo lugar o 3 de xullo en Pen Argyl, Pensilvania. O servizo foi dirixido por Charles Montgomery, pastor da Igrexa Metodista de Si\u00f3n. Realizouse un funeral privado na capela de Pullis Funeral Home. Un ministro metodista dirixiu a cerimonia. Mickey Hargitay foi o \u00fanico dos seus ex maridos que asistiu ao funeral.\nMansfield foi enterrada no cemiterio Fairview, ao sueste de Pen Argyl, xunto ao seu pai Herbert Palmer. Na s\u00faa tumba, con forma de coraz\u00f3n, lese \"We Live to Love You More Each Day\" (\"Vivimos para amarte m\u00e1is cada d\u00eda\"). Colocouse un cenotafio no Hollywood Forever Cemetery en Hollywood por parte do club de fans de Jayne Mansfield, mais escribiuse incorrectamente a data do seu nacemento como 1938 (Mansfield tend\u00eda a dar informaci\u00f3n incorrecta sobre a s\u00faa idade).\nLegado.\nMansfield deixou cinco fillo, unha propiedade en ru\u00ednas, inlcu\u00eddo o Pink Palace, un gran n\u00famero de seguidores e un impacto duradeiro na cultura popular. O sinxelo \"Kiss Them For Me\" do grupo Siouxsie and the Banshees e a canci\u00f3n de L.A. Guns \"The Ballad Of Jayne\", falan de Mansfield e da s\u00faa morte.\nA s\u00faa filla, Mariska Hargitay, converteuse en actriz e estrela de \"\".\nVarias artistas foron denominadas como \"a nova Jayne Mansfield\", como a actriz italiana Marisa Allasio. A actriz, modelo e Playmate do Ano en 1993 Anna Nicole Smith foi chamada \"unha Jayne Mansfield para os noventa\" a causa do seu parecido f\u00edsico e a mestura de glamour e traxedia na s\u00faa vida. A drag queen e actor Divine foi seleccionado polo cineasta John Waters para parodiar a Mansfield en \"Mondo Trasho\". According to \"The Hollywood Reporter\" \"if it weren't for Mansfield then, there would likely be no Kardashians today\"."}
{"id": "487257", "revid": "1576", "url": "https://gl.wikipedia.org/wiki?curid=487257", "title": "Diplodus sargus", "text": ""}
{"id": "487258", "revid": "27155", "url": "https://gl.wikipedia.org/wiki?curid=487258", "title": "Blastocystis hominis", "text": ""}
{"id": "487259", "revid": "1093", "url": "https://gl.wikipedia.org/wiki?curid=487259", "title": "Benito Portela Fern\u00e1ndez", "text": ""}
{"id": "487263", "revid": "65337", "url": "https://gl.wikipedia.org/wiki?curid=487263", "title": "Ceca de Baviera", "text": ""}
{"id": "487264", "revid": "65337", "url": "https://gl.wikipedia.org/wiki?curid=487264", "title": "Ceca de Berl\u00edn", "text": ""}
{"id": "487265", "revid": "65337", "url": "https://gl.wikipedia.org/wiki?curid=487265", "title": "Ceca de Hamburgo", "text": ""}
{"id": "487266", "revid": "65337", "url": "https://gl.wikipedia.org/wiki?curid=487266", "title": "Ceca de Karlsruhe", "text": ""}
{"id": "487267", "revid": "65337", "url": "https://gl.wikipedia.org/wiki?curid=487267", "title": "Ceca de Stuttgart", "text": ""}
{"id": "487268", "revid": "25871", "url": "https://gl.wikipedia.org/wiki?curid=487268", "title": "Ant\u00f3n Losada Espinosa", "text": "Ant\u00f3n Losada Espinosa, nado en Moldes (Bobor\u00e1s) en 1916 e finado en Vigo o 23 de xullo de 1975, foi un avogado galego.\nTraxectoria.\nNeto de Miguel Losada Losada, primeiro fillo de Ant\u00f3n Losada Di\u00e9guez (e da s\u00faa primeira muller, Albina Espinosa Cervela). Estudou o bacharelato no Instituto de Pontevedra. Licenciouse en dereito na Universidade de Santiago de Compostela. Colaborou co Seminario de Estudos Galegos. Durante a guerra civil foi alf\u00e9rez de infanter\u00eda. Estableceuse como avogado en Ourense."}
{"id": "487269", "revid": "1888", "url": "https://gl.wikipedia.org/wiki?curid=487269", "title": "Antonio Losada Espinosa", "text": ""}
{"id": "487271", "revid": "98629", "url": "https://gl.wikipedia.org/wiki?curid=487271", "title": "Diplodus cadenati", "text": "Diplodus cadenati \u00e9 unha especie de peixe actinopterixio da orde dos perciformes e familia dos esp\u00e1ridos, unha das 23 integradas actualmente (2020) no x\u00e9nero \"Diplodus\".\nTaxonom\u00eda.\nDescrici\u00f3n.\nA especie foi descrita en 1974 polos icti\u00f3logos de la Paz, Bauchot e Daget, como unha subespecie de \"Diplodus sargus\", pero foi admitida como especie plena polo World Register of Marine Species, a\u00ednda que moitos autores seguen a considerala unha subespecie de \"D. sargus\".\nH\u00e1bitat e distribuci\u00f3n.\n\u00c9 unha especie costeira, subtropical, asociada a arrecifes e zonas rochosas. Distrib\u00faese desde o norte do Senegal at\u00e9 o golfo de Biscaia, incu\u00eddas as illas da Macaronesia, entre as coordenadas 48\u00b0 15\u00b0 e 18\u00ba 5\u00b0 O. \nCaracter\u00edsticas.\nTen unha aparencia similar \u00e1 de todos os membros do x\u00e9nero, co corpo ovalado, comprimido lateralmente, e boca terminal, coas d\u00faas clases de dentes, incisivos e molariformes. \nPode alcanzar unha lonxitude m\u00e1xima de 45,0 cm, a\u00ednda que a maior\u00eda dos esp\u00e9cimes non pasan dos 25,0 cm. \nBiolox\u00eda.\nForma cardumes, e habita en fondos rochosos at\u00e9 profundidades de aproximadamente 150 m; as cr\u00edas enc\u00f3ntranse a mi\u00fado sobre pradeiras mari\u00f1as de \"Zostera\" sp. Alim\u00e9ntase sobre todo de moluscos e pequenos crust\u00e1ceos, a\u00ednda que tam\u00e9n come algas e corais. \n\u00c9 un hermafrodita con protandria parcial. \u00c9 dicir, as g\u00f3nadas masculinas maduran antes que as femininas, polo que alg\u00fans machos coa idade transf\u00f3rmanse en femias. \nA s\u00faa lonxevidade m\u00e1xima rexistrada foi de 12 anos.\nEstado de conservaci\u00f3n.\n\"Diplodus sargus\" ssp. \"cadenati\" est\u00e1 estendido ao longo da costa occidental africana, sendo com\u00fan en partes da s\u00faa \u00e1rea de dispersi\u00f3n. \u00c9 obxecto de explotaci\u00f3n pesqueira, pero non hai probas de sobrepesca na actualidade. Ademais, at\u00f3pase en \u00e1reas mari\u00f1as protexidas en partes da s\u00faa \u00e1rea e, polo polo que a UICN cualifica o seu status como \"LC\" (pouco preocupante)."}
{"id": "487272", "revid": "98629", "url": "https://gl.wikipedia.org/wiki?curid=487272", "title": "Museos de Mequinensa", "text": "Os Museos de Mequinensa son tres espazos muse\u00edsticos que se atopan en Mequinensa (Zaragoza), inaugurados en 2010. Est\u00e1n formados polo Museo da Mina (un dos poucos museos mineiros situado no interior dunha galer\u00eda orixinal restaurada, con m\u00e1is de mil metros de percorrido interior no que se pode ver o carb\u00f3n que se extra\u00eda), o Museo da Historia de Mequinensa e o Museo do Pasado Prehist\u00f3rico. Ten como obxectivo difundir o patrimonio mineiro e hist\u00f3rico da localidade, en especial do Pobo Vello de Mequinensa, derrubado e desaparecido baixo as augas do r\u00edo Ebro tras a construci\u00f3n do encoro de Riba-roja.\nAt\u00f3panse no Grupo Escolar Mar\u00eda Quintana, constru\u00eddo en 1927, que anteriormente albergou as escolas da antiga poboaci\u00f3n.\nConstruci\u00f3n da escola.\nO edificio foi constru\u00eddo en 1927 polo pulo de diversas personalidades como a mestra Mar\u00eda Quintana, nada en Mequinensa e que chegou a ser inspectora de Primeiro Ensino en Madrid, o mestre M\u00e1ximo Cajal, e o xornalista Mariano de Cavia, e sufragouse parcialmente mediante unha subscrici\u00f3n popular dos habitantes da localidade.\nO proxecto foi redactado por Jorge Galegos en outubro de 1923, a\u00ednda que certas fontes bibliogr\u00e1ficas atrib\u00faen este proxecto directamente ao arquitecto xefe da Unidade T\u00e9cnica, Antonio Fl\u00f3rez. De feito foron ambos quen acudiron no d\u00eda da s\u00faa inauguraci\u00f3n para recibilo e entregalo ao Concello de Mequinensa.\nA direcci\u00f3n das obras correu a cargo do arquitecto escolar provincial Regino Borobio, sendo inaugurado con grandes celebraci\u00f3ns o 4 de abril de 1927 e recibido definitivamente en outubro de 1928. O grupo escolar recibiu o nome de Mar\u00eda Quintana, a quen se dedicou un busto en bronce realizado por Jos\u00e9 Bueno. \u00c9 practicamente o \u00fanico edificio do pobo antigo de Mequinensa que sobreviviu \u00e1 derruba da poboaci\u00f3n como consecuencia da construci\u00f3n do encoro de Riba-roja.\nArquitectura.\nO edificio que alberga o Museo da Historia de Mequinensa ten planta en forma de E, cun corpo central alongado que se prolonga na fachada dianteira por dous avances laterais e outro central m\u00e1is sobresa\u00ednte. Orixinalmente ti\u00f1a d\u00faas entradas nos flancos, separando a zona escolar dos nenos na planta baixa e a das nenas na primeira planta. Na parte posterior, constru\u00eduse outro pequeno edificio que acolleu a cantina escolar e o parvulario. O edificio \u00e9 de perpia\u00f1os, con cuberta a catro augas de tella \u00e1rabe e beirado de madeira resaltado, ao estilo dos palacios renacentistas aragoneses. As s\u00faas vent\u00e1s son ortogonales, \u00e1 parte de varios no piso superior que est\u00e1n rematados cun arco rebaixado. Polo seu aspecto exterior, entra en contacto coas correntes rexionalistas da arquitectura do primeiro terzo do s\u00e9culo XX.\nReco\u00f1ecementos.\nEn 2017, os Museos de Mequinensa recibiron o Premi Josep Gal\u00e1n, outorgado polo Institut d'Estudis do Baix Cinca (IEBC) por \u00abunhas magn\u00edficas instalaci\u00f3ns que mante\u00f1en viva a memoria de Mequinensa e polo tanto do Baixo Cinca\u00bb. A gala de entrega do premio celebrouse no Espazo Moncada do Museo da Historia de Mequinensa.\nDesde 2017 forman parte da Rede Ib\u00e9rica de Espazos Xeomineiros, da asociaci\u00f3n de patrimonio literario Espazos Escritos e, desde 2020, da Rede Mundial de Museos da Auga da UNESCO."}
{"id": "487273", "revid": "5863", "url": "https://gl.wikipedia.org/wiki?curid=487273", "title": "Alba de Groria", "text": ""}
{"id": "487275", "revid": "1576", "url": "https://gl.wikipedia.org/wiki?curid=487275", "title": "Brian Duffy", "text": "Brian Duffy, nado en Boston (Massachusetts) o 20 de xu\u00f1o de 1953, \u00e9 un astronauta estadounidense que formou parte das misi\u00f3ns STS-45, STS-57, STS-72 e STS-92. Pasou un total de 40,73 d\u00edas no espazo.\nTraxectoria.\nDuffy \u00e9 graduado en Matem\u00e1ticas pola Academia da Forza A\u00e9rea dos Estados Unidos en 1975. \u00c9 m\u00e1ster en ciencias da xesti\u00f3n de sistemas pola Universidade de Carolina do Sur en 1981.\nFoi seleccionado pola NASA en xu\u00f1o de 1985, convert\u00e9ndose en astronauta oficialmente en xullo de 1986 tras unha etapa de adestramento. Formou parte das misi\u00f3ns STS-45, STS-57, STS-72 e STS-92, pasando un total de 25,54 d\u00edas no espazo"}
{"id": "487278", "revid": "1987", "url": "https://gl.wikipedia.org/wiki?curid=487278", "title": "Le\u00f3n III, Emperador", "text": ""}
{"id": "487282", "revid": "23204", "url": "https://gl.wikipedia.org/wiki?curid=487282", "title": "M\u00e1xima Acu\u00f1a", "text": "M\u00e1xima Acu\u00f1a Atalaya, nada en 1970, \u00e9 unha activista defensora ambiental e labrega peruana. \u00c9 co\u00f1ecida pola s\u00faa loita contra o megaproxecto mineiro Conga de propiedade de Newmont Mining Corporation e Compa\u00f1\u00eda de Minas Buenaventura, polo cal recibiu en abril de 2016 o Premio Medioambiental Goldman.\nTraxectoria.\nEn 1994, Acu\u00f1a e o seu esposo mercaron un terreo de 24,8 ha na zona alto andina de Sorochuco, provincia de Celend\u00edn, departamento de Cajamarca, preto dunhas lagoas onde Minera Yanacocha solicitara expandir a s\u00faa explotaci\u00f3n co Proxecto Conga. Newmont Mining Corporation dixo en 2015 que eles adquiriran aquelas propiedades de parte da comunidade local en 1997.\nEn 2011, a casa de adobe e a horta dos Chaupe foron destru\u00eddas: primeiro en maio de 2011, cando os enxe\u00f1eiros de Yanacocha, a s\u00faa seguridade privada e a polic\u00eda, destru\u00edron a s\u00faa vivenda de adobe. Cando os Chaupe decidiron denunciar o feito na comisar\u00eda de Sorochuco, estes rexeitaron tomar parte dos feitos. A segunda vez ser\u00eda en agosto de 2011, cando M\u00e1xima e a s\u00faa filla foron golpeadas e deixadas inconscientes, sendo testemu\u00f1a o seu esposo. A familia intentar\u00eda denunciar o feito perante a fiscal\u00eda de Celend\u00edn mediante fotos e v\u00eddeos; por\u00e9n, non foron tidos en consideraci\u00f3n.\nNo ano 2012, as protestas contra o proxecto Conga volv\u00e9ronse masivas en varias partes da rexi\u00f3n Cajamarca, e en xullo, cinco protestantes morreron. O 21 de outubro, Acu\u00f1a deulles a benvida \u00f3s protestantes para que estivesen nas s\u00faas terras. Unha semana despois, ser\u00eda sentenciada a pagar S/. 200 soles (aproximadamente US$70) a Yanacocha, deixar as s\u00faas terras dentro dos seguintes 30 d\u00edas e a tres anos de c\u00e1rcere suspendida, por ter ocupado ilegalmente terreos da mineira. As s\u00faas apelaci\u00f3ns entre 2012 e 2014 non tiveron \u00e9xito, e os xulgados reafirmar\u00edan a sentenza inicial.\nO 5 de maio de 2014, a Comisi\u00f3n Interamericana de Dereitos Humanos (CIDH) da OEA pediulle \u00f3 goberno peruano adoptar medidas preventivas para salvagardar os dereitos de 46 l\u00edderes comuneiros, inclu\u00edndo a familia Chaupe.\nEn decembro de 2014, as denuncias de Newmont contra os Chaupe por actos criminais foron rexeitadas, e en febreiro de 2015 as forzas de seguridade da mineira destru\u00edron os alicerces dunha casa que ti\u00f1an pensado constru\u00edr os Chaupe. As protestas estender\u00edanse cara a Lima e internacionalmente. Amnist\u00eda Internacional mobilizouse na s\u00faa defensa. A CIDH pediulle \u00f3 estado peruano medidas de protecci\u00f3n para os Chaupe, pero este non tomou acci\u00f3n algunha.\nO 18 de abril de 2016, M\u00e1xima Acu\u00f1a foi galardoada co Premio Medioambiental Goldman pola s\u00faa loita na defensa do medio ambiente."}
{"id": "487284", "revid": "23204", "url": "https://gl.wikipedia.org/wiki?curid=487284", "title": "M\u00e1xima Acu\u00f1a Atalaya", "text": ""}
{"id": "487285", "revid": "23204", "url": "https://gl.wikipedia.org/wiki?curid=487285", "title": "Filmes de Corea do Sur propostos \u00f3 \u00d3scar \u00f3 mellor filme internacional", "text": "Corea do Sur presentou filmes para o \u00d3scar \u00f3 mellor filme internacional por primeira vez no ano 1962. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos. O candidato de Corea do Sur \u00e9 escollido anualmente por un comit\u00e9 especial composto polo Consello Coreano do Cinema.\nAt\u00e9 o ano 2022, trinta e catro filmes surcoreanos foron propostos \u00f3 \u00d3scar \u00f3 mellor filme internacional, e s\u00f3 un foi finalmente nomeado \u00f3 premio, \"Gisaengchung\" (2019) quen finalmente ga\u00f1ou o premio, ademais do \u00d3scar \u00f3 mellor filme, o \u00d3scar \u00f3 mellor director e o \u00d3scar \u00f3 mellor gui\u00f3n orixinal. En 2018, \"Beoning\" converteuse no primeiro filme surcoreano na lista curta de decembro na 91\u00aa edici\u00f3n dos premios, mais finalmente non foi nomeado. Corea do Norte nunca presentou un filme para participar na competici\u00f3n.\nAs tres primeiras propostas foron dirixidas por Shin Sang-ok, as\u00ed como a edici\u00f3n de 1990. Shin f\u00edxose famoso internacionalmente despois de declarar que estivera retido en Corea do Norte entre 1978\u20131986, e fora obrigado a facer filmes para Kim Jong-il. Lee Chang-dong dirixiu tres dos filmes escollidos por Corea do Sur. Outros seis directores, Lee Doo-yong, Kim Ki-duk, Kim Tae-kyun, Lee Joon-ik, Jang Hoon e Bong Joon-ho, presentaron cadanseus dous filmes.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Corea do Sur para a s\u00faa valoraci\u00f3n pola Academia co respectivo ano e cerimonia de entrega. T\u00f3dalas propostas foron rodadas en lingua coreana."}
{"id": "487287", "revid": "23204", "url": "https://gl.wikipedia.org/wiki?curid=487287", "title": "Marianne (serie de televisi\u00f3n)", "text": "Marianne \u00e9 unha serie de televisi\u00f3n francesa de terror creada e dirixida por Samuel Bodin, escrita por Bodin e Quoc Dang Tran e protagonizada Victoire Du Bois, Lucie Boujenah e Tiphaine Daviot. Conta a historia dunha novelista chamada Emma Larsimon que descobre que as personaxes que escribe nos seus libros de terror tam\u00e9n existen no mundo real. A serie estreouse o 13 de setembro de 2019 en Netflix. A serie foi cancelada despois dunha tempada en xaneiro de 2020.\nProduci\u00f3n.\nA serie foi rodada en varias localidades da Breta\u00f1a, como Clohars-Carno\u00ebt, Pl\u00e9neuf-Val-Andr\u00e9, Fr\u00e9hel, Jugon-les-Lacs e Pl\u00e9venon, as\u00ed como no hospital psiqui\u00e1trico Maison Blanche e na localidade de Mennecy en Illa de Francia."}
{"id": "487289", "revid": "23204", "url": "https://gl.wikipedia.org/wiki?curid=487289", "title": "Filmes de Kosovo propostos \u00f3 \u00d3scar \u00f3 mellor filme internacional", "text": "Kosovo presentou filmes para o \u00d3scar \u00f3 mellor filme internacional por primeira vez no ano 2014. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, nove filmes kosovares foron propostos \u00f3 \u00d3scar \u00f3 mellor filme internacional, mais ning\u00fan deles foi finalmente nomeado para o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Kosovo para a s\u00faa valoraci\u00f3n pola Academia co respectivo ano e cerimonia de entrega."}
{"id": "487293", "revid": "23204", "url": "https://gl.wikipedia.org/wiki?curid=487293", "title": "Zana (filme)", "text": "Zana \u00e9 un filme kosovar de 2019 dirixido por Antoneta Kastrati. Foi escollido como candidato de Kosovo \u00f3 \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nAtormentada polos seu pasado reprimido e presionada pola familia para buscar tratamento de curandeiros m\u00edsticos pola s\u00faa infertilidade, unha muller kosovar loita por reconciliar as expectativas da maternidade cun legado de brutalidade en tempos de guerra."}
{"id": "487296", "revid": "88215", "url": "https://gl.wikipedia.org/wiki?curid=487296", "title": "Rodrigo Corrales", "text": "Rodrigo Corrales Rodal, nado en Cangas o 24 de xaneiro de 1991, \u00e9 un xogador de balonm\u00e1n galego. Xoga de porteiro e milita dende 2020 no Veszpr\u00e9m KC da Primeira Divisi\u00f3n de Hungr\u00eda. Dende 2014 \u00e9 internacional coa selecci\u00f3n espa\u00f1ola, coa que ga\u00f1ou dous Campionatos de Europa en 2018 e 2020, quedou terceiro nos Campionatos do Mundo de 2021 e 2023 e logrou a medalla de bronce nos Xogos Ol\u00edmpicos de 2020.\nTraxectoria.\nNaceu en Cangas, fillo e neto de mari\u00f1eiros. Un dos seus av\u00f3s compet\u00eda en trai\u00f1eiras, e ga\u00f1ou en 1961 con Tir\u00e1n o Campionato de Espa\u00f1a de Trai\u00f1eiras. Durante a s\u00faa infancia practicou numerosos deportes, entre eles o f\u00fatbol, no que acostumaba a xogar de porteiro. Antes de acabar a Primaria comezou a xogar ao balonm\u00e1n e entrou no Club Balonm\u00e1n Cangas.\nAos 15 anos deixou Cangas para fichar polo FC Barcelona. Xogou varios anos no filial e conquistou con este a Divisi\u00f3n de Honra Prata na tempada 2011/12. Ao ano seguinte sa\u00edu cedido ao Huesca, da Liga ASOBAL, onde xogou durante d\u00faas tempadas. Entre 2014 e 2017 xogou no Orlen Wis\u0142a P\u0142ock de Polonia adestrado por Manolo Cadenas, co que quedou tres veces subcampi\u00f3n da liga polaca e co que empezou a destacar de xeito internacional.\nEn 2017 fichou polo Paris Saint-Germain, co que xogou tres tempadas, ga\u00f1ando nas tres ocasi\u00f3ns a liga francesa. No equipo parisiense xogou como gardameta titular e foi elixido na tempada 2019/20 como o mellor porteiro da liga, despois de quedar segundo nas votaci\u00f3ns na campa\u00f1a anterior.\nNa tempada 2020/21 fichou polo Veszpr\u00e9m KC, da liga h\u00fangara. Pouco despois da s\u00faa chegada disputou a Final Four da Liga SEHA da tempada anterior, que fora adiada por mor da pandemia de COVID-19. Conquistou o t\u00edtulo e foi elixido mellor xogador da Final Four e mellor gardameta do torneo.\nSelecci\u00f3n espa\u00f1ola.\nA\u00ednda que foi convocado en 2013 para un encontro amigable da selecci\u00f3n espa\u00f1ola no partido das estrelas da Liga ASOBAL, o seu debut oficial produciuse en abril de 2014 contra a selecci\u00f3n su\u00edza. Foi a partir de 2016, cando comezou a ocupar de xeito habitual a porter\u00eda da selecci\u00f3n, altern\u00e1ndose no posto co toledano Gonzalo P\u00e9rez de Vargas. En 2017 disputou o seu primeiro Campionato do Mundo, e no 2018 ga\u00f1ou o Campionato de Europa, revalidando o t\u00edtulo na seguinte edici\u00f3n, en 2020.\nEn 2021 disputou o seu terceiro Mundial, rematando terceiro ao ser eliminado en semifinais pola Dinamarca de Niklas Landin. Foi convocado polo adestrador Jordi Ribera para os Xogos Ol\u00edmpicos de Toquio, onde o equipo espa\u00f1ol, capitaneado por Ra\u00fal Entrerr\u00edos, acadou as semifinais, sendo de novo eliminado por Dinamarca. Logrou o bronce ao derrotar no partido polo terceiro posto ao combinado exipcio.\nEn 2023 xogou o cuarto Mundial da s\u00faa carreira, acadando outra vez as semifinais e perdendo tam\u00e9n nesta edici\u00f3n ante Dinamarca. Volveu conseguir o terceiro posto, ga\u00f1ando a Suecia."}
{"id": "487297", "revid": "88215", "url": "https://gl.wikipedia.org/wiki?curid=487297", "title": "Liga de Francia de balonm\u00e1n", "text": ""}
{"id": "487298", "revid": "88215", "url": "https://gl.wikipedia.org/wiki?curid=487298", "title": "Liga de Francia de Balonm\u00e1n", "text": ""}
{"id": "487299", "revid": "88215", "url": "https://gl.wikipedia.org/wiki?curid=487299", "title": "Liga francesa de balonm\u00e1n", "text": ""}
{"id": "487300", "revid": "88215", "url": "https://gl.wikipedia.org/wiki?curid=487300", "title": "Manolo Senra", "text": ""}
{"id": "487302", "revid": "98629", "url": "https://gl.wikipedia.org/wiki?curid=487302", "title": "Costa da Morte (filme)", "text": "Costa da Morte \u00e9 un filme documental galego dirixido por Lois Pati\u00f1o que se estreou no 2013. Foi producido polo estudio coru\u00f1\u00e9s Zeitun Films. No Festival de Locarno ga\u00f1ou o premio \u00f3 mellor director emerxente na secci\u00f3n Cineastas do Presente. O filme conta a relaci\u00f3n entre o home e a paisaxe da Costa da Morte.\nGalard\u00f3ns e nomeamentos.\nPremios Mestre Mateo 2013.\n\"Costa da Morte\" ga\u00f1ou o Premio Mestre Mateo \u00f3 mellor documental."}
{"id": "487305", "revid": "785", "url": "https://gl.wikipedia.org/wiki?curid=487305", "title": "Fernando Ojea", "text": ""}
{"id": "487306", "revid": "785", "url": "https://gl.wikipedia.org/wiki?curid=487306", "title": "Descripcion del Reyno de Galizia", "text": "Descripcion del Reyno de Galizia p\u00f3dese referir a:"}
{"id": "487307", "revid": "98629", "url": "https://gl.wikipedia.org/wiki?curid=487307", "title": "L\u00faa vermella", "text": "L\u00faa vermella \u00e9 un filme galego dirixido por Lois Pati\u00f1o que se estreou no ano 2020 no Festival Internacional de Cinema de Berl\u00edn, dentro da secci\u00f3n Forum. A s\u00faa estrea nos cinemas estaba prevista para o 30 de abril. \u00c9 o segundo filme de Pati\u00f1o sete anos despois da estrea de \"Costa da Morte\" (2013).\nSinopse.\nA historia trasl\u00e1danos a unha vila costeira na que o tempo se detivo. Os habitantes est\u00e1n todos paralizados, mentres que a natureza e os animais contin\u00faan en movemento. Todos os habitantes est\u00e1n angustiados porque o mergullador Rubio de Camelle desapareceu no mar. Alg\u00fans culpan \u00e1 l\u00faa vermella. Outros ao mar. Outros a unha besta submarina.\nProduci\u00f3n.\nA rodaxe transcorreu entre a comarca de Terra de Lemos e a Costa da Morte."}
{"id": "487308", "revid": "98629", "url": "https://gl.wikipedia.org/wiki?curid=487308", "title": "Diplodus cervinus", "text": "Diplodus cervinus, co\u00f1ecido en galego como sargo acasta\u00f1ado, \u00e9 unha especie de peixe actinopterixio da orde dos perciformes e familia dos esp\u00e1ridos, unha das 23 integradas actualmente (2020) no x\u00e9nero \"Diplodus\".\nTaxonom\u00eda.\nDescrici\u00f3n.\nA especie foi descrita en 1838 polo icti\u00f3logo e malac\u00f3logo ingl\u00e9s, Richard Thomas Lowe, especializado na flora e m\u00e1is na fauna mari\u00f1a do arquip\u00e9lago de Madeira, baixo o nome de \"Charax cervinus\".\nSin\u00f3nimos.\nAdemais de polo nome actualmente v\u00e1lido, a especie foi co\u00f1ecida polos sin\u00f3nimos seguintes:\nNome galego.\nO icti\u00f3logos galegos propo\u00f1en para esta especie o nome de sargo acasta\u00f1ado.\nSubespecies.\nTradicionalmente reco\u00f1ec\u00edanse dentro da especie as seguintes tres subespecies:\nPero segundo o World Register of Marine Species na actualidade (2020), non se reco\u00f1ece ningunha, xa que: \nDa mesma opini\u00f3n \u00e9 o Sistema Integrado de Informaci\u00f3n Taxon\u00f3mica, que non reco\u00f1ece ningunha subespecie.\nCaracter\u00edsticas.\nO sargo acasta\u00f1ado ten un corpo de forma ovalada, comprimido lateralmente, e alto nos xuven\u00eds, xa que nos adultos isto non \u00e9 tan marcado por mor do grosor do rostro e dos labios, e do avultamento da caluga. No adulto a cabeza presenta rostro groso, ollos pequenos e boca terminal cun foci\u00f1o acabado en punta, cuns labios grosos. O maxilar superior est\u00e1 armado con de 10 a 12 dentes incisivos estreitos, alongados e implantados oblicuamente; na mand\u00edbula hai 8 incisivos, e en ambos os maxilares hai d\u00faas series de dentes molariformes (en forma de moa).\nA s\u00faa cor de fondo \u00e9 prateada ou agrisada con bandas verticais escuras, as cinco primeiras percorren o corpo desde o ped\u00fanculo ped\u00fanculo caudal at\u00e9 o nivel das aletas pectorais, e outra caracter\u00edstica banda escura atravesa o espazo entre os ollos. A aleta caudal \u00e9 alta, e de lonxitude igual \u00e1 da cabeza; as aletas pectorais son m\u00e1is longas que as pelvianas, que alcanzan no seu extremo distal a orixe da aleta anal. Todas as aletas son de cor moi escura. A li\u00f1a lateral, completa, aparece fortemente arqueada.\n\u00c9 un peixe que pode alcanzar unha lonxitude m\u00e1xima de 55 cm, pero a lonxitude media \u00e9 de 35 cm. O tama\u00f1o normal dos esp\u00e9cimes que se pescan vai dos 30 aos 35 cm.\nDistribuci\u00f3n e h\u00e1bitat.\n\"Diplodus cervinus\" at\u00f3pase no Atl\u00e1ntico oriental, desde o golfo de Biscaia at\u00e9 Sur\u00e1frica, e tam\u00e9n no mar Mediterr\u00e1neo, a\u00ednda que neste mar \u00e9 pouco com\u00fan.\nA s\u00faa \u00e1rea de distribuci\u00f3n abarca desde os 47\u00b0 N at\u00e9 os 35\u00b0 S, e desde os 19\u00b0 O at\u00e9 os 36\u00b0 L.\n\u00c9 un peixe de augas mari\u00f1as subtropicais, bentopel\u00e1xico, que habita na plataforma continental, en fondos rochosos de 30 a 80 m de profundidade, ocean\u00f3dromo, \npero tam\u00e9n pode descender at\u00e9 os 300 m en fondos fangosos. Forma pequenos grupos de 4 o 5 individuos de diferentes tama\u00f1os.\nOs xuven\u00eds prefiren zonas pouco profundas e tranquilas con rochas, e sobre prader\u00edas submarinas de \"Zostera\" sp.\nOs adultos adoitan viviren en noiros rochosos, e entre restos de barcos naufragados, a profundidades de entre os 30 aos 80 m.\nBiolox\u00eda.\nSegundo a presi\u00f3n pesqueira que sofre na zona dos fondos mari\u00f1os, o sargo acasta\u00f1ado ten un comportamento solitario ou gregario.\n\"Diplodus cervinus\" \u00e9 carn\u00edvoro, e a s\u00faa dieta constit\u00faena principalmente organismos invertebrados bent\u00f3nicos, como ourizos de mar, vermes e moluscos bivalvos.\nReprod\u00facese nos meses de febreiro a abril.\nAmmeazas.\n\"Diplodus cervinus\" e obxecto de sobrepesca no arquip\u00e9lago Canario. Dado que esta especie ten un proceso vital relativamente lento e un longo tempo de xeraci\u00f3n, crese que este impacto representa unha ameaza significativa para as poboaci\u00f3ns locais.\nEstado de conservaci\u00f3n.\nSegundo os expertos da Uni\u00f3n Internacional para a Conservaci\u00f3n da Natureza e dos Recursos Naturais (UICN), a nivel global \"Diplodus cervinus\" abarca unha \u00e1rea de dispersi\u00f3n desde o mar Cant\u00e1brico at\u00e9 o arquip\u00e9lago Canario e o de Cabo Verde. A especie, nas Canarias, \u00e9 obxecto de sobrepesca, polo aque \u00e9 necsario controlala, xa que experimentou unha reduci\u00f3n da s\u00faa abundancia at\u00e9 o 85 % do nivel de equilibrio, e co 58 % das capturas totais inferiores \u00e1 lonxitude do peixe na madurez. Iniciativas de repoboaci\u00f3n tiveron lugar en augas portuguesas do arquip\u00e9lago de Madeira, pero \u00e9 prob\u00e1bel que se precise unha xesti\u00f3n adicional para evitar que descenda a poboaci\u00f3n. Pese a iso, a UICN cualifica a especie, a nivel global, como \"LC\" (pouco preocupante).\nA nivel europeo, \"Diplodus cervinus\" pode ser abundante localmente nas augas europeas, e hai evidencias de que a distribuci\u00f3n da especie no Mediterr\u00e1neo occidental se expandiu nos \u00faltimos anos, posibelmente como consecuencia do cambio clim\u00e1tico. Existen algunhas evidencias de descensos da poboaci\u00f3n nalg\u00fanhas zonas, polo que a UICN recomenda que a especie sexa controlada de cerca, cualificando, por\u00e9n, o seu status como \"LC\" (pouco procupante)."}
{"id": "487310", "revid": "23204", "url": "https://gl.wikipedia.org/wiki?curid=487310", "title": "Lois Pati\u00f1o Lamas", "text": ""}
{"id": "487313", "revid": "98629", "url": "https://gl.wikipedia.org/wiki?curid=487313", "title": "Gary Kildall", "text": "Gary Arlen Kildall, nado en Seattle o 19 de maio de 1942 e finado en Monterey o 11 de xullo de 1994, foi o creador do sistema operativo CP/M (posteriormente DR-DOS e da interface gr\u00e1fica de usuario GEM Desktop, e fundador de Digital Research).\nTraxectoria.\nGary Kildall naceu e creceu en Seattle, Washington, onde a s\u00faa familia levaba unha escola de n\u00e1utica. O seu pai, Joseph Kildall, era un capit\u00e1n de ascendencia norueguesa. A s\u00faa nai, Emma, era en parte de orixe sueca, xa que a avoa de Gray nacera en L\u00e5ngb\u00e4ck, Suecia, mais emigrara ao Canad\u00e1 aos vinte e tres anos.\nKildall casou con Dorothy McEwen en 1963 mentres ambos estaban a cursar estudos de secundaria. Ao nacer o primeiro fillo de ambos, Scott, mud\u00e1ronse a Monterey Peninsula en 1969. En 1971 tiveron a s\u00faa primeira filla, Kristin. Kildall graduouse como profesor de matem\u00e1ticas na Universidade de Washington en Seattle a principios da d\u00e9cada de 1970.\nMentres traballaba como profesor na Escola Naval de Posgraduado (NPS) en Monterey, California, implementou a linguaxe de programaci\u00f3n PL/I para os microprocesadores 4004 e 8008 ao mesmo tempo que traballaba como consultor para Intel. Despois de obter o doutoramento ciencias da Computaci\u00f3n, dedicouse en 1973 a crear un sistema operativo para as intel Intellec 8. Refer\u00edase a esas versi\u00f3ns como PL/M, M por microcomputadora e de al\u00ed xurdiu CP/M.\nDespois de ofrecer a s\u00faa obra CP/M a Intel, esta empresa non amosou interese ning\u00fan niso, as\u00ed que xunto coa s\u00faa esposa Dorothy fundou a compa\u00f1\u00eda Intergalactic Digital Research en 1974, e a s\u00faa sede estaba situada na 801 Lighthouse Avenue, Pacific Grove, California. Logo de renunciar ao seu traballo en 1976 en NPS foi renomeada como Digital Research Incorporated. Continuou a traballar en CP/M e ao principio vend\u00edao en anuncios clasificados nas \u00faltimas p\u00e1xinas de revistas de computaci\u00f3n. \nCo lanzamento da Altair 8800 en xaneiro de 1975 finalmente hab\u00eda un sistema comercial capaz de executar CP/M, e antes da fin dese ano xurdiron varios computadores cl\u00f3nicos con sistemas de discos que o requir\u00edan. Contra 1977, era o m\u00e1is popular dos sistemas operativos de microcomputadora en existencia, executando en case todas as computadoras baseadas nun procesador Intel 8080 ou Zilog Z80. Para esa \u00e9poca os ingresos de Digital Research acadaron os 25 mill\u00f3ns de d\u00f3lares (equivalentes a m\u00e1is de cen mill\u00f3ns do ano 2018).\nEn 1980, IBM achegouse acerc\u00f3 a Digital Research buscando unha versi\u00f3n do CP/M para a s\u00faa pr\u00f3xima computadora persoal. Kildall deixou esperando os representantes de IBM varias horas para voar na s\u00faa avioneta xunto coa s\u00faa esposa, que estaba de aniversario e era quen manexaba as relaci\u00f3ns comerciais da empresa. Outra historia di que IBM quer\u00eda que Dorothy asinase o seu acordo de non divulgaci\u00f3n est\u00e1ndar, que ela consideraba moi limitador. Esencialmente, Digital Research esix\u00eda un pagamento por cada copia vendida mentres que IBM quer\u00eda un gran pagamento polos dereitos de uso, sen limitaci\u00f3ns. IBM volveu para falar con Microsoft e Bill Gates viu a oportunidade comercial da s\u00faa vida. Obtivo os dereitos para un clon de CP/M chamado QDOS (Quick and Dirty Operating System) escrito por Tim Paterson de Seattle Computer, foi licenciado a IBM, e as\u00ed naceu o MS-DOS/PC-DOS.\nM\u00e1is tarde, IBM descubriu que o sistema operativo de Gates poder\u00eda infrinxir o copyright de CP/M, p\u00faxose en contacto con Kildall, e acordaron que este non os levar\u00eda a xu\u00edzo a cambio de que xunto co PC-DOS se vendese o CP/M. O prezo fixado era de 250 d\u00f3lares para o CP/M e 40 para o PC-DOS. \nA decisi\u00f3n de empregar o sistema operativo de Microsoft foi o principio da fin de Digital Research como o maior produtor mundial de software para microcomputadoras.\nDR-DOS.\nDigital Research perdeu a longa batalla por promover o seu CPM-86 as\u00ed que o modificaron para empregar as mesmas aplicaci\u00f3ns que MS-DOS e PC-DOS, volv\u00e9ndoo lanzar en maio de 1988 como DR-DOS. A primeira versi\u00f3n p\u00fablica foi o DR-DOS 3.41 que ofrec\u00eda mellores caracter\u00edsticas que o ent\u00f3n MS-DOS 3.3.\nEsta foi outra perdida: a\u00ednda que o produto con cada versi\u00f3n presentou innovaci\u00f3ns que sempre o compararon favorablemente contra o MS-DOS, Digital Research non puido sustentar a desleal competencia de Microsoft e Kildall acabou por vender a s\u00faa compa\u00f1\u00eda a Novell, non obstante, o produto a\u00ednda existe en diferentes encarnaci\u00f3ns.\nGEM Desktop.\nOutro importante produto de Gary foi a primeira interface gr\u00e1fica de usuarios para o procesador 8086, GEM Desktop, lanzado en febreiro de 1985. A pesar das s\u00faas prestaci\u00f3ns, o produto non tivo moito \u00e9xito como sistema independente e a s\u00faa \u00faltima versi\u00f3n p\u00fablica sa\u00edu en novembro de 1988. Por\u00e9n, continuou a venderse a empresas como interface gr\u00e1fica para os seus produtos, salientando o Atari ST e o Ventura Publisher. Tam\u00e9n se empregou en Digital Research para produtos derivados como ViewMax. A s\u00faa li\u00f1a de desenvolvementeo sobreviviu ata a adquisici\u00f3n de Digital Research por Novell.\nOutros proxectos.\nDespois do CP/M, preocupado pola proliferaci\u00f3n de BASIC nas microcomputadoras, Kildall creou PL/I-80, un subconxunto da linguaxe de programaci\u00f3n PL/I que funcionaba en computadoras con CP/M. Tam\u00e9n desenvolveu varios proxectos experimentais, inclu\u00edndo unha posta en marcha da linguaxe de programaci\u00f3n educativa LOGO, interfaces entre computadoras e lectoras de CD-ROM, e reprodutores de videodiscos. Ademais, creou unha versi\u00f3n para CD-ROM da \"Grolier's Encyclopedia\" en 1985, sendo o primeiro en logralo (o seu prototipo foi gravado en videodisco, xa que o CD-ROM a\u00ednda non sa\u00edra ao mercado). \nRetiro.\nKildall abandonou Digital Research en 1991 cando a compa\u00f1\u00eda foi vendida a Novell, e mudouse \u00e1 \u00e1rea suburbana de Austin, Texas, mantendo un segundo fogar en California e axudando os nenos v\u00edtimas do VIH. Amigos e co\u00f1ecidos reco\u00f1ecen o desenganado que estaba por como o MS-DOS, cun dese\u00f1o baseado case por completo nas s\u00faas ideas para CP/M, fixeron famosos a Bill Gates e Microsoft, mentres que el languidec\u00eda na escuridade. Nunca m\u00e1is apareceu en espect\u00e1culos televisivos como \"The Computer Chronicle\" onde actuaba como coanfitri\u00f3n.\nMorte.\nO 8 de xullo de 1994, Kildall sufriu unha ca\u00edda nun bar de moteiro de Monterey, California e golpeou a cabeza. A circunstancias exactas da lesi\u00f3n non est\u00e1n claras. Nos \u00faltimos anos fora alcoh\u00f3lico. Varias fontes afirman que caeu dunha cadeira, que tropezou ou que foi atacado porque entrara no Franklin Street Bar &amp; Grill levando roupa de Harley-Davidson. Ingresou e sa\u00edu do hospital d\u00faas veces, e faleceu tres d\u00edas despois no Hospital Comunitario de Monterey Peninsula. Unha autopsia realizada o d\u00eda seguinte non determinou de xeito conclusivo unha causa da morte. Est\u00e1 enterrado no Evergreen Washelli Memorial Park ao norte de Seattle."}
{"id": "487314", "revid": "89787", "url": "https://gl.wikipedia.org/wiki?curid=487314", "title": "Zewditu", "text": "Zewditu (en ge'ez: \u12d8\u12cd\u12f2\u1271), nada en Werreyimenu o 29 de abril de 1876 e finada en Ad\u00eds Abeba o 2 de abril de 1930, foi emperatriz de Etiop\u00eda entre o 27 de setembro de 1916 e o 2 de abril de 1930. Foi a primeira muller de \u00c1frica cabeza dun estado reco\u00f1ecido internacionalmente nos s\u00e9culos XIX e XX. Filla de Menelik II, foi moi co\u00f1ecida pola s\u00faa devoci\u00f3n relixiosa e por oporse \u00e1s medidas reformistas de Tafari Makonnen, quen despois da s\u00faa morte foi o emperador Haile Selassie.\nTraxectoria.\nMocidade.\nBautizada como Askala Maryam (\"Askal de Mar\u00eda\", un tipo de flor), Zewditu foi a filla m\u00e1is vella do negus Menelik de Shewa, o futuro emperador Menelik II de Etiop\u00eda. A s\u00faa nai, Weyziro Abechi, foi unha nobre de Shewa que foi por pouco tempo compa\u00f1eira de Menelik. A nai de Zewditu faleceu cando ela era moi nova, e o futuro imperio foi elevado polo seu pai e a s\u00faa consorte Baffana. O negus Menelik contraeu despois matrimonio con Taytu Betul, mais sen ter descendencia con ela. Menelik ti\u00f1a tres fillos reco\u00f1ecidos: Zewditu, Asfaw Wossen, que morreu a idade temper\u00e1, e outra filla chamada Shewa Regga, nai de Lij Iyasu, o eventual herdeiro de Melenik. A pesar diso, o emperador mant\u00edvose achegado a Zewditu, quen, a s\u00faa vez tam\u00e9n ti\u00f1a bo trato coas s\u00faa madrasta, a emperatriz Taytu, e viviu a maior parte da s\u00faa vida con ela.\nEn 1886, con s\u00f3 10 anos de idade, Zewditu foi casada con \"Ras\" Araya Selassie Yohannes, fillo e herdeiro do emperador Yohannes IV. A voda foi pol\u00edtica, concertada cando Menelik accedeu a obedecer os ditados de Yohannes. Eventualmente, Yohannes e Menelik volveron entrar en conflito. O matrimonio, mentres os pais dos contraentes estaban en disputa, non tivo fillos, sendo ela demasiado nova ao comezo do matrimonio, e mentres tanto, Araya Selassie Yohannes tivo un fillo con outra muller. Cando Araya Selassie finou en 1888, Zewditu deixou Mekele e volveu \u00e1 corte do seu pai en Shewa. A pesar da hostilidade entre Menelik e Yohannes, Zewditu mantivo durante todo ese tempo boas relaci\u00f3ns con ambos.\nZewditu tivo despois outros dous matrimonios, ambos breves, antes de contraer matrimonio con \"Ras\" Gugsa Welle, que era sobri\u00f1o da emperadora Taytu. Zewditu estaba xa en bos termos con Taytu, mais o establecemento dun v\u00ednculo directo con ambos acabou por cimentar a relaci\u00f3n. Consid\u00e9rase que, ao contrario que os seus matrimonios anteriores, o casamento de Zewditu con Gugsa Welle foi feliz.\nReinado.\nTrala morte do emperador Yohannes IV na batalla de Metemma, Negus Menelik de Shewa asumiu o poder e converteuse en emperador en 1889. Menelik faleceu en 1913, e \"Lij\" Iyazu, fillo da media irm\u00e1 de Zewditu, Shewa Regga, que fora publicamente declarado herdeiro aparente en 1909, asumiu o trono. Iyasu consideraba a Zewditu unha ameaza potencial contra o seu poder, e exiliouna a ela e o seu marido ao campo. Debido ao medo \u00e1 inestabilidade que pod\u00eda causar, o gabinete de ministros decidiu non proclamar publicamente a morte de Menelik II. Como resultado, Iyasu nunca foi proclameado oficialmente como emperador Iyasu V. Por\u00e9n, tanto a morte de Menelik como o ascenso \"de facto\" de Iyasu ao trono eran amplamente co\u00f1ecidos e aceptados. As autoridades eclesi\u00e1sticas, o rexente \"Ras\" Tessema e os ministros acordaron que a coroaci\u00f3n de Iyasu deber\u00eda ser posposta ata que fose un pouco m\u00e1is vello e tomase a comu\u00f1\u00f3n coa s\u00faa esposa, o que far\u00eda o matrimonio indisoluble para a Igrexa Ortodoxa. Non obstante, Iyasu axi\u00f1a atopou problemas no poder e non foi coroado. \u00c1 nobreza non lle gustaba polo seu comportamento inestable e a igrexa ti\u00f1a a sospeita de que ti\u00f1a simpat\u00edas musulm\u00e1s. Tras varios anos de problemas, Iyasu foi apartado do poder. Zewditu foi chamada \u00e1 capital, e o 27 de setembro de 1916, o Consello de Estado e a Igrexa Ortodoxa Et\u00edope Tewahedo anunciaron oficialmente a morte do emperador Menelik II e depuxeron a Iyasu en favor de Zewditu. O t\u00edtulo oficial de Zewditu foi \"Ra\u00ed\u00f1a de Reis\" (\"Negiste Negest\"), modificaci\u00f3n do t\u00edtulo tradicional \"Rei de Reis\" (\"N\u0259gus\u00e4 N\u00e4g\u00e4st\").\nMentres a aristocracia conservadora et\u00edope en xeral apoiou a Zewditu, moitos dos seus parentes non tiveron o mesmo apoio. A madrasta de Zewditu e a t\u00eda do seu marido, Taytu Betul, que fora esposa de Melenek II, fuxiran da capital despois da morte de Menelik II, mais desconfiaba a\u00ednda debido ao evidente favoritismo que exercera durante o reindado do seu \u00faltimo esposo. Nun intento de limitar a s\u00faa influencia, a aristocracia ama\u00f1ou para o seu sobri\u00f1o, o marido de Zewditu Ras Gugsa Welle, adxunto ao goberno remoto, quit\u00e1ndoo da corte. Este movemento, mentres se intentaba unha folga contra Taytu m\u00e1is que contra Zewditu, crese que molestou considerablemente a Zewditu. Esta sufriu a culpa de tomar o trono de Lij Iyasu, a quen Melenek II quer\u00eda como sucesor, pois a\u00ednda que ela consideraba que o derrocamento de Iyasu era necesario, tam\u00e9n admirara o seu pai, e non quer\u00eda desouvir os seus desexos. A separaci\u00f3n do seu marido e a culpa por tomar o trono de Iyasu converteron o seu imperio en non moi feliz. Pero a\u00ednda que Iyasu a tratara con inxuria, ela tivo moito m\u00e1is afecto cara ao seu sobri\u00f1o Iyasu, e crese que chorou amargamente cando o seu sobri\u00f1o foi excomungado por apostas\u00eda. A emperatriz foi progresivamente retir\u00e1ndose dos asuntos de Estado cara ao retiro, o xex\u00fan e a oraci\u00f3n, mentres que quen a rodeaba, como Tafari Makonen, foron ga\u00f1ando poder e influencia na corte.\nMorte e sucesi\u00f3n.\nO 2 de abril de 1930, dous d\u00edas despois de que \"Ras\" Gugsa Welle fose asasinado nunha batalla, a emperatriz Zewditu faleceu. S\u00e1bese que Zewditu sufr\u00eda de diabetes, e estaba gravemente enferma de febre tifoide, a\u00ednda que non hai acordo xeral sobre se esa foi a causa do seu pasamento. Segundo algunhas historias populares, morreu de conmoci\u00f3n e aflici\u00f3n ao saber da morte do seu marido, mais outras fontes contradino, indicando que non foi informada do resultado da batalla antes da morte repentina. Algunhas fontes diplom\u00e1ticas de Ad\u00eds Abeba informaron nesa \u00e9poca que a emperatriz foi mergullada nun gran colector con auga fr\u00eda para curala da s\u00faa doenza, mais o seu corpo entrou en shock e faleceu pouco despois.\nZewditu foi sucedida no trono por \"Negus\" Tafari, que tomou o nome de emperador Haile Selassie."}
{"id": "487315", "revid": "5863", "url": "https://gl.wikipedia.org/wiki?curid=487315", "title": "Alba de groria", "text": ""}
{"id": "487317", "revid": "72012", "url": "https://gl.wikipedia.org/wiki?curid=487317", "title": "Sargo acasta\u00f1ado", "text": ""}
{"id": "487318", "revid": "89787", "url": "https://gl.wikipedia.org/wiki?curid=487318", "title": "Real Casa da Moeda de Australia", "text": "A Real Casa da Moeda de Australia (en ingl\u00e9s: \"Royal Australian Mint\") \u00e9 unha f\u00e1brica de moeda establecida en Camberra, Australia, en 1965, dependente do Goberno australiano, encargada da cu\u00f1axe das moedas de curso legal no pa\u00eds, do sistema do d\u00f3lar australiano.\nA ceca ten a condici\u00f3n de Axencia de Servizo P\u00fablico, xestionada polo Ministerio de Facenda australiano.\nOs billetes australianos impr\u00edmense na entidade p\u00fablica \"Note Printing Australia\", en Melbourne, dependente do Banco da Reserva de Australia.\nCon anterioridade \u00e1 instalaci\u00f3n desta ceca p\u00fablica, as moedas australianas cu\u00f1\u00e1banse nas ramas da \"Royal Mint\" brit\u00e1nica establecidas no pa\u00eds (\"Sydney Mint\", \"Melbourne Mint\" e \"Perth Mint\"). Destas tres, a ceca de Perth \u00e9 a \u00fanica que mant\u00e9n a s\u00faa actividade, xa non como rama da matriz londiniense sen\u00f3n dependente do Goberno de Australia Occidental, e enc\u00e1rgase da cu\u00f1axe de moedas de investimento.\nHistoria.\nA idea de fundar esta casa de moeda xurdiu en 1959, cando se propuxo o traslado \u00e1 capital do pa\u00eds, Camberra, da rama que a \"Royal Mint\" brit\u00e1nica ti\u00f1a en Melbourne. As obras comezaron en febreiro de 1963 e a s\u00faa inauguraci\u00f3n oficial tivo lugar o 22 de febreiro de 1965, presidida polo Duque de Edimburgo, coincidindo co inicio da fabricaci\u00f3n das moedas do novo sistema decimal do d\u00f3lar australiano, postas en circulaci\u00f3n o 14 de febreiro de 1966. O establecemento da Real Casa da Moeda de Australia tivo un custo de cinco mill\u00f3ns de d\u00f3lares para a construci\u00f3n do edificio e outros catro mill\u00f3ns para o seu equipamento.\nA nova ceca e a de Melbourne operaron simultaneamente en tanto que non se chegara a producir o volume suficiente das moedas do novo sistema para abastecer convenientemente o mercado. Tras ese per\u00edodo, en 1967 acabou por clausurarse a \"Melbourne Mint\", e parte do persoal foi trasladado a Camberra para completar o cadro da nova casa de moeda. Con todo, ata principios da d\u00e9cada de 1980 a \"Royal Austrtalian Mint\" non foi quen de asumir en solitario toda a produci\u00f3n de moeda circulante do pa\u00eds, e en varias ocasi\u00f3ns, nas d\u00faas d\u00e9cadas anteriores, recorreu \u00e1 subcontrataci\u00f3n de parte da produci\u00f3n \u00e1 Casa da Moeda de Perth, \u00e1 \"Royal Mint\" de Londres e \u00e1 Real Casa da Moeda do Canad\u00e1.\nInstalaci\u00f3ns e funcionamento.\nA Real Casa da Moeda de Australia consta de dous edificios, un que alberga a parte administrativa e outro destinado \u00e1s actividades de cu\u00f1axe. O edificio administrativo abrangue os obradoiros de gravado, un laboratorio e as instalaci\u00f3ns de pesaxe e medida de precisi\u00f3n.\nEntre 1984 e 1986 lev\u00e1ronse a cabo obras de reacondicionamento para atender a crecente demanda de moedas por parte dos coleccionistas. Nesas obras mellor\u00e1ronse tam\u00e9n as instalaci\u00f3ns para o acollemento dos visitantes, que no transcurso das s\u00faas visitas poden cu\u00f1ar as s\u00faas propias moedas de curso legal nunhas prensas dispostas para o efecto.\n\u00c1 parte das moedas de curso legal, a Real Casa da Moeda de Australia tam\u00e9n produce medallas para uso tanto civil como militar, entre as que destacan as da Orde de Australia, establecida en 1975 pola ra\u00ed\u00f1a Isabal II. Tam\u00e9n se encargou de fabricar, en conxunto coa Casa da Moeda de Perth, as medallas entregadas aos deportistas para os Xogos Ol\u00edmpicos de ver\u00e1n do ano 2000. Outros dos seus produtos son as fichas e pseudomoedas para organizaci\u00f3ns e establecementos comerciais como casinos, m\u00e1quinas expendedoras, etc.\nDesde a s\u00faa apertura, a ceca australiana produciu arredor de quince mil mill\u00f3ns de moedas e ten a capacidade de cu\u00f1ar ata dous mill\u00f3ns de pezas diariamente. En novembro de 2001, a Real Casa da Moeda de Australia emitiu a primeira moeda do mundo cun dobre holograma, para conmemorar o centenario de federaci\u00f3n australiana. Entre outras innovaci\u00f3ns, a ceca tam\u00e9n produce moedas bimet\u00e1licas e en cores.\nO 11 de decembro de 2005 o organismo encargado das obras p\u00fablicas de Australia emitiu un informe no que recomendaba a renovaci\u00f3n do edificio e das instalaci\u00f3ns da Real Casa da Moeda. Prev\u00edase tam\u00e9n un plan para a robotizaci\u00f3n do proceso de produci\u00f3n. O proxecto, cun custo de 41,2 mill\u00f3ns de d\u00f3lares australianos, prev\u00eda o comezo das obras en outubro de 2006 e a s\u00faa conclusi\u00f3n en xu\u00f1o de 2008, para o edificio de cu\u00f1axe, e en abril de 2009, para o de administraci\u00f3n. As obras finalizaron nos prazos previstos e o edificio foi reaberto ao p\u00fablico.\nEn 2014, o Goberno australiano anunciou un estudo de viabilidade para a privatizaci\u00f3n da Real Casa da Moeda de Australia.\nEmisi\u00f3ns para outros pa\u00edses.\nA actividade da Real Casa da Moeda de Australia non se limita \u00e1 moeda australiana, xa que os seus servizos son contratados por diversos estados asi\u00e1ticos e de Ocean\u00eda para a produci\u00f3n das s\u00faas respectivas moedas nacionais, como \u00e9 o caso de Pap\u00faa Nova Guinea, Tonga, Vanuatu, Samoa, as Illas Cook, Timor Leste e as Illas Salom\u00f3n, entre outros.\nColecci\u00f3n Numism\u00e1tica Nacional.\nA Real Casa da Moeda de Australia \u00e9 depositaria da Colecci\u00f3n Numism\u00e1tica Nacional."}
{"id": "487319", "revid": "65337", "url": "https://gl.wikipedia.org/wiki?curid=487319", "title": "Royal Australian Mint", "text": ""}
{"id": "487331", "revid": "89787", "url": "https://gl.wikipedia.org/wiki?curid=487331", "title": "Luis Alberto Spinetta", "text": "Luis Alberto Spinetta, nado en Buenos Aires o 23 de xaneiro de 1950 e finado ib\u00eddem o 8 de febreiro de 2012, foi un multifac\u00e9tico artista arxentino, cantante, intelectual, guitarrista, poeta, escritor, debuxante, compositor, considerado un dos m\u00e1is importantes e respectados m\u00fasicos en Hispanoam\u00e9rica.\nA complexidade instrumental, l\u00edrica e po\u00e9tica das s\u00faas obras valeulle o reco\u00f1ecemento en moitas partes do mundo. En 1997 a revista \"Billboard\" definiuno como \u00ab\u00edcona do rock arxentino\u00bb, e en 2001 a diario \"P\u00e1gina/12\" considerouno o artista m\u00e1is influente na historia do rock arxentino, tras facer unha enquisa con celebridades do rock local. En 2014 estabeleceuse por lei que o d\u00eda do seu nacemento fose o D\u00eda Nacional do M\u00fasico na Arxentina."}
{"id": "487332", "revid": "23204", "url": "https://gl.wikipedia.org/wiki?curid=487332", "title": "BARTOC", "text": "BARTOC, siglas para Basel Register of Thesauri, Ontologies &amp; Classifications (en galego: Rexistro de Tesauros, Ontolox\u00edas e Clasificaci\u00f3ns de Basel) \u00e9 unha base de datos de Sistemas de Organizaci\u00f3n do Co\u00f1ecemento creada na Universidade de Basel, Su\u00edza. O seu obxectivo principal \u00e9 documentar nun \u00fanico punto de acceso os sistemas de organizaci\u00f3n do co\u00f1ecemento (KOS) como son as clasificaci\u00f3ns, os tesauros e os rexistros de autoridades de xeito que te\u00f1an maior visibilidade, se destaquen as s\u00faas caracter\u00edsticas e poidan buscarse e compararse, fomentando que se comparta o co\u00f1ecemento. \nA diferenza doutros rexistros de terminolox\u00edas, BARTOC incl\u00fae calquera tipo de KOS de calquera \u00e1rea do co\u00f1ecemento, en calquera lingua, sexa cal sexa o seu formato ou forma de acceso. De maneira complementaria xestiona tam\u00e9n unha lista doutros rexistros terminol\u00f3xicos.\nA creaci\u00f3n de BARTOC veu motivada pola necesidade de crear unha bibliograf\u00eda e tam\u00e9n para o ensino relacionado coa alfabetizaci\u00f3n informacional\n Dende a s\u00faa posta en marcha en novembro de 2013, BARTOC v\u00e9n recollendo informaci\u00f3n de m\u00e1is de 2 900 terminolox\u00edas.Un estudo comparativo das tipolox\u00edas e rexistros de terminolox\u00edas confirmou que BARTOC conti\u00f1a \"un volume de metadatos relativamente suficiente\".\nA interface de busca de BARTOC est\u00e1 dispo\u00f1ible en vinte linguas europeas e proporciona varias opci\u00f3ns de busca. BARTOC re\u00fane ao seu redor un grupo de editores de toda Europa. BARTOC foi aprobado pola International Society for Knowledge Organization e coordina o seu desenvolvemento t\u00e9cnico co proxecto coli-conc. O sitio web de BARTOC website e a base de datos est\u00e1n baseadas en Drupal. Os seus contidos son accesibles baixo dominio p\u00fablico grazas \u00e1 licenza de (PDDL)."}
{"id": "487333", "revid": "23204", "url": "https://gl.wikipedia.org/wiki?curid=487333", "title": "Mar\u00eda Solinha (filme)", "text": "Mar\u00eda Solinha \u00e9 un filme galego de 2020 dirixido por Ignacio Vilar. Est\u00e1 ambientado en Cangas e noutros escenarios da r\u00eda de Vigo.\nSinopse.\nO filme bas\u00e9ase na historia de Mar\u00eda Soli\u00f1o, unha muller que foi queimada polo tribunal inquisitorial acusada de practicar bruxer\u00eda. No s\u00e9culo XXI, a protagonista sofre os ecos da agresi\u00f3n que sufriu Mar\u00eda Soli\u00f1o no s\u00e9culo XVII.\nEstrea.\nA s\u00faa estrea orixinal estaba prevista en Cangas o 14 de maio de 2020, mais por mor da pandemia por coronavirus, a estrea adiouse at\u00e9 o d\u00eda 21 de xu\u00f1o, nun autocine en Ver\u00edn. A recadaci\u00f3n da estrea no autocine foi destinada polo concello de Ver\u00edn \u00e1s familias m\u00e1is afectadas pola crise sanitaria da COVID-19.\nA s\u00faa estrea nas salas de cinemas demorouse at\u00e9 novembro de 2021.\nProduci\u00f3n.\nFoi rodado en Cangas, Redondela, a illa de Toralla e na parroquia de San Marti\u00f1o de Moa\u00f1a."}
{"id": "487334", "revid": "23204", "url": "https://gl.wikipedia.org/wiki?curid=487334", "title": "Filmes de Tanzania propostos \u00f3 \u00d3scar \u00f3 mellor filme internacional", "text": "Tanzania presentou un filme para o \u00d3scar \u00f3 mellor filme internacional por primeira vez no ano 2001. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Tanzania para a s\u00faa valoraci\u00f3n pola Academia co respectivo ano e cerimonia de entrega."}
{"id": "487340", "revid": "26585", "url": "https://gl.wikipedia.org/wiki?curid=487340", "title": "Tempada 2016 do Campionato de Galicia de Monta\u00f1a", "text": "A tempada 2016 foi a 28\u00aa edici\u00f3n do Campionato de Galicia de Monta\u00f1a. Comezou o 30 de abril en Santa Mar\u00eda de Oia e rematou o 29 de outubro na Escusa (Poio). O campi\u00f3n foi Alexis Vi\u00e9itez, ga\u00f1ando o primeiro dos seus catro t\u00edtulos. O mellor dos carrozados foi Jos\u00e9 Antonio Iglesias. "}
{"id": "487341", "revid": "98629", "url": "https://gl.wikipedia.org/wiki?curid=487341", "title": "Diplodus annularis", "text": "Diplodus annularis, co\u00f1ecido en galego como sargo albar, \u00e9 unha especie de peixe actinopterixio da orde dos perciformes e familia dos esp\u00e1ridos. unha das 23 integradas actualmente (2020) no x\u00e9nero \"Diplodus\".\nTaxonom\u00eda.\nDescrici\u00f3n.\nA especie foi descrita en 1758 por Linnaeus na p\u00e1xina 278 do volume 1\u00ba da 10\u00aa edici\u00f3n do seu \"[[Systema Naturae] per regna tria natur\u00e6, secundum classes, ordines, genera, species, cum characteribus, differentiis, synonymis, locis, Tomus I. Editio decima, reformata. [[Estocolmo|Holmi\u00e6]]: impensis direct. Laurentii Salvii\"], co nome de \"Sparus annularis\".\nEtimolox\u00eda.\nPara a do x\u00e9nero, ver \"[[Diplodus]]\".\nO [[especie|ep\u00edteto espec\u00edfico]], \"annularis\", Linneo tomouno do [[lat\u00edn|lat\u00edn medieval]] \"annularis\", \"relativo ou pertencente ao anel\", de \"annulus\", diminutivio mal escrito de \"anus\", \"anel\", en referencia ao rechamante anel negro no [[aleta|pend\u00fanculo caudal]] deste peixe.\nSin\u00f3nimos.\nAdemais de polo nome hoxe v\u00e1lido, a especie co\u00f1eceuse tam\u00e9n polos [[sin\u00f3nimo]]s seguintes:\nCaracter\u00edsticas.\n[[Ficheiro:Diplodus annularis Minorca.jpg|miniatura|270px|\"Diplodus annularis\" en augas de [[Menorca]].]]\n\"Diplodus annularis\" ten un [[corpo]] ovalado, comprimido lateralmente, alto e relativamente alongado, que pode alcanzar at\u00e9 os 27,5 cm, cun peso m\u00e1ximo rexistrado de 330,00 g, pero os m\u00e1is dos esp\u00e9cimes capturados non pasan dos 13,0 cm, segundo Bauchot, ou entre os 12 e os 15 cm, segundo Rodr\u00edguez Villanueva e V\u00e1zquez. \nA s\u00faa [[cor|coloraci\u00f3n]] \u00e9 prateada brillante, \u00e1s veces algo amarelada. Os xuven\u00eds presentan cinco bandas verticais estreitas, m\u00e1is ou menos vis\u00edbeis, similares \u00e1s dos adultos doutras especies do x\u00e9nero \"[[Diplodus]]\", pero m\u00e1is tenues. O m\u00e1is caracter\u00edstico \u00e9 unha mancha negra no [[aleta|ped\u00fanculo caudal]] en forma de anel (ao que alude o seu nome espec\u00edfico). Ademais, presenta tam\u00e9n manchas algo escuras por riba da base das [[aleta|aletas pectorais]].\nTen unha soa [[aleta|aleta dorsal]], con 11 raios espi\u00f1entos e de 11 a 13 raios brandos. As [[aleta|aletas pectorais]] son falciformes, e superan lixeiramente a orixe da [[aleta|aleta anal]]. As [[aleta|aletas pelvianas]] son moi curtas. A [[aleta|aleta anal]] ten 3 raios espi\u00f1entos e 11 ou 12 brandos. A [[Aleta|aleta caudal]] est\u00e1 moi fendida. As aletas dorsal, caudal e as pectorais son amarelas; a anal e as pelvianas, alaranxadas.\nO perfil superior da [[cabeza]] \u00e9 un pouco convexo, \u00e1s veces recto nunha gran parte, e presenta unha unha pequena depresi\u00f3n \u00e1 altura dos [[ollo]]s, que son relatvamente grandes en comparaci\u00f3n cos doutras especies do x\u00e9nero. A [[boca]] \u00e9 terminal, cun [[foci\u00f1o]] agudo.\nDistribuci\u00f3n e h\u00e1bitat.\n[[Ficheiro:Diplodus annularis im Roten Meer DSCF1175.webm|miniatura|270px|V\u00eddeo de varios esp\u00e9cimes nun arrecide do [[mar Vermello]].]]\nDistribuci\u00f3n.\n\"Diplodus annularis\" est\u00e1 presente nas costas do [[Atl\u00e1ntico|Atl\u00e1ntico oriental]], desde o suroeste de [[Francia]] ([[golfo de Biscaia]]), estend\u00e9ndiose polas [[Espa\u00f1a]], [[Portugal]], [[Marrocos]], e os [[arquip\u00e9lago]]s de [[Arquip\u00e9lago de Madeira|Madeira]] e as [[Canarias]], e tam\u00e9n no [[Mediterr\u00e1neo]], inclu\u00edndo os [[mare]]s [[Mar Negro|Negro]] e de [[Mar de Azov|Azov]]. Tam\u00e9n se atopa no [[mar Vermello]], a onde chegou a trav\u00e9s do [[canal de Suez]].\nA s\u00faa [[\u00e1rea de distribuci\u00f3n]] est\u00e9ndese desde os 49\u00b0 e os 27\u00b0 N, e os 19\u00b0 e os 42\u00b0 L. \nA primeira cita [[cient\u00edfica]] da s\u00faa presenza en augas [[Galicia|galegas]] d\u00e9bese a [[Jos\u00e9 Cornide Saavedra|Cornide]], en [[1788]], na s\u00faa obra \"Ensayo de una historia de los peces y otras producciones marinas de la costa de Galicia arreglado al sistema del caballero Carlos Linneo con un tratado de las diversas pescas y de las redes y aparejos con que se practican\".\nH\u00e1bitat.\n\u00c9 unha especie [[Mar|mari\u00f1a]] e de augas [[salobre]]s, [[tr\u00f3pico|subtropical]], [[bentopel\u00e1xico|bentopel\u00e1xica]], que se pode encontrar a profundidades de entre os 0 e os 90 m.\nEnc\u00f3ntrase principalmente sobre pradar\u00edas de \"[[Zostera]]\" sp., pero tam\u00e9n en leitos de \"[[Posidonia]]\" sp. e fondos [[area|areosos]], pero \u00e1s veces tam\u00e9n en fondos [[rocha|rochosos]] e arrecifes artificiais. Tam\u00e9n \u00e9 com\u00fan nas tranquilas augas dos [[Porto (comunicaci\u00f3ns)|portos]]. Vive sobre todo na zona entre os 0 e os 15 m, sempre por riba da [[termoclina]], pero tam\u00e9n pode encontrarse alg\u00fans individuos en zonas m\u00e1is fondas, especialmente en inverno, a profundidades que var\u00edan segundo a \u00e1rea xeogr\u00e1fica (aproximadamente 30 m ao norte, 90 m ao sur). Son solitarios, pero os xuven\u00eds son [[gregarismo|gregarios]]. \nEn Galicia vive no [[litoral]], sobre fondos [[area|areosos]], a profundidades de entre os 0 e os 3 m.\nBiolox\u00eda.\nNutrici\u00f3n.\n\"Diplodus annularis\" \u00e9 un [[carn\u00edvoro]] [[bentos|bent\u00f3nico]]. Alim\u00e9ntase de [[vermes]], [[crust\u00e1ceos]], [[moluscos]], [[equinodermos]], [[hidrozoos]] e pequenos [[peixes]]. \u00c1s veces pode inxerir [[alga]]s cando nada sobre o substrato en busca de [[depredaci\u00f3n|presas]]. A s\u00faa robusta [[dente|dentici\u00f3n]] de [[esp\u00e1ridos|esp\u00e1rido]] perm\u00edtelle romper [[cuncha]]s, [[cacho]]s e [[casca (zoolox\u00eda)|casca]]s. Cando este peixe mantense nun [[Acuario (recipiente)|acuario]], non \u00e9 raro velo aliment\u00e1ndose de [[Anemone de mar|anemones de mar]] xoves.\nReproduci\u00f3n.\nEsta especie normalmente ten os [[sexo|sexos separados]], pero alg\u00fans individuos son [[hermafrodita]]s con protandria parcial, \u00c9 dicir, as [[g\u00f3nada]]s masculinas maduran antes que as femininas, polo que alg\u00fans machos coa idade transf\u00f3rmanse en femias. Por\u00e9n, estudos [[Histolox\u00eda|histol\u00f3xicos]] confirman que non hai [[Tecido (biolox\u00eda)|tecido]] funcional dexenerado dun sexo (por exemplo, [[Fol\u00edculo ov\u00e1rico|fol\u00edculos ov\u00e1ricos]] vitel\u00f3xenos ou en etapas posteriores) e non se puido encontrar proliferaci\u00f3n de tecido do outro sexo nesta especie, o que indica a ausencia de cambio de sexo. Esta condici\u00f3n particular tam\u00e9n se co\u00f1ece como hermafroditismo non funcional, antigamente denominado hermafroditismo rudimentario.\nEn Galicia reprod\u00facense nos meses de abril a xu\u00f1o. Alcanzan a [[sexo|madurez sexual]] ao cabo dun ano, cando miden uns 10 cm de lonxitude.\nA data da [[desova]] depende da temperatura e, polo tanto, da \u00e1rea xeogr\u00e1fica considerada: de abril a xu\u00f1o no Atl\u00e1ntico e o Mediterr\u00e1neo occidental, entre febreiro e abril no Mediterr\u00e1neo oriental, e de xullo a setembro no mar Negro. \nOs [[Ovo (biolox\u00eda)|ovos]] e as [[larva]]s son [[plancto|planct\u00f3nicos]] durante un mes. As larvas chegan \u00e1 costa durante o mes de xu\u00f1o no Mediterr\u00e1neo occidental, ao mesmo tempo que \"[[Diplodus sargus]]\" e \"[[Diplodus|D. cervinus]]\". Pero mentres que os xuven\u00eds das \u00faltimas d\u00faas especies se encontran en fondos rochosos pouco profundos (de 1 a 2 m), os xuven\u00eds de \"D. annularis\" se poden encontrar at\u00e9 15 m de profundidade (sempre por encima da termoclina).\nPesca.\nEsta especie \u00e9 relativamente m\u00e1is rara na actualidade do que foi no pasado, a\u00ednda que segue a ser bastante com\u00fan. Consid\u00e9rase unha especie importante na [[Pesca|prsca artesanal]] e na [[deporte|deportiva]] no [[Mediterr\u00e1neo]]. Hai estudos que demostran que, en termos de [[biomasa]], a especie mostrou unha tendencia decrecente co tempo, de tam\u00e9n que as \u00e1reas mari\u00f1as protexidas benef\u00edciana. \nA s\u00faa pesca real\u00edzase en embarcaci\u00f3ns semiindustrializadas ([[Sicilia]] e o [[Adri\u00e1tico]]), artesanais e deportivas. Capt\u00farase con [[Arte (pesca)|redes de arrastre]], redes de praia, [[Li\u00f1a|li\u00f1as de man]], li\u00f1as longas de fondo e redes de enmalle e [[trasmallo]]s. Est\u00e1 regularmente presente na maior\u00eda dos mercados, sendo moi com\u00fan en [[Israel]], pero rara vez pode verse nos mercados de [[Marrocos]].\nEn [[Turqu\u00eda]], os datos das capturas nos anos 1995-2006 son: 1995, 304 t; 1996, 456 t; 1997, 500 t; 1998, 315 t; 1999, 550 t, 2001, 280 t; 2002, 548 t; 2006, 552 t. Estas cifras indican que as poboaci\u00f3ns da especie son est\u00e1beis.\nRegulamento europeo.\nSegundo a \u00faltima disposici\u00f3n da [[Uni\u00f3n Europea]], de data 21 de decembro de 2006, a captura de calquera individuo de menos de 12 cm est\u00e1 prohibida, calquera que sexa a t\u00e9cnica utilizada.\nEspecies semellantes.\n\"Diplodus annularis\" adoita confundirse con \"[[Diplodus sargus]]\" (o sargo). Este \u00faltimo ten o op\u00e9rculo co bordo negro e a mancha escura do ped\u00fanculo caudal ten forma de [[sela]] e non chega ao bordo inferior do ped\u00fanculo caudal. As s\u00faas aletas pelvianas e o bordo da caudal son escuras. As\u00ed mesmo tam\u00e9n pode confundirse con \"[[Pomadasys incisus]]\" (da familia dos [[hem\u00falidos]]) cando est\u00e1 presente na mesma zona; por\u00e9n, este \u00faltimo non ten unha mancha opercular negra, si ten aletas amarelas.\nAmeazas.\nDebido ao seu tama\u00f1o m\u00e1is pequeno en comparaci\u00f3n con outras especies de sargos, \"Diplodus annularis\" \u00e9 o sargo que persiguen a maior\u00eda dos [[depredador]]es: [[mero]]s, [[congro]]s, [[morea]]s, [[lura]]s, [[sepia]]s etc. Mientres que os xuven\u00eds non deixan de seren moi t\u00edmidos, os adultos non permiten que se lles acerquen demasiado. \"Diplodus annularis\" \u00e9 di\u00farno e pasa a noite, como os outros sargos, situ\u00e1ndose no fondo con todas as aletas despregadas para pareceren m\u00e1is grandes aos ollos de pos\u00edbeis depredadores.\nEstado de conservaci\u00f3n.\nSegundo os expertos da [[Uni\u00f3n Internacional para a Conservaci\u00f3n da Natureza e dos Recursos Naturais]] (UICN), a especie est\u00e1 moi estendida e \u00e9 moi com\u00fan en todo o mar Mediterr\u00e1neo, sendo localmente abundante en [[h\u00e1bitat]]s apropiados. Existe certa presi\u00f3n da pesca comercial, pero non hai indicios de diminuci\u00f3n da poboaci\u00f3n, poque a [[UICN]] cosidera o seu status como \"LC\" (pouco preocupante).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Esp\u00e1ridos]]\n[[Categor\u00eda:Peixes do oc\u00e9ano Atl\u00e1ntico]]\n[[Categor\u00eda:Peixes de Galicia]]\n[[Categor\u00eda:Especies descritas en 1758]]\n[[Categor\u00eda:Taxons descritos por Linn\u00e9]]"}
{"id": "487342", "revid": "98629", "url": "https://gl.wikipedia.org/wiki?curid=487342", "title": "Xoana de \u00c9vreux", "text": "Xoana de \u00c9vreux, nada en \u00c9vreux en 1310 e finada en Brie o 4 de marzo de 1371, foi ra\u00ed\u00f1a consorte de Francia e Navarra (1325 - 1328). \nTraxectoria.\nFilla do conde Lu\u00eds de \u00c9vreux e Margarida de Artois. Era neta pola li\u00f1a paterna do rei Filipe III de Francia e Mar\u00eda de Brabante e pola li\u00f1a materna de Filipe de Artois e Branca da Breta\u00f1a. Era irm\u00e1 do rei Filipe III de Navarra. Casou en Brie o 5 de xullo de 1325 co rei Carlos IV de Francia, sendo a s\u00faa terceira esposa. Desta uni\u00f3n naceron: \nFoi coroada ra\u00ed\u00f1a o 11 de maio de 1326 na Sainte-Chapelle de Par\u00eds. \nEn 1326 deu a luz a unha filla, que viviu s\u00f3 un ano. Ao ano seguinte, trouxo ao mundo unha nova filla. De novo embarazada \u00e1 morte do rei, 1 de febreiro de 1328, continuou a incerteza sobre a sucesi\u00f3n masculina do reino. Por fin deu a luz unha nova filla. Coa Lei s\u00e1lica prevalecendo no Reino, estes nacementos provocar\u00e1n o fin da rama principal e directa da dinast\u00eda Capeto para iniciar a dinast\u00eda Valois. \nXoana de \u00c9vreux morreu en Brie en 1371 e foi enterrada xunto ao seu marido na catedral de Saint Denis en Par\u00eds. \nO \"Libro de horas de Xoana de \u00c9vreux\", de Jean Pucelle que se conserva no museo The Cloisters de Nova York, \u00e9 unha das obras mestras da miniatura medieval."}
{"id": "487348", "revid": "85894", "url": "https://gl.wikipedia.org/wiki?curid=487348", "title": "Filipe III de Valois", "text": "Filipe de Francia III de Valois, teoricamente I de Orle\u00e1ns, nado o 1 de xullo de 1336 en Vincennes e finado o 1 de setembro de 1375 no mesmo lugar, foi duque de Orle\u00e1ns e de Turena e conde de Valois. \nTraxectoria.\nO seu pai deulle en herdanza Orle\u00e1ns e Turena (1346) e elevounas \u00e1 dignidade de ducado-paria. En 1344 herdou o condado de Valois do seu pai. Axudou ao seu irm\u00e1n, o rei Xo\u00e1n II de Francia, na guerra contra os ingleses. Foi feito prisioneiro na batalla de Poitiers (1356), e permaneceu como ref\u00e9n ata 1360. \u00c1 s\u00faa morte (1375), sen descendencia lex\u00edtima, os seus dominios volveron \u00e1 coroa. \nFamilia.\nFillo de Filipe VI de Francia, rei de Francia, e de Xoana de Borgo\u00f1a e Francia, casou, o 8 de xaneiro de 1344, con Branca de Francia (1328 - 1393), filla p\u00f3stuma de Carlos IV de Francia e Xoana de \u00c9vreux, e non tiveron fillos. \nDeixou, con todo, dous fillos ilex\u00edtimos: \nDominios e posesi\u00f3ns (lista non exhaustiva).\nO seu irm\u00e1n Xo\u00e1n II o Bo vendeulle o H\u00f4tel de Navarra, no n\u00fam. 47-49 da actual r\u00faa Saint-Andr\u00e9-des-Arts en Par\u00eds, que herdara de Xoana II de Navarra o Ducado-paria de Orle\u00e1ns. "}
{"id": "487350", "revid": "23204", "url": "https://gl.wikipedia.org/wiki?curid=487350", "title": "Saxitario", "text": ""}
{"id": "487351", "revid": "89787", "url": "https://gl.wikipedia.org/wiki?curid=487351", "title": "Pantalla de proxecci\u00f3n", "text": "Unha pantalla de proxecci\u00f3n \u00e9 unha instalaci\u00f3n que consiste nunha superficie e unha estrutura de apoio utilizada para mostrar unha imaxe proxectada para que se sexa vista pola audiencia. As pantalla de proxecci\u00f3n poden estar instaladas permanentemente, como nunha sala de cinema, pintadas nun muro; ou ser port\u00e1tiles con modelos de tr\u00edpode o de chan, como nunha sala de conferencias ou noutros espazos orixinalmente non pensados para a proxecci\u00f3n. Outro tipo popular de pantallas port\u00e1tiles son as pantallas inflables para a proxecci\u00f3n de filmes \u00f3 ar libre. "}
{"id": "487352", "revid": "98629", "url": "https://gl.wikipedia.org/wiki?curid=487352", "title": "Filme cinematogr\u00e1fico", "text": "Un filme cinematogr\u00e1fico ou pel\u00edcula cinematogr\u00e1fica (por veces abreviado como pel\u00edcula ou filme), \u00e9 calquera filme fotogr\u00e1fico que \u00e9 empregado para a realizaci\u00f3n de filmes para cinema ou televisi\u00f3n. A s\u00faa principal caracter\u00edstica espec\u00edfica, que o distingue dos filmes fotogr\u00e1ficos com\u00fans, \u00e9 ser fabricado en rolos maiores, permitindo rodaxes m\u00e1is longas.\nGrandes fabricantes mundiais de filme son as industrias estadounidense Kodak e a xaponesa Fuji.\nHai diversos formatos de filme, en xeral definidos pola s\u00faa bitola (longo). Os formatos m\u00e1is co\u00f1ecidos para cinema son 35 mm, 16 mm e Super 8. Hai tam\u00e9n distintos filmes para a rodaxe en branco e negro e en cores.\nElementos do filme.\nIndependentemente da bitola e do formato, o filme cinematogr\u00e1fico pos\u00fae catro elementos b\u00e1sicos:"}
{"id": "487353", "revid": "23204", "url": "https://gl.wikipedia.org/wiki?curid=487353", "title": "Pel\u00edcula de cinema", "text": ""}
{"id": "487354", "revid": "23204", "url": "https://gl.wikipedia.org/wiki?curid=487354", "title": "Pel\u00edcula cinematogr\u00e1fica", "text": ""}
{"id": "487355", "revid": "98629", "url": "https://gl.wikipedia.org/wiki?curid=487355", "title": "Teor\u00eda da autodeterminaci\u00f3n", "text": "A teor\u00eda da autodeterminaci\u00f3n (\"Self-Determination Theory\", SDT) \u00e9 unha teor\u00eda psicol\u00f3xica desenvolvida por Edward L. Deci e Richard M. Ryan, psic\u00f3logos e profesores da Universidade de Rochester. En particular, a SDT pretende dilucidar as orixes da motivaci\u00f3n nos individuos. Por tanto, a teor\u00eda ten interesantes aplicaci\u00f3ns en eidos como a educaci\u00f3n, a psicoterapia, ou o mundo laboral e empresarial. As investigaci\u00f3ns que conduciron \u00e1 elaboraci\u00f3n da SDT comezaron nos anos setenta. Con todo non foi at\u00e9 os anos noventa que a teor\u00eda se popularizou e adquiriu o consenso da comunidade cient\u00edfica.\nA teor\u00eda as\u00e9ntase baixo a idea de que todas as persoas deben satisfacer tres necesidades b\u00e1sicas: o apego, a percepci\u00f3n da propia destreza e a experiencia de autonom\u00eda. Estas tres necesidades persisten durante toda a vida e son universais, se ben o modo en que se expresan e vivencian pode variar dunha a outra cultura, dun momento da vida a outro. \nTeor\u00eda b\u00e1sica.\nA SDT entende que motivaci\u00f3n intr\u00ednseca est\u00e1 presente de maneira innata nos beb\u00e9s. Emporiso depende sobre todo do contexto social que se mante\u00f1a no tempo. As\u00ed, considera que as persoas \u201cpoden ser proactivas e comprometidas ou, alternativamente, pasivas e alienadas, en boa medida como resultado das condici\u00f3ns en que se desenvolven\u201d.\nA motivaci\u00f3n pode ser extr\u00ednseca ou intr\u00ednseca. No primeiro caso, as persoas act\u00faan movidas pola coerci\u00f3n externa. No segundo act\u00faan por compromiso persoal. Segundo a SDT, os individuos que act\u00faan por motivaci\u00f3n intr\u00ednseca mostran m\u00e1is \u201cinterese, entusiasmo e confianza en si mesmos\u201d, que aqueles que act\u00faan por motivaci\u00f3n extr\u00ednseca. \u00a0\nA motivaci\u00f3n intr\u00ednseca permite que as persoas despreguen \u201ca s\u00faa tendencia inherente a procurar novidades e retos, a ampliar e exercitar as propias capacidades, a explorar e aprender\u201d. Os autores recalcan que as persoas mostrar\u00e1n motivaci\u00f3n intr\u00ednseca unicamente cara \u201cactividades novidosas, retadoras ou con valor est\u00e9tico\u201d.\u00a0Con todo, admiten que boa parte das tarefas, en especial aquelas \u00e1s que se enfrontan as persoas a medida que se fan adultas, requiren de motivaci\u00f3n extr\u00ednseca.\nA motivaci\u00f3n extr\u00ednseca ref\u00edrese a aqueles comportamentos dos que deriva un resultado separado, materializado, por exemplo, nun premio ou nun castigo. A Teor\u00eda da Integraci\u00f3n Org\u00e1nica proba que certas condutas realizadas baixo motivaci\u00f3n extr\u00ednseca poden ter efectos semellantes a aqueles da motivaci\u00f3n intr\u00ednseca. Os estudos mostran que a satisfacci\u00f3n das necesidades b\u00e1sicas antes indicadas son a condici\u00f3n para a internalizaci\u00f3n dunha conduta. \nSubteor\u00edas.\nA SDT as\u00e9ntase sobre varias subteor\u00edas, entre elas a Teor\u00eda da Avaliaci\u00f3n Cognitiva (\"Cognitive Evaluation Theory\", CET) e a Teor\u00eda da Integraci\u00f3n Org\u00e1nica (\"Organismic Integration Theory\", OIT).\nTeor\u00eda da Avaliaci\u00f3n Cognitiva (CET).\nA CET distingue tres necesidades psicol\u00f3xicas b\u00e1sicas: a competencia ou destreza (\"competence\"), a autonom\u00eda (\"autonomy\") e o apego (\"relatedness\"). Todas as respostas que debiliten nunha persoa o sentimento de destreza far\u00e1n decrecer a motivaci\u00f3n intr\u00ednseca para a s\u00faa realizaci\u00f3n. Do mesmo xeito, as respostas que aumenten o sentimento de destreza intensificar\u00e1n a motivaci\u00f3n intr\u00ednseca sempre que vaian acompa\u00f1adas dunha percepci\u00f3n de autonom\u00eda. \u00c9 dicir, ademais de experimentaren a s\u00faa destreza, os individuos deben \u201cvivenciar o seu comportamento como autodeterminado\u201d. O apego \u2013\u00e1 familia, ao profesorado\u2013 favorece tam\u00e9n a motivaci\u00f3n intr\u00ednseca. \nNeste sentido a CET considera que toda recompensa tanx\u00edbel fai decrecer a motivaci\u00f3n intr\u00ednseca. As\u00ed mesmo \u201cas ameazas, os prazos de entrega, as ordes, as avaliaci\u00f3ns forzosas e as metas impostas\u201d son prexudiciais para a motivaci\u00f3n intr\u00ednseca. \nTeor\u00eda da Integraci\u00f3n Org\u00e1nica (OIT).\nSegundo esa teor\u00eda os individuos carecen de motivaci\u00f3n cando se ven incompetentes para realizar unha tarefa, non te\u00f1en interese no seu resultado ou, simplemente, non a valoran. \nNo chanzo inferior da motivaci\u00f3n extr\u00ednseca est\u00e1n os individuos que act\u00faan baixo regulaci\u00f3n externa, \u00e9 dicir, movidos unicamente pola influencia de castigos ou recompensas. Estas persoas en absoluto interiorizan o comportamento. \nNun grao un chisco m\u00e1is alto de motivaci\u00f3n estar\u00edan aqueles individuos que act\u00faan baixo regulaci\u00f3n introxectada (\"introjected\"). O individuo adquire a regulaci\u00f3n esixida, sen aceptala plenamente como propia. Neste estadio, os individuos act\u00faan baixo sentimentos de angustia, fachenda, orgullo propio\u2026\nOs individuos que asumen a regulaci\u00f3n por identificaci\u00f3n \u2013regulaci\u00f3n identificada\u2013 asumen o comportamento como propio en certa medida. Por \u00faltimo a regulaci\u00f3n integrada ser\u00eda o estadio m\u00e1is alto dentro da motivaci\u00f3n extr\u00ednseca: estes individuos interiorizan plenamente o comportamento, ap\u00f3s atopalo de acordo ao seu sistema de valores. En realidade, o \u00fanico que separa este tipo de motivaci\u00f3n daquela intr\u00ednseca \u00e9 o feito de estar orientada cara a un resultado concreto.\nA internalizaci\u00f3n de condutas aumenta ao paso das capacidades cognitivas e o desenvolvemento do ego, permitindo que os individuos experimenten cada vez maior autonom\u00eda. Os efectos positivos da internalizaci\u00f3n son m\u00faltiples: maior eficiencia condutual (\"behavioral effectiveness\"), maior persistencia da vontade, aumento do benestar subxectivo ou mellor integraci\u00f3n do individuo no seu grupo social."}
{"id": "487356", "revid": "1131", "url": "https://gl.wikipedia.org/wiki?curid=487356", "title": "Sen Senra", "text": "Christian Senra, co\u00f1ecido artisticamente como Sen Senra, nado en Presqueiras (Forcarei) en 1995, \u00e9 un m\u00fasico galego de garaxe e estilos achegados.\nTraxectoria.\nCriado en Vigo, fillo dunha empregada de froitar\u00eda e dun obreiro da construci\u00f3n, xogou ao f\u00fatbol e comezou a tocar liderando a banda Demonhigh con compa\u00f1eiros de instituto con quince anos. Abandonou os estudos para dedicarse \u00e1 m\u00fasica; cando comezou a desenvolver a s\u00faa carreira musical mudouse a Madrid (inicialmente ao barrio de Puente de Vallecas, e despois no c\u00e9ntrico barrio das Letras). \nO seu primeiro \u00e1lbum, \"Permanent Vacation,\" publicouno en 2015: cantouno en ingl\u00e9s, e gravou el a voz e maila instrumentaci\u00f3n. No segundo \u00e1lbum, \"The Art of Self-Pressure\", de 2017, cantou tam\u00e9n en ingl\u00e9s temas de rhythm&amp;blues e hip hop, e colaborou con Royce Rolo. Para o terceiro, \"Sensaciones\", xa mudou ao espa\u00f1ol e supuxo o seu descubrimento no mercado en Espa\u00f1a, con varios mill\u00f3ns de reproduci\u00f3ns online. Ao ano seguinte, en 2021, publicou \"Coraz\u00f3n Cromado\", onde colaborou unha das figuras musicais daquela en Espa\u00f1a, C. Tangana e onde incorporou temas de reguet\u00f3n. A xira dese \u00e1lbum levouno a dar concertos por toda Espa\u00f1a, e incluso chegou a meter 8000 persoas no escenario WiZink (Madrid) en xaneiro de 2022.\nDo seu estilo te\u00f1en dito que \u00e9 garaxe, a\u00ednda que el o negue, e que se move entre o R&amp;B e o pop, se ben tam\u00e9n te\u00f1en sinalado que comparte moitos elementos da cultura hip hop. T\u00e9\u00f1eno comparado con Frank Ocean ou Mac DeMarco.\nTen colaborado con Royce Rolo (Banana Bahia), Julieta Venegas, C. Tangana cos integrantes de Novedades Carminha.\nVida persoal.\n\u00c9 o irm\u00e1n da artista e dese\u00f1adora de t\u00e1boas Vaas Senber."}
{"id": "487357", "revid": "23204", "url": "https://gl.wikipedia.org/wiki?curid=487357", "title": "Axel Paulsen", "text": "Axel Paulsen, nado en Aker, o 18 de xullo de 1855 e finado en Nesodden o 9 de febreiro de 1938, foi un patinador sobre xeo noruegu\u00e9s, que destacou tanto en patinaxe de velocidade como en patinaxe art\u00edstica. Proclamouse campi\u00f3n de patinaxe de velocidade na primeira competici\u00f3n de patinaxe a nivel mundial, celebrada en Viena en 1882 e, nos anos posteriores, estableceu cinco marcas mundiais en diferentes distancias. Inventou un salto de patinaxe art\u00edstica, que recibiu o seu nome, o \u00abaxel\u00bb.\nTraxectoria.\nAxel Paulsen naceu en Aker, unha localidade de Noruega pr\u00f3xima a Oslo, en 1855. Os seus pais eran Johan Peter Paulsen (1820\u20131887), un comerciante de caf\u00e9, e Haagine Olsen (1822\u20131918). Paulsen creceu na cidade de Oslo, onde o seu pai ti\u00f1a o seu negocio. Destacou axi\u00f1a na patinaxe sobre xeo e embarcouse nunha carreira deportiva de \u00e9xito, participando en competici\u00f3ns e exhibici\u00f3ns en Europa, nos Estados Unidos e no Canad\u00e1.\nPaulsen casou coa galesa Kathryn Williams en 1885 ou 1886, mais o matrimonio disolveuse en 1890. Contraeu segundas nupcias en 1893 con Anna Elise Nicolaisen (1865\u20131935). O seu fillo, Harry, continuou os seus pasos e foi campi\u00f3n noruegu\u00e9s de patinaxe art\u00edstica en cinco ocasi\u00f3n. Trala s\u00faa retirada deportiva, tomou as rendas do negocio paterno xunto co seu irm\u00e1n Edvin. Foi director ata 1936, dous anos antes da s\u00faa muerte con 83 anos.\nCarreira deportiva.\nJohan Paulsen era un \u00e1vido patinador sobre xeo e levaba todos os seus fillos a patinar as fins de semana a \u00d8stensj\u00f8vannet, un lago da capital norueguesa. Axel entusiasmouse rapidamente polo deporte e practicaba mesmo os d\u00edas de diario, antes da escola. Co tempo chegou a ser o mellor patinador noruegu\u00e9s en patinaxe de velocidade e patinaxe art\u00edstica.\nPaulsen ga\u00f1ou a carreira de 5000 metros nunha competici\u00f3n nacional de importancia en 1880. O seu debut deportivo internacional tivo lugar no Gran Torneo Internacional de Patinaxe, a primeira competici\u00f3n a nivel mundial de patinaxe sobre xeo, celebrada en Viena en 1882. Ga\u00f1ou a carreira de velocidade e quedou terceiro na proba de patinaxe art\u00edstica, a\u00ednda que obtivo un premio pola s\u00faa figura especial, consistente nun salto dunha revoluci\u00f3n e media no aire, que pasou a co\u00f1ecerse como o \u00absalto de Axel Paulsen\u00bb ou, simplemente, \u00abaxel\u00bb, e que realizou levando pat\u00edns de velocidade.\nO 8 de febreiro de 1883 participou nunha competici\u00f3n de velocidade no parque Washington, en Brooklyn, Nova York, onde derrotou os dezasete patinadores m\u00e1is veloces de Noruega, Inglaterra, os Estados Unidos e o Canad\u00e1. Ese mesmo ano sufriu unha derrota en Halifax (Canad\u00e1), nunha pista con curvas moi pechadas que non pod\u00eda tomar a moita velocidade. En 1884 regresou a Am\u00e9rica e ga\u00f1ou todas as carreiras grazas a un cambio de dese\u00f1o dos seus pat\u00edns para adaptalos \u00e1s curvas pronunciadas, polo que recibiu o t\u00edtulo de \u00abcampi\u00f3n afeccionado do mundo\u00bb. Segundo o autor Brian Flood, as marcas de velocidade que estableceu durante as carreiras e exhibici\u00f3ns nos Estados Unidos e o Canad\u00e1 durante as s\u00faas visitas a estes pa\u00edses inspiraron afeccionados e profesionais, que ata ese momento raramente tomaban nota dos tempos empregados en cubrir as distancias e contribu\u00edron a unha renovada afecci\u00f3n polo deporte da patinaxe de velocidade en Am\u00e9rica.\nEn xaneiro de 1885 celebrouse un campionato internacional de patinaxe sobre xeo en Hamburgo, onde Paulsen, en excelente forma, ga\u00f1ou a carreira de patinaxe de velocidade e quedou no terceiro posto en patinaxe art\u00edstica. En febreiro de 1885, participou xunto co seu compatriota Carl Verner nun desaf\u00edo contra os neerlandeses Renke van der Zee e Benedictus Kingma para determinar quen era o mellor patinador mediante unha carreira de 4827 metros en Frognerkilen, Noruega. Asistiron entre 20\u00a0000 e 30\u00a0000 espectadores. Paulsen obtivo a vitoria, chegando \u00e1 meta un minuto e cinco segundos antes que van der Zee.\nPaulsen tivo o t\u00edtulo de campi\u00f3n do mundo de patinaxe de velocidade entre 1882 e 1890, perd\u00e9ndoo o 1 de febreiro de 1890 contra Hugh J. McCormick nunha reuni\u00f3n de tres carreiras en Minneapolis, Minnesota.\nMarcas.\nPaulsen estableceu as seguintes marcas mundiais durante a s\u00faa carreira:\nInfluencia no deporte e honores.\nAdemais de inventar o famoso salto que leva o seu nome, e de introducir un novo dese\u00f1o para os pat\u00edns sobre xeo, Axel Paulsen influ\u00edu no desenvolvemento da patinaxe art\u00edstica como deporte. O seu estilo \u00abn\u00f3rdico\u00bb de patinaxe, caracterizado pola velocidade, movementos amplos e atleticismo atraeu grande atenci\u00f3n polo seu contraste co estilo \u00abvien\u00e9s\u00bb, de modo ata ese momento, que primaba o trazado de figuras complicadas sobre o xeo a costa do aspecto f\u00edsico; da fusi\u00f3n de ambas as escolas xurdiu o \u00abestilo internacional\u00bb, m\u00e1is similar \u00e1 patinaxe art\u00edstica de competici\u00f3n moderna. Tam\u00e9n se lle atrib\u00fae a introduci\u00f3n da postura t\u00edpica da patinaxe de velocidad, cos brazos cruzados por detr\u00e1s das costas.\nEn 1910, no vix\u00e9simo quinto aniversario da s\u00faa vitoria sobre van der Zee, o Club de Patinaxe de Oslo nomeouno membro honorario. En 1976, foi inclu\u00eddo no Sal\u00f3n da Fama da Patinaxe Art\u00edstica, como reco\u00f1ecemento \u00e1s s\u00faas contribuci\u00f3ns neste deporte."}
{"id": "487358", "revid": "89787", "url": "https://gl.wikipedia.org/wiki?curid=487358", "title": "Se\u00f1or dos Pasos", "text": "O Se\u00f1or dos Pasos (Senhor Jesus dos Passos, Nosso Senhor dos Passos, ou Senhor Bom Jesus dos Passos en portugu\u00e9s), \u00e9 unha advocaci\u00f3n de Xesucristo e unha devoci\u00f3n especial na Igrexa Cat\u00f3lica dirixida a El, que recorda o cami\u00f1o emprendido por Xesucristo desde a s\u00faa sentenza de morte no Pretorio ata o seu funeral despois de ser crucificado no Calvario.\nA historia desta devoci\u00f3n rem\u00f3ntase \u00e1 Idade Media, cando os cruzados visitaron os lugares sagrados de Xerusal\u00e9n, onde Xes\u00fas cami\u00f1ou no cami\u00f1o do martirio, e logo quixeron reproducir este cami\u00f1o espiritualmente cando regresaron a Europa en forma de dramas e procesi\u00f3ns sagradas, ciclos de meditaci\u00f3n, ou establecer capelas especiais nos templos.\nNo s\u00e9culo XVI establec\u00e9ronse 14 momentos principais desta ruta, a\u00ednda que o n\u00famero variou na historia do catolicismo de sete a 39. Estes puntos principais ch\u00e1manse estaci\u00f3ns de Via Crucis.\n\u00c9 o patr\u00f3n de Olivenza e moi venerado en Portugal e o Brasil."}
{"id": "487359", "revid": "25871", "url": "https://gl.wikipedia.org/wiki?curid=487359", "title": "Marianne Faithfull", "text": "Marianne Evelyn Gabriel Faithfull, nada en Hampstead (Londres) o 29 de decembro de 1946, \u00e9 unha cantante, compositora e actriz inglesa. Acadou popularidade na d\u00e9cada de 1960 coa publicaci\u00f3n do seu \u00e9xito \"As Tears Go By\" e converteuse nunha das artistas femininas principais durante a \"British Invasion\" dos Estados Unidos.\nFaithfull comezou a s\u00faa carreira en 1964 tras asistir a unha festa de The Rolling Stones, onde foi descuberta por Andrew Loog Oldham. Trala publicaci\u00f3n do sinxelo \"As Tears Go By\", converteuse nunha estrela internacional. O seu \u00e1lbum debut \"Marianne Faithfull\" (1965) (publicado simultaneamente co seu \u00e1lbum \"Come My Way\") foi un \u00e9xito comercial ao que seguiron varios \u00e1lbums en Decca Records. Entre 1966 e 1970, mantivo unha publicitada relaci\u00f3n con Mick Jagger. A s\u00faa popularidade aumentou cos seus papeis no cinema, como en \"I'll Never Forget What's'isname\" (1967), \"The Girl on a Motorcycle\" (1968) e \"Hamlet\" (1969). Por\u00e9n, a s\u00faa fama foi superada polos problemas persoais da d\u00e9cada de 1970. Nese tempo foi anor\u00e9xica, sen fogar e adicta \u00e1 hero\u00edna.\nCo\u00f1ecida pola s\u00faa distintiva voz, a anteriormente melodiosa e con rexistros vocais altos de Faithfull (que prevalec\u00edan na s\u00faa carreira na d\u00e9cada de 1960) foi afectada por unha larinxite severa, mesturada co abuso das drogas, alterando permanentemente a s\u00faa voz, deix\u00e1ndoa \u00e1spera, crabada e ton m\u00e1is baixo. Este novo son foi eloxiado como \"empapado en whisky\" por alg\u00fans cr\u00edticos por axudar a capturar as cr\u00faas emoci\u00f3ns expresadas pola s\u00faa m\u00fasica.\nTras unha longa ausencia comercial, Faithfull volveu coa estrea en 1979 do aclamado \u00e1lbum \"Broken English\". O disco foi un \u00e9xito comercial e marcou un rexurdimento da s\u00faa carreira musical. \"Broken English\" valeulle a Faithfull unha candidatura ao Grammy \u00e1 mellor interpretaci\u00f3n feminina de rock e adoita ser reco\u00f1ecido como a s\u00faa \"gravaci\u00f3n definitiva\". Tam\u00e9n escribiu tres libros sobre a s\u00faa vida, \"\" (1994), \"Memories, Dreams &amp; Reflections\" (2007) e \"Marianne Faithfull: A Life on Record\" (2014).\nFaithfull apareceu na listaxe de VH1 das \"100 Grandes Mulleres do Rock and Roll\". Recibiu o World Lifetime Achievement Award no Women's World Award 2009 e foi nomeada \"Commandeur\" da \"Ordre des Arts et des Lettres\" polo goberno de Francia."}
{"id": "487360", "revid": "85894", "url": "https://gl.wikipedia.org/wiki?curid=487360", "title": "Nilo Azul", "text": "O Nilo Azul () \u00e9 un longo r\u00edo africano que nace en Etiop\u00eda e discorre tam\u00e9n polo Sud\u00e1n, onde se une, en Khart\u00fan, co Nilo Branco, para dar formalmente lugar \u00e1 formaci\u00f3n do r\u00edo Nilo.\nDescrici\u00f3n.\nO Nilo Azul nace no lago Tana, un gran lago de 2.156 km\u00b2 localizado na meseta norte de Amhara, a 1.788 m de altitude. A este lago chegan uns cincuenta arroios que se mesturan nas s\u00faas augas; ao m\u00e1is grande de todos eles os et\u00edopes ch\u00e1manlle Abbay Wenz, \u00abr\u00edo grande\u00bb ou, comunmente, Abbay (\u12a0\u1263\u12ed), e din que \u00e9 o verdadeiro Nilo Azul; nace nun bosqui\u00f1o de \u00e1rbores que se elevan nunha prader\u00eda de herba curta, nun lugar onde as augas emerxen burbuxeando duns pozos que se atopan ocultos entre a vexetaci\u00f3n.\nA uns 32 km do lago Tana, cara ao sueste, na meseta et\u00edope, xorden as fervenzas do Nilo Azul ou de \"Tis Abay\", nome que significa \u00abauga fumarenta\u00bb. Neste lugar hai establecida unha central hidroel\u00e9ctrica non moi grande. A partir de a\u00ed xa se lle pode chamar, sen ningunha d\u00fabida, Nilo Azul. \u00c1 parte desta pequena central, os et\u00edopes non explotan as augas do seu r\u00edo Nilo nin para obter enerx\u00eda nin para regad\u00edo.\nO curso deste r\u00edo debuxa unha curva moi ampla polo pa\u00eds, en forma de arco, a trav\u00e9s da rexi\u00f3n monta\u00f1osa central de Etiop\u00eda e despois segue cara ao norte, cara ao Sud\u00e1n. Este \u00e9 un percorrido de m\u00e1is de 800 km, ao longo do cal o r\u00edo vai tomando un desnivel de aproximadamente 1.200 m. As augas van escavando aos poucos un can\u00f3n, cuxas paredes son de rocha volc\u00e1nica, que chega a ter unha anchura de 25 a 30 m, ao mesmo tempo que van transportando cara ao deserto o limo que proporcionan as terras altas de Etiop\u00eda.\nNo Sud\u00e1n, o r\u00edo recibe pola marxe dereita o seu principal afluente, o r\u00edo Dinder (en \u00e1rabe, \"Nahr Ad-dindar\"), con 480 km de lonxitude, que tam\u00e9n nace preto do lago Tana, pero que ten un curso moi diferente, sempre cara ao oeste-suroeste. \nTras o seu percorrido polas terras et\u00edopes, o Nilo Azul chega a Khart\u00fan no Sud\u00e1n e al\u00ed \u00fanese co Nilo Branco; xuntos dar\u00e1n as s\u00faas augas ao Nilo propiamente dito. As inundaci\u00f3ns anuais do Nilo d\u00e9bense en gran parte ao Nilo Azul que ofrece ao longo do ano moitas variaci\u00f3ns no seu caudal. Na confluencia en Khart\u00fan de ambos os ramais, o Branco e o Azul, o Nilo Azul achega ao redor do 80% do caudal total do Nilo, mentres que o Branco achega a 20% da auga do mundo restante.\nO r\u00edo supuxo desde tempos remotos unha barreira que en certo xeito divid\u00eda o pa\u00eds en dous. Durante moitos anos e ata o s\u00e9culo XX s\u00f3 dispo\u00f1\u00edan de dous pontes constru\u00eddos en pedra con morteiro. M\u00e1is tarde foron constru\u00eddos outro tres moito m\u00e1is modernos e funcionais, de aceiro e formig\u00f3n, con dous carr\u00eds de circulaci\u00f3n.\nO tramo xeogr\u00e1fico do Nilo Azul ofrece unha serie de dificultades a\u00ednda hoxe no s\u00e9culo XXI, como os r\u00e1pidos, que dificultan a navegaci\u00f3n polo r\u00edo; as cuadrillas de bandidos que merodean por aquelas terras, chamadas \"shifta\", os ind\u00edxenas da conca baixa cuxas xavelinas poden chegar a ser un perigo para calquera visitante; os crocodilos, de gran tama\u00f1o; a calor asfixiante e os parasitos que provocan enfermidades febr\u00eds."}
{"id": "487361", "revid": "1987", "url": "https://gl.wikipedia.org/wiki?curid=487361", "title": "R\u00edo Nilo Azul", "text": ""}
{"id": "487362", "revid": "1888", "url": "https://gl.wikipedia.org/wiki?curid=487362", "title": "V\u00e1zquez de Calo", "text": ""}
{"id": "487363", "revid": "1888", "url": "https://gl.wikipedia.org/wiki?curid=487363", "title": "V\u00e1zquez da Xesta", "text": ""}
{"id": "487365", "revid": "22570", "url": "https://gl.wikipedia.org/wiki?curid=487365", "title": "Charles Duke", "text": "Charles Moss Duke Jr., nado en Charlotte (Carolina do Norte) o 3 de outubro de 1935, \u00e9 un astronauta estadounidense retirado que formou parte da misi\u00f3n Apolo 16. Pasou un total de 11,08 d\u00edas no espazo.\nTraxectoria.\nDuke foi o d\u00e9cimo e m\u00e1is novo home en cami\u00f1ar sobre a L\u00faa. Graduouse en ciencias pola Academia Navala dos Estados Unidos en 1957. \u00c9 m\u00e1ster en Aeron\u00e1utica polo Instituto de Tecnolox\u00eda de Massachusetts en 1964.\nFoi seleccionado pola NASA mentres exerc\u00eda de piloto de probas en abril de 1966, formando parte dos 19 astronautas seleccionados para formar parte do Proxecto Apollo. Foi membro da tripulaci\u00f3n de soporte da misi\u00f3n Apollo 10 e CAPCOM da misi\u00f3n Apollo 11. Foi piloto de apoio do m\u00f3dulo lunar da Apollo 13.\nDuke foi piloto do m\u00f3dulo lunar na misi\u00f3n Apollo 16 entre o 16 e o 27 de abril de 1972. O resto da tripulaci\u00f3n estaba formada por John Young (comandante) e Thomas Mattingly (piloto do m\u00f3dulo de mando). Apollo 16 aterrou na rexi\u00f3n lunar de Descartes para estudar a zona e tomar mostras para o seu estudo. Duke pasou un total de 11,08 d\u00edas no espazo. Retirouse da NASA en decembro de 1975 para pasar a traballar no sector priado, sendo propietario de Inversi\u00f3ns Duke e presidente de Charlie Duke Enterprises."}
{"id": "487367", "revid": "85894", "url": "https://gl.wikipedia.org/wiki?curid=487367", "title": "Rafael Pardo Carmona", "text": "Rafael Pardo Carmona, nado en Santiago de Compostela o 12 de xullo de 1899 e finado no mesmo concello o 3 de decembro de 1936, foi un mestre e pol\u00edtico galego.\nTraxectoria.\nFoi mestre interino de Arz\u00faa (1926), Moar (1927), Lint\u00edn (1928), Rial (1929) e Ba\u00f1o (Muros). Colaborou en \"El Pueblo Gallego\". Coa folga xeral revolucionaria de 1934 foi detido en Santiago de Compostela en outubro. Afiliado a Izquierda Republicana. Co golpe de Estado do 18 de xullo de 1936 foi detido. Xulgado no consello de guerra contra os doce membros do Comit\u00e9 da Fronte Popular o 19 de novembro, foi condenado \u00e1 pena de morte. Fusil\u00e1rono nas inmediaci\u00f3ns do cemiterio de Boisaca o 3 de decembro de 1936 con Manuel Maro\u00f1o Calvo, Jos\u00e9 Maro\u00f1o Calvo, Modesto Pas\u00edn Noya, Fernando Dom\u00ednguez Caama\u00f1o, Francisco Ponte Ces, Lu\u00eds Mart\u00ednez Nouche, Rafael Frade Pe\u00f1a, Luis Rastrollo Gonz\u00e1lez e Jos\u00e9 Germ\u00e1n Fern\u00e1ndez."}
