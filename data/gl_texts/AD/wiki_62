{"id": "510279", "revid": "89787", "url": "https://gl.wikipedia.org/wiki?curid=510279", "title": "Guglielmo Libri", "text": "Guglielmo Brutus Icilius Timeleone Libri Carucci dalla Sommaja, en franc\u00e9s Guillaume Libri ou o conde Libri, nado en Florencia o 1 de xaneiro de 1803 e finado en Fiesole o 28 de setembro de 1869, foi un matem\u00e1tico, historiador e bibli\u00f3filo italiano que ensinou en Francia, onde foi c\u00e9lebre por un roubo de manuscritos orixinais e de libros raros.\nTraxectoria.\nO seu pai, o conde Libri Bagnano, refuxiouse en Francia, e foi condenado en 1816 pola Corte xudicial do R\u00f3dano a dez anos de traballos forzosos e \u00e1 marcaci\u00f3n a ferro candente, por falsificaci\u00f3n de efectos comerciais. Escapouse e reincidiu, con novas condenas o 3 de maio de 1817, antes de chegar a B\u00e9lxica e servir como axente secreto do rei dos Pa\u00edses Baixos Guillerme I de 1826 a 1830.\nArist\u00f3crata florentino co t\u00edtulo de conde, como o seu pai, Guillaume Libri frecuentou a facultade de dereito de Pisa desde 1816, e doutorouse en dereito en 1820, pero cambiou rapidamente cara \u00e1 matem\u00e1tica. Desde este momento pr\u00e9stanlle atenci\u00f3n Charles Babbage, Augustin-Louis Cauchy e Carl Friedrich Gauss, grazas a publicaci\u00f3n dunha \u00abTeor\u00eda dos n\u00fameros\u00bb, e despois en 1823, pola publicaci\u00f3n dunha \u00abMemoria sobre varios puntos de an\u00e1lise\u00bb. Aos 20 anos, xa \u00e9 profesor de f\u00edsica-matem\u00e1tica na universidade de Pisa. Deixa o ensino e viaxa ao ano seguinte a Par\u00eds polo seu ano sab\u00e1tico, onde frecuenta a alg\u00fans dos mellores matem\u00e1ticos do momento. De regreso a Italia, invol\u00facrase cos \"Carbonarios\" da Toscana, e d\u00e9bese exiliar en Francia, onde se naturaliza franc\u00e9s o 19 de febreiro de 1833.\nO contexto franc\u00e9s.\nO seu nome aristocr\u00e1tico e a s\u00faa fortuna \u00e1brenlle portas. Sendo matem\u00e1tico, \u00e9 elixido correspondente da Academia das ciencias, o 31 de decembro de 1832; e o 18 de marzo de 1832, na Secci\u00f3n de xeometr\u00eda A s\u00faa amizade co astr\u00f3nomo e f\u00edsico Fran\u00e7ois Arago, (secretario da Academia das ciencias), perm\u00edtelle obter certas prazas prestixiosas. En decembro de 1834, despois da morte de Legendre, \u00e9 nomeado profesor-adxunto na Facultade das ciencias de Par\u00eds, responsable dun curso de c\u00e1lculo de probabilidades. A s\u00faa relaci\u00f3n con Arago empeora en 1835. Acaban sendo inimigos xurados e certas reuni\u00f3ns na Academia resultan tormentosas. Grazas \u00e1 s\u00faa amizade con Guizot, en 1838 \u00e9 nomeado membro do despacho do Journal des savants. \u00c9 promovido a cabaleiro da Lexi\u00f3n de Honra en 1838.\nEn 1839, \u00e9 nomeado profesor titular de c\u00e1tedra na Facultade das ciencias de Par\u00eds. Ingresa en 1843 no Colexio de Francia como titular da c\u00e1tedra de matem\u00e1tica, substitu\u00edndo a Augustin Louis Cauchy e Jean-Marie Duhamel. Entre 1838 e 1841, publica unha \"\u00abHistoria das ciencias matem\u00e1ticas en Italia desde o Renacemento ao s\u00e9culo XVII\u00bb\" con fontes orixinais de 1.800 pezas manuscritas, cartas e libros de Galileo, Fermat e Descartes, que di adquirir grazas a vendas p\u00fablicas. Ocultou m\u00e1is tarde que eses documentos foron subtra\u00eddos da Biblioteca Laurenciana. Bibli\u00f3mano, posu\u00eda igualmente o libro de horas de Lorenzo o Magn\u00edfico. \nEn 1843 querelouse \u00e1 Academia das ciencias co seu compa\u00f1eiro matem\u00e1tico Joseph Liouville, por mor dos traballos matem\u00e1ticos in\u00e9ditos de \u00c9variste Galois\nA patria de adopci\u00f3n de Libri abre novos horizontes \u00e1 s\u00faa paix\u00f3n de bibli\u00f3filo. As xefaturas dos departamentos herdaran, por orde do Comit\u00e9 de salvaci\u00f3n p\u00fablica, os libros confiscados aos arist\u00f3cratas e dignitarios do Antigo R\u00e9xime, libros que non foran destru\u00eddos durante os saqueos da Revoluci\u00f3n francesa. Estas bibliotecas, pouco co\u00f1ecidas, confiadas desde 1804 \u00e1 administraci\u00f3n das cidades, en 1840 de cando en cando dispu\u00f1an de inventarios completos ou dun conservador titular. Normalmente eran pouco abertas e estaban reservadas a un p\u00fablico restrinxido de notables, de \u00absociedades de sabios\u00bb ou de persoas recomendadas (moitas veces estranxeiros).\nTraballos matem\u00e1ticos.\nEn 1829, Libri publicou \u00e1s s\u00faas expensas, seis memorias de matem\u00e1ticas en Florencia cun n\u00famero moi pequeno de exemplares. Estes exemplares dificilmente ubicables foron reeditados en diante polo matem\u00e1tico alem\u00e1n August Leopold Crelle, editor e fundador do \"Journal f\u00fcr die reine und angewandte Mathematik\", en diferentes volumes. En 1835, Crelle publicou un volume que compila dez memorias de Libri\u00a0: as seis memorias que publicara anteriormente no seu xornal, \u00e1s cales se engaden catro in\u00e9ditas que Libri lle proporcionou\nEstas memorias levan os seguintes t\u00edtulos\u00a0:\nEntre 1838 e 1841, Guillaume Libri publicou catro volumes titulados \"Historia das ciencias matem\u00e1ticas\" \"en Italia, despois do renacemento das letras at\u00e9 o final do s\u00e9culo dezasete\" e que lle far\u00e1n co\u00f1ecido por outras cousas que non sexan os seus roubos:.\nTratar\u00e1 en particular traballos sobre os n\u00fameros do matem\u00e1tico italiano Leonardo de Pisa (\u00abLeonardo Pisano\u00bb), m\u00e1is co\u00f1ecido polo nome de Leonardo Fibonacci. El nunca usou este nome, que lle foi atribu\u00eddo de maneira p\u00f3stuma por Libri. A Sucesi\u00f3n de Fibonacci expr\u00e9sase as\u00ed\u00a0: todo n\u00famero (a partir do terceiro) \u00e9 igual \u00e1 suma dos dous precedentes, por exemplo\u00a0: 0, 1, 1, 2, 3, 5, 8, 13, 21, 34 etc. A continuaci\u00f3n (infinita) da sucesi\u00f3n de Fibonacci, p\u00f3dese deducir pola regra de construci\u00f3n, sen ter necesidade de memorizala (exemplo de proceso recursivo).\nRoubo de libros.\nEn 1841, Libri, co\u00f1ecido pola s\u00faa erudici\u00f3n e o seu co\u00f1ecemento da historia dos libros, chega a facerse nomear secretario da \"Comisi\u00f3n do Cat\u00e1logo xeral dos manuscritos das bibliotecas p\u00fablicas de Francia\". Abusando das s\u00faas funci\u00f3ns e finxindo unha mala sa\u00fade (tusindo frecuentemente, vestido cunha gran capa en todas as estaci\u00f3ns, esix\u00eda quedar s\u00f3 no arquivo das bibliotecas), percorre o pa\u00eds e, cun \u00abpr\u00e9stamo\u00bb tras outro, completa aos poucos a s\u00faa colecci\u00f3n de libros raros e de aut\u00f3grafos. Grazas \u00e1 confianza cega do c\u00f3engo Hyacinthe Olivier-Vitalis, apod\u00e9rase de numerosos documentos na biblioteca Inguimbertina de Carpentras, tales como as \u00abObras de Te\u00f3crito e de Hes\u00edodo\u00bb (Venecia, Alde, 1495), 72 das 75 cartas de Descartes ao Padre Mersenne (entre 1837 e 1847). \u00c1s veces non vacilaba en mutilar certos manuscritos: cinco volumes dos fondos Peiresc e polo menos dous mil folios desapareceron as\u00ed. A Biblioteca Real non se salvou, nin tampouco a Biblioteca do Arsenal. \nA ca\u00edda.\nAs denuncias de roubos (desde 1842) non chaman a atenci\u00f3n das autoridades at\u00e9 despois de varios anos. En 1846, d\u00faas denuncias (an\u00f3nimas e baixo o pseud\u00f3nimo de \"Henri de Baisne\") chegan ao fiscal do rei, que conte\u00f1en en particular os roubos de libros da biblioteca Inguimbertina de Carpentras. Un informe secreto foi redactado en 1847 por F\u00e9lix Boucly, fiscal do rei, e depositado sobre o despacho do ministro de asuntos exteriores, Fran\u00e7ois Guizot\u00a0: ent\u00f3n estim\u00e1base en 500\u00a0000\u00a0francos o valor dos obxectos subtra\u00eddos por Libri desde 1842. Pero Guizot ti\u00f1a outros asuntos que resolver: a revoluci\u00f3n crec\u00eda, e ao estalar privou a Libri de todos os seus apoios. O 4 de febreiro de 1848, o fiscal xeral resumiu as queixas contra Libri, nun longo informe dirixido ao Ministro de xustiza, Michel H\u00e9bert. O executivo detivo o documento, polo que tivo que esperar a ca\u00edda da monarqu\u00eda de xullo o 24 de febreiro de 1848 para que sa\u00edse \u00e1 luz.\nPouco tempo despois, Libri foi informado por un redactor do xornal \"O Nacional\", que estaba a piques de emitirse unha orde de arresto ao seu nome polas sospeitas de roubo de libros preciosos, entreg\u00e1ndolle unha con estas simples palabras: \u00abIgnorades sen d\u00fabida o descubrimento que se fixo no informe xudicial con relaci\u00f3n \u00e1s vosas inspecci\u00f3ns nas bibliotecas p\u00fablicas. \"Cr\u00e9dme, aforr\u00e1delle \u00e1 nova sociedade as reacci\u00f3ns que lle repugnan. Xa non ve\u00f1ades ao Instituto.\"\u00bb. \nLibri non esperou a que fose arrestado, fux\u00edndo a Londres o 28 de febreiro de 1848 coa complicidade do seu colega da comisi\u00f3n dos Monumentos hist\u00f3ricos, Prosper M\u00e9rim\u00e9e. Antes de fuxir de Francia, con todo, arranxou para que 30\u00a0000 dos seus libros e manuscritos contidos en 18 ba\u00fais fosen enviados en Inglaterra. S\u00f3 seis destes ba\u00fais ser\u00e1n confiscados pola aduana. Obt\u00e9n en Londres, baixo pretexto de ser un refuxiado pol\u00edtico da Revoluci\u00f3n francesa, o amparo dun compatriota italiano, Antonio Panizzi, director da Biblioteca do British Museum (Libri obter\u00e1 a nacionalidade inglesa ao finalizar a s\u00faa vida).\nO esc\u00e1ndalo estala finalmente baix\"o\" a Segunda Rep\u00fablica, cando se publica o informe Boucly en Le Moniteur o 19 de marzo de 1848: l\u00e9vase a cabo unha investigaci\u00f3n minuciosa. Durante unha pescuda efectuada o 23 de marzo de 1848, no seu aloxamento en Sorbona, at\u00f3panse alg\u00fans feixes de documentos, restitu\u00eddos posteriormente \u00e1 biblioteca Inguimbertina de Carpentras, unha parte da correspondencia do astr\u00f3nomo polaco Johannes Hevelius, subtra\u00edda por Libri da biblioteca do Observatorio. Os documentos atopados polos investigadores foron obxecto dun estudo profundado durante 3 anos polos expertos Henri L\u00e9onard Bordier, Ludovic Lalanne e F\u00e9lix Bourquelot.\nLibri establece un proceso contra \"o\" director do \"Monitor universal\" debido \u00e1 publicaci\u00f3n do informe que o incriminaba, e contra o director do Nacional, debido ao artigo publicado o 5 de abril de 1848\nO 22 de xu\u00f1o de 1850, Libri foi sentenciado en Par\u00eds como reo contumaz a dez anos de reclusi\u00f3n, \u00e1 retirada da nacionalidade francesa e \u00e1 perda dos seus empregos p\u00fablicos. A instancias da Academia das ciencias, datada o 20 de agosto de 1850, o escano de Libri, ausente de Francia desde o 28 de febreiro de 1848 foi declarado vacante por un decreto datado o 1 de setembro de 1850.\nEn Londres, o medievalista Achille Jubinal tentar\u00e1 defender a reputaci\u00f3n de Guillaume Libri, nunha carta dirixida o 3 de xu\u00f1o de 1851, \u00e1 revista literaria londiniense Athenaeum.\nIgualmente, Ludovic Lalanne e Henri Bordier redactan en 1851 un \u00abDicionario de pezas aut\u00f3grafas roubadas \u00e1s bibliotecas p\u00fablicas de Francia\u00bb con m\u00e1is de 316 p\u00e1xinas. Posteriormente, o arquivo de Bordier revela o aspecto policial e segredo das investigaci\u00f3ns preliminares destinadas a confundir a Libri, un gran personaxe oficial honrado e protexido polas m\u00e1is altas autoridades (\"libro\" publicado en 2008, de Andr\u00e9 Jammes: Libri vaincu: enqu\u00eates polici\u00e8res et secrets bibliographiques: documents in\u00e9dits).\nProsper M\u00e9rim\u00e9e, amigo e protector de Libri, contesta \"a\" decisi\u00f3n xudicial con tal enerx\u00eda, que ataca \u00aba cousa xulgada\u00bb nun artigo na Revista dos dous Mundos do 15 de abril de 1852, que \u00e9 igualmente acusado de ultraxe p\u00fablica e condenada \u00e1 s\u00faa vez a unha multa de 1\u00a0000 francos e a quince d\u00edas de prisi\u00f3n, que efectuar\u00e1 \u00e1 Conciergerie.\nA\u00ednda que Libri chegou a Inglaterra sen cartos, non era pobre nesa altura porque a s\u00faa nova riqueza provi\u00f1a da venda de numerosos libros preciosos e de manuscritos remitidos previamente a Londres antes do seu exilio forzoso. \nEn , Libri conclu\u00edra en gran segredo, por mediaci\u00f3n do su amigo Antonio Panizzi, e grazas aos consellos de John Holmes (1800-1854), un conservador adxunto dos manuscritos do British Museum, a venda dos seus manuscritos ao , sen xustificar a procedencia de 200\u00a0000\u00a0francos. Os manuscritos llegaron a en , o 23 de abril de 1847 (antes, Libri intentara venderllos \u00f3 British Museum).\nDesde o 2 de xullo de 1857 en diante, organiza unha venda de libros raros en Par\u00eds, onde obt\u00e9n unha ganancia de 116\u00a0000\u00a0francos.\nEn 1861, Libri organiza en Londres d\u00faas grandes vendas dos seus libros e manuscritos, producindo un cat\u00e1logo de 7\u00a0628 lotes, vendidos en dous partes. A primeira venda, do 25 de abril de 1861 ao 18 de xullo de 1861, durou 61 d\u00edas. De feito, obt\u00e9n m\u00e1is dun mill\u00f3n de francos polas vendas de documentos, manuscritos, e libros, nunha \u00e9poca onde o salario diario medio dun obreiro era de aproximadamente catro francos. En 1862, organiza en Londres outra venda para a parte m\u00e1is valiosa da s\u00faa colecci\u00f3n, en Sotheby &amp; Co, o 25 de xullo de 1862, coa publicaci\u00f3n dun cat\u00e1logo de 143 p.\nEn 1868, a sa\u00fade de Libri comeza a declinar, e incapaz de volver en Francia, abandona Inglaterra e volve \u00e1 s\u00faa Italia natal, onde residir\u00e1 nunha vila de Fiesole en Toscana, onde falece o 28 de setembro de 1869. A s\u00faa tumba at\u00f3pase no Cemiterio das Portas Santas, en Florencia.\nEn 1896, o matem\u00e1tico Joseph Bertrand, moi cr\u00edtico con Libri, escribir\u00e1 nos \u00abSouvenirs acad\u00e9miques, un article anonyme da Revue deas deux Mondes\u00bb, reconto da pol\u00edtica, da administraci\u00f3n e dos costumes, Volume 137, Tomo 4, (Setembro-outubro de 1896), (p\u00e1xinas 277-295), na p\u00e1xina 279: \u00abLibri, moi novo daquela, puido haberse convertido nun xe\u00f3metra. Deixou de estudar, m\u00e1is non de producir. Para ficar esquecido, como se adoita dicir, escribiu primeiro memorias insignificantes, despois malas e finalmente rid\u00edculas\u00bb.\nRestituci\u00f3n parcial dos documentos roubados.\nDespois da s\u00faa morte, L\u00e9opold Delisle, administrador da Biblioteca nacional, comezou unha longa investigaci\u00f3n para resolver o asunto sobre se Libri era culpable das acusaci\u00f3ns polas que fora condenado en 1850, e demostrou cunha certeza absoluta que Libri era efectivamente un ladr\u00f3n de gran envergadura, todo iso nun informe datado o 28 de xu\u00f1o de 1883, dirixido a Jules Ferry, ministro da Instruci\u00f3n P\u00fablica e das Belas Artes. En 1888, o executivo franc\u00e9s iniciou negociaci\u00f3ns coas autoridades inglesas, coa finalidade que os libros e manuscritos preciosos, roubados por Libri, poidan ser devoltos polos compradores.\nFamilia.\nCasou con M\u00e9lanie Jeanne Charlotte Dobre, filla do doutor Fran\u00e7ois-Joseph Dobre, fundador da Academia real de medicamento, e irm\u00e1 do bar\u00f3n Joseph-Louis-L\u00e9opold Dobre.\nA pesar do apoio de M\u00e9rim\u00e9e, que denunciar\u00e1 irregularidades de procedemento con relaci\u00f3n \u00e1 cita a comparecer e a publicaci\u00f3n do acto de acusaci\u00f3n, ela morrer\u00e1 en 1865, sen chegar a obter a revisi\u00f3n procesual do seu esposo, a pesar da petici\u00f3n que lanzar\u00e1 e presentar\u00e1 ao Senado. Ser\u00e1 enterrada en Par\u00eds, no cemiterio do Pai-Lachaise, (#5.\u00aa divisi\u00f3n). "}
{"id": "510280", "revid": "65337", "url": "https://gl.wikipedia.org/wiki?curid=510280", "title": "Ferrol, Romblon", "text": ""}
{"id": "510281", "revid": "65337", "url": "https://gl.wikipedia.org/wiki?curid=510281", "title": "Ferrol, Rombl\u00f3n", "text": ""}
{"id": "510282", "revid": "65337", "url": "https://gl.wikipedia.org/wiki?curid=510282", "title": "Ferrol, Estados Unidos", "text": ""}
{"id": "510283", "revid": "65337", "url": "https://gl.wikipedia.org/wiki?curid=510283", "title": "Ferrol, EEUU", "text": ""}
{"id": "510284", "revid": "45576", "url": "https://gl.wikipedia.org/wiki?curid=510284", "title": "HMS Serpent (1887)", "text": ""}
{"id": "510285", "revid": "25871", "url": "https://gl.wikipedia.org/wiki?curid=510285", "title": "Gilles de Roberval", "text": "Gilles Personne de Roberval, nado en Roberval, Oise o 10 de agosto de 1602 e finado en Par\u00eds o 27 de outubro de 1675, foi un matem\u00e1tico franc\u00e9s. O seu nome era orixinalmente Gilles Personne ou Personier Gilles, en lugar de Roberval, polo que \u00e9 co\u00f1ecido, dado o lugar do seu nacemento.\nFoi c\u00e9lebre no seu tempo polo seu car\u00e1cter completo e pol\u00e9mico. Foi o inventor da balanza con dous pratos chamada \u00abbalanza de Roberval\u00bb.\nTraxectoria.\nDo mesmo xeito que Ren\u00e9 Descartes, estivo presente no sitio de La Rochelle en 1627. Nese mesmo ano trasladouse a Par\u00eds, onde foi nomeado catedr\u00e1tico de filosof\u00eda na Universidade de Gervais en 1631, e dous anos m\u00e1is tarde accedeu \u00e1 c\u00e1tedra de matem\u00e1ticas no Colexio Real de Francia. Unha condici\u00f3n da tenencia adxunta a esta cadeira \u00e9 que o titular debe propor problemas matem\u00e1ticos para a s\u00faa resoluci\u00f3n, e debe renunciar en favor de toda persoa que os resolva mellor que el mesmo, pero, a pesar disto, Roberval foi capaz de manter a cadeira at\u00e9 a s\u00faa morte.\nPensamento.\nRoberval foi un dos matem\u00e1ticos que, xusto antes da invenci\u00f3n do c\u00e1lculo infinitesimal, se interesaron nos problemas que son s\u00f3 resolubles, ou que poden ser m\u00e1is f\u00e1ciles de resolver, por alg\u00fan m\u00e9todo que implica l\u00edmites ou infinitesimais, que hoxe en d\u00eda se poden resolver mediante o c\u00e1lculo. Traballou na cuadratura das superficies e a cubicaci\u00f3n dos s\u00f3lidos, que el logrou, nalg\u00fans dos casos m\u00e1is simples, por un m\u00e9todo orixinal que el chamou o \"m\u00e9todo dos indivisibles\", pero perdeu gran parte do m\u00e9rito do descubrimento por manter o seu m\u00e9todo para o seu uso persoal, mentres Bonaventura Cavalieri publicou un m\u00e9todo semellante que achou de forma independente.\nOutro dos descubrimentos de Roberval foi un m\u00e9todo moi xeral de debuxar tanxentes, considerando unha curva descrita por un punto m\u00f3bil cuxo movemento \u00e9 o resultado de varios movementos simples. Tam\u00e9n descubriu un m\u00e9todo de derivar unha curva doutra, por medio do cal \u00e1reas finitas p\u00f3dense obter por seren iguais \u00e1s zonas entre determinadas curvas e as s\u00faas as\u00edntotas. Para estas curvas, que se aplicaron tam\u00e9n para efectuar algunhas cuadraturas, Evangelista Torricelli deu o nome de \"li\u00f1as Robervali\u00e1s\".\nEntre Roberval e Ren\u00e9 Descartes exist\u00eda un sentimento de mala vontade, por mor dos celos que espertaron na mente do primeiro as cr\u00edticas feitas por Descartes a alg\u00fans dos seus m\u00e9todos empregados por el e por Pierre de Fermat, o cal o levou a criticar e a oporse aos m\u00e9todos anal\u00edticos que Descartes introduciu na xeometr\u00eda desa altura.\nComo resultado dos traballos de Roberval f\u00f3ra da matem\u00e1tica pura p\u00f3dese observar un traballo sobre o sistema do universo, no que se apoia o sistema copernicano helioc\u00e9ntrico e os atributos dunha atracci\u00f3n mutua de todas as part\u00edculas da materia e tam\u00e9n a invenci\u00f3n dun tipo especial de balanza de dous pratos que leva o seu nome, balanza de Roberval."}
{"id": "510286", "revid": "5749", "url": "https://gl.wikipedia.org/wiki?curid=510286", "title": "Jos\u00e9 Gonz\u00e1lez Dopico", "text": "Jos\u00e9 Gonz\u00e1lez Dopico, nado en Ferrol o 9 de xu\u00f1o de 1944 e finado na mesma cidade o de 17 de maio de 2007, foi un boxeador galego.\nTraxectoria.\nDopico criouse no barrio de Esteiro e comezou a practicar o boxeo dirixido por Joaqu\u00edn Alejos, que fora campi\u00f3n de Espa\u00f1a. Debutou como afeccionado en 1957 e proclamouse campi\u00f3n de Galicia de peso pluma derrotando a Amando Dopico. Debutou como profesional o 17 de agosto de 1963.\nO 5 de setembro de 1965, xa en peso w\u00e9lter, venceu en Carballo o canario Carmelo Garc\u00eda \"Gancho\" nun combate polo campionato de Espa\u00f1a, que non obstante o propio \"Gancho\" lle arrebatou en decembro. Dous anos despois volveu loitar polo t\u00edtulo, mais foi derrotado por Antonio Torres. Conseguiu o t\u00edtulo de campi\u00f3n de Espa\u00f1a o 23 de xullo de 1968 ao vencer a Toni Ortiz no primeiro asalto. Revalidou o t\u00edtulo en varias ocasi\u00f3ns. En novembro de 1973 enfrontouse en Par\u00eds co franc\u00e9s Roger Menetrey polo campionato de Europa, que non logrou. Entre 1970 e 1973 estivo entre os dez primeiros da clasificaci\u00f3n dos mellores pesos w\u00e9lter do Consello Mundial de Boxeo.\nAbandonou o boxeo en 1975 tras revalidar o campionato de Espa\u00f1a e pasou a traballar como bombeiro na s\u00faa cidade natal."}
{"id": "510287", "revid": "72012", "url": "https://gl.wikipedia.org/wiki?curid=510287", "title": "\u00c9douard Lucas", "text": "Fran\u00e7ois \u00c9douard Anatole Lucas, nado en Amiens o 4 de abril de 1842 e finado en Par\u00eds o 3 de outubro de 1891, co\u00f1ecido como \u00c9douard Lucas, foi un reco\u00f1ecido matem\u00e1tico franc\u00e9s. Traballou no Observatorio de Par\u00eds, e m\u00e1is tarde foi profesor de matem\u00e1ticas na capital do Sena. L\u00e9mbraselle, sobre todo, polos seus traballos acerca da sucesi\u00f3n de Fibonacci, que el denominou desa maneira, e polo test de primalidade que leva o seu nome, pero tam\u00e9n porque foi o inventor dalg\u00fans xogos recreativos matem\u00e1ticos moi co\u00f1ecidos, como o das \"Torres de Hanoi\".\nBiograf\u00eda.\nDanis \u00c9douard Lucas foi educado na Escola Normal Superior de Amiens. Posteriormente traballou con Le Verrier no observatorio de Par\u00eds. Serviu como oficial de artillar\u00eda no ex\u00e9rcito franc\u00e9s durante a guerra de 1870 contra Prusia. Tras a derrota francesa, Lucas volveu a Par\u00eds, onde se dedicou ao ensino das matem\u00e1ticas en dous institutos parisienses: o Liceo de San Lu\u00eds e o Liceo Carlomagno.\nLucas morreu dunha forma un tanto peculiar, v\u00edtima dunha probable septicemia a consecuencia dun corte nunha fazula sufrido nun banquete, o que lle produciu unha inflamaci\u00f3n que se complicou con fatais consecuencias.\nTeor\u00eda de n\u00fameros.\nN\u00fameros de Fibonacci e Lucas.\nPosiblemente, Lucas sexa principalmente co\u00f1ecido polo estudo das chamadas sucesi\u00f3ns xeneralizadas de Fibonacci, que comezan por dous enteiros positivos calquera e a partir de a\u00ed, cada n\u00famero da sucesi\u00f3n \u00e9 suma dos dous precedentes.\nA sucesi\u00f3n m\u00e1is sinxela \u00e9 a co\u00f1ecida como sucesi\u00f3n de Fibonacci, a saber, 1, 1, 2, 3, 5, 8, 13, 21... Durante o devandito estudo \u00c9douard Lucas chegou a formular unha ecuaci\u00f3n para atopar o en\u00e9simo termo da celeb\u00e9rrima sucesi\u00f3n sen ter que chegar a calcular todos os termos predecesores. As\u00ed, segundo a formulaci\u00f3n de Lucas:\nformula_1\nA inmediatamente m\u00e1is sinxela, 1, 3, 4, 7, 11, 18..., \u00e9 hoxe co\u00f1ecida por sucesi\u00f3n de Lucas.\nN\u00fameros de Mersenne.\n\u00c9douard Lucas tam\u00e9n realizou un estudo bastante avanzado sobre outros aspectos da teor\u00eda de n\u00fameros e en especial sobre o problema da primalidade. Descubriu un m\u00e9todo para comprobar a primalidade dos n\u00fameros da forma formula_2 onde formula_3 \u00e9 primo (co\u00f1ecidos como n\u00fameros de Mersenne). En 1876, con este m\u00e9todo, probou que o n\u00famero formula_4 \u00e9 un n\u00famero primo (o maior n\u00famero primo co\u00f1ecido at\u00e9 mediados do s\u00e9culo XX e o maior que foi calculado sen a axuda dun computador). O seu m\u00e9todo foi refinado por Derrick Henry Lehmer en 1930 e, hoxe d\u00eda, \u00e9 a base dunha das probas de primalidade cl\u00e1sicas m\u00e1is co\u00f1ecidas.\nO test de Lucas-Lehmer segue a seguinte secuencia de pasos:\nSexa formula_5\nonde formula_6 se define coa f\u00f3rmula recursiva .formula_7\nDado un n\u00famero de Mersenne formula_8 con formula_9 primo, formula_10 \u00e9 primo se e s\u00f3 se formula_11 \u00e9 divisible por formula_10.\nEn realidade, e a pesar de contar cun resultado como o anterior, a proeza de Lucas foi terriblemente dif\u00edcil xa que o c\u00e1lculo da divisi\u00f3n hab\u00eda de ser monstruoso: formula_13 \u00e9 xa un n\u00famero moi grande e formula_14 \u00e9 inmenso (da orde de formula_14). De feito, Lucas non chegou a calcular realmente formula_16, utilizando determinados atallos e resultados intermedios para demostrar a divisibilidade de formula_11 por formula_10\nMatem\u00e1ticas recreativas.\nLucas sempre sentiu apaixonado polas matem\u00e1ticas recreativas. A s\u00faa serie de \"R\u00e9cr\u00e9ations math\u00e9matiques\" (publicada entre 1882 e 1894) \u00e9 hoxe d\u00eda un verdadeiro cl\u00e1sico para os afeccionados.\nResolveu o Problema dos Aros Chineses (tam\u00e9n co\u00f1ecido como \"baguenaudier\") descrito polo matem\u00e1tico italiano Cardano na s\u00faa obra de 1550 \"De Subtilitate Rerum\".\nInventou o problema das Torres de Hanoi. Este \u00faltimo comercializouno en 1883 baixo o pseud\u00f3nimo \"Prof\". N. Claus de Siam, mandar\u00edn do Colexio de Li-Sou-Stian (dous anagramas de \"Lucas d'Amiens\" e \"Saint Louis\" respectivamente)."}
{"id": "510288", "revid": "7596", "url": "https://gl.wikipedia.org/wiki?curid=510288", "title": "Caracol de Pascal", "text": "En matem\u00e1ticas, os caracois de Pascal son curvas en forma de coraz\u00f3n. A cardioide \u00e9 un caso especial, que ten un punto de retroceso. Os caracois de Pascal son un caso particular de epitrocoide no que os dous c\u00edrculos empregados para xerar a curva te\u00f1en o mesmo raio.\nEn coordenadas polares a s\u00faa ecuaci\u00f3n \u00e9\nE en coordenadas cartesianas \u00e9\nCambiando as variables formula_3 e formula_4 da ecuaci\u00f3n anterior, tam\u00e9n se obt\u00e9n un caracol de Pascal, que en coordenadas polares \u00e9\nO caracol de Pascal \u00e9 unha curva alx\u00e9brica plana.\nHistoria.\nA investigaci\u00f3n formal sobre estas curvas atrib\u00faese a \u00c9tienne Pascal, pai de Blaise Pascal. Pero o artista renacentista alem\u00e1n Albrecht D\u00fcrer foi quen por primeira vez investigou estas curvas. O libro de Durero \"Underweysung der Messung\" (\"Instruci\u00f3n sobre medidas\") cont\u00e9n m\u00e9todos xeom\u00e9tricos espec\u00edficos para producir caracois de Pascal."}
{"id": "510289", "revid": "85894", "url": "https://gl.wikipedia.org/wiki?curid=510289", "title": "Joseph Liouville", "text": "Joseph Liouville, nado en Saint-Omer o 24 de marzo de 1809 e finado en Par\u00eds o 8 de setembro de 1882, foi un matem\u00e1tico franc\u00e9s .\nTraxectoria.\nJoseph Liouville era fillo dun militar que serviu nas campa\u00f1as napole\u00f3nicas e que, ao graduarse en 1814, instalouse coa s\u00faa familia en Toul .\nLiouville graduouse en 1827 na \u00c9cole Polytechnique (Graduaci\u00f3n de 1825). Dous anos despois ingresou na \u00c9cole des Ponts et Chauss\u00e9es, onde non obtivo o diploma debido a problemas de sa\u00fade e, sobre todo, ao seu desexo de realizar unha carreira acad\u00e9mica en lugar dunha carreira de enxe\u00f1ar\u00eda. Despois duns anos en varias instituci\u00f3ns como axudante e na \u00c9cole Nationale Sup\u00e9rieure des Arts et M\u00e9tiers como profesor, obtivo unha praza de titular na \u00c9cole Polytechnique en 1838 . Obtivo a c\u00e1tedra de matem\u00e1ticas no Coll\u00e8ge de France en 1850 e a de mec\u00e1nica na \"Facult\u00e9 des sciences\" en 1857 . Liouville foi elixido membro da \"Acad\u00e9mie des Sciences\" en 1870 .\nAdemais dos seus logros acad\u00e9micos, foi un organizador notable. Liouville fundou o \"Journal de math\u00e9matiques pures et appliqu\u00e9es\", unha publicaci\u00f3n que tivo unha gran reputaci\u00f3n e a\u00ednda a mant\u00e9n. Foi un dos primeiros en ler as obras in\u00e9ditas de \u00c9variste Galois, reco\u00f1eceu a s\u00faa importancia e publicounas na s\u00faa revista en 1846 . Liouville tam\u00e9n participou na pol\u00edtica e foi membro da Asemblea Constitu\u00ednte en 1848 . No entanto, despois da derrota nas elecci\u00f3ns de 1849, abandonou a pol\u00edtica.\nLiouville publicou en diversos campos da matem\u00e1tica, como a teor\u00eda de n\u00fameros, an\u00e1lise complexa, xeometr\u00eda diferencial e topolox\u00eda diferencial, as\u00ed como f\u00edsica matem\u00e1tica e astronom\u00eda .\nJoseph Liouville \u00e9 especialmente co\u00f1ecidopolo seu teorema de Liouville, hoxe un resultado bastante sinxelo da an\u00e1lise complexa. Na teor\u00eda dos n\u00fameros, foi o primeiro en demostrar a existencia de n\u00fameros transcendentes mediante unha construci\u00f3n usando fracci\u00f3ns continuas ( n\u00famero de Liouville ).\nEn f\u00edsica matem\u00e1tica, a teor\u00eda de Sturm-Liouville, un traballo conxunto con Charles-Fran\u00e7ois Sturm, \u00e9 hoxe un procedemento com\u00fan para resolver determinados tipos de ecuaci\u00f3ns integrais. Hai un segundo teorema de Liouville sobre a din\u00e1mica hamiltoniana. Liouville estaba interesado no problema do valor no l\u00edmite das soluci\u00f3ns de ecuaci\u00f3ns diferenciais. En referencia \u00e1s integrais el\u00edpticas, demostrou que as funci\u00f3ns abelianas son transcendentes."}
{"id": "510290", "revid": "98629", "url": "https://gl.wikipedia.org/wiki?curid=510290", "title": "Preity Zinta", "text": "Preity G Zinta, nada en Shimla o 31 de xaneiro de 1975, \u00e9 unha actriz e empresaria india, co\u00f1ecida int\u00e9rprete de Bollywood. O seu xeito de actuar e o tipo de personaxes que interpreta contribu\u00edu a modificar a percepci\u00f3n das heroinas dentro do cinema hindi e polo \u00e9xito que logrou en moitos dos filmes nos que actuou consagrouse como unha das actrices m\u00e1is importantes do cinema indio actual.\nTraxectoria.\nNaceu nunha familia rajput da capital de Himachal Pradesh. Seu pai, Durganand Zinta, era oficial do ex\u00e9rcito indio e morreu nun accidente de coche, cando ela ti\u00f1a 13 anos de idade, mentres s\u00faa nai, Nilprabha, que tam\u00e9n \u00eda no veh\u00edculo quedou gravemente ferida e permaneceu en coma durante dous anos. Esa traxedia levouna a madurar rapidamente. Ten dous irm\u00e1ns; Deepankar, o m\u00e1is vello \u00e9 oficial do ex\u00e9rcito, e Manish, o m\u00e1is novo, vive en California. Estudou nun internado cat\u00f3lico en Shimla, e nesa \u00e9poca gust\u00e1balle a literatura, en especial William Shakespeare e a poes\u00eda, ademais practicou deportes, como o baloncesto.\nLogo de rematar a secundaria foi ao St Beda's College en Shimla e graduouse en literatura inglesa e despois fixo un mestrado en psicolox\u00eda. Realizou cursos de posgrao en psicolox\u00eda criminal, pero m\u00e1is tarde comezou a traballar como modelo, e o primeiro anuncio para a televisi\u00f3n f\u00edxoo en 1996 para os chocolates \"Perk\" para despois aparecer en diversos cat\u00e1logos e anuncios, inclu\u00edndo un para o xab\u00f3n Liril.\nDebut como actriz e primeiros papeis (1998-1999).\nEn 1997 ao acompa\u00f1ar un amigo para unha audici\u00f3n co\u00f1eceu a Shekhar Kapur e este preguntoulle se \u00eda \u00e1 audici\u00f3n tam\u00e9n, e ao cabo f\u00edxoa e Kapur insistiu en que ela hab\u00eda ser actriz. En principio, \u00eda debutar nun filme dos seus filmes, \"Tara Rum Pum Pum\" con Hrithik Roshan, pero cando se cancelou a rodaxe, Kapur recomendouna ao director Mani Ratnam que preparaba o filme \"Dil Se..\" (1998). Entrementes Zinta comezou a rodaxe dun filme de Kundan Shah\"Kya Kehna\" pero a s\u00faa estrea adiouse ata o ano 2000. O atraso doutra pel\u00edcula, \"Soldier\" (1998) fixo que \"Dil Se..\" fose o seu primeiro filme, no que actuou con Shahrukh Khan e Manisha Koirala. Interpretou a Preeti Nair, unha moza de clase media de Delhi e noiva de Khan. O seu papel aparecec\u00eda 20 minutos en pantalla pero a s\u00faa interpretaci\u00f3n destacou, f\u00edxose co\u00f1ecida a escena con Khan, na que lle preguntaba ao protagonista: \"Es virxe?\" e logrou unha candidatura ao premio Filmfare \u00e1 mellor actriz secundaria. O seu primeiro papel como protagonista foi no drama de acci\u00f3n \"Soldier\", que se converteu nun \u00e9xito comercial. Logrou o premio Filmfare de 1999 ao mellor debut dunha actriz polas s\u00faas actuaci\u00f3ns en \"Dil Se..\" e \"Soldier\".\nEn 1998 actuou por primeira volta nun filme non hindi, foi no filme telugu \"Premante Idera\" (1998) facendo parella con Venkatesh, e ao ano seguinte actuou noutro filme telugu \"Raja Kumarudu\" (1999), emparellada con Mahesh Babu. En 1999 volveu ao cinema hindi e protagonizou con Akshay Kumar \"Sangharsh\", un suspense dirixido por Tanuja Chandra e escrito por Mahesh Bhatt e no que interpretaba a Reet Oberoi, unha oficial da Oficina Central de Investigaci\u00f3n (CBI) que se namora dun asasino que prendera a polic\u00eda ao que lle daba vida Kumar. Chandra achegarase a Zinta tras rexeitaren varias actrices a oferta de protagonizar este suspense pero Zinta viuno como unha oportunidade para ampliar o seu rexistro. \"Sangharsh\" non foi un \u00e9xito de recadaci\u00f3n, mais a actuaci\u00f3n Zinta recibiu comentarios favorables da cr\u00edtica.\nConsolidaci\u00f3n (2000-2002).\nNo ano 2000 protagonizou o drama \"Kya Kehna\" que se converteu, de xeito inesperado, nun \u00e9xito de recadaci\u00f3n. Preity interpretou unha nai solteira e adolescente que loita contra dos prexu\u00edzos sociais, a s\u00faa actuaci\u00f3n tivo un amplo reco\u00f1ecemento do p\u00fablico e da cr\u00edtica e foi candidata \u00e1 mellor actriz nos Filmfare e o papel de Zinta afortalou unha nova xeraci\u00f3n de int\u00e9rpretes que vi\u00f1a con forza e que rachaban cos estereopitos do cinema hindi, e indio en xeral. Tam\u00e9n recibiu cr\u00edticas positivas o seu papel principal na comedia rom\u00e1ntica \"Har Dil Jo Pyar Karega\" e tam\u00e9n nese ano actuou con Sanjay Dutt e Hrithik Roshan no drama de Vidhu Vinod Chopra \"Mission Kashmir\" que se localizou no val Caxemira co transfondo dos conflitos indo-paquistan\u00eds, a pel\u00edcula sobre o terrorismo e o crime foi un \u00e9xito comercial e converteuse no terceiro filme indio por recadaci\u00f3n. O seu papel foi o de Sufiya Parvez, unha reporteira de televisi\u00f3n, e o amor adolescente de Roshan. \nEn 2001, emparellada con Sunny Deol, protagonizou o filme de acci\u00f3n \"Farz\", a cr\u00edtica reprobou a s\u00faa actuaci\u00f3n e o filme non logrou o \u00e9xito comercial. A estrea do drama familiar de Abbas-Mustan \"Chori Chori Chupke Chupke\" tornou unha das primeiras pel\u00edculas hindi en abordar a controvertida cuesti\u00f3n da xestaci\u00f3n por substituci\u00f3n no que Zinta interpretou a Madhubala, unha prostituta de bo coraz\u00f3n contratada como ventre de alugueiro. Inicialmente remisa a participar na produci\u00f3n, ao cabo aceptou ao persuadila o director, e para preparar a s\u00faa interpretaci\u00f3n visitou varios clubs e locais da zona de prostituci\u00f3n de Mumbai para estudar o argot e o comportamento das traballadores sexuais. Os comentarios sobre a pel\u00edcula foron variados pero a cr\u00edtica loou unanimemente a s\u00faa actuaci\u00f3n. e recibiu a s\u00faa segunda candidatura \u00e1 mellor actriz secundaria dos Filmfare. \nA estrea do filme fora un ano despois do previsto por mor da detenci\u00f3n do produtor Bharat Shah por relaci\u00f3ns coa mafia, o que tivo ampla repercusi\u00f3n as\u00ed como o xu\u00edzo en 2003 no que Zita declarou como testemu\u00f1a contra da mafia india e reafirmouse, ao contrario que varios dos seus compa\u00f1eiros no filme, en que recibira ameazas de extorsi\u00f3n pola mafia durante a rodaxe, tras as s\u00faas declaraci\u00f3ns d\u00e9ronlle protecci\u00f3n de testemu\u00f1as e permaneceu sen actividade p\u00fablica durante dous meses . \nEn 2001 actuou tam\u00e9n nos filmes rom\u00e1nticos \"Dil Chahta Hai\" e \"Yeh Raaste Hain Ke Pyaar\". Nunha descrici\u00f3n da vida diaria da mocidade de clase alto, o filme de Farhan Akhtar \"Dil Chahta Hai\" \u00e9 unha historia de iniciaci\u00f3n na vida adulta que se ambienta no Bombai contempor\u00e1neo e que se centra nun importante per\u00edodo de transici\u00f3n na vida de tres amigos (Aamir Khan, Saif Ali Khan e Akshaye Khanna) . Zinta interpretou a Shalini, a moza pola que se interesa Aamir Khan e que vive un conflito polo seu pr\u00f3ximo casamento cun home que non ama. A cr\u00edtica recibiu ben a \"Dil Chahta Hai\" e sinalouse que abriu un novo campo ao presentar un retrato realista da xuventude india. Foi candidata a mellor filme en hindi nos e recibiu o premio Filmfare da cr\u00edtica a mellor filme. O filme foi un \u00e9xito moderado de recadaci\u00f3n, ben recibido nas grandes cidades pero fracasou no rural, o que se atribu\u00edu a que reflect\u00eda un estilo de vida moi propio das grandes urbes . O drama rom\u00e1ntico de Deepak Shivdasani \"Yeh Raaste Hain Pyaar Ke\", no que tam\u00e9n actuaban Ajay Devgn e Madhuri Dixit pasou inadvertido tanto para a cr\u00edtica como para o p\u00fablico. En 2001 realizou a s\u00faa primeira xira mundial, unha serie de concertos denominados \"Craze 2001\" ao longo dos Estados Unidos canda Anil Kapoor, Aamir Khan, Aishwarya Rai e Gracy Singh que se tiveron que cancelar ao pouco de principiar por mor dos atentados do 11 de setembro de 2001 pero que se mantiveron no Canad\u00e1.\nEn 2002 Zinta colaborou outra volta co director Kundan Shah e protagonizou o drama familiar \"Dil Hai Tumhaara\", con Rekha, Mahima Chaudhry e Arjun Rampal. Deulle vida a Shalu, unha filla adoptada que devec\u00eda por amor, un papel co se identificaba por mor da s\u00faa natureza rebelde. Concibida para o lucimento da protagonista \"Dil Hai Tumhaara\" non foi un \u00e9xito financeiro mais a s\u00faa interpretaci\u00f3n recibiu de xeito un\u00e1nime o encomio da cr\u00edtica . Nese ano de 2002 participou no espect\u00e1culo \"From India With Love\" no Reino Unido, con Amitabh Bachchan, Aamir Khan, Shah Rukh Khan e Aishwarya Rai que se efectou en Manchester en Old Trafford e Londres en Hyde Park ao que acudiron m\u00e1is de 100 000 espectadores.\n\u00c9xito (2003\u20132007).\nZinta protanizou os tres filmes indios con maior recadaci\u00f3n indios de 2003: \"\", \"Koi... Mil Gaya\" e \"Kal Ho Naa Ho\". \"The Hero\", coprotagonizada por Sunny Deol e Priyanka Chopra, \u00e9 un drama de acci\u00f3n que se centra nun axente secreto do servizo de intelixencia exterior da India (RAW) nunha misi\u00f3n de recollida de informaci\u00f3n sobre a actividade terrorista na fronteira de Caxemira e Zinta interpreta a Reshma, unha alde\u00e1 caxemira que se namora do axente e torna parte da s\u00faa rede. O filme, que incl\u00fae escenas de acci\u00f3n nunca vistos no cinema de Bollywood, converteuse no filme hindi m\u00e1is caro que se producira ata ent\u00f3n e malia ser o terceiro filme en recadaci\u00f3n dese ano non chegou a recuperar os custos de produci\u00f3n. O seu seguinte traballo foi en \"Armaan\", canda Amitabh Bachchan e Anil Kapoor e que constitu\u00eda o debut como director de Honey Irani, que concibiu un drama ambientado nun hospital que segue o labor do seu persoal e do seu director, o dr. Akash, que loitan con ardor para manter a instituci\u00f3n financeiramente. Zinta interpretou a muller esquizofr\u00e9nica de Akash, Sonia Kapoor, papel escrito especialmente para ela. A pel\u00edcula recibiu predominantemente cr\u00edticas positivas e enxalzouse a s\u00faa actuaci\u00f3n e por ela recibiu candidaturas a mellor actuaci\u00f3n nun papel negativo en diferentes premios, entre eles o Filmfare.\nDespois actuou nun filme de ciencia ficci\u00f3n de Rakesh Roshan \"Koi... Mil Gaya\" sobre un mozo con discapacidade intelectual, que interpretou Hrithik Roshan, que entra en contacto cun alienixena. Zinta encarnou a Nisha, unha moza coa que fai amizade Roshan e da que se namora e polo papel recibiu outra candidatura Filmfare, a mellor actriz. A pel\u00edcula foi un \u00e9xito de p\u00fablico e cr\u00edtica, o m\u00e1is popular do ano, as\u00ed como o filme con maior recadaci\u00f3n dos feitos por Zinta, con 680 mill\u00f3ns de rupias na India.\n\"Kal Ho Naa Ho\", un drama rom\u00e1ntico ambientado en Nova York, foi a \u00faltima aposta de Zinta de 2003; dirixido por Nikhil Advani, con gui\u00f3n de Karan Johar e coprotagonizado por Jaya Bachchan, Shahrukh Khan e Saif Ali Khan a cr\u00edtica recibiuno favorablemente e o p\u00fablico tam\u00e9n ao convertelo no segundo m\u00e1is visto tras \"Koi... Mil Gaya\". Internacionalmente tam\u00e9n foi un \u00e9xito, ao pasar a ser o filme indio con maior recadaci\u00f3n internacional con 11 mill\u00f3ns de d\u00f3lares.\nEn 2004 fixo de Romila Dutta, unha xornalista de televisi\u00f3n, no drama b\u00e9lico \"Lakshya\" de Farhan Akhtar emparellada con Hrithik Roshan. O filme estaba baseado nos acontecementos hist\u00f3ricos da guerra de Kargil que en 1999 enfrontou \u00e1 India e Paquist\u00e1n, e a s\u00faa personaxe tomaba como base o de Barkha Dutt, a \u00fanica reporteira feminina que cubriu o conflito. A pel\u00edcula foi un \u00e9xito de cr\u00edtica pero a s\u00faa actuaci\u00f3n non logrou a aceptaci\u00f3n de traballos anteriorese \"Lakshya\" non tivo o favor do p\u00fablico. Para o papel protagonista do romance arraiano \"Veer-Zaara\", o director Yash Chopra andaba na procura dunha actriz \u00e1 que lle puidese mudar o aspecto e a personalidade e viu en Zinta esa oportunidade, que ata daquela encarnara personaxes occidentalizados e que para este filme ti\u00f1a que lle dar vida a Zaara Haayat Khan, unha muller paquistan\u00ed afouta que mant\u00e9n unha historia de amor co oficial indio Veer Pratap Singh (interpretado por Shahrukh Khan) ao longo de tres d\u00e9cadas entre dificultades e tribulaci\u00f3ns. Cunha estrea moi agardada, o seu lanzamento internacional f\u00edxose ao grande, mesmo coa proxecci\u00f3n no Festival Internacional de Cinema de Berl\u00edn, e dominou nos principais premios cinematogr\u00e1ficos indios. Cuns ingresos de m\u00e1is de 940 mill\u00f3ns de rupias en todo o mundo, foi o filme hindi con maior recadaci\u00f3n tanto na India como no estranxeiro. A interpretaci\u00f3n de Zinta esix\u00eda ter un bo dominio das sutiles diferenzas que tornaban o hindustano en urd\u00fa e a\u00ednda que ilusionada estaba preopucada pola s\u00faa actuaci\u00f3n mais finalmente o seu traballo resultou na s\u00faa cuarta candidatura ao Filmfare \u00e1 mellor actriz e a cr\u00edtica rendeuse \u00e1 s\u00faa execuci\u00f3n \"Veer-Zaara\" foi o segundo filme por recadaci\u00f3n dos que protagonizara e o seu terceiro maior \u00e9xito en dous anos consecutivos. Nese ano de 2004 realizou a s\u00faa xira internacional m\u00e1is ambiciosa ao se unir a un grupo de estrelas (Shah Rukh Khan, Rani Mukerji, Saif Ali Khan, Arjun Rampal e Priyanka Chopra) no denominado \"Temptation 2004\" que percorreu 22 pa\u00edses e que se converteu no concerto internacional m\u00e1is prominente de Bollywood.\nEn 2005 foi a estrea da comedia, filmada en 2002, \"Khullam Khulla Pyaar Karen\" que protagonizou con Govinda e que recibiu cr\u00edticas negativas e que fallou tam\u00e9n na recadaci\u00f3n Canda Saif Ali Khan protagonizou a comedia rom\u00e1ntica de Siddharth Anand \"Salaam Namaste\" que foi a primeira longametraxe india en filmarse por enteiro en Australia e que se converteu no filme do ano de Bollywood con maiores ingresos no exterior, ao facer 200 mill\u00f3ns de rupias. O filme conta a historia dunha parella de feito contempor\u00e1nea e os seus conflitos por un embarazo inesperado. Zinta \u00e9 Ambar Malhotra, unha moza moderna que deixa a s\u00faa India natal para levar a s\u00faa propia vida en Melbourne, como presentadora de radio e asemade estuda matem\u00e1ticas. \"Salaam Namaste\" recibiu cr\u00edticas positivas e a interpretaci\u00f3n de Zinta candidaturas \u00e1 mellor actriz nos principais premios cinematogr\u00e1ficos do pa\u00eds.\nEn 2006 continuou cos seus \u00e9xitos, protagonizou o drama de Karan Johar \"Kabhi Alvida Naa Kehna\" con Shah Rukh Khan, Rani Mukerji, Abhishek Bachchan e Amitabh Bachchan. que se converteu nun dos filmes indios con maior recadaci\u00f3n con 635 mill\u00f3ns de rupias na India e 496 no estranxeiro, o meirande \u00e9xito de Bollywood no mercado for\u00e1neo ata ent\u00f3n. A longametraxe centr\u00e1base en d\u00faas parellas infelizmente casadas en Nova York, e Zita encarnaba a Rhea Saran, unha ambiciosa editora dunha revista de moda que conta cun marido que comeza unha relaci\u00f3n cunha co\u00f1ecida da parella. A cr\u00edtica amosouse moi dividida e polarizada mesmo alg\u00fans cr\u00edticos afirmando que o filme lle deu fast\u00edo. Non obstante, ao cabo medios como \"Filmfare\" e \"Verve\" gab\u00e1rono por rachar o estereotipo de como aparec\u00edan as mulleres casadas nos filmes hindi.\nNo musical rom\u00e1ntico \"Jaan-E-Mann\" (2006) de Shirish Kunder encarnou a Piya, o albo de dous homes, Salman Khan e Akshay Kumar, nos Estados Unidos. O filme tivo cr\u00edticas moi diversas e non funcionou ben nos cinemas. As\u00ed e todo, recib\u00edronse ben as interpretaci\u00f3ns criticando a falta de substancia do filme. A\u00ednda menos \u00e9xito tivo o seu papel como Alvira Khan, unha brit\u00e1nica de orixe paquistan\u00ed, na comedia de Shaad Ali \"Jhoom Barabar Jhoom\" (2007) que coprotagonizou con Abhishek Bachchan, Bobby Deol e Lara Dutta. A pel\u00edcula foi un fracaso comercial e de cr\u00edtica e mesmo varios cr\u00edticos censuran duramente a s\u00faa actuaci\u00f3n.\nCrecemento profesional (2007\u20132008).\nTras o fracaso dos seus dous \u00faltimos lanzamentos comerciais, Zinta decidiu aventurarse no que na India se co\u00f1ece como cinema paralelo, filmes que incl\u00faen filmes art\u00edsticos e independentes e as\u00ed protagonizou con Amitabh Bachchan o seu primeiro filme en ingl\u00e9s, o drama \"The Last Lear\" (2007)de Rituparno Ghosh, unha historia dentro dunha historia no que Zinta encarna a Shabnam, unha actriz loitadora que est\u00e1 a traballar nun novo proxecto cun actor shakesperiano (interprestado por Bachchan) no medio dunha turbulenta relaci\u00f3n co seu posesivo marido. A estrea do filme foi no Festival Internacional de Cinema de Toronto de 2007 e tivo boa acollida e logrou cr\u00edticas positivas na India a\u00ednda que houbo manifestaci\u00f3ns contra dos di\u00e1logos en ingl\u00e9s por restarlle credibilidade. O filme logrou o premio ao mellor filme en ingl\u00e9s nos 55 Premios Cinematogr\u00e1ficos Nacionais da India.\nEn 2008 participou no filme de Samir Karnik \"Heroes\" (2008), un filme de estrada en tres cap\u00edtulos sobre dous estudantes de cinema que como traballo final de graduaci\u00f3n deciden realizar un documental e como parte dese traballo percorren o norte da India para entregar tres cartas escritas por soldados que perderan a vida durante o conflito de Kargin en 1999 \u00e1s s\u00faas familias. Zinta aparece no primeiro cap\u00edtulo como a vi\u00fava de guerra de Salman Khan, Kuljeet Kaur, unha muller que torna o \u00fanico sustento da familia e ha criar sen axuda a seu fillo. Para preparar o seu papel, Zinta asistiu a escola de formaci\u00f3n actoral de Anupam Kher para aprender a dicci\u00f3n e as maneiras dunha muller punjabi e malia a cr\u00edtica non concordar na calidade do filme, si coincidiu en eloxiar a s\u00faa actuaci\u00f3n.\nNese mesmo ano interpretou a protagonista, Chand, no filme de Deepa Mehta \"Heaven on Earth\", un filme canadense en punjabi, un drama m\u00edstico baseado na historia real dunha moza india que, logo dun matrimonio arranxado cun cidad\u00e1n indio residente no Canad\u00e1 migra a Toronto e conv\u00e9rtese nunha v\u00edtima de violencia dom\u00e9stica. Para Zinta esta colaboraci\u00f3n con Mehta sup\u00faxose un novo desaf\u00eda como actriz para se preparar leu diversos libros e varios documentais sobre violencia dom\u00e9stica e aprendeu para o filme punjabi en menos de dous meses e declarou que fora incapaz de desconectar emocionalmente do seu papel durante a filmaci\u00f3n da pel\u00edcula. \"Heaven on Earth\" exh\u00edbiuse primeiro en varios festivais cinematogr\u00e1ficos e valeulle as mellores cr\u00edticas da s\u00faa carreira\n. A s\u00faa actuaci\u00f3n valeulle ser candidata ao Genie \u00e1 mellor actriz .\nEmprendemento, televisi\u00f3n e volta ocasional ao cinema.\nEn 2008 con Ness Wadia e Mohit Burman entre outros, Zinta f\u00edxose cons dereitos de propiedade dun equipo de cr\u00edcket de Mohali da modalidade Twenty20 da Indian Premier League (IPL). O grupo pagou 76 mill\u00f3ns de d\u00f3lares para adquirir a franqu\u00eda e adoptou o nome de Kings XI PunjabZinta foi ata 2009 a \u00fanica muller en posu\u00edr un club da IPL, e foi o m\u00e1is novo dos propitarios. Centrouse totalmente co club e tras \"Heaven on Earth\" tomou dous anos sen participar en ning\u00fan proxecto cinematogr\u00e1fico. En 2011 debutou na televisi\u00f3n, como presentadora do show \"Guinness World Records \u2013 Ab India Todega\" de Colors Channel, unha versi\u00f3n televisiva india do Guinness World Records que se emitiu entre marzo e maio dese ano para finais dese ano presentou \"Up Close &amp; Personal with PZ\", un programa de conversas con colegas actores homes que se emitiu nos meses de setembro e novembro na nova canle UTV Stars. \nAdemais en 2011 fundou a s\u00faa propia produtora, PZNZ Media e dous anos despois, logo de numerosos atrasos, protagonizou o primeiro filme baixo a nova produtora, a comedia rom\u00e1ntica do director Prem Raj \"Ishkq in Paris\", coa que tam\u00e9n colaborou no gui\u00f3n . Unha coproduci\u00f3n franco-india na que Zinta fac\u00eda dunha pariense metade india metade francesa e que tam\u00e9n protagonizaron Rhehan Malliek e Isabelle Adjani. Para o papel Zinta tivo que aprender franc\u00e9s, seguir unha dieta estrita e realizar exercicios aer\u00f3bicos para o que contratou os servizos da adestradora de celebridades Tracy Anderson. A pel\u00edcula foi un fracaso de recadaci\u00f3n e recibiu maioritariamente cr\u00edticas negativas, a\u00ednda que a actuaci\u00f3n de Zinta tivo cr\u00edticas m\u00e1is variadas. En 2015 Zinta foi xu\u00edza de talentos na s\u00e9tima tempada do \"reality\" de baile de StarPlus \"Nach Baliye\".\nEn setembro de 2017 Zinta converteuse en propietaria da franqu\u00eda dos Stellenbosch Kings da surafricana Mzansi Super League. En 2018 volveu ao cinema para protagonizar con Sunny Deol a comedia de acci\u00f3n \"Bhaiaji Superhit\" que non logrou boas cr\u00edticas. En 2020 Zinta apareceu con Vir Das nun episodio da comedia de situaci\u00f3n norteamericana \"Fresh Off the Boat\" titulado \"The Magic Motor Inn\"."}
{"id": "510293", "revid": "785", "url": "https://gl.wikipedia.org/wiki?curid=510293", "title": "H\u00f3rreos galegos", "text": ""}
{"id": "510295", "revid": "98629", "url": "https://gl.wikipedia.org/wiki?curid=510295", "title": "Lista de barcos constru\u00eddos nos estaleiros de Ferrol (1750-1881)", "text": "Esta \u00e9 unha lista dos barcos constru\u00eddos nos estaleiros de Ferrol entre os anos 1750 e 1881. \nDurante 17 anos, de 1808 a 1825, coincidindo coa emancipaci\u00f3n das colonias espa\u00f1olas en Am\u00e9rica e coa Guerra de Independencia contra Francia, os estaleiros ferrol\u00e1ns cesaron a s\u00faa actividade e non se botou neles ning\u00fan buque, malia tratarse dos m\u00e1is importantes do norte da Pen\u00ednsula Ib\u00e9rica. Restaurada a actividade, en 1842 botouse en Ferrol o primeiro barco de vapor fabricado en Espa\u00f1a."}
{"id": "510297", "revid": "23204", "url": "https://gl.wikipedia.org/wiki?curid=510297", "title": "Frederick William True", "text": "Frederick William True, nado o 8 de xullo de 1858 en Middletown, Connecticut, e finado o 25 de xu\u00f1o de 1914 en Washington, D.C., foi un bi\u00f3logo estadounidense.\nTraxectoria.\nFrederick W. True era fillo de Charles Kittredge True, ministro metodista, e da s\u00faa esposa Elizabeth Bassett Hyde.\nTrue estudou na Universidade de Nova York, onde se gadruou en 1878 como licenciado en Ciencias.\nAo graduarse, aceptou o posto de secretario da Comisi\u00f3n de Pesca dos Estados Unidos (1878-1881). En 1879 foi axente especial experto en pesca, no D\u00e9cimo Censo dos Estados Unidos. En 1882 estivo a cargo da exhibici\u00f3n de Comisi\u00f3n de Pesca dos Estados Unidos na Exposici\u00f3n de Pesca de Berl\u00edn.\nTrue foi o primeiro conservador principal de biolox\u00eda, desde 1897 at\u00e9 1911, ano da s\u00faa morte, no Museo Nacional dos Estados Unidos, hoxe integrado no Instituto Smithsoniano.\n\u00c9 co\u00f1ecido por ser o descritor para a ciencia de varias novas especies, entre elas: \nAbreviatura.\nA abreviatura True empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda. "}
{"id": "510298", "revid": "785", "url": "https://gl.wikipedia.org/wiki?curid=510298", "title": "Eo-Navia", "text": "O top\u00f3nimo galego Eo-Navia p\u00f3dese referir a:"}
{"id": "510299", "revid": "140709", "url": "https://gl.wikipedia.org/wiki?curid=510299", "title": "Guido Battelli", "text": "Guido Battelli, nado en Sarzana (provincia de La Spezia) o 24 de setembro de 1869 e finado en Florencia o 13 de abril de 1955, foi un escritor, tradutor e profesor italiano.\nTraxectoria.\nEstudou Dereito na Universidade de Parma e a Universidade de Bolo\u00f1a, e Filosof\u00eda na Universidade de Florencia. Entre 1930 e 1934 foi profesor de literatura italiana na Universidade de Co\u00edmbra. De regreso ao seu pa\u00eds, traduciu a obra de Florbela Espanca e outros autores de poes\u00eda portuguesa. Publicou principalmente sobre a arte e a cultura de Portugal, e escribiu numerosos artigos sobre artistas italianos para o dicionario biogr\u00e1fico alem\u00e1n \"Thieme-Becker\".\nColaborou coa revista \"N\u00f3s\" traducindo ao italiano diversos poemas, como \"La leggenda di Carlo Magno\u201d de Avelino G\u00f3mez Ledo, da obra \"Romanceiro Compostel\u00e1n\", e publicado no n\u00ba 93 (setembro de 1931), \"Nel giardino, una notte seduta\" de Manuel Curros Enr\u00edquez (n\u00ba 119, novembro 1933, tam\u00e9n no quincenal \"Faro Villalb\u00e9s\" n\u00ba 46, marzo de 1934), Noriega Varela, Celestino Garc\u00eda Romero e Valent\u00edn Lamas Carvajal. Tam\u00e9n publicou obras de autores galegos en \"Stampa\" de Tur\u00edn e \"Il Corriere de la Sera\" de Mil\u00e1n."}
{"id": "510303", "revid": "65337", "url": "https://gl.wikipedia.org/wiki?curid=510303", "title": "Barcos constru\u00eddos nos estaleiros de Ferrol (1750-1881)", "text": ""}
{"id": "510304", "revid": "23204", "url": "https://gl.wikipedia.org/wiki?curid=510304", "title": "Iraq nos Xogos Ol\u00edmpicos", "text": "Iraq participou por vez primeira nos Xogos Ol\u00edmpicos en 1948. Os iraqu\u00eds non participaron en 1952 e boicotearon os Xogos de 1956 por mor da guerra de Suez. Logo destas ausencias, Iraq regresou para ga\u00f1ar unha medalla de bronce nos Xogos Ol\u00edmpicos de 1960 en Roma. O pa\u00eds participou nas seguintes edici\u00f3ns, mais non apareceu en 1972, e en 1976 sumouse a un boicot contra a Sur\u00e1frica do apartheid. Dende 1980, Iraq apareceu en cada edici\u00f3n dos Xogos de Ver\u00e1n, mesmo durante a guerra de Iraq. Iraq nunca competiu nos Xogos Ol\u00edmpicos de Inverno."}
{"id": "510306", "revid": "23204", "url": "https://gl.wikipedia.org/wiki?curid=510306", "title": "Comit\u00e9 Ol\u00edmpico Nacional de Iraq", "text": "O Comit\u00e9 Ol\u00edmpico Nacional de Iraq (en ) \u00e9 o Comit\u00e9 Ol\u00edmpico Nacional respons\u00e1bel da representaci\u00f3n de Iraq nos Xogos Ol\u00edmpicos. Foi estabelecido en 1948 e reco\u00f1ecido polo Comit\u00e9 Ol\u00edmpico Internacional ese mesmo ano. Foi oficialmente disolto en maio de 2003 por L. Paul Bremer.\nO seu director actual \u00e9 Tiras Odisho un asirio cristi\u00e1n e mestre de Kkrate que vive en Suecia."}
{"id": "510307", "revid": "23204", "url": "https://gl.wikipedia.org/wiki?curid=510307", "title": "Bangladesh nos Xogos Ol\u00edmpicos", "text": "Bangladesh participou por vez primeira nos Xogos Ol\u00edmpicos en 1984, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca competiu nos Xogos de Inverno.\nBangladesh \u00e9 o pa\u00eds do mundo con maior poboaci\u00f3n que nunca ga\u00f1ou unha medalla ol\u00edmpica."}
{"id": "510328", "revid": "5863", "url": "https://gl.wikipedia.org/wiki?curid=510328", "title": "Ford", "text": ""}
{"id": "510329", "revid": "23204", "url": "https://gl.wikipedia.org/wiki?curid=510329", "title": "Asociaci\u00f3n Ol\u00edmpica de Bangladesh", "text": "A Asociaci\u00f3n Ol\u00edmpica de Bangladesh (en ) \u00e9 o Comit\u00e9 Ol\u00edmpico Nacional que representa a Bangladesh. \u00c9 tam\u00e9n o organismo respons\u00e1bel de representar o pa\u00eds nos Xogos da Commonwealth. O seu presidente \u00e9 o xeneral do ex\u00e9rcito Abu Belal Muhammad Shafiul Huq. Bangladesh \u00e9 o pa\u00eds con maior poboaci\u00f3n que nunca ga\u00f1ou unha medalla ol\u00edmpica."}
{"id": "510330", "revid": "1131", "url": "https://gl.wikipedia.org/wiki?curid=510330", "title": "Hospital do T\u00f3rax", "text": "O Hospital do T\u00f3rax (en catal\u00e1n \"Hospital del T\u00f2rax\" ou \"Sanatori de Terrassa\"), \u00e9 un antigo hospital catal\u00e1n situado no norte da cidade de Terrassa (provincia de Barcelona). Albergou doentes con doenzas respiratorias dende 1952 at\u00e9 1997. No ano 2014 o recinto foi totalmente reformado e converteuse no Parque Audiovisual de Catalu\u00f1a, un complexo de produci\u00f3n audiovisual.\nHistoria.\nPreto da d\u00e9cada dos 50, o Ministerio de Sanidade decidiu abrir preto de Barcelona un hospital que acollese a gran cantidade de doentes con enfermidades respiratorias, tales como tuberculose, fibrose ou cancro de pulm\u00f3n, que hab\u00eda en Catalu\u00f1a. O terreo escollido, a tres quil\u00f3metros de Terrassa, chamado Pla del Bon Aire (en galego \"Chairo do Bo Ar\"), ti\u00f1a as condici\u00f3ns ideais para o tratamento destes doentes; sen n\u00e9boas, protexido dos ventos do noroeste, con clima t\u00e9pedo no ver\u00e1n, a catrocentos metros de altura, con trescentos d\u00edas solleiros durante o ano, chan seco e saneado, rodeado de pi\u00f1eiros, auga abundante e ben comunicado coa cidade de Barcelona. Tam\u00e9n influ\u00edu o feito de que Terrassa era a cidade coa taxa de tuberculose m\u00e1is baixa de Catalu\u00f1a, polo que o concello adquiriu as once hect\u00e1reas da leira e regalounas ao Padroado Nacional Antituberculoso. O 8 de xu\u00f1o de 1952 inaugurouse o hospital; a inauguraci\u00f3n estivo presidida polo ditador Francisco Franco, acompa\u00f1ado do capit\u00e1n xeneral de Catalu\u00f1a, o gobernador civil, o ministro de gobernaci\u00f3n, o director xeral de sanidade e o xefe local de sanidade. Converteuse en hospital com\u00fan en 1970 e en 1997 foi pechado.\nUnha vez o hospital deixou de funcionar a meirande parte do edificio ficou abandonada. A s\u00faa grande extensi\u00f3n e l\u00fagubre aparencia propiciou visitas de curiosos. A medida que as visitas foron aumentando xurdiron lendas sobre sucesos paranormais que se produciron dentro do hospital, que lle outorgaron fama de lugar encantado con grande actividade paranormal.\nNo ano 2004, a Xeneralidade de Catalu\u00f1a e o Concello de Terrassa acordaron transformar o recinto nun complexo audiovisual. En 2010, a Residencia para Discapacitados Ps\u00edquicos e Centro de d\u00eda La Pineda, que se atopaba nunha \u00e1 do hospital, tivo que ser trasladada ao centro da cidade.\nO recinto.\nO edificio foi dese\u00f1ado polo arquitecto Mariano Mor\u00e1n y Fern\u00e1ndez Ca\u00f1edo. Era s\u00f3lido e macizo, ti\u00f1a grandes espazos interiores e exteriores, e a\u00ednda \u00e9 hoxe un inmoble monobloque, de corenta metros de altura, en forma de avi\u00f3n, cun corpo central e d\u00faas \u00e1s de oito andares cada unha e que mide 227 metros de envergadura, cun per\u00edmetro de 992 metros e unha superficie cuberta de sesenta e seis mil metros cadrados, m\u00e1is un patio interior pechado con galer\u00edas que d\u00e1 acceso a unha igrexa con capacidade para mil persoas. O hospital dispo\u00f1\u00eda dun total de 1600 camas. O primeiro andar da \u00e1 dereita estaba destinado a nenos e o primeiro andar da \u00e1 esquerda a nais lactantes. O noveno andar, que estaba destinado a comunidade de monxas carmelitas, ti\u00f1a capela propia, coci\u00f1a, calefacci\u00f3n e servizos independentes aos do hospital. Os outros catorce andares, divididos polo corpo central en d\u00faas unidades de sete, contaban en cada un con habitaci\u00f3ns para seis, dous e un enfermo, con lavabo individual, dentro do durmitorio cada habitaci\u00f3n ti\u00f1a unha sa\u00edda \u00e1 terraza, onde os doentes cumpr\u00edan o repouso ao ar libre. Cada andar dispo\u00f1\u00eda de comedor, sala de xogos, sala de curas e enfermar\u00eda, ba\u00f1os e duchas.\nNo corpo central do edificio estaban situados os servizos administrativos, a direcci\u00f3n, a sala de xuntas, os arquivos, a central telef\u00f3nica, a oficina de correos, o sal\u00f3n de actos, a barbar\u00eda, a biblioteca, a asistencia social, a emisora de radio que conectaba con todos os andares, o economato e a imprenta e no soto o dep\u00f3sito de cad\u00e1veres e a sala de autopsias. Tam\u00e9n dispo\u00f1\u00eda de c\u00e1maras para m\u00e9dicos, bolseiros, enfermeiras, persoal auxiliar e laboral que resid\u00eda no centro, ademais de residencia para o administrador e para o oficial administrativo. Na parte central da cuarta planta, atop\u00e1base a unidade cir\u00farxica, con dous quir\u00f3fanos e un terceiro para pequenas intervenci\u00f3ns, sala de recuperaci\u00f3n, catorce c\u00e1maras para postoperados e sala de descanso para o equipo cir\u00farxico. No quinto andar atop\u00e1base o servizo de radiolox\u00eda, cun laboratorio que posu\u00eda unha secci\u00f3n de bacteriolox\u00eda, farmacia, servizo de otorrinolaringolox\u00eda e broncoscopia, departamento de exploraci\u00f3n funcional e despachos m\u00e9dicos con aparellos de radioscopia.\nO soto dispo\u00f1\u00eda de doce grandes lavadoiros de pedra, onde se lavaba a roupa a man, pasadores e roupeiro. Tam\u00e9n dispo\u00f1\u00eda de talleres para carpinteiros, ferreiros, albaneis e electricistas. Unha grande sala de cinema con cincocentas butacas proxectaba pel\u00edculas teatrais os s\u00e1bados e domingos. As coci\u00f1as, baixo unha das \u00e1s, repart\u00edan comida a todas as unidades. O xefe do Estado, visto o tama\u00f1o e a localizaci\u00f3n do edificio recomendou a concesi\u00f3n de coche oficial e condutor ao director do centro, privilexio que se mantivo ata o segundo goberno da Xeneralidade de Catalu\u00f1a.\nA negra estat\u00edstica.\nO Hospital do T\u00f3rax foi durante moitos anos o hospital co \u00edndice de suicidios m\u00e1is elevado de todo o Estado. Dise que os enfermos se lanzaban dende o noveno andar ao xard\u00edn, alcumado \"a Xungla\". A estancia media dun paciente era dun ano. A lenta e dolorosa morte dos doentes provocaba unha psicose xeral que en moitos casos acababa en suicidio.\nLendas.\nHai moitas lendas de actividade paranormal no hospital, a\u00ednda que ningunha se puido comprobar. Con todo, en 2003, a Garda Civil detivo un rapaz que subtraera un feto conservado en formol das instalaci\u00f3ns do hospital."}
{"id": "510332", "revid": "23204", "url": "https://gl.wikipedia.org/wiki?curid=510332", "title": "Taipei chin\u00e9s nos Xogos Ol\u00edmpicos", "text": "A Rep\u00fablica da China (xeralmente co\u00f1ecida como \"Taiw\u00e1n\") compite no presente co nome de \"Taipei chin\u00e9s\" nos Xogos Ol\u00edmpicos. A Rep\u00fablica da China participou por vez primeira nos Xogos de Ver\u00e1n en 1932. Despois da guerra civil chinesa a Rep\u00fablica da China retirouse \u00e1 illa de Taiw\u00e1n e dende ent\u00f3n s\u00f3 competiron nese equipo deportistas orixinarios de Taiw\u00e1n. A Rep\u00fablica da China boicoteou as olimp\u00edadas dende 1976 at\u00e9 que regresou nos Xogos Ol\u00edmpicos de Inverno de 1984, participando como Taipei chin\u00e9s.\nOs deportistas taiwaneses ga\u00f1aron a s\u00faa primeira medalla ol\u00edmpica en 1960, e a s\u00faa primeira medalla de ouro en 2004."}
{"id": "510333", "revid": "23204", "url": "https://gl.wikipedia.org/wiki?curid=510333", "title": "Taiw\u00e1n nos Xogos Ol\u00edmpicos", "text": ""}
{"id": "510347", "revid": "25871", "url": "https://gl.wikipedia.org/wiki?curid=510347", "title": "India nos Xogos Ol\u00edmpicos", "text": "A India participou por vez primeira nos Xogos Ol\u00edmpicos en 1900, cun \u00fanico atleta (Norman Pritchard) ga\u00f1ando d\u00faas medallas, senllas pratas en atletismo. O pa\u00eds enviou un equipo por vez primeira nos Xogos Ol\u00edmpicos de 1920, e dende ent\u00f3n participou en cada edici\u00f3n dos Xogos de Ver\u00e1n. A India tam\u00e9n competiu en diversos Xogos Ol\u00edmpicos de Inverno dende 1964.\nOs deportistas indios ga\u00f1aron un total de 35 medallas, todas elas nos Xogos de Ver\u00e1n."}
{"id": "510350", "revid": "98629", "url": "https://gl.wikipedia.org/wiki?curid=510350", "title": "Mark Garrow", "text": "Mark Garrow, M.I.C., nado o 2 de abril de 1955 en Wilbraham e finado o 19 de outubro de 2007 en Stockbridge, foi un sacerdote cat\u00f3lico latino estadounidense, xeneral da Congregaci\u00f3n dos Padres Marianos entre 1999 e 2005.\nTraxectoria.\nDespois da s\u00faa ordenaci\u00f3n sacerdotal o 29 de decembro de 1984, foi mestre superior de novizos en Brookeville, Maryland, e prefecto de formaci\u00f3n da provincia de Santo Estanislau Kostka.\nEntre os anos 1993 e 1999 foi membro do Consello Xeral da Congregaci\u00f3n dos Padres Marianos, e foi o prefecto xeral de formaci\u00f3n. Entre os anos 1999 e 2005 foi o xeneral superior da s\u00faa congregaci\u00f3n. Mentres exerc\u00eda como xeneral, dirixiu o proceso de fusi\u00f3n das d\u00faas provincias americanas da orde.\nEn 2006 foi elixido primeiro provincial da Provincia da Sant\u00edsima Virxe Mar\u00eda, Nai da Misericordia, establecida en 2005 nos Estados Unidos de Am\u00e9rica. Mantivo este cargo ata a s\u00faa morte por cancro en 2007."}
{"id": "510355", "revid": "89787", "url": "https://gl.wikipedia.org/wiki?curid=510355", "title": "Mar\u00eda Montez", "text": "Mar\u00eda \u00c1frica Gracia Vidal co\u00f1ecida como Mar\u00eda Montez, nada en Barahona, Rep\u00fablica Dominicana, o 6 de xu\u00f1o de 1912 e finada en Suresnes, Francia, o 7 de setembro de 1951, foi unha actriz de cinema dominicana que ga\u00f1ou sona na d\u00e9cada de 1940 como unha \"beleza ex\u00f3tica\" protagonizando unha serie de pel\u00edculas de aventuras filmadas en Technicolor. A s\u00faa imaxe na pantalla foi dunha sedutora que usaba vestidos con traxes de fantas\u00eda e xoias brillantes.\nAo longo da s\u00faa carreira Montez participou en arredor de 26 filmes, 21 deles rodados nos Estados Unidos e cinco en Europa. O apelido Montez tomouno en homenaxe \u00e1 bailarina Lola Montez.\nTraxectoria.\nPrimeiros anos.\nMar\u00eda \u00c1frica Gracia Vidal naceu na provincia de Barahona, Rep\u00fablica Dominicana, segunda dos dez fillos do espa\u00f1ol Isidoro Garc\u00eda, nacido en Garaf\u00eda (La Palma), e da dominicana Teresa Vidal. O seu pai dedic\u00e1base \u00e1 exportaci\u00f3n de madeira e \u00e1 venda de tecidos. A idade temper\u00e1 idade, Montez aprendeu a falar ingl\u00e9s. D\u00edxose que foi educada nun convento cat\u00f3lico de Santa Cruz de Tenerife e que a mediados da d\u00e9cada de 1930, o seu pai foi nomeado c\u00f3nsul espa\u00f1ol en Belfast, onde se mudou a familia. Por\u00e9n, o libro de Margarita Vicens Morales sobre Montez indica que isto forma parte dunha biograf\u00eda falsa realizada por Universal Pictures e que Montez viviu os primeiros 27 anos da s\u00faa vida en Rep\u00fablica Dominicana.\nCarreira.\nMentres visitaba Nova York, foi descuberta por un cazatalentos. O seu primeiro traballo foi posar para a portada dunha revista por 50 d\u00f3lares. \nDecidida a converterse nunha actriz de teatro, contratou un axente e creou unha biograf\u00eda que a fac\u00eda varios anos m\u00e1is nova. Nalg\u00fans caso pu\u00f1a como data de nacemento \"1917\" e noutros \"1918\". Finalmente, aceptou unha oferta de Universal Pictures por 150 d\u00f3lares a semana. Fixo o seu debut cinematogr\u00e1fico no filme de serie B \"Boss of Bullion City\" dirixid por Ray Taylor e protagonizad por Johnny Mack Brown.\nA s\u00faa beleza axi\u00f1a a converteu na peza central dos filmes de aventuras en Technicolor da Universal, en particular os seis filmes en que actuou xunto a Jon Hall (\"Arabian Nights\", \"White Savage\", \"Al\u00ed Bab\u00e1 e os corenta ladr\u00f3ns\", \"Cobra Woman\", \"Gypsy Wildcat\" e \"Sudan\"). Universal non ti\u00f1a unha \"rapaza glamourosa\" como outros estudios (equivalente a Hedy Lamarr (MGM), Dorothy Lamour (Paramount), Betty Grable (20th Century Fox), Rita Hayworth (Columbia) ou Ann Sheridan (Warner Bros)) e decidiron darlle a Montez este papel, co que recibiu moita publicidade. Tam\u00e9n soubo promocionarse ela mesma e adoptou a pose de \"estrela\" na s\u00faa vida privada. A identificaci\u00f3n con esta imaxe cinematogr\u00e1fica foi tal que Mar\u00eda Montez foi co\u00f1ecida como \"The Queen of Technicolor\" (A Ra\u00ed\u00f1a do Technicolor).\nMontez dixo en 1945 que estaba \"cansa de ser a princesa de conto de fadas todo o tempo\" e que quer\u00eda aprender a actuar. Loitou coa Universal por papeis diferentes. Foi suspendida por rexeitar o papel protagonista en \"Frontier Gal\"; a personaxe foi interpretada por Yvonne De Carlo que se convertera nun tipo de estrela similar a Montez e comezara a substitu\u00edla no estudio.\nMontez ademais apareceu no western \"Pirates of Monterey\" xunto a Rod Cameron e en \"The Exile\", dirixido por Max Oph\u00fcls e protagonizada por Douglas Fairbanks Jr.\nMontez e o seu marido Jean-Piere Aumont formaron a s\u00faa propia compa\u00f1\u00eda, Christina Productions. En xaneiro de 1951, protagonizou a obra dunha \u00fanica personaxe \"L'Ile Heureuse\" (\"A illa feliz\") escrita polo seu marido, mais as cr\u00edticas non foron boas. Tam\u00e9n escribiu tres libros: \"Forever Is A Long Estafe\", \"Hollywood Wolves I Have Tamed\" e \"Reunion In Lilith\". Destes libros, s\u00f3 se publicaron os dous primeiros. As\u00ed mesmo dedicouse a escribir unha serie de poes\u00edas, entre elas \"Crep\u00fasculo\", que ga\u00f1ou un premio da Asociaci\u00f3n The Manuscriters.\nMorte.\nMontez morreu aos 39 anos de idade, o 7 de setembro de 1951, aparentemente debido a un ataque ao coraz\u00f3n. Foi atopada afogada na ba\u00f1eira da s\u00faa residencia de Suresnes. Foi enterrada no cemiterio de Montparnasse. Na s\u00faa tumba m\u00f3strase 1918 como a s\u00faa data de nacemento, sendo 1912 a real.\nVida persoal.\nO primeiro matrimonio de Montez foi con William G. McFeeters, un rico banqueiro que serviu no Ex\u00e9rcito Brit\u00e1nico. Casaron cando Montez ti\u00f1a 17 anos e divorci\u00e1ronse posteriormente. Durante m\u00e1is dun ano d\u00edxose que Montez estaba prometida con Claude Strickland, oficial de voo da RAF a quen co\u00f1ecera en Nova York. Por\u00e9n, m\u00e1is adiante revelouse que fora un truco publicitario.\nMentres traballaba en Hollywood, co\u00f1eceu o actor franc\u00e9s Jean-Pierre Aumont. Casaraon o 13 de xullo de 1943 na casa de Montez en Beverly Hills. Charles Boyer foi o padri\u00f1o e Jannine Crispin a dama de honor. Aumont tivo que marchar uns d\u00edas despois da s\u00faa voda para servir nas Forzas Francesas Libres e loitar contra a Alema\u00f1a nazi pola segunda guerra mundial. Despois da guerra, a parella tivo unha filla, Maria Christina (co\u00f1ecida como Tina Aumont), nada en Hollywood o 14 de febreiro de 1946. Posteriormente, mud\u00e1ronse a unha casa en Suresnes, no suburbio oeste de Par\u00eds, durante a Cuarta Rep\u00fablica Francesa. En 1949, Aumont anunciou que \u00edan divorciarse, mais permaneceron xuntos ata a morte de Montez."}
{"id": "510357", "revid": "25871", "url": "https://gl.wikipedia.org/wiki?curid=510357", "title": "Middletown, Connecticut", "text": "Middletown \u00e9 unha cidade estadounidense do condado de Middlesex, no estado de Connecticut.\nXeograf\u00eda.\nLocalizada nas beiras do r\u00edo Connecticut, na parte central del estado, a 26\u00a0km ao sur de Hartford, a capital do estado. \nA cidade abarca unha superficie total de 109,6 km\u00b2, dos que 105,9 km\u00b2 son de terra e 3,7 km\u00b2 de auga, e est\u00e1 situada a unha altitude media de 12 msnm.\nSegundo o censo de 2005 contaba cunha poboaci\u00f3n de 47 438 habitantes, polo que a s\u00faa densidade de poboaci\u00f3n nese ano era de 442,93 hab./km\u00b2.\nEvoluci\u00f3n da poboaci\u00f3n.\nEn 1910 11 851 persoas viv\u00edan na cidade. En 1940 xa contaba con 26 495 habitantes, e no censo do ano 2000 a s\u00faa poboaci\u00f3n era de 43 167 habitantes.\nHistoria.\nEn 1650 foi incorporada como unha vila baixo o seu nome orixinal indio, \"Mattabeseck\". Recibiu o seu nome actual en 1653. En 1784, o poboado central foi incorporado como unha cidade \u00e1 parte do pobo. En 1923, a cidade de Middletown, consolidouse co poblo, facendo que os l\u00edmites da cidade foran m\u00e1is extensos. \nOrixinariamente era un porto de veleiros moi ocupado, pasando despois a coneverterse nun centro industria. Na actualidade \u00e9 en gran medida unha cidade residencial e cidade universitaria, sede da Universidade Wesleyana en Middletown. \nDesde a creaci\u00f3n do condado de Middlesex en 1785 at\u00e9 a eliminaci\u00f3n do goberno do condado en 1960 Middletown foi a sede do condado."}
{"id": "510358", "revid": "88628", "url": "https://gl.wikipedia.org/wiki?curid=510358", "title": "Premio Nacional \u00e1 Obra dun Tradutor", "text": "O Premio Nacional \u00e1 Obra dun Tradutor \u00e9 unha das modalidades dos Premios Nacionais de Cultura que concede o Ministerio de Cultura e Deporte do Goberno de Espa\u00f1a a un tradutor literario sobranceiro. Ten por obxecto reco\u00f1ecer a s\u00faa traxectoria, en canto que ponte intercultural; valora o desenvolvemente do labor de traduci\u00f3n de obras estranxeiras a calquera lingua do Estado espa\u00f1ol.\nConc\u00e9dese con car\u00e1cter anual dende 1989.\n\u00c9, canda o Premio Nacional de Traduci\u00f3n de Espa\u00f1a (outorgado a unha obra concreta publicada o ano anterior), o premio de maior prestixio e dotaci\u00f3n (en 2020, unha remuneraci\u00f3n de 20.000 \u20ac) a nivel estatal no \u00e1mbito da traduci\u00f3n literaria.\nPremiados galegos.\nEn 1992 a ferrol\u00e1 Esther Ben\u00edtez Eiroa, tradutora ao castel\u00e1n, foi a primeira galega premiada con este galard\u00f3n.\nEn 2020, o cesur\u00e9s Xavier Sen\u00edn foi o primeiro tradutor ao galego distinguido co galard\u00f3n."}
{"id": "510360", "revid": "72012", "url": "https://gl.wikipedia.org/wiki?curid=510360", "title": "Frederick W. True", "text": ""}
{"id": "510361", "revid": "6939", "url": "https://gl.wikipedia.org/wiki?curid=510361", "title": "Premio Nacional \u00e1 obra dun Tradutor de Espa\u00f1a", "text": ""}
{"id": "510362", "revid": "47401", "url": "https://gl.wikipedia.org/wiki?curid=510362", "title": "Maria Montez", "text": ""}
{"id": "510363", "revid": "1131", "url": "https://gl.wikipedia.org/wiki?curid=510363", "title": "Vulcano (deus)", "text": "Vulcano era o deus romano do lume, ademais de patr\u00f3n dos oficios relacionados cos fornos na relixi\u00f3n da Antiga Roma. \nA direcci\u00f3n do seu culto correspond\u00eda ao \"Flamen Vulcanalis\" e a s\u00faa festividade era o 23 de agosto, data en que se celebraban os Vulcanalia. O seu templo principal en Roma era o Volcanal, situado no Foro Romano. Tam\u00e9n foi particularmente relevante o seu culto na cidade de Ostia.\nCo tempo, Vulcano sufriu un proceso de identificaci\u00f3n co deu grego Hefesto ata que, no per\u00edodo cl\u00e1sico, asimilou as s\u00faas caracter\u00edsticas. Por este motivo, a s\u00faa xenealox\u00eda na tradici\u00f3n latina \u00e9 complicada. Segundo as diferentes versi\u00f3ns do mito, foi considerado pai de C\u00e9culo, Caco, Servio Tulio, X\u00fapiter e Perifetes; fillo de Xuno e de X\u00fapiter; e amante da escrava Ocresia e das deusas Maia, Maiesta, Fortuna e Feronia.\nFoi lanzado aos mares debido \u00e1 vergo\u00f1a da s\u00faa nai pola s\u00faa deformidade; por\u00e9n, foi recollido por Tetis e Eur\u00ednome, fillos de Oc\u00e9ano. Noutras versi\u00f3ns, a s\u00faa fealdade era tal mesmo de beb\u00e9, que X\u00fapiter o lanzar\u00eda do monte Olimpo abaixo. A ese feito deber\u00edase a s\u00faa deformidade, pois Vulcano era coxo.\nA s\u00faa figura era representada como un ferreiro. Era quen forxaba os raios, atributo de X\u00fapiter. Este deus, o m\u00e1is feo de todos, era o marido de Venus, a deusa da beleza e do amor, que lle era tremendamente infiel.\nAdemais de forxar armas para heroes, Vulcano tam\u00e9n preparou unha rede con que montou a cama onde Venus e Marte manti\u00f1an unha relaci\u00f3n ad\u00faltero. Deste xeito o deus ferreiro conseguiu demostrar a infidelidade da s\u00faa esposa, que non obstante foi perdoada por X\u00fapiter."}
{"id": "510365", "revid": "865", "url": "https://gl.wikipedia.org/wiki?curid=510365", "title": "Too Many Knobs", "text": "Too Many Knobs \u00e9 o primeiro \u00e1lbum de estudio da banda galega de indietr\u00f3nica Colectivo Oruga, publicado o 2 de novembro de 2010 a trav\u00e9s do selo Matapadre. Este disco tr\u00e1tase da primeira edici\u00f3n da discogr\u00e1fica e ten o n\u00famero de cat\u00e1logo MTP001."}
{"id": "510366", "revid": "47401", "url": "https://gl.wikipedia.org/wiki?curid=510366", "title": "Vulcano (mitolox\u00eda)", "text": ""}
{"id": "510368", "revid": "65337", "url": "https://gl.wikipedia.org/wiki?curid=510368", "title": "\u00d3bolo das Illas X\u00f3nicas", "text": "O \u00f3bolo (do grego: \"\u1f40\u03b2\u03bf\u03bb\u03cc\u03c2\", \"obolos\"; plural \"oboli\") das Illas X\u00f3nicas ou \u00f3bolo x\u00f3nico, foi a moeda oficial dos Estados Unidos das Illas X\u00f3nicas desde 1819 ata a s\u00faa integraci\u00f3n en Grecia en 1863. \nHistoria.\nO \u00f3bolo foi establecido como unidade monetaria das Illas X\u00f3nicas pola Administraci\u00f3n brit\u00e1nica en 1819 para substitu\u00edr as series de moedas con contramarcas sobre as antigas gazetas x\u00f3nicas, que amosaban o seu valor facial en kurus turcos. \nAta 1834, un \u00f3bolo divid\u00edase, pola s\u00faa vez e catro \"lepta\" (singular \"lepton\"), e a partir desa data pasou a dividirse en cinco \"lepta\". Durante todo o per\u00edodo da s\u00faa existencia, o valor do \u00f3bolo foi equivalente ao medio penique ingl\u00e9s. \nCu\u00f1\u00e1ronse moedas de cobre con valores de 1 \"lepton\" e 2 \"lepta\", e dun \u00f3bolo e 2 \u00f3bolos. Entre 1834 e 1862 emitiuse tam\u00e9n unha pequena moeda de prata (17 mm e 1,41 g) co valor infrecuente de 30 \"lepta\" ou, o que \u00e9 o mesmo, 6 \u00f3bolos.\nEstas moedas foron cu\u00f1adas na \"Royal Mint\", de Londres, e o seu dese\u00f1o foi obra de William Wyon (1795-1951), gravador xefe da ceca real londiniense.\nFinalmente, en 1863 os brit\u00e1nicos cederon a soberan\u00eda das Illas X\u00f3nicas a Grecia como agasallo co gallo do acceso ao trono de Xurxo I de Grecia (1863-1913), o que motivou que o \u00f3bolo x\u00f3nico fose substitu\u00eddo polo dracma grego, cunha taxa de cambio de 20 \u00f3bolos por cada dracma."}
{"id": "510369", "revid": "5619193", "url": "https://gl.wikipedia.org/wiki?curid=510369", "title": "Abbott e Costello", "text": "William \"Bud\" Abbott e Lou \"Louis\" Costello foi un d\u00fao de c\u00f3mic estadounidense, famoso internacionalmente polas s\u00faas actuaci\u00f3ns divertidas no cine e na televisi\u00f3n. Bud Abbott era dunha familia de artistas de circo e vodevil, mentres que Lou Costello xa traballara como operario en pel\u00edculas como as de Laurel &amp; Hardy (1927) e outras nos anos vinte."}
{"id": "510370", "revid": "65337", "url": "https://gl.wikipedia.org/wiki?curid=510370", "title": "\u00d3bolo x\u00f3nico", "text": ""}
{"id": "510373", "revid": "5619186", "url": "https://gl.wikipedia.org/wiki?curid=510373", "title": "Laurel &amp; Hardy", "text": ""}
{"id": "510375", "revid": "98629", "url": "https://gl.wikipedia.org/wiki?curid=510375", "title": "Christophe-Jean Dumont", "text": "Christophe-Jean Dumont, O.P., nado como Jean-Ren\u00e9 Dumont o 22 de xu\u00f1o de 1897 en Valenciennes (Francia) e finado o 11 de febreiro de 1991 en Par\u00eds, foi un relixioso dominicano, membro do Apostolado Ruso, sacerdote greco-cat\u00f3lico, e pioneiro do ecumenismo.\nTraxectoria.\nJean-Ren\u00e9-Louis Dumont naceu o 22 de xu\u00f1o de 1897 en Valenciennes, fillo de Henri e de Nelly (de apelido de solteira Henneton). Estudou no colexio Notre-Dame da s\u00faa vila natal, e posteriormente, en 1913 continuou os seus estudos no colexio Saint-Jean de Passy dos lasalianos, ent\u00f3n refuxiados en Froyennes (B\u00e9lxica). A ocupaci\u00f3n de B\u00e9lxica e do norte de Francia na primeira guerra mundial truncou os seus plans de continuar os seus estudos, e foi requirido para ensinar matem\u00e1ticas en Notre-Dame de Valenciennes (at\u00e9 1916) e posteriormente no seminario maior de Cambrai (at\u00e9 1918). Ao rematar o conflito foi chamado para facer o servizo militar, e un ano m\u00e1is tarde, o 23 de setembro de 1920 fixo a profesi\u00f3n simple como relixioso dominicano en Kain.\nCursou toda a s\u00faa formaci\u00f3n relixiosa en Filosof\u00eda e Teolox\u00eda na casa dos dominicanos en Kain, Le Saulchoir; al\u00ed tomou o nome de Christophe, fixo os votos solemnes o 23 de setembro de 1923, e foi ordenado sacerdote o 23 de xullo de 1924. Naqueles anos, a provincia dominicana de Francia decidiu encargarse \u2014logo dunha petici\u00f3n do papa P\u00edo XI\u2014 da posta en marcha dun seminario ruso en Lille e dedicarlle dous relixiosos, Fran\u00e7ois Foulon e Henri-Jean Omez. O seminario de San Basilio comezou a funcionar en setembro de 1923. No ver\u00e1n de 1924 Dumont acompa\u00f1ou a Omez nun viaxe ao leste de Europa, participando no IV Congreso de Velehrad, viaxando por Polonia oriental co apoio de Andrei Sheptytskyi, e visitando a Laura de Pochaiv, onde co\u00f1eceron ao metropolita Dionizy Waledy\u0144ski. \nEn 1926 foi asignado ao seminario san Basilio de Lille e se matriculou en Lingua rusa na universidade. O 4 de marzo de 1927 fixo unha primeira solicitude para pasar ao rito bizantino, que lle foi denegada. No ver\u00e1n de 1927 foi tam\u00e9n asignado ao seminario o franc\u00e9s de orixe checa Antoine Hubatzek; o grupo formado polos tres dominicanos (Omez, Hubatzek, e o propio Dumont) proporcionou unha estabilidade ao seminario. Por\u00e9n, as vocaci\u00f3ns que chegaron ao seminario foron escasas, especialmente logo da creaci\u00f3n do Pontificio Colexio Ruso en 1929 en Roma, con moitos m\u00e1is recursos. \nDumont pasou ao rito bizantino finalmente o 30 de xullo de 1928, e participou na creaci\u00f3n e consolidaci\u00f3n do centro \u00abIstina\u00bb (Verdade), dedicado principalmente a Rusia e ao oriente cristi\u00e1n en xeral. Colaborou na revista \"Revue des sciences philosophiques et th\u00e9ologiques\" con varios bolet\u00edns sobre a historia das doutrinas cristi\u00e1s orientais logo do cisma, nos que daba a co\u00f1ecer a obra de pensadores cristi\u00e1ns acat\u00f3licos non traducidos ao franc\u00e9s; outros traballos deste per\u00edodo son os referidos \u00e1 persecuci\u00f3n relixiosa na Uni\u00f3n Sovi\u00e9tica. En 1932 a Comisi\u00f3n \"Pro Russia\" destitu\u00edu a Omez, e pechou o seminario, transform\u00e1ndoo en 1933 nunha casa para a atenci\u00f3n dos rusos da rexi\u00f3n.\nEntre 1932 e 1967 a s\u00faa traxectoria estivo vencellada principalmente \u00e1 direcci\u00f3n do centro \u00abIstina\u00bb. At\u00e9 1936 traballou con Hubatzek tratando de animar o centro ruso, sen demasiado \u00e9xito. Solicitou o seu traslado a Par\u00eds, onde a presenza de cat\u00f3licos rusos era maior, e en agosto de 1936 pasou a ser reitor da igrexa greco-cat\u00f3lica da Santa Trindade; a s\u00faa actividade motivou que se lle distinguira co t\u00edtulo de \u00abarquimandrita\u00bb en 1938. Durante estes anos tam\u00e9n continuou a aumentar os seus co\u00f1ecementos sobre o cristianismo ortodoxo: estivo en 1935 no mosteiro de Valaam, e en 1939 noutro mosteiro en Estonia; en 1936 asistiu tam\u00e9n a un congreso teol\u00f3xico ortodoxo en Atenas.\nO estoupido da segunda guerra mundial significou un golpe importante para o centro \u00abIstina\u00bb, pola marcha de Iuliia Danzas a Roma en 1939, e pola mobilizaci\u00f3n de Hubatzek, quen foi prisioneiro de guerra e quen non volveu ao centro despois da s\u00faa liberaci\u00f3n; a Congregaci\u00f3n para as Igrexas Orientais enviou ent\u00f3n a Aleksandr Kulik para axudar na parroquia. Por\u00e9n, a Ocupaci\u00f3n de Francia levou a fuxida de moitos rusos, o que tam\u00e9n impactou negativamente na vida da parroquia. Nesta \u00e9poca ampliou tam\u00e9n a s\u00faa actividade ecum\u00e9nica aos protestantes, a petici\u00f3n de Henriette Ferrary. Estes acontecementos levaron a que en xullo de 1943 trasladara ao cap\u00edtulo da s\u00faa orde a conveniencia de disociar a actividade do Centro e da parroquia, en previsi\u00f3n de que tomar\u00edan cami\u00f1os diferentes. \nDurante os anos seguintes foi mudando a s\u00faa actitude cara a unha visi\u00f3n ecum\u00e9nica m\u00e1is ampla, como trasladou por carta en 1946 a Giovanni Battista Montini co informe \"Le mouvement catholique en faveur de l'Unit\u00e9 chr\u00e9tienne. Sa raison d'\u00eatre. Ses caract\u00e9ristiques. Mesures \u00e0 prendre pour assurer la rectitude de son d\u00e9veloppement et l'efficacit\u00e9 de son effort\". En 1947 a Congregaci\u00f3n para as Igrexa Orientais adquiriu unha propiedade de maior tama\u00f1o e posibilidades para o centro ecum\u00e9nico. Ademais da formaci\u00f3n no centro, traballou con discreci\u00f3n as relaci\u00f3ns con outros cristi\u00e1ns (luteranos, ortodoxos, anglicanos) e co Consello Mundial das Igrexas. Na d\u00e9cada de 1950 tam\u00e9n teceu relaci\u00f3ns coas igrexas de Grecia e Constantinopla, encontr\u00e1ndose por d\u00faas ocasi\u00f3ns co patriarca Aten\u00e1goras I. \nFoi representante da prensa cat\u00f3lica na primeira conferencia panortodoxa, celebrada en Rodas entre o 24 de setembro e o 1 de outubro de 1961.\nO 15 de setembro de 1973 foi nomeado membro consultor da Pontificia Comisi\u00f3n para a Revisi\u00f3n do C\u00f3digo de Dereito Can\u00f3nico Oriental (\"Pontificia Commissio Codici Iuris Canonici Orientalis Recognoscendo\"). \nEn 1979 volveu a Francia, pasando a residir no convento da Anunciaci\u00f3n de Par\u00eds; al\u00ed comezou a escribir as s\u00faas memorias, que non chegar\u00eda a publicar.\nFinou o 11 de febreiro de 1991 en Par\u00eds, nunha residencia para sacerdotes anci\u00e1ns."}
{"id": "510382", "revid": "839", "url": "https://gl.wikipedia.org/wiki?curid=510382", "title": "Christophe Dumont", "text": ""}
{"id": "510385", "revid": "23204", "url": "https://gl.wikipedia.org/wiki?curid=510385", "title": "Asociaci\u00f3n Ol\u00edmpica da India", "text": "A Asociaci\u00f3n Ol\u00edmpica da India (en ) \u00e9 o organismo respons\u00e1bel da representaci\u00f3n da India nos Xogos Ol\u00edmpicos, os Xogos Asi\u00e1ticos e noutras competici\u00f3ns deportivas internacionais. Tam\u00e9n actos \u00e9 respons\u00e1bel de escoller os deportistas que competir\u00e1n nos Xogos da Commonwealth. A asociaci\u00f3n foi fundada no ano 1927, e foi reco\u00f1ecida oficialmente polo Comit\u00e9 Ol\u00edmpico Internacional ese mesmo ano."}
{"id": "510386", "revid": "89787", "url": "https://gl.wikipedia.org/wiki?curid=510386", "title": "Filipinas nos Xogos Ol\u00edmpicos", "text": "Filipinas competiu por vez primeira nos Xogos Ol\u00edmpicos en 1924, e dende ent\u00f3n participou en cada edici\u00f3n dos Xogos de Ver\u00e1n ag\u00e1s en 1980, cando se uniu a un boicot liderado polos Estados Unidos. Os deportistas filipinos tam\u00e9n competiron nos Xogos Ol\u00edmpicos de Inverno en cinco ocasi\u00f3ns dende 1972."}
{"id": "510387", "revid": "5863", "url": "https://gl.wikipedia.org/wiki?curid=510387", "title": "Generaci\u00f3n del 27", "text": ""}
{"id": "510392", "revid": "5312", "url": "https://gl.wikipedia.org/wiki?curid=510392", "title": "Corta\u00fanllas", "text": "O corta\u00fanllas \u00e9 unha pequena ferramenta con coitelas curvas que se utiliza para cortar as unllas. Sam Valentin Fogerty e Chapel Carter son considerados os inventores do corta\u00fanllas. \nOs corta\u00fanllas adoitan ser met\u00e1licos, hainos de diferentes tama\u00f1os, e est\u00e1n compostos basicamente por d\u00faas l\u00e1minas unidas por un extremo, as cales pos\u00faen senllas follas de corte enfrontadas entre si no extremo oposto, e un mango colocado de forma inversa sobre elas. Na maior\u00eda dos corta\u00fanllas tam\u00e9n se incl\u00fae unha l\u00e1mina m\u00e1is con forma puntiaguda e superficie de lima para poder quitar a sucidade acumulada debaixo das unllas e poder limalas.\nA mec\u00e1nica do corta\u00fanllas \u00e9 unha combinaci\u00f3n de d\u00faas pancas que permiten realizar unha potente presi\u00f3n de corte sen apenas esforzo. O mango \u00e9 unha panca de segundo x\u00e9nero que preme as d\u00faas follas de corte at\u00e9 unilas. As follas act\u00faan con gran forza, e dan lugar a unha combinaci\u00f3n de panca de terceiro x\u00e9nero. Os f\u00edos das follas realizan un movemento curto para vencer a resistencia que ofrece a unlla.\nPolo seu tama\u00f1o, p\u00f3dense distinguir os corta\u00fanllas dom\u00e9sticos e os de viaxe, m\u00e1is pequenos. Tam\u00e9n existen corta\u00fanllas para nenos decorados con motivos infant\u00eds."}
{"id": "510393", "revid": "5312", "url": "https://gl.wikipedia.org/wiki?curid=510393", "title": "Corta\u00fa\u00f1as", "text": ""}
{"id": "510402", "revid": "89787", "url": "https://gl.wikipedia.org/wiki?curid=510402", "title": "Om\u00e1n nos Xogos Ol\u00edmpicos", "text": "Om\u00e1n competiu por vez primeira nos Xogos Ol\u00edmpicos en 1984, e dende ent\u00f3n participou en cada edici\u00f3n dos Xogos de Ver\u00e1n. O pa\u00eds nunca competiu nos Xogos Ol\u00edmpicos de Inverno. Ning\u00fan deportista de Om\u00e1n conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico de Om\u00e1n foi creado e reco\u00f1ecido en 1982."}
{"id": "510403", "revid": "5863", "url": "https://gl.wikipedia.org/wiki?curid=510403", "title": "Valeria Luiselli", "text": "Valeria Luiselli, nada na Cidade de M\u00e9xico o 16 de agosto de 1983, \u00e9 unha escritora e ensa\u00edsta mexicana. \u00c9 autora dos libros de ensaios \"Papeles Falsos\" (Sexto Piso, 2010) e \"Los ni\u00f1os perdidos\" (Sexto Piso, 2016) e das novelas \"Los ingr\u00e1vidos\" (Sexto Piso, 2011) \"La historia de mis dientes\" (Sexto Piso, 2013) e \"Desierto sonoro\" (Sexto Piso, 2019).\nPublicou en varios xornais e revistas como \"Letras Libres\", \"The New York Times\", e Dazed &amp; Confused. A cr\u00edtica alem\u00e1 chamouna a nova revelaci\u00f3n das letras latinoamericanas. De 2014 a 2016 escribiu a columna \u00abCartas desde Harlem\u00bb no diario \"El Pa\u00eds\".\nTraxectoria.\nValeria Luiselli naceu o 16 de agosto de 1983 na Cidade de M\u00e9xico e creceu en Costa Rica, Corea do Sur, Sur\u00e1frica e a India. Actualmente vive en Nova York coa s\u00faa filla e a s\u00faa sobri\u00f1a. \u00c9 filla do diplom\u00e1tico Cassio Luiselli Fern\u00e1ndez quen foi o primeiro embaixador de M\u00e9xico en Sur\u00e1frica, por esta raz\u00f3n, durante a s\u00faa infancia, Valeria co\u00f1eceu a Nelson Mandela. Outros referentes familiares foron a s\u00faa avoa, que tivo nove fillos e se dedicou a axudar as comunidades ind\u00edxenas mexicanas e a s\u00faa nai, que se mudou a Chiapas por uns anos para unirse aos zapatistas. \u00c9 licenciada da Facultade de Filosof\u00eda e Letras da Universidade Nacional Aut\u00f3noma de M\u00e9xico. En 2008 estabeleceuse na cidade de Nova York para estudar un doutoramento en literatura comparativa na Universidade de Columbia.\nA escritora colaborou como tradutora na Corte migratoria de Nova York para a defensa dos nenos inmigrantes centroamericanos que chegaban aos Estados Unidos, experiencia que plasmou no seu libro \"Los ni\u00f1os perdidos\" (Sexto Piso, 2016).\nReco\u00f1ecementos.\nA escritora recibiu tres premios: \nTam\u00e9n foi nomeada d\u00faas veces para o \nAo igual foi honrada co premio \"\u201c5 Under 35\u201d\" de \"National Book Foundation\" e beneficiaria de \"Bearing Witness Fellowship of The Art for Justice Fund\". No 2016, foi unha das finalistas do \"National Book Critics Circle Award\" nos Estados Unidos."}
{"id": "510409", "revid": "98629", "url": "https://gl.wikipedia.org/wiki?curid=510409", "title": "Downhill (filme)", "text": "Downhill \u00e9 un filme mudo dirixido por Alfred Hitchcock en 1927. Bas\u00e9ase na obra \"Down Hill\" de Novello e Constance Collier e est\u00e1 protagonizado por Ivor Novello, Robin Irvine e Isabel Jeans. O filme foi realizado por Gainsborough Pictures nos seus estudios de Islington. \"Downhill\" foi o cuarto filme creado por Hitchcock como director, mais o quinto en ser estreado. No mercado estadounidense foi comercializado co nome When Boys Leave Home."}
{"id": "510413", "revid": "88215", "url": "https://gl.wikipedia.org/wiki?curid=510413", "title": "O'Parrulo FS", "text": ""}
{"id": "510415", "revid": "88215", "url": "https://gl.wikipedia.org/wiki?curid=510415", "title": "O Parrulo Ferrol", "text": ""}
{"id": "510416", "revid": "88215", "url": "https://gl.wikipedia.org/wiki?curid=510416", "title": "O Parrulo F\u00fatbol Sala", "text": ""}
{"id": "510417", "revid": "23204", "url": "https://gl.wikipedia.org/wiki?curid=510417", "title": "Arabia Saudita nos Xogos Ol\u00edmpicos", "text": "Arabia Saudita competiu por vez primeira nos Xogos Ol\u00edmpicos en 1972, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1980. O pa\u00eds nunca competiu nos Xogos Ol\u00edmpicos de Inverno."}
{"id": "510420", "revid": "1888", "url": "https://gl.wikipedia.org/wiki?curid=510420", "title": "Lu\u00eds L\u00f3pez Alonso", "text": "Lu\u00eds L\u00f3pez Alonso, nado en Sarria o 23 de febreiro de 1977, \u00e9 un farmac\u00e9utico, ling\u00fcista e escritor galego.\nTraxectoria.\nLicenciado en Farmacia pola Universidade de Santiago de Compostela, graduado en Ciencias da Linguaxe e Estudos Literarios e mestrado en Ling\u00fc\u00edstica Aplicada pola Universidade de Vigo. Ap\u00f3s deixar de traballar como boticario, desde o ano 2022 \u00e9 profesor e investigador en formaci\u00f3n do departamento de Traduci\u00f3n e Ling\u00fc\u00edstica Xeral da Universidade de Vigo e membro do grupo de investigaci\u00f3n GRADES (Gram\u00e1tica, Discurso e Sociedade). O seu campo de investigaci\u00f3n c\u00e9ntrase na socioling\u00fc\u00edstica cr\u00edtica e na teor\u00eda literaria.\n\u00c9 membro fundador do grupo po\u00e9tico lucense das Lupercais. Colabora en \"Revista dos tr3sreinos\", \"O Pazo das Musas\", \"Xistral\" e \"Grial\" e intervenci\u00f3ns e actividades po\u00e9ticas como a residencia itinerante internacional \u00c1meto m\u00edtico da Fundaci\u00f3n Ux\u00edo Novoneira ou a residencia internacional Rosal\u00eda en cami\u00f1o da Fundaci\u00f3n Rosal\u00eda de Castro.\nCreou e guionizou as d\u00faas tempadas da serie televisiva de animaci\u00f3n \"Cocorico\", baseada no libro infantil hom\u00f3nimo de Marisa N\u00fa\u00f1ez e Helga Bansch."}
{"id": "510421", "revid": "23204", "url": "https://gl.wikipedia.org/wiki?curid=510421", "title": "Indonesia nos Xogos Ol\u00edmpicos", "text": "Indonesia participou por vez primeira nos Xogos Ol\u00edmpicos en 1952, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1964 e 1980. Indonesia nunca participou nos Xogos Ol\u00edmpicos de Inverno.\nO Comit\u00e9 Ol\u00edmpico Nacional de Indonesia foi creado en 1946 e reco\u00f1ecido oficialmente polo Comit\u00e9 Ol\u00edmpico Internacional en 1952."}
{"id": "510423", "revid": "89787", "url": "https://gl.wikipedia.org/wiki?curid=510423", "title": "Casaquist\u00e1n nos Xogos Ol\u00edmpicos", "text": "Casaquist\u00e1n participou por vez primeiro nos Xogos Ol\u00edmpicos como unha naci\u00f3n independente en 1994, e dende ent\u00f3n competiu en cada edici\u00f3n dos Xogos. Antes da disoluci\u00f3n da Uni\u00f3n Sovi\u00e9tica, os deportistas casacos competiron como parte da Uni\u00f3n Sovi\u00e9tica, e tam\u00e9n formaron parte do Equipo Unificado en 1992.\nOs deportistas casacos ga\u00f1aron un total de 72 medallas nos Xogos de Ver\u00e1n, e outras 8 medallas nos Xogos de Inverno.\nO Comit\u00e9 Ol\u00edmpico Nacional de Casaquist\u00e1n foi creado en 1990 e foi reco\u00f1ecido oficialmente polo Comit\u00e9 Ol\u00edmpico Internacional en 1993."}
{"id": "510425", "revid": "23204", "url": "https://gl.wikipedia.org/wiki?curid=510425", "title": "Marcescente", "text": "Marcescente (do lat\u00edn \"marcescere: amurchar\") \u00e9 un termo empregado en bot\u00e1nica para describir a aquelas follas de \u00e1rbores e arbustos caducifolios, que, tras rematar-lo per\u00edodo vexetativo e co cambio de cor da follaxe, permanecen na \u00e1rbore na s\u00faa gran maior\u00eda durante toda a estaci\u00f3n fr\u00eda (outono e inverno) at\u00e9 practicamente a sa\u00edda das novas follas na seguinte primavera cando lles nacen follas novas. A marcescencia tam\u00e9n pode ser interrompida por condici\u00f3ns clim\u00e1ticas especiais que provocan que as follas caian durante o inverno por mor das xeadas ou do vento. \nTipos.\nAs \u00e1rbores que adoitan ser caracter\u00edsticos por este fen\u00f3meno, son os carballos como o meloxo (\"Quercus pyrenaica\"), o carballo anano ou caxigo (\"Quercus faginea\"), numerosos p\u00e9s de faia (\"Fagus sylvatica\") e os carpes (\"Carpinus\")\nNo carballo palustre americano compl\u00e9tase a abscisi\u00f3n das follas marcescentes na primavera. Nalgunhas especies o pec\u00edolo p\u00f3dese manter vivo durante o inverno, mentres que noutras as follas son marcescentes porque as xeadas ou as pragas secan as follas antes de que se complete a abscisi\u00f3n.\nVantaxes.\nA\u00ednda que as raz\u00f3ns evolutivas para a marcescencia non son claras, as teor\u00edas incl\u00faen: protecci\u00f3n dos cogollos das follas do desecamento e como unha fonte atrasada de nutrientes ou un manto que conserva a humidade despois de que caian as follas e se descompo\u00f1an na primavera. \nAs follas marcescentes disuaden aos grandes herb\u00edvoros, como cervos e alces, de se alimentaren das p\u00f3las e brotes nutritivos da \u00e1rbore, posto que as follas son menos nutritivas e te\u00f1en un sabor desagradable. Algunhas especies prot\u00e9xense do estr\u00e9s h\u00eddrico e t\u00e9rmico grazas \u00e1s follas marcescentes, como as especies andinas \"Espeletia schultzii\" e \"Espeletia timotensis\". En zonas alpinas tropicais de diferentes partes do mundo at\u00f3pase unha ampla variedade de plantas de diferentes familias que desenvolveron unha forma de crecemento co\u00f1ecida como \u00abroseta caulescente\u00bb, caracterizada por rosetas de follas perennes que medran sobre as follas marcescentes.\nMicolox\u00eda.\nEn micolox\u00eda, o termo marcescente util\u00edzase para uns tipos de fungos que se poden secar e despois revivir e continuar a dispersi\u00f3n de esporas. O x\u00e9nero Marasmius \u00e9 moi co\u00f1ecido por esta caracter\u00edstica que foi considerada importante taxonomicamente por Elias Magnus Fries na s\u00faa clasificaci\u00f3n dos fungos de 1838."}
{"id": "510426", "revid": "54334", "url": "https://gl.wikipedia.org/wiki?curid=510426", "title": "Peter Wyon", "text": "Peter Wyon, nado en 1767 e finado en Birmingham en 1822, foi un dese\u00f1ador de moeda, gravador de cu\u00f1os e medallista ingl\u00e9s.\nTraxectoria.\nPeter Wyon pertenc\u00eda a unha familia orixinaria de Colonia, e instalada en Birmingham, cunha longa tradici\u00f3n de gravadores de cu\u00f1os iniciada polo seu av\u00f3. O seu pai era George Wyon (finado en 1795), un gravador de cu\u00f1os e prateiro que traballara para Matthew Boulton desde 1775. \nPeter herdou as habelencias do seu pai como gravador, xunto co seu irm\u00e1n m\u00e1is vello, Thomas, e ambos tiveron negocios xuntos durante un tempo curto en 1796. Cando o seu irm\u00e1n decidiu marchar a Londres en 1800, Peter decidiu permanecer en Birmingham traballando con Boulton na s\u00faa factor\u00eda de Soho. \nPeter Wyon casou con E. Avery, irm\u00e1 da esposa do seu irm\u00e1n Thomas. O seu fillo, William Wyon, continuou a estirpe de medallistas e chegou a ser gravador xefe da \"Royal Mint\", de Londres.\nPeter Wyon formou parte da \"Royal Birmingham Society of Artists\"."}
{"id": "510427", "revid": "65337", "url": "https://gl.wikipedia.org/wiki?curid=510427", "title": "William Wyon", "text": "William Wyon, nado en Birmingham en 1795 e finado en Brighton o 29 de outubro de 1851, foi un dese\u00f1ador de moedas, gravador e medallista ingl\u00e9s, que ocupou o posto de gravador xefe da Real Casa da Moeda de Londres desde 1828 ata a s\u00faa morte.\nTraxectoria.\nFamilia e formaci\u00f3n.\nWilliam Wyon naceu en 1795 nunha familia de medallistas e gravadores de Birmingham e xa con 14 anos se iniciaba no oficio como aprendiz co seu pai, Peter Wyon, que traballaba na \"Soho Mint\" de Matthew Boulton.\nEn 1816, Wyon marchou a Londres, onde o seu t\u00edo e o seu curm\u00e1n traballaban como empregados da \"Royal Mint\". Al\u00ed estudou as obras de John Flaxman e asistiu \u00e1s clases da \"Royal Academy of Arts\", e mesmo chegou a ga\u00f1ar a medalla de ouro da Sociedade das Artes por unha copia da cabeza de Ceres.\nA influencia do mestre escultor Flaxman, imprimiu en Wyon un estilo neoclasicista que caracterizou toda a s\u00faa obra.\nCarreira na \"Royal Mint\".\nO mesmo 1816 da s\u00faa chegada a Londres, o seu curm\u00e1n, Thomas Wyon Jr. foi nomeado gravador xefe da ceca real, e William participou nun concurso para o posto de segundo gravador, ao que conseguiu acceder, malia as reticencias iniciais do mestre da ceca, William Wellesley-Pole, irm\u00e1n m\u00e1is novo do Duque de Wellington.\nWilliam Wyon entrou na Real Casa da Moeda de Londres en pleno proceso de actualizaci\u00f3n do sistema monetario, co\u00f1ecido como o \"Great Recoinage\" de 1816. Participou no concurso convocado en 1817 para elixir os dese\u00f1os das novas moedas, cun traballo co\u00f1ecido como \"as tres grazas\" que celebraba a harmon\u00eda entre os territorios integrantes do Reino Unido, a\u00ednda que o escollido foi o dese\u00f1o do c\u00e9lebre \"San Xurxo e o drag\u00f3n\", do artista italiano Benedetto Pistrucci, tam\u00e9n traballador da ceca.\nEse mesmo 1817, faleceu aos 25 anos o seu curm\u00e1n Thomas, co que quedou libre o posto de gravador xefe. Parecer\u00eda esperable que este fose ocupado por William, xa que era o segundo gravador, mais o mestre de ceca determinou manter o posto formalmente vacante, a\u00ednda que lle encomendou as s\u00faas funci\u00f3ns o seu salario ao seu protexido, Benedetto Pistrucci, que non pod\u00eda ser nomeado oficialmente, por ser de orixe estranxeira.\nEsta situaci\u00f3n xerou tensi\u00f3ns na relaci\u00f3n entre ambos os artistas, que se mantivo durante case toda a d\u00e9cada de 1820. No entanto, en 1928, o daquela mestre de ceca da \"Royal Mint\", George Tierney, solucionou a situaci\u00f3n irregular da interinidade do posto nomeando a Pistrucci como medallista xefe e a William Wyon como gravador xefe.\nDurante os primeiros anos no cargo, Wyon foi autor dos cu\u00f1os de varias moedas brit\u00e1nicas a nome de Xurxo III (1760-1820), Xurxo IV (1820-1830), Guillerme IV (1830-1837) e Vitoria (1837-1901). Particularmente relevante foi o primeiro busto de adolescencia desta ra\u00ed\u00f1a, elaborado en 1838 e que se mantivo en moedas brit\u00e1nicas e coloniais durante cinco d\u00e9cadas, coas iniciais no truncamento do pescozo.\nAo longo da s\u00faa carreira, Wyon foi autor de 43 moedas do Reino Unido e outras de diversos territorios de soberan\u00eda brit\u00e1nica (Australia, Jersey, Illa de Man, Indias Occidentais, Indias Orientais, Xibraltar, Malta, Hong Kong, India Brit\u00e1nica, Mauricio, Illas X\u00f3nicas, Irlanda, Novo Brunswick, Nova Escocia, as Colonias do Estreito, Penang e Ceil\u00e1n). Tam\u00e9n dese\u00f1ou moedas para outros pa\u00edses, como a Rep\u00fablica de Nova Granada, M\u00e9xico, Portugal, Roman\u00eda, alg\u00fans estados alem\u00e1ns ou Venezuela.\nParalelamente \u00e1 s\u00faa actividade no \u00e1mbito da moeda, Wyon foi tam\u00e9n un prol\u00edfico autor de medallas. Ademais, os seus dese\u00f1os foron utilizados tam\u00e9n nos selos de correos brit\u00e1nicos. O dese\u00f1o do busto da ra\u00ed\u00f1a Vitoria que aparece nos selos de 1 penique e de 2 peniques que se imprimiron entre 1840 e 1879 (entre eles os c\u00e9lebres \"Penny Black\" e \"Two Pence Blue\") foi tomado da medalla elaborada por Wyon en 1837 para conmemorar a visita real \u00e1 cidade londiniense. Tam\u00e9n foi o autor dos cu\u00f1os para a impresi\u00f3n doutras series de selos, entre eles o de 6 peniques de 1854, o de 10 peniques de 1848 e o dun xilin de 1847.\nEn reco\u00f1ecemento dos seus m\u00e9ritos art\u00edsticos, foi elixido membro de da Real Academia das Artes, en 1831 como membro asociado e, finalmente, en 1838 como membro pleno.\nNo \u00e1mbito familiar, Wyon casou o 12 de abril de 1821 con Catherine Sophia Keele, terceira filla de John Keele, un cirurxi\u00e1n de Southampton, e xuntos tiveron dous fillos e d\u00faas fillas. O seu fillo m\u00e1is vello, Leonard Charles Wyon, foi tam\u00e9n un co\u00f1ecido gravador de moedas e medallas, e foi segundo gravador, \u00e1s ordes do seu pai e posteriormente sucedeuno no posto de gravador xefe.\nV\u00e9xase tam\u00e9n.\nBibliograf\u00eda.\n "}
{"id": "510428", "revid": "65337", "url": "https://gl.wikipedia.org/wiki?curid=510428", "title": "Wyon", "text": "O apelido Wyon pode estar referido a:"}
{"id": "510433", "revid": "23204", "url": "https://gl.wikipedia.org/wiki?curid=510433", "title": "Naseeruddin Shah", "text": "Naseeruddin Shah (en , en ), nado en Barabanki o 20 de xullo de 1950 \u00e9 un actor e director de cinema indio. Tivo \u00e9xito no cinema de Bollywood, no cinema internacional e no cinema alternativo indio. Recibiu numerosos premios ao longo da s\u00faa carreira, inclu\u00eddo un premio no Festival de Venecia. En 2004 o goberno da India outorgoulle o premio Padma Bhushan polas s\u00faas contribuci\u00f3ns ao cinema da India.\nTraxectoria.\nShah naceu en Uttar Pradesh nunha familia musulm\u00e1 orixinaria de Meerut. \u00c9 descendente do caudillo afg\u00e1n Jan Fishan Khan. Graduouse en artes na Aligarh Muslim University e asistiu \u00e1 Escola Nacional de Arte Dram\u00e1tica en Delhi.\nDebutou como actor en \"Nishant\" (1975) con Shabana Azmi. A principios da s\u00faa carreira traballou con frecuencia co director Shyam Benegal, actuando en \"Manthan\" (1976), \"Bhumika\" (1977), \"Junoon\" (1978) e \"Trikaal\" (1985). Na d\u00e9cada de 1980 ga\u00f1ou un Premio National Film ao mellor actor polo seu papel en \"Sparsh\" (1980) e actuou en \"Umrao Jaan\" (1981) coa actriz Rekha. Un filme de menor orzamento, \"Bombay Boys\" (1997), tivo como protagonistas a Shah e Naveen Andrews.\nShah recibiu boas cr\u00edticas polo seu papel dun cantante de ghazal no filme comercial de Bollywood \"Sarfarosh\" (1999). Tam\u00e9n actuou en filmes internacionais como \"Monsoon Wedding\", \"The League of Extraordinary Gentlemen\" e \"Today's Special\".\nVida persoal.\nNa d\u00e9cada de 1970, Shah co\u00f1eceu a Ratna Pathak, filla da respectada actriz Dina Pathak. Durante as d\u00e9cadas de 1970 e 1980, Naseeruddin Shah e Ratna Pathak coprotagonizaron varios filmes, inclu\u00eddos \"Mirch Masala\" e \"The Perfect Murder\".\nA parella ten dous fillos, Imaad e Vivaan, ambos actores."}
{"id": "510444", "revid": "5863", "url": "https://gl.wikipedia.org/wiki?curid=510444", "title": "Ram\u00f3n Fern\u00e1ndez y Fern\u00e1ndez-Mosquera", "text": ""}
{"id": "510445", "revid": "5863", "url": "https://gl.wikipedia.org/wiki?curid=510445", "title": "Ram\u00f3n Fern\u00e1ndez e Fern\u00e1ndez-Mosquera", "text": ""}
{"id": "510446", "revid": "1888", "url": "https://gl.wikipedia.org/wiki?curid=510446", "title": "Fernando Barcia Beiras", "text": ""}
{"id": "510452", "revid": "1888", "url": "https://gl.wikipedia.org/wiki?curid=510452", "title": "Amador Rey", "text": "Amador Rey Rodr\u00edguez, nado en Trasancos (Nar\u00f3n) en 1933 e finado en Ferrol o 10 de marzo de 1972, foi un dos dous traballadores mortos nos sucesos do 10 de marzo de 1972.\nTraxectoria.\nTraballador da Empresa Nacional Baz\u00e1n. Logo do despedimento de dous l\u00edderes sindicais, Rafael Pillado e Julio Aneiros, o 10 de marzo de 1972 a Baz\u00e1n pechou. Os traballadores protestaron nunha manifestaci\u00f3n en que participaron os despedidos xunto co cadro de persoal de Baz\u00e1n e os l\u00edderes sindicais Manuel Amor Deus e Jos\u00e9 Mar\u00eda Riob\u00f3, entre outros. \nOs enfrontamentos de obreiros e forzas da orde terminaron coa morte por disparos da polic\u00eda de Amador Rey e Daniel Niebla. Malia a represi\u00f3n, m\u00e1is de 15 000 traballadores dos estaleiros e doutras empresas industriais de Vigo mobiliz\u00e1ronse en setembro e declararon unha folga xeral de d\u00faas semanas. A esta segu\u00edronos novos despedimentos masivos. Desta volta, Comisi\u00f3ns Obreiras e outros movementos sindicais f\u00f3ra do aparato franquista mostraron a s\u00faa capacidade de resposta e organizaci\u00f3n."}
{"id": "510453", "revid": "1888", "url": "https://gl.wikipedia.org/wiki?curid=510453", "title": "Amador Rey Rodr\u00edguez", "text": ""}
{"id": "510454", "revid": "1888", "url": "https://gl.wikipedia.org/wiki?curid=510454", "title": "Daniel Niebla", "text": "Daniel Niebla Garc\u00eda, nado en 1933 e finado en Ferrol o 10 de marzo de 1972, foi un dos dous traballadores mortos nos sucesos do 10 de marzo de 1972.\nTraxectoria.\nTraballador da Empresa Nacional Baz\u00e1n. Logo do despedimento de dous l\u00edderes sindicais, Rafael Pillado e Julio Aneiros, o 10 de marzo de 1972 a Baz\u00e1n pechou. Os traballadores protestaron nunha manifestaci\u00f3n en que participaron os despedidos xunto co cadro de persoal de Baz\u00e1n e os l\u00edderes sindicais Manuel Amor Deus e Jos\u00e9 Mar\u00eda Riob\u00f3, entre outros. \nOs enfrontamentos de obreiros e forzas da orde terminaron coa morte por disparos da polic\u00eda de Amador Rey. Daniel Niebla, que resultou malferido, morreu ao pouco de chegar ao hospital. Malia a represi\u00f3n, m\u00e1is de 15 000 traballadores dos estaleiros e doutras empresas industriais de Vigo mobiliz\u00e1ronse en setembro e declararon unha folga xeral de d\u00faas semanas. A esta segu\u00edronos novos despedimentos masivos. Desta volta, Comisi\u00f3ns Obreiras e outros movementos sindicais f\u00f3ra do aparato franquista mostraron a s\u00faa capacidade de resposta e organizaci\u00f3n."}
{"id": "510455", "revid": "1888", "url": "https://gl.wikipedia.org/wiki?curid=510455", "title": "Daniel Niebla Garc\u00eda", "text": ""}
{"id": "510457", "revid": "785", "url": "https://gl.wikipedia.org/wiki?curid=510457", "title": "Reis visigodos", "text": ""}
{"id": "510458", "revid": "15490", "url": "https://gl.wikipedia.org/wiki?curid=510458", "title": "Marcescencia", "text": ""}
{"id": "510460", "revid": "1131", "url": "https://gl.wikipedia.org/wiki?curid=510460", "title": "Igrexa de San Tom\u00e9 de Maside o Novo", "text": ""}
{"id": "510461", "revid": "1131", "url": "https://gl.wikipedia.org/wiki?curid=510461", "title": "Lenda do Puzo do Lago", "text": ""}
{"id": "510462", "revid": "785", "url": "https://gl.wikipedia.org/wiki?curid=510462", "title": "Lingua galega medieval", "text": ""}
{"id": "510474", "revid": "88215", "url": "https://gl.wikipedia.org/wiki?curid=510474", "title": "Churre", "text": ""}
{"id": "510475", "revid": "23204", "url": "https://gl.wikipedia.org/wiki?curid=510475", "title": "Corea do Norte nos Xogos Ol\u00edmpicos", "text": "Corea do Norte participou por vez primeira nos Xogos Ol\u00edmpicos de 1964. O Comit\u00e9 Ol\u00edmpico Nacional de Corea do Norte foi creado en 1953 e reco\u00f1ecido oficialmente polo Comit\u00e9 Ol\u00edmpico Internacional en 1957."}
{"id": "510479", "revid": "88215", "url": "https://gl.wikipedia.org/wiki?curid=510479", "title": "Adri\u00e1n Mouri\u00f1o Fern\u00e1ndez", "text": ""}
{"id": "510480", "revid": "785", "url": "https://gl.wikipedia.org/wiki?curid=510480", "title": "Gran Revolta Irmandi\u00f1a", "text": ""}
{"id": "510481", "revid": "785", "url": "https://gl.wikipedia.org/wiki?curid=510481", "title": "Gran revolta irmandi\u00f1a", "text": ""}
{"id": "510482", "revid": "23204", "url": "https://gl.wikipedia.org/wiki?curid=510482", "title": "When Boys Leave Home", "text": ""}
{"id": "510488", "revid": "89787", "url": "https://gl.wikipedia.org/wiki?curid=510488", "title": "Natalia Ra\u00f1a", "text": "Natalia Ra\u00f1a Fuentes, nada en Ordes o 15 de marzo de 1978, \u00e9 unha deportista galega.\nTen competido en numerosas disciplinas, entre elas nataci\u00f3n, atletismo, ciclismo, d\u00faatlon e tr\u00edatlon, chegando a participar na Copa do Mundo de Tr\u00edatlon e en Ironman. \u00c9 irm\u00e1 do campi\u00f3n do mundo de tr\u00edatlon Iv\u00e1n Ra\u00f1a.\nTraxectoria.\nComezou na nataci\u00f3n en Santiago de Compostela, adestrando no Club Nataci\u00f3n Santiago, xunto ao seu irm\u00e1n m\u00e1is novo Iv\u00e1n. A mediados dos anos 90 ga\u00f1ou xa varias carreiras pedestres como a Carreira Popular do Barbanza de 1994 ou a pedestre de Neda do mesmo ano, e por influencia de seu irm\u00e1n comezou a competir en tr\u00edatlon, logrando tam\u00e9n varias vitorias en Galicia.\nEn 1996 proclamouse campioa galega de tr\u00edatlon despois de lograr a vitoria en varias probas, e revalidou o t\u00edtulo ao ano seguinte. No ano 1998 proclamouse subcampioa de Espa\u00f1a j\u00fanior, mentres que ao ano seguinte quedou terceira e s\u00e9tima absoluta. En 1999 disputou o seu primeiro tr\u00edatlon internacional, nunha proba da Copa de Europa en Graus, competici\u00f3n que seguiu disputando durante os seguintes anos, destacando o oitavo posto absoluto en Alanya (Turqu\u00eda) en 2001 e a medalla de bronce nos Azores no 2002. Tam\u00e9n en 2002 disputou as s\u00faas primeiras probas da Copa do Mundo, en Tiszaujvaros (Hungr\u00eda) e Niza.\nEn 2003 conquistou co equipo galego o Campionato de Espa\u00f1a por Autonom\u00edas, e en 2004, despois de proclamarse campioa universitaria de Espa\u00f1a, ga\u00f1ou co equipo espa\u00f1ol o Campionato do Mundo Universitario de Tr\u00edatlon, mentres que quedou d\u00e9cima na proba individual. Tam\u00e9n ese ano proclamouse campioa galega de d\u00faatlon e subcampioa de Espa\u00f1a de \u00c1cuatlon.\nEn abril de 2005 foi a primeira galega en ga\u00f1ar a media marat\u00f3n Vig-Bay. entre Vigo e Baiona, cun tempo de 1:21:10. Un mes despois na Coru\u00f1a proclamouse subcampioa galega de 10.000 metros. En 2009 ga\u00f1ou co R\u00eda Ferrol a medalla de ouro en 3.000 metros no Campionato Galego de Clubs celebrado en Vigo.\nEn 2009 ga\u00f1ou por diante de Saleta Castro o Tr\u00edatlon Cidade de Pontevedra, disputado na modalidade de cros, e en 2011 quedou terceira no Campionato de Espa\u00f1a de D\u00faatlon e participou no Campionato do Mundo de Tr\u00edatlon Cross, obtendo o 14\u00ba posto. Ademais, instalada en Madrid, proclamouse tam\u00e9n campioa da Comunidade de Madrid de tr\u00edatlon, subcampioa galega de campo a trav\u00e9s e cuarta no Campionato de Espa\u00f1a de \u00c1cuatlon. En 2012 ga\u00f1ou co seu equipo, o C.T. Diablillos de Rivas, a Copa do Rei de Tr\u00edatlon.\nPasou logo ao tr\u00edatlon de longa distancia e en 2013 competiu no Ironman de Lanzarote, quedando en 24\u00aa posici\u00f3n. En 2020 competiu no Campionato de Espa\u00f1a de Ciclocross, logrando a medalla de ouro na categor\u00eda de -40."}
{"id": "510489", "revid": "23204", "url": "https://gl.wikipedia.org/wiki?curid=510489", "title": "Protoindoeuropeos", "text": ""}
{"id": "510495", "revid": "89787", "url": "https://gl.wikipedia.org/wiki?curid=510495", "title": "Chocolat Suchard", "text": "Chocolat Suchard \u00e9 unha marca comercial enfocada \u00e1 fabricaci\u00f3n e venda de chocolate fundada en 1826 polo su\u00edzo Philippe Suchard na cidade de Neuch\u00e2tel e pertencente ao grupo multinacional de alimentaci\u00f3n Mondel\u0113z International.\nHistoria.\nEn 1826, Philippe Suchard funda a s\u00faa f\u00e1brica na cidade de Neuch\u00e2tel (Su\u00edza), simultaneamente a outra f\u00e1brica en Serri\u00e8res. En 1879, a sociedade abre a s\u00faa primeira f\u00e1brica internacional en R\u00f6tteln, Alema\u00f1a. En 1901 ve nacer a marca Milka.\nEn 1930 f\u00fandase a casa Suchard, 10 anos despois \u00e9 trasladada de Neuch\u00e2tel a Lausana. En 1970, fusi\u00f3nase con Chocolat Tobler, famoso polo Toblerone e toma o nome de Interfood S.A. En 1982 Klaus Johann Jacobs adquire a maior\u00eda do capital e int\u00e9grao no seu grupo, que se converte en Jacobs Suchard S.A..\nEn 1990 \u00e9 o ano do fin da produci\u00f3n de chocolate en Neuch\u00e2tel, traslad\u00e1ndose a produci\u00f3n a outros pa\u00edses."}
{"id": "510497", "revid": "98629", "url": "https://gl.wikipedia.org/wiki?curid=510497", "title": "Paquist\u00e1n Oriental", "text": "Paquist\u00e1n Oriental (en bengal\u00ed: \u09aa\u09c2\u09b0\u09cd\u09ac \u09aa\u09be\u0995\u09bf\u09b8\u09cd\u09a4\u09be\u09a8 \"Purbo Pakistan\", e en urdu: \u0645\u0634\u0631\u0642\u06cc \u067e\u0627\u06a9\u0633\u062a\u0627\u0646 \"Mashriqi Pakistan\") foi unha provincia oriental de Paquist\u00e1n que exist\u00edu entre 1955 e 1971. Paquist\u00e1n Oriental creouse a partir da provincia de Bengala por un plebiscito no que foi a India brit\u00e1nica en 1947. Bengala Oriental elixiu unirse a Paquist\u00e1n e converterse nunha provincia de Paquist\u00e1n denominada Bengala Oriental. Bengala Oriental renomeouse como Paquist\u00e1n Oriental en 1955 e m\u00e1is tarde converteuse nunha naci\u00f3n independente, co\u00f1ecida agora como Banglad\u00e9s, trala sanguenta Guerra de Liberaci\u00f3n de Banglad\u00e9s en 1971.\nAs s\u00faas fronteiras terrestres eran coa India e Birmania, e coa costa na ba\u00eda de Bengala. Os paquistan\u00eds orientais co\u00f1ec\u00edanse popularmente como \"bengal\u00eds paquistan\u00eds\", para distinguir esta rexi\u00f3n do estado da India Bengala Occidental (que tam\u00e9n se co\u00f1ece como \"Bengala India\"), Paquist\u00e1n Oriental co\u00f1eceuse como a \"Bengala Paquistan\u00ed\".\nPaquist\u00e1n Oriental pasou a chamarse Bengala Oriental polo plan Unha unidade do primeiro ministro paquistan\u00ed Mohammad Ali de Bogra. A Constituci\u00f3n do Paquist\u00e1n de 1956 substitu\u00edu \u00e1 monarqu\u00eda brit\u00e1nica por unha rep\u00fablica isl\u00e1mica. O pol\u00edtico bengal\u00ed H. S. Suhrawardy foi o primeiro ministro de Paquist\u00e1n entre 1956 e 1957 e un bur\u00f3crata bengal\u00ed Iskandar Mirza converteuse no primeiro presidente de Paquist\u00e1n. O golpe de estado paquistan\u00ed de 1958 levou ao poder ao xeneral Ayub Khan. Khan substitu\u00edu a Mirza como presidente e lanzou unha represi\u00f3n contra os l\u00edderes pro-democracia. Khan promulgou a Constituci\u00f3n de Paquist\u00e1n de 1962 que puxo fin ao sufraxio universal. En 1966, o xeque Mujibur Rahman xurdiu como o l\u00edder da oposici\u00f3n en Paquist\u00e1n e lanzou o movemento dos seis puntos para a autonom\u00eda e a democracia. A sublevaci\u00f3n de 1969 en Paquist\u00e1n Oriental contribu\u00edu ao derrocamento de Ayub Khan. Outro xeneral, Yahya Khan, usurpou a presidencia e promulgou a lei marcial. en 1970, Yahya Khan organizou as primeiras elecci\u00f3ns xerais federais de Paquist\u00e1n. A Liga Awami xurdiu como o partido m\u00e1is grande, seguido do Pakistan Peoples Party. A xunta militar buscou evasivas para aceptar os resultados, provocando a desobediencia civil, a Guerra de Liberaci\u00f3n de Bangladesh e o xenocidio de Bangladesh de 1971. Paquist\u00e1n Oriental independizouse coa axuda da India.\nA Asemblea Provincial do Paquist\u00e1n Oriental era o \u00f3rgano lexislativo do territorio.\nDebido \u00e1 importancia estrat\u00e9xica de Paquist\u00e1n Oriental, a uni\u00f3n paquistan\u00ed era membro da Organizaci\u00f3n do Tratado do Sueste Asi\u00e1tico. A econom\u00eda de Paquist\u00e1n Oriental medrou nun 2,6% de media entre 1960 e 1965. O goberno federal investiu m\u00e1is fondos e axuda estranxeira en Paquist\u00e1n Occidental, a pesar de que Paquist\u00e1n Oriental xeraba unha gran parte das exportaci\u00f3ns. Non obstante, o presidente Ayub Khan puxo en marcha unha importante industrializaci\u00f3n no Paquist\u00e1n Oriental. Constru\u00eduse a presa Kaptai en 1965. A refinar\u00eda oriental estableceuse en Chittagong. Dacca foi declarada como a \"segunda capital\" de Paquist\u00e1n e planificada como a sede do parlamento nacional. O goberno contratou ao arquitecto estadounidense Louis Kahn para dese\u00f1ar o complexo das asembleas nacionais en Dacca.\nHistoria.\nA India brit\u00e1nica dividiuse en 1947 nos estados independentes de Paquist\u00e1n e a India. A provincia de Bengala dividiuse entre ambas. A parte occidental da provincia converteuse no estado da India de Bengala Occidental e a parte oriental converteuse na provincia de Bengala Oriental de Paquist\u00e1n, cunha abafadora maior\u00eda musulm\u00e1, unha gran minor\u00eda hind\u00fa e pequenas minor\u00edas de Budistas e animistas. Bengala Oriental formou unha das cinco provincias do Paquist\u00e1n unificado. As outras catro provincias paquistan\u00eds (Punjab occidental, Sind, Baluchist\u00e1n e a fronteira noroeste) estaban situadas no outro lado da India, formando o Paquist\u00e1n Occidental.\nDespois da independencia do dominio brit\u00e1nico, Bengala Oriental foi desatendida polo goberno central baseado no lado occidental que \u00e1s veces estaba baixo a lei militar ou marcial. Unha das principais causas de resentimento entre os bengal\u00eds foi a explotaci\u00f3n econ\u00f3mica. O aumento das tensi\u00f3ns levou \u00e1 pol\u00edtica de unha unidade, implementada en 1955, que aboliu as provincias. Segundo esta pol\u00edtica, Punjab Occidental, Baluchist\u00e1n, Sindh e a fronteira noroeste un\u00edronse baixo a designaci\u00f3n nominal de Paquist\u00e1n Occidental, mentres que Bengala Oriental converteuse en Paquist\u00e1n Oriental.\nAs tensi\u00f3ns alcanzaron o seu punto m\u00e1ximo en 1971, trala cancelaci\u00f3n por parte do presidente paquistan\u00ed Yahya Khan dos resultados electorais que deron \u00e1 Liga Awami a maior\u00eda no parlamento. A Liga Awami ga\u00f1ou case todos os escanos en Paquist\u00e1n Oriental, pero ning\u00fan en Paquist\u00e1n Occidental. Paquist\u00e1n Oriental ti\u00f1a m\u00e1is da metade dos escanos parlamentarios porque viv\u00eda m\u00e1is da metade da poboaci\u00f3n. A\u00ednda que a Liga Awami estaba en condici\u00f3ns de formar un goberno sen ningunha coalici\u00f3n, viuse obrigada a iniciar negociaci\u00f3ns co Partido Popular Paquistan\u00ed que ga\u00f1ara a maior\u00eda dos escanos en Paquist\u00e1n Occidental. As negociaci\u00f3ns fracasaron e un goberno militar cancelou os resultados das elecci\u00f3ns en Paquist\u00e1n Oriental. Baixo o liderado de Sheikh Mujibur Rahman, Bangladesh iniciou a s\u00faa loita pola independencia que foi seguida por unha dura represi\u00f3n do ex\u00e9rcito paquistan\u00ed contra civ\u00eds bengal\u00edes o 25 de marzo de 1971. O goberno de Sheikh Mujibur Rahman informou de que aproximadamente 1-3 mill\u00f3ns de bengal\u00eds morreron durante a guerra entre marzo e decembro de 1971, mentres fontes paquistan\u00eds informaron de que o n\u00famero total de persoas asasinadas en Paquist\u00e1n Occidental e Oriental foi inferior a 100.000.\nIndependencia de Paquist\u00e1n Oriental (Bangladesh).\nA tensi\u00f3n entre Paquist\u00e1n Oriental e Occidental alcanzou o seu punto \u00e1lxido cando en 1970 a Liga Awami, o partido pol\u00edtico m\u00e1is importante de Paquist\u00e1n Oriental, liderado por Sheikh Mujibur Rahman, ga\u00f1ou por unha rotunda vitoria nas elecci\u00f3ns nacionais en Paquist\u00e1n Oriental. O partido ga\u00f1ou 167 dos 168 escanos asignados a Paquist\u00e1n Oriental e, polo tanto, a maior\u00eda na Asemblea Nacional de 300 escanos. Esta situaci\u00f3n deulle \u00e1 Liga Awami o dereito constitucional de formar goberno. Non obstante, Yahyah Kahn, o l\u00edder de Paquist\u00e1n, rexeitou permitir a Rahman converterse en primeiro ministro de Paquist\u00e1n. Esta decisi\u00f3n aumentou a axitaci\u00f3n para unha maior autonom\u00eda no leste.\nO 26 de marzo de 1971, ao d\u00eda seguinte do ataque militar contra civ\u00eds en Paquist\u00e1n Oriental, o maior Ziaur Rahman declarou a independencia de Bangladesh en nome do xeque Mujibur Rahman. Con isto, comezou a Guerra de Liberaci\u00f3n de Bangladesh, na que o Mukti Bahini ou Ex\u00e9rcito Unido de Liberaci\u00f3n en decembro de 1971 con 400.000 soldados indios enfront\u00e1ronse ao ex\u00e9rcito paquistan\u00ed con 65.000 soldados inclu\u00edndo as forzas paramilitares. Outros 25.000 voluntarios civ\u00eds e forzas policiais mal equipados adicionais tam\u00e9n se uniron ao ex\u00e9rcito paquistan\u00ed.\nO 16 de decembro de 1971, o ex\u00e9rcito paquistan\u00ed foi desbordado polos indios e case non ti\u00f1a forza a\u00e9rea que o respaldase. As forzas paquistan\u00eds entreg\u00e1ronse \u00e1s forzas armadas indias comandadas polo tenente xeneral Jagjit Singh Aurora. Bangladesh foi rapidamente reco\u00f1ecido por moitos pa\u00edses e coa sinatura do Acordo de Shimla, a maior\u00eda dos pa\u00edses aceptaron este novo estado. Bangladesh uniuse \u00e1 Organizaci\u00f3n das Naci\u00f3ns Unidas en 1974.\nGoberno de Paquist\u00e1n Oriental.\nO 14 de outubro de 1955, o \u00faltimo gobernador de Bengala Oriental (Amiruddin Ahmad) converteuse no primeiro gobernador de Paquist\u00e1n Oriental. Ao mesmo tempo, o \u00faltimo ministro en xefe de Bengala Oriental converteuse en ministro en xefe de Paquist\u00e1n Oriental. Este sistema durou ata o golpe militar de 1958 cando se aboliu o posto deministro en xefe tanto no Paquist\u00e1n oriental como no occidental. De 1958 a 1971, a administraci\u00f3n permaneceu en mans do presidente de Paquist\u00e1n e do gobernador de Paquist\u00e1n oriental que \u00e1s veces ostentou o t\u00edtulo de administrador da lei marcial."}
{"id": "510498", "revid": "1131", "url": "https://gl.wikipedia.org/wiki?curid=510498", "title": "Be Water", "text": "Be Water \u00e9 a unha novela da escritora burel\u00e1 Ant\u00eda Y\u00e1\u00f1ez. Nela trata a importancia da auga nun futuro dist\u00f3pico no que \u00e9 o ben m\u00e1is prezado por mor da s\u00faa escaseza. Foi publicada en 2019 pola editorial Cuarto de Inverno.\nArgumento.\nA humanidade xa non pode habitar a superficie da Terra e por iso sobrevive soterrada nas Colmeas, unhas estruturas el\u00edpticas onde a Ra\u00ed\u00f1a goberna con tiran\u00eda e a auga \u00e9 un ben escaso. Iolanda \u00e9 unha moza que vive coa s\u00faa filla e o seu curm\u00e1n nestas Colmeas, nas que cada d\u00eda \u00e9 unha loita por conseguir o prezado l\u00edquido. "}
{"id": "510502", "revid": "98629", "url": "https://gl.wikipedia.org/wiki?curid=510502", "title": "Pa\u00edses Baixos Caribe\u00f1os", "text": "O Caribe Neerland\u00e9s (, ) son tres municipios especiais do Reino dos Pa\u00edses Baixos localizados no mar Caribe. Consisten nas illas de Bonaire, San Eustaquio e Saba, A\u00ednda que \u00e1s veces o termo \"Pa\u00edses Baixos do Caribe\" \u00fasase para referirse a todas as illas do Caribe neerland\u00e9s. Na lexislaci\u00f3n, as tres illas tam\u00e9n son co\u00f1ecidas como Bonaire, San Eustaquio e Saba ou as illas BES (acr\u00f3nimo dos seus nomes). As illas est\u00e1n actualmente clasificadas como \"organismos p\u00fablicos\" nos Pa\u00edses Baixos e como pa\u00edses e territorios de ultramar da Uni\u00f3n Europea, polo tanto, o Dereito da UE non se aplica automaticamente.\nBonaire (inclu\u00eddo o illote de Klein Bonaire) \u00e9 unha das Antillas de Sotavento e est\u00e1 situada preto da costa de Venezuela. San Eustaquio e Saba est\u00e1n no grupo principal das Antillas Menores e est\u00e1n situadas ao sur de Sint Maarten e ao noroeste de Saint Kitts e Nevis. Os Pa\u00edses Baixos do Caribe contaban cunha poboaci\u00f3n de 25.987 en xaneiro de 2020. \nEstado legal.\nAs tres illas ga\u00f1aron o seu estado actual tras a disoluci\u00f3n das Antillas Neerlandesas o 10 de outubro de 2010. Ao mesmo tempo, as illas de Cura\u00e7ao e Sint Maarten convert\u00e9ronse en pa\u00edses aut\u00f3nomos () dentro o Reino dos Pa\u00edses Baixos. A illa de Aruba tam\u00e9n \u00e9 un pa\u00eds constitu\u00ednte do Reino situado no Caribe. O termo \"Caribe neerland\u00e9s\" pode referirse aos tres municipios especiais (por exemplo, para selos), pero tam\u00e9n pode referirse a todas as illas do Caribe dentro do Reino dos Pa\u00edses Baixos. A poboaci\u00f3n dos Pa\u00edses Baixos do Caribe \u00e9 25.987 habitantes. A s\u00faa superficie total \u00e9 de .\nAs illas dos Pa\u00edses Baixos do Caribe votaron por primeira vez nas Elecci\u00f3ns xerais dos Pa\u00edses Baixos de 2012.\nAdministraci\u00f3n.\nOs municipios especiais () realizan moitas das funci\u00f3ns que realizan normalmente os Concellos holandeses. O poder executivo recae no Consello de Goberno dirixido polo gobernador da illa. O principal \u00f3rgano democr\u00e1tico \u00e9 o consello insular. Os cidad\u00e1ns neerlandeses destas tres illas te\u00f1en dereito a votar nas elecci\u00f3ns nacionais holandesas e (como todos os nacionais holandeses) nas elecci\u00f3ns europeas.\nOficialmente as illas clasif\u00edcanse na lei holandesa como (literalmente traducido como \"organismos p\u00fablicos\") e non (concellos). A diferenza dos municipios normais, non forman parte dunha Provincia holandesa e as competencias que normalmente exercen as deputaci\u00f3ns provinciais nos municipios rep\u00e1rtense entre os propios gobernos insulares e o goberno central por medio da Oficina Nacional para os Pa\u00edses Baixos do Caribe. Por este motivo, ch\u00e1manse concellos \"especiais\".\nPara moitas leis neerlandesas hai unha versi\u00f3n especial para os Pa\u00edses Baixos do Caribe. Por exemplo, a seguridade social non est\u00e1 ao mesmo nivel que nos Pa\u00edses Baixos europeos. \nOficina Nacional.\nA Oficina Nacional para os Pa\u00edses Baixos do Caribe () \u00e9 responsable dos impostos, polic\u00eda, inmigraci\u00f3n, infraestruturas de transporte, sa\u00fade, educaci\u00f3n e seguridade social nas illas e ofrece estes servizos en nome do Goberno dos Pa\u00edses Baixos. Esta axencia creouse como o Centro de Servizos Rexionais en 2008 e converteuse na Oficina Nacional para os Pa\u00edses Baixos do Caribe o 1 de setembro de 2010. O actual director \u00e9 Jan Helmond. O \" Representante para os organismos p\u00fablicos de Bonaire, Sint Eustatius e Saba \" Representa ao goberno dos Pa\u00edses Baixos nas illas e tam\u00e9n realiza tarefas similares a un Comisario do Rei. O actual representante \u00e9 Gilbert Isabella. \nRelaci\u00f3n coa Uni\u00f3n Europea.\nAs illas non forman parte da Uni\u00f3n Europea e no seu lugar constit\u00faen os \"pa\u00edses e territorios de ultramar\" (status PTU) da Uni\u00f3n, aos que se aplican disposici\u00f3ns especiais. Segundo o anexo II do Tratado de funcionamento da Uni\u00f3n Europea. O Tratado de Lisboa introduciu un procedemento polo que o Consello Europeo pode cambiar o status dun territorio de ultramar de Dinamarca, Francia ou os Pa\u00edses Baixos sobre a aplicaci\u00f3n dos tratados da UE a ese territorio. Agora contida no artigo 355, apartado 6, do Tratado de Funcionamento da Uni\u00f3n Europea. En xu\u00f1o de 2008, o goberno neerland\u00e9s publicou unha enquisa sobre os impactos legais e econ\u00f3micos derivados dun cambio de estado de PTU a rexi\u00f3n ultraperif\u00e9rica (RUP). A revisi\u00f3n realizouse como parte da revisi\u00f3n planificada da \"Lei para os organismos p\u00fablicos holandeses de Bonaire, San Eustaquio e Saba\" (), onde as illas te\u00f1en a opci\u00f3n de converterse en RUP e, polo tanto, son unha parte directa da Uni\u00f3n Europea. En outubro de 2015, a revisi\u00f3n conclu\u00edu que as actuais estruturas legais para a gobernanza e integraci\u00f3n cos Pa\u00edses Baixos europeos non funcionaban ben no marco de WolBES, pero non se fixeron recomendaci\u00f3ns respecto de se un cambio do estado de PTU a RUP axuda a mellorar esta situaci\u00f3n.\nXeograf\u00eda.\nOs Pa\u00edses Baixos do Caribe forman parte das Antillas Menores. Dentro deste grupo de illas:\nClima.\nAs illas dos Pa\u00edses Baixos do Caribe gozan dun clima tropical durante todo o ano. As illas de Sotavento son m\u00e1is c\u00e1lidas e secas que as illas de Barlovento. No ver\u00e1n, as Illas de Barlovento poden estar suxeitas a furac\u00e1ns."}
{"id": "510514", "revid": "55340", "url": "https://gl.wikipedia.org/wiki?curid=510514", "title": "Isabel Garc\u00eda Ad\u00e1nez", "text": "Isabel Garc\u00eda Ad\u00e1nez, nada en Madrid o 9 de setembro de 1972, \u00e9 unha destacada tradutora do alem\u00e1n ao espa\u00f1ol.\nTraxectoria.\n\u00c9 licenciada en Filolox\u00eda Alem\u00e1 e Espa\u00f1ola e doutora en Filolox\u00eda Alem\u00e1, as\u00ed como diplomada en Piano e en Teor\u00eda musical.\nExerce como profesora do Departamento de Filolox\u00eda Alem\u00e1 da Universidade Complutense de Madrid.\nTraduciu un n\u00famero importante de autores de expresi\u00f3n xerman\u00f3fona, fundamentalmente dos s\u00e9culos XIX e XX, tales como Theodor Fontane, Heinrich Heine, Thomas Mann, Arthur Schnitzler, Joseph Roth ou Klaus Mann.\nTraballou as\u00ed mesmo na traduci\u00f3n de obras dram\u00e1ticas e cinematogr\u00e1ficas, como \"Good Bye, Lenin!\" ou \"Das Testament des Dr. Mabuse\"."}
{"id": "510516", "revid": "89787", "url": "https://gl.wikipedia.org/wiki?curid=510516", "title": "Diplom\u00e1tica", "text": "A diplom\u00e1tica \u00e9 unha disciplina que trata do estudo das estruturas formais dos documentos solemnes, isto \u00e9, ori\u00fandos das actividades gobernamentais ou notariais. A diplom\u00e1tica \u00e9 parente da arquiv\u00edstica, designada como tipolox\u00eda documental; arquiv\u00edstica \u00e9 sin\u00f4nimo de arquivolox\u00eda. \u00c1 diplom\u00e1tica c\u00f3mpre a tarefa da an\u00e1lise e da autenticidade documental, con base nos elementos formais, como o fondo paleogr\u00e1fico e a estrutura ou f\u00f3rmula xur\u00eddica do documento.\nA orixe da diplom\u00e1tica rem\u00f3ntase ao s\u00e9culo XVII, mais actualmente contrib\u00fae noutros puntos esenciais da an\u00e1lise documental, tendo por fito principal a normativizaci\u00f3n das pr\u00e1cticas de catalogaci\u00f3n de especies documentais.\nHistoria.\nOs estadistas foron os primeiros que deron a co\u00f1ecer documentos de interese hist\u00f3rico, e foron os que lograron penetrar nos arquivos se\u00f1oriais e nos das antigas abad\u00edas. A partir do s\u00e9culo XVII comezaron a darse a co\u00f1ecer documentos p\u00fablicos e privados que pertenceron \u00e1 idade media, \u00fatiles \u00e1 historia para suplir a ausencia de cr\u00f3nicas e historiadores da \u00e9poca. Era imprescindible verificar a veracidade dos documentos reveladores. Nos arquivos hab\u00eda gran n\u00famero de documentos falsos.\nA primeira aplicaci\u00f3n salientable da diplom\u00e1tica realiz\u00e1rona Nicolao de Cusa, en 1433, e Lorenzo Valla, en 1440, que determinaron de xeito independente, que a doaz\u00f3n de Constantino, que se empregara durante s\u00e9culos para lexitimizar a autoridade temporal do papa, era unha fraude. As t\u00e9cnicas diplom\u00e1ticas desenvolv\u00e9ronse como parte dunha serie de habilidades dos anticuarios durante a \u00e9poca da reforma e a contrarreforma. A urxencia da diplom\u00e1tica como subdisciplina distintiva e reco\u00f1ecible adoita datarse coa publicaci\u00f3n de \"De re diplomatica\" de Jean Mabillon en 1681. Mabillon comezara a estudar documentos antigos coa vista posta no establecemento da s\u00faa autenticidade como resultado das d\u00fabidas que dera o xesu\u00edta Daniel van Papenbroek sobre supostos documentos merovinxio da abad\u00eda de Saint-Denis. Durante a idade media, a produci\u00f3n de cartas e outros documentos espurios fora com\u00fan, tanto para achegar documentaci\u00f3n sobre dereitos existentes ou para apoiar reclamaci\u00f3ns de dereitos.\nA\u00ednda que Mabillon adoita considerarse o \"pai\" da diplom\u00e1tica, un fito m\u00e1is importante na formaci\u00f3n das t\u00e9cnicas da materia que crearon a disciplina moderna foi a publicaci\u00f3n de Ren\u00e9-Prosper Tassin e Charles-Fran\u00e7ois Toustain \"Nouveau trait\u00e9 de diplomatique\", que apareceu en seis volumes en 1750\u201365.\nPrincipios fundamentais da arquiv\u00edstica.\nOs principios fundamentais da arquiv\u00edstica son catro, asociados aos estudos diplom\u00e1ticos e tipol\u00f3xicos:\nDiplom\u00e1tica e tipolox\u00eda documental.\nA diplom\u00e1tica \u00e9 responsable da an\u00e1lise da especie documental. Case todo acto administrativo xera un documento de natureza xur\u00eddica, que condiciona os seus aspectos formais, tam\u00e9n por raz\u00f3ns de autenticidade. \u00c9 importante lembrar que un acto administrativo non se encerra a\u00ed: acostuma xerar un feito administrativo, que \u00e9 a realizaci\u00f3n do que demanda o seu contenido. Os aspectos formais do documento son analizados pola diplom\u00e1tica, de xeito que poida ser avaliado en relaci\u00f3n coa s\u00faa verdadeira natureza. O seu campo normalmente lim\u00edtase \u00e1 cuesti\u00f3n da autenticidade, da contextualizaci\u00f3n (a partir da data t\u00f3pica e cronol\u00f3xica, da instituci\u00f3n de orixe) e da estrutura formal.\nA tipolox\u00eda documental oc\u00fapase de series documentais, analizando o que se chama de \u201cl\u00f3xica org\u00e1nica dos conxuntos documentais\u201d. Establece unha relaci\u00f3n entre a especie documental e o seu tipo, en \u00faltimo instancia unha especificaci\u00f3n realizada a partir do contenido.\nElementos internos, externos e intermediarios.\nUnha categorizaci\u00f3n m\u00e1is especializada dos elementos no documento pode axudar a comprender o traballo da diplom\u00e1tica e/ou da arquiv\u00edstica. Un documento pos\u00fae caracter\u00edsticas internas, ou sexa, o seu contido, que lle atrib\u00fae sifnificaci\u00f3n (noutras palabras, o que \"di\" o documento); e caracter\u00edsticas externas, como o soporte material (papiro, papel etc.), o seu espazo, a s\u00faa forma (disposici\u00f3n dos seus elementos internos), o seu x\u00e9nero (audiovisual, textual, sonoro, inform\u00e1tico etc), a escrita. Os elementos intermediarios son a especie e o tipo, o primeiro actuando como factor de credibilidade e modelo, axeitado de acordo co que se quere dicir. O segundo, servindo en longa medida como unha especificaci\u00f3n do primeiro, dentro da actividade da s\u00faa produci\u00f3n.\nCategor\u00edas documentais.\nAs categor\u00edas documentais son as categor\u00edas en que se organizan os documentos de acordo co contenido de representatividade xur\u00eddica nel. Poden ser clasificados en dispositivos, testemu\u00f1ais ou probatorios e informativos. Os documentos dispositivos div\u00eddense en tres subgrupos: os documentos dispositivos normativos, que son aqueles que manifestan a vontade de autoridades eminentes que debe obedecerse inmediatamente; os documentos dispositivos de axuste, que envolven pactos entre partes distintas; e os documentos dispositivos de correspondencia, que determinan o cumprimento do dispositivo normativo. Os documentos testemu\u00f1ais son responsables de informar sobre o cumprimento dos documentos dispositivos. Os documentos informativos ampl\u00edan a informaci\u00f3n sobre outros documentos, sendo opinativos ou enunciativos.\nPr\u00e1ctica da diplom\u00e1tica.\nA pr\u00e1ctica da diplom\u00e1tica consiste na an\u00e1lise diplom\u00e1tica e na tipolox\u00eda. O profesional debe descodificar o documento nas s\u00faas diferentes partes constitutivas: protocolo inicial, texto e protocolo final. O protocolo inicial cont\u00e9n, normalmente, a \"invocatio\" (invocaci\u00f3n; por exemplo: \u201cEn nome de Deus\u201d), a \"intitulatio\" (t\u00edtulo; por exemplo: \"O Presidente da Rep\u00fablica\") e a \"inscriptio\" (inscrici\u00f3n). O texto ten un pre\u00e1mbulo, unha \"notificatio\" (notificaci\u00f3n), a \"narratio\" (narrativa), a \"dispositio\" (dispositivo) e a \"sanctio\" (sanci\u00f3n). O protocolo final, \u00faltima parte do documento, ten a data, o lugar e a sinatura do responsable.\nA partir das diferenzas na disposici\u00f3n destes elementos e no contenido do documento pode conclu\u00edrse a especie documental, por exemplo, albar\u00e1, carta, acta, constituci\u00f3n, factura etc. A constituci\u00f3n, por exemplo, \u00e9 espec\u00edfica por conter no seu corpo normas que falan do respecto \u00e1 organizaci\u00f3n e \u00e1 constituci\u00f3n dos poderes do estado, e os deberes e dereitos dos cidad\u00e1ns."}
{"id": "510522", "revid": "89787", "url": "https://gl.wikipedia.org/wiki?curid=510522", "title": "Campionato de Espa\u00f1a de \u00c1cuatlon", "text": "O Campionato de Espa\u00f1a de \u00c1cuatlon \u00e9 a m\u00e1xima competici\u00f3n espa\u00f1ola de \u00e1cuatlon. \u00c9 organizado anualmente dende 1999 pola Federaci\u00f3n Espa\u00f1ola de Tr\u00edatlon (FETRI). Cel\u00e9branse competici\u00f3ns masculina e feminina, ademais de ter en conta a puntuaci\u00f3n para a clasificaci\u00f3n por equipos."}
{"id": "510523", "revid": "22570", "url": "https://gl.wikipedia.org/wiki?curid=510523", "title": "Imperio Ashanti", "text": "O Imperio Ashanti ou Asanteman foi un estado creado polos ashanti, etnia pertencente ao grupo dos akan. Ocupou as terras pr\u00f3ximas \u00e1 Costa de Ouro, na \u00c1frica Occidental.\nHistoria.\nOs akan crearon o seu primeiro estado no s\u00e9culo XIII. No s\u00e9culo XVII os akan fundaron tres reinos no interior do que hoxe \u00e9 Ghana: Denkyra, Akyem e Akwamu. Estes reinos, enfrontados entre eles, fac\u00edan fronteira cos pequenos estados ashanti, chamados \"oman\", que estaban dirixidos por un xefe ou \"hene\". \nA presenza europea na rexi\u00f3n comezou coa erecci\u00f3n do forte de S\u00e3o Jorge da Mina, constru\u00eddo na costa polos portugueses en 1482, \u00e1 que seguiu a de Santo Antonio de Axim en 1486. Os neerlandeses, pola s\u00faa banda, despois de obter en 1612 o permiso dos xefes locais co Tratado de Asebu, levantaron o forte Nassau, preto de Mouri; en 1637, apoder\u00e1ronse tam\u00e9n do forte portugu\u00e9s e mantiveron a s\u00faa influencia na rexi\u00f3n mediante novos acordos, como o Tratado de Butre de 1656. Os suecos comezaron a facer acto de presenza en 1653 coa construci\u00f3n de Fort Christiansborg e os dinamarqueses, en 1658.\nS\u00e9culo XVIII: pol\u00edtica expansionista.\nA finais do s\u00e9culo XVII os oman confeder\u00e1ronse baixo o \"hene\" Osei Tutu, que gobernaba o oman de Kumasi. En Akwamu, Osei Tutu conseguiu armas de fogo europeas, coas que se enfrontou a Denkyra en 1700. Despois da batalla de Feyiase (1701), a confederaci\u00f3n ashanti substitu\u00edu a Denkyira como potencia dominante na rexi\u00f3n, e os neerlandeses comezaron a pagar tributo aos ashanti pola s\u00faa colonia de Elmina. Os neerlandeses normalmente pagaban d\u00faas onzas de ouro ao mes ao estado ashanti como tributo. Osei Tutu faleceu arredor de 1717, comezados os combates cos outros dous reinos, que sucumbiron na d\u00e9cada de 1730, nacendo o imperio dos ashanti.\nO imperio continuou a expandirse cara ao norte, co obxectivo de controlar as rutas comerciais. En 1724 acabara xa con Bono, outro reino dos akan, tralo cal os ashanti se enfrontaron a Gonja e Dagomba, reinos rexidos por outros grupos \u00e9tnicos. Venceron grazas ao poder que lles outorgaban as s\u00faas armas de fogo, tecnolox\u00eda desco\u00f1ecida na rexi\u00f3n. Con todo, en 1765 o imperio foi derrotado polos reinos dos fanti grazas ao apoio brit\u00e1nico.\nS\u00e9culo XIX: m\u00e1xima expansi\u00f3n e tratado de Fomena.\nOs ashnti ti\u00f1an un grande ex\u00e9rcito, composto por uns corenta ou cincuenta mil infantes a mediados do s\u00e9culo XVIII. Destes, s\u00f3 o 20 ou 30\u00a0% provi\u00f1an de Kumasi e o resto proporcion\u00e1bano os pobo vencidos e aliados (\"amantoo\"). Estaban armados con mosquetes obsoletos, a\u00ednda que contaban cunha estrutura de mando eficiente e centralizada (\"asanthene\").\nEntre 1806 e 1807, o Imperio ashanti volveu enfrontarse aos fanti, absorb\u00e9ndoos, o que se consolidou tras un posterior enfrontamento en 1811; o imperio obtivo unha nova vitoria no enfrontamento contra a alianza akim-akwapim de 1814-16. Este feito permitiulle entrar en contacto coas potencias coloniais europeas. A partir de ent\u00f3n suced\u00e9ronse unha serie de conflitos entre os brit\u00e1nicos, os daneses, os neerlandeses e os ashanti, con resultados diversos. En 1817 a Compa\u00f1\u00eda Africana de Comerciantes do Reino Unido asinou un tratado de amizade que reco\u00f1ec\u00eda a soberan\u00eda ashanti sobre gran parte da costa. Joseph Dupuis exerceu como primeiro c\u00f3nsul brit\u00e1nico en Kumasi partir de marzo de 1820. Con todo, as disputas sobre as fronteiras entre o Imperio ashanti e a colonia brit\u00e1nica deron lugar \u00e1 primeira guerra anglo-ashanti, que tivo lugar entre 1823 e 1831; as partes acadaron finalmente un acordo polo que aceptaban fixar a fronteira no curso do r\u00edo Pra. En 1867 o goberno brit\u00e1nico aboliu a Compa\u00f1\u00eda de Comerciantes Africanos e apropiouse das terras que posu\u00eda ao longo da costa. Posteriormente disput\u00e1ronse novas contendas entre os ashanti e os brit\u00e1nicos: a segunda guerra anglo-ashanti (1863-1864) e na terceira (1873-1874). Nesta \u00faltima, as tropas ashanti trataron de apoderarse da cidade de Elmina, situada na antiga Costa de Ouro neerlandesa e que en 1872 pasara de mans holandesas a brit\u00e1nicas, e que era reclamada polos ashanti. En xaneiro de 1874, o resultado das batallas de Amoaful e Ordashu permitiulles aos brit\u00e1nicos apropiarse da rexi\u00f3n; acabaron por entrar na capital asante, Kumasi, saque\u00e1rona e estableceron nela unha gornici\u00f3n.\nTras esta vitoria brit\u00e1nica, o monarca ashanti asinou cos vencedores o Tratado de Fomena o 13 de febreiro de 1874, polo que se compromet\u00eda a manter a paz entre o reino ashanti e o Imperio brit\u00e1nico, a compensar economicamente polos gastos ocasionados polas anteriores guerras e a cesar de atacar os intereses brit\u00e1nicos na rexi\u00f3n. A partir dese momento, o imperio perdeu parte do control pol\u00edtico e alg\u00fans dos seus territorios independiz\u00e1ronse.\nEn 1888 o \"hene\" Kwaku Dua Prempeh tratou mediante distintas iniciativas de restablecer a influencia pol\u00edtica do imperio, al\u00e9n dos termos do Tratado, mais foi en balde. O 29 de xu\u00f1o de 1895, o secretario de Estado brit\u00e1nico para as colonias Joseph Chamberlain coidou que a independencia de Ashanti era unha \u00abmolestia intolerable\u00bb, nun momento de risco de guerra con Francia, que complicaba a tarefa de asegurar o dominio brit\u00e1nico sobre a Costa de Ouro, mentres os franceses aumentaban a s\u00faa presenza ao oeste do reino ashanti. Francia buscaba unha alianza con Kwaku Dua Prempeh, mais este non estaba interesado nela, pois s\u00f3 quer\u00eda a paz cos brit\u00e1nicos para que estes axudasen na prosperidade dos ashanti. No entanto, Chamberlain ameazou con ordenar unha incursi\u00f3n militar o 21 de novembro de 1895 para sometelos se non cumpr\u00edan cos pagos do Tratado de Fomena. Finalmente, isto sucedeu despois de que Prempeh I enviase unha comitiva de paz para negociar co Reino Unido. A delegaci\u00f3n, enviada a parlamentar coa ra\u00ed\u00f1a Vitoria, permaneceu seis meses en Inglaterra sen que o Goberno brit\u00e1nico lles concedese audiencia. En 1896, trala chamada cuarta guerra anglo-ashanti, o imperio rendeuse, cesou a resistencia e Prempeh I foi arrestado. O 1 de xaneiro de 1897, Prempeh I e parte da s\u00faa corte foron deportados a Serra Leoa e m\u00e1is tarde \u00e1s Seychelles.\nS\u00e9culo XX.\nO 25 de marzo de 1900, o representante brit\u00e1nico, Frederick Mitchell Hodgson, anunciou que o pa\u00eds ashanti segu\u00eda deb\u00e9ndolle \u00e1 Coroa brit\u00e1nica a compensaci\u00f3n econ\u00f3mica do Tratado de Fomena, e que, estando o rei no exilio, a autoridade brit\u00e1nica pasaba a exercer o poder. A corte ashanti, que non fora desterrada \u00e1s Seychelles, organizou unha ofensiva contra as forzas brit\u00e1nicas instaladas en Kumasi. O ataque encabezouno a ra\u00ed\u00f1a ashanti Yaa Asantewaa, ra\u00ed\u00f1a-nai do \"oman\" de Ejisu. Dende o 28 de marzo de 1900 ata setembro dese mesmo ano, suced\u00e9ronse os enfrontamentos entre as tropas brit\u00e1nicas e ashanti, dando lugar \u00e1 chamada guerra do Trono de Ouro. A vitoria brit\u00e1nica conclu\u00edu coa deportaci\u00f3n \u00e1s Seychelles de Asantewaa e doutros dirixentes ashanti.\nEn xaneiro de 1902, os brit\u00e1nicos finalmente anexionaron o territorio ashanti \u00e1 s\u00faa colonia da Costa de Ouro brit\u00e1nica, permitindo a continuidade da naci\u00f3n ashanti baixo a forma do protectorado ashanti. Yaa Asantewaa morreu no exilio nas Seychelles o 17 de outubro de 1921. O rei Prempeh I puido regresar do exilio en decembro de 1924, tras organizarse iniciativas para que se autorizase o seu regreso, como a Asante Kotoko Union; non obstante, faleceu o 12 de maio de 1931. O seu sucesor, Prempeh II, conseguiu restablecer o consello real ashanti en 1933 e recuperou nominalmente o trono o 31 de xaneiro de 1935. En 1937 as autoridades coloniais conced\u00e9ronlle a Orde do Imperio Brit\u00e1nico. O pa\u00eds foi integrado en Ghana en 1957 baixo o mandato do rei Prempeh II, xunto ao resto dos territorios da Costa de Ouro brit\u00e1nica e a Togolandia brit\u00e1nica."}
{"id": "510524", "revid": "89787", "url": "https://gl.wikipedia.org/wiki?curid=510524", "title": "Beatrice Vio", "text": "Beatrice Maria Adelaide Marzia Vio, co\u00f1ecida como Bebe Vio, nada en Venecia o 4 de marzo de 1997, \u00e9 unha esgrimista italiana en cadeira de rodas. Foi campioa de Europa en 2014 e 2016, campioa do mundo en 2015 e 2017, e campioa paral\u00edmpica en 2016 na categor\u00eda B de florete.\nTraxectoria.\nInicios.\nBebe Vio naceu en Venecia en 1997, segunda de tres irm\u00e1ns, e foi criada en Mogliano Veneto.\nA finais de 2008, cando ti\u00f1a once anos, tivo unha meninxite severa que lle provocou unha infecci\u00f3n pola que posteriormente lle foron amputadas ambas as pernas dende o xeonllo, e os dous brazos dende o antebrazo. Despois de m\u00e1is de tres meses de rehabilitaci\u00f3n intensiva foi capaz de volver a deporte.\nNa s\u00faa infancia tivo tres paix\u00f3ns, que bautizou como \"os tres S\": escola (\"scuola\" en italiano), esgrima (\"scherma\"), que comezou a practicar aos cinco anos, e scouting (\"scoutismo\").\nCarreira deportiva.\nVio foi campioa de esgrima en cadeira de rodas. Emprega unha pr\u00f3tese especial para soster o seu florete, loitando dende o ombreiro. Baixo o adestramento de Federica Berton e Alice Esposito, participou na primeira competici\u00f3n de esgrima en cadeira de rodas en 2010. A s\u00faa experiencia inspirou os seus pais na fundaci\u00f3n da organizaci\u00f3n sen \u00e1nimo de lucro Art4sport Onlus, que promove o deporte entre persoas novas amputadas.\nNos Xogos Paral\u00edmpicos de Londres 2012 a\u00ednda era moi nova para participar, mais foi escollida como abandeirada para a cerimonia de apertura despois dunha campa\u00f1a en li\u00f1a onde m\u00e1is de 1000 persoas enviaron un correo electr\u00f3nico ao Comit\u00e9 Paral\u00edmpico Internacional para apoiar a s\u00faa candidatura.\nNo mesmo ano, con quince anos de idade, uniuse \u00e1 selecci\u00f3n italiana de esgrima en cadeira de rodas. En 2013 ga\u00f1ou a s\u00faa primeira Copa Mundial en Montreal despois de derrotar a medallista ol\u00edmpica de prata Gy\u00f6ngyi Dani. Por esta participaci\u00f3n, foi nomeada atleta paral\u00edmpica do mes polo Comit\u00e9 Paral\u00edmpico Internacional.\nA inicios da tempada 2013\u20132014, deteu os seus adestramentos para concentrarse nos seus estudos, a\u00ednda que regresou en xu\u00f1o e ga\u00f1ou os torneos individual e como equipo do Campionato Europeo. Ao final do ano, o Comit\u00e9 Paral\u00edmpico Italiano outorgoulle o reco\u00f1ecemento de \"Atleta Italiana Paral\u00edmpica do Ano\", un t\u00edtulo compartido con Oxana Corso. En 2015, converteuse en campioa mundial despois de derrotar a Dani 15\u20134 na final. Foi nomeada embaixadora para a Expo de Mil\u00e1n 2015 e publicou a s\u00faa autobiograf\u00eda Mi hanno regalato un sogno.\nNa tempada 2015-2016, recibiu o Premio Mangiarotti do Comit\u00e9 Ol\u00edmpico Italiano. Ga\u00f1ou o seu segundo t\u00edtulo europeo en Casale Monferrato, vencendo a rusa Irina Mishurova. En xullo perdeu na final da Copa Mundial en Varsovia contra a rusa Viktoria Boykova, co que finalizou a s\u00faa serie de once vitorias consecutivas en eventos de Copas Mundiais. A\u00ednda as\u00ed, cualificouse para os Xogos Paral\u00edmpicos de R\u00edo de Xaneiro 2016 como a esgrimista mellor clasificada na s\u00faa categor\u00eda. En R\u00edo resultou campioa invicta, ga\u00f1ando os cinco encontros por equipos por 5-0. Na final enfrontouse \u00e1 chinesa Jingjing Zhou. O combate foi interrompido cando a punta do florete da s\u00faa rival entrou accidentalmente na s\u00faa m\u00e1scara. Despois de aplicarlle xeo, ga\u00f1ou 15-7, recibindo as\u00ed a medalla paral\u00edmpica de ouro.\nRecibiu o \"Premio de Am\u00e9rica\" da Fundaci\u00f3n Italia-Estados Unidos en 2018.\nActivismo.\nPor mor da s\u00faa enfermidade e da s\u00faa recuperaci\u00f3n, Vio converteuse nunha \"defensora da vacinaci\u00f3n temper\u00e1\"."}
{"id": "510525", "revid": "47401", "url": "https://gl.wikipedia.org/wiki?curid=510525", "title": "Bebe Vio", "text": ""}
{"id": "510526", "revid": "89787", "url": "https://gl.wikipedia.org/wiki?curid=510526", "title": "Dave Fridmann", "text": "Dave Lawrence Fridmann, nado en Buffalo, Nova York, \u00e9 un produtor musical e m\u00fasico estadounidense. Fridmann \u00e9 ademais propietario dos Tarbox Road Studios fundados en 1997 en Cassadaga, Nova York.\nCarreira.\nNa s\u00faa adolescencia Fridmann tocou a guitarra, os teclados e o baixo en varias bandas locais da \u00e1rea de Buffalo, Nova York. A finais dos 80 foi o baixista da formaci\u00f3n orixinal da banda de indie rock Mercury Rev, deixando o grupo en 1993 para ccentrarse no seu traballo como produtor.\nA partir de 1990 engargouse de coproducir a meirande parte dos lanzamentos de Mercury Rev e The Flaming Lips. Tam\u00e9n traballou con artistas como Weezer, Saxon Shore, Neon Indian, Wolf Gang, Ammonia, Ed Harcourt, Sparklehorse, Caf\u00e9 Tacuba, Creaming Jesus, Elf Power, Mogwai, Thursday, Longwave, Mass of the Fermenting Dregs, The Delgados, Low, Phantom Planet, Gemma Hayes, Goldrush, Tapes 'n Tapes, Hopewell, Black Moth Super Rainbow, Number Girl, Jed Davis, Zazen Boys, Sleater-Kinney e Clap Your Hands Say Yeah. Recentemente traballou nos \u00faltimos discos de MGMT, Neil Finn, The Cribs, OK Go, Tame Impala, Lord Huron, Baroness, Spoon e Interpol. \nNo ano 2001 Fridmann foi inclu\u00eddo na lista da revista \"Mojo\" dos \"100 Sonic Visionaries\" e foi descrito como \"o Phil Spector da era do rock alternativo\". En 2007 ga\u00f1ou un Grammy polo seu traballo no \u00e1lbum de The Flaming Lips \"At War With The Mystics\". En 2010 tres dos discos producidos por Fridmann foron inclu\u00eddos na lista dos 100 mellores \u00e1lbums da d\u00e9cada da \"Rolling Stone\": \"Oracular Spectacular\" de MGMT, \"Yoshimi Battles The Pink Robots\" de The Flaming Lips, e \"The Woods\" de Sleater-Kinney. "}
{"id": "510531", "revid": "89787", "url": "https://gl.wikipedia.org/wiki?curid=510531", "title": "Eutanasia", "text": "A eutanasia (do ; a \"boa morte\": \u03b5\u1f56, \"eu\"; \"bo\" + \u03b8\u03ac\u03bd\u03b1\u03c4\u03bf\u03c2, \"thanatos\"; \"morte\") \u00e9 a pr\u00e1ctica de terminar cunha vida de xeito intencionado para acabar coa dor ou co sufrimento. \nDependendo dos pa\u00edses, hai diferentes leis de eutanasia. Segundo o comit\u00e9 de \u00e9tica m\u00e9dica da C\u00e1mara dos lords do Reino Unido, a eutanasia \u00e9 \"unha intervenci\u00f3n deliberada levada a cabo coa intenci\u00f3n expresa de acabar cunha vida para aliviar un sufrimento insoportable\". Nos Pa\u00edses Baixos e en B\u00e9lxica, a eutanasia ent\u00e9ndese como \"a terminaci\u00f3n dunha vida por parte dun m\u00e9dico e por petici\u00f3n dun paciente\". Por\u00e9n, a lei neerlandesa non usa o termo 'eutanasia', sen\u00f3n que incl\u00fae o concepto nunha definici\u00f3n m\u00e1is ampla de \"suicidio asistido e terminaci\u00f3n dunha vida baixo petici\u00f3n\".\nA eutanasia p\u00f3dese categorizar de varios xeitos, como voluntaria, non voluntaria e involuntaria:\nNo ano 2006 a eutanasia converteuse no eido de investigaci\u00f3n m\u00e1is activo da bio\u00e9tica. Nalg\u00fans pa\u00edses \nhai controversia p\u00fablica sobre as cuesti\u00f3ns morais, \u00e9ticas e legais asociadas \u00e1 eutanasia. A eutanasia pasiva (co\u00f1ecida coloquialmente como \"desenchufar\") \u00e9 legal baixo certas circunstancias en varios pa\u00edses. Por\u00e9n, a activa, s\u00f3 \u00e9 legal ou legal \"de facto\" en poucos pa\u00edses (por exemplo: no Canad\u00e1, B\u00e9lxica, Su\u00edza e Espa\u00f1a), pero est\u00e1 limitada a circunstancias espec\u00edficas e require a aprobaci\u00f3n m\u00e9dica ou de conselleiros de sa\u00fade mental. Nalg\u00fans pa\u00edses como Nixeria, Arabia Saudita ou Paquist\u00e1n, o apoio \u00e1 eutanasia activa e practicamente inexistente."}
{"id": "510532", "revid": "89787", "url": "https://gl.wikipedia.org/wiki?curid=510532", "title": "Patria (serie de televisi\u00f3n)", "text": "Patria \u00e9 unha serie de televisi\u00f3n espa\u00f1ola de 2020 producida por Alea Media para HBO Europa, coa participaci\u00f3n de HBO Latinoam\u00e9rica. A serie est\u00e1 baseada na novela hom\u00f3nima de Fernando Aramburu. Creada e escrita por Aitor Gabilondo, a serie conta a historia de d\u00faas mulleres que adoitaban ser amigas achegadas e que se enemistan cando o marido dunha delas \u00e9 asasinado por ETA. Conta con oito episodios e os primeiros dous episodios estre\u00e1ronse orixinalmente o 27 de setembro de 2020 en HBO Europa, HBO Go, HBO Now e HBO Max."}
{"id": "510533", "revid": "23204", "url": "https://gl.wikipedia.org/wiki?curid=510533", "title": "Urban Legend", "text": "Urban Legend \u00e9 un filme estadounidense-canadense de 1998 dirixido por Jamie Blanks, escrito por Silvio Horta, e protagonizado por Jared Leto, Alicia Witt, Rebecca Gayheart e Tara Reid, e \u00e9 o primeiro t\u00edtulo da franqu\u00eda hom\u00f3nima. O filme conta a historia dunha serie de asasinatos no campus dunha universidade privada de Nova Inglaterra, t\u00f3dolos cales semellan estar baseados en lendas urbanas. Ademais dos actores protagonistas, no filme tam\u00e9n aparecen Robert Englund, Loretta Devine, John Neville e Brad Dourif."}
{"id": "510534", "revid": "4817", "url": "https://gl.wikipedia.org/wiki?curid=510534", "title": "Lacrosse", "text": "O lacrosse \u00e9 un deporte de equipo que se xoga cun pau e unha pelota de lacrosse. \u00c9 o deporte organizado m\u00e1is antigo de Norteam\u00e9rica, con orixe nun xogo practicado polos pobos nativos americanos, principalmente os que viv\u00edan na metade leste dos actuais Estados Unidos de Am\u00e9rica e o Canad\u00e1. O lacrosse foi amplamente modificado polos colonizadores europeos reducindo a s\u00faa violencia para crear o deporte colexiado e profesional actual."}
{"id": "510535", "revid": "89787", "url": "https://gl.wikipedia.org/wiki?curid=510535", "title": "Saxof\u00f3n alto", "text": "Un saxof\u00f3n alto, tam\u00e9n co\u00f1ecido como saxo alto ou simplemente alto, \u00e9 un instrumento de vento-madeira membro da familia dos saxof\u00f3ns e inventado na d\u00e9cada de 1840 polo fabricante de instrumentos musicais belga Adolphe Sax, quen o patentou en 1846. Est\u00e1 afinado en Mi\u266d e \u00e9 m\u00e1is pequeno que o saxof\u00f3n tenor, pero meirande que o soprano. O saxo alto \u00e9 o saxof\u00f3n m\u00e1is com\u00fan e amplamente usado na m\u00fasica popular, bandas de m\u00fasica, m\u00fasica de c\u00e1mara, repertorio para solista, bandas de m\u00fasica militares, bandas de marcha e no jazz (como en big bands, bandas de jazz e m\u00fasica swing). A dixitaci\u00f3n do saxo alto \u00e9 id\u00e9ntica \u00e1 do resto de saxof\u00f3ns, polo que un saxofonista pode tocar calquera tipo de saxof\u00f3n. \nO saxof\u00f3n alto tivo un papel importante no desenvolvemento do jazz. Destacan os seguintes saxofonistas de jazz pola s\u00faa contribuci\u00f3n ao x\u00e9nero: Don Redman, Jimmy Dorsey, Johnny Hodges, Benny Carter, Charlie Parker, Sonny Stitt, Lee Konitz, Jackie McLean, Phil Woods, Art Pepper, Paul Desmond e Cannonball Adderley.\nA\u00ednda que a participaci\u00f3n do saxo alto na m\u00fasica cl\u00e1sica sempre foi limitado, houbo destacados instrumentistas como Marcel Mule, Sigurd Rasch\u00e8r, Jean-Marie Londeix, Eugene Rousseau e Frederick L. Hemke."}
{"id": "510537", "revid": "25871", "url": "https://gl.wikipedia.org/wiki?curid=510537", "title": "Saxo alto", "text": ""}
{"id": "510538", "revid": "98629", "url": "https://gl.wikipedia.org/wiki?curid=510538", "title": "See You on the Other Side", "text": "See You on the Other Side \u00e9 o terceiro \u00e1lbum de estudio da banda estadounidense de neopsicodelia Mercury Rev, publicado o 19 de setembro de 1995 a trav\u00e9s do selo Beggars Banquet Records.\nContido.\nTr\u00e1tase do primeiro \u00e1lbum de Mercury Rev tras a marcha do antigo vocalista principal Dave Baker. Tam\u00e9n marca a transici\u00f3n entre o seu primeiro son m\u00e1is ruidoso cara a un con arranxos m\u00e1is orquestrados, suaves e ricos que a banda adoptar\u00eda para os seus seguintes lanzamentos.\nO t\u00edtulo do disco procede dunha frase que Dave Fridmann lle dic\u00eda aos seus compa\u00f1eiros antes de sa\u00edr ao escenario (en galego significa \"v\u00e9xovos no outro lado\").\nA portada est\u00e1 collida dun anuncio de 7 Up do ano 1975 titulado 'Uncola', e a contraportada \u00e9 unha fotograf\u00eda de Donahue abatido cargando un revolver.\nO v\u00eddeo musical da canci\u00f3n \"Young Man's Stride\" foi dirixido por Moby."}
{"id": "510539", "revid": "89787", "url": "https://gl.wikipedia.org/wiki?curid=510539", "title": "Premio Nacional de Literatura Infantil ao Mellor Labor de Traduci\u00f3n de Libros Infant\u00eds", "text": "Premio Nacional de Literatura Infantil ao Mellor Labor de Traduci\u00f3n de Libros Infant\u00eds foi unha das modalidades dos Premios Nacionais de Cultura de Espa\u00f1a, instaurado en 1978 por orde do Ministerio de Cultura e dotado economicamente. Estivo vixente at\u00e9 1992.\nHistoria e caracter\u00edsticas.\nNos seus case tres lustros de existencia, sufriu varias modificaci\u00f3ns das bases: no momento da s\u00faa aparici\u00f3n, en 1978, s\u00f3 distingu\u00eda traduci\u00f3ns ao castel\u00e1n de libros escritos en calquera lingua estranxeira; entre 1980 e 1983, engadiu unha segunda modalide, a traduci\u00f3n entre linguas do Estado Espa\u00f1ol; en 1984, e at\u00e9 1986, desfix\u00e9ronse ambas as modalidades e pasou a premiarse libros traducidos a calquera lingua oficial de Espa\u00f1a; dende 1986, as obras concorrentes restr\u00ednxense ao x\u00e9nero literario; entre 1987 e 1990, elaborouse unha distinci\u00f3n alternativa entre obras para o lectorado infantil e aqueloutras para o xuvenil. En 1991 e 1992 eliminouse a tal distinci\u00f3n.\nGalardoados.\nA listaxe de ga\u00f1adores deste premio institucional hist\u00f3rico est\u00e1 conformada polos seguintes autores, tradutores e obras:"}
{"id": "510540", "revid": "865", "url": "https://gl.wikipedia.org/wiki?curid=510540", "title": "Domestiques", "text": "Domestiques \u00e9 o primeiro \u00e1lbum de estudio da banda escocesa de indie rock The Delgados, publicado o 28 de outubro de 1996 a trav\u00e9s do seu propio selo, Chemikal Underground. O t\u00edtulo (literalmente \"servintes\" en franc\u00e9s) \u00e9 unha referencia ao equipo de apoio ao l\u00edder do equipo nas carreiras ciclistas. "}
{"id": "510541", "revid": "5863", "url": "https://gl.wikipedia.org/wiki?curid=510541", "title": "Shelly-Ann Fraser-Pryce", "text": "Shelly-Ann Fraser-Pryce, nada o 27 de decembro de 1986 en Kingston, \u00e9 unha atleta xamaicana especialista en probas de velocidade. Compite nas probas de 60, 100 e 200 metros lisos. Est\u00e1 amplamente considerada como unha das mellores velocistas de t\u00f3dolos tempos e os seus \u00e9xitos na d\u00e9cada de 2010 axudaron a posicionar o atletismo xamaicano na escena internacional. \u00c9 dobre medallista de ouro nos Xogos Ol\u00edmpicos e catro veces campioa do mundo nos 100 metros lisos, mentres que nos 200 metros ga\u00f1ou unha medalla ol\u00edmpica de prata e o Campionato do Mundo de 2013.\nTraxectoria.\nGa\u00f1adora de seis medallas ol\u00edmpicas, Fraser-Pryce acadou reco\u00f1ecemento internacional no Xogos de Pequ\u00edn de 2008, convert\u00e9ndose na primeira muller caribe\u00f1a en ga\u00f1ar a medalla de ouro nos 100 metros lisos. Nos Xogos de Londres de 2012 conseguiu defender o seu t\u00edtulo nos 100 metros, sendo unha das tres \u00fanicas mulleres na historia en conseguilo. Ap\u00f3s que unha lesi\u00f3n afectase a s\u00faa tempada, nos Xogos de 2016 ga\u00f1ou a medalla de bronce. \u00c9 a primeira velocista en ga\u00f1ar medallas nos 100 metros en tres Xogos Ol\u00edmpicos consecutivos. \nNos Campionatos do Mundo de Atletismo, Fraser-Pryce \u00e9 unha das atletas m\u00e1is laureadas da historia con 11 medallas, das que 9 son de ouro e 2 de prata. Tam\u00e9n \u00e9 a unica velocista (home ou muller) en ga\u00f1ar catro t\u00edtulos mundiais nos 100 metros lisos. F\u00edxoo en 2009, 2013, 2015 e 2019.\nFraser-Pryce pos\u00fae m\u00e1is t\u00edtulos mundiais nos 100 metros que calquera outra velocista da historia. A s\u00faa mellor marca persoal nesta proba \u00e9 de 10,70 segundos (a cuarta mellor de t\u00f3dolos tempos). A Asociaci\u00f3n Internacional de Federaci\u00f3ns de Atletismo nomeouna \"a mellor velocista da s\u00faa xeraci\u00f3n\". En 2019, a BBC inclu\u00eduna na s\u00faa lista das 100 mulleres m\u00e1is inspiradoras e influentes do mundo."}
{"id": "510543", "revid": "98629", "url": "https://gl.wikipedia.org/wiki?curid=510543", "title": "Hit to Death in the Future Head", "text": "Hit to Death in the Future Head \u00e9 o quinto \u00e1lbum de estudio da banda estadounidense de rock alternativo The Flaming Lips, publicado o 11 de agosto de 1992 a trav\u00e9s do selo Warner Bros. Records. \"Talkin' 'Bout the Smiling Deathporn Immortality Blues (Everyone Wants to Live Forever)\" lanzouse como canci\u00f3ns principal no EP \"Yeah, I Know It's a Drag... But Wastin' Pigs Is Still Radical\" para promocionar o \u00e1lbum. O t\u00edtulo inspirouse no nome da banda brit\u00e1nica The Futureheads. \nGravaci\u00f3n e lanzamento.\nO disco gravouse en 1991 coa mesma formaci\u00f3n que gravara anteriormente \"In a Priest Driven Ambulance\". O seu lanzamento adiouse case un ano debido ao uso dun sample da banda sonora de Michael Kamen do filme \"Brazil\" no tema \"You Have to Be Joking (Autopsy of the Devil's Brain)\", which required a lengthy clearance process. Durante o per\u00edodo previo ao lanzamento tanto Nathan Roberts como Jonathan Donahue deixaron a banda (este \u00faltimo regresando a Mercury Rev). No momento da s\u00faa publicaci\u00f3n un\u00edronse Steven Drozd e Ronald Jones, que tocar\u00edan na xira posterior.\nO \u00e1lbum \u00e9 co\u00f1ecido por unha particulamente longa canci\u00f3n oculta ao final do CD que consiste nunha r\u00e1faga continua de ru\u00eddo entrecortado que pasa dunha canle a outra e dura case media hora.\nRecepci\u00f3n.\nNo momento do seu lanzamento Andrew Perry de \"Select\" deulle a \"Hit to Death in the Future Head\" un cinco de cinco, destacando o seu \"marabilloso garage pop mel\u00f3dico \u00e9 impresionante\", e comparando \u00e1 banda con Mercury Rev, declarando que se \"\"Yerself Is Steam\" raramente deixou o teu tocadiscos, este tampouco o far\u00e1. Magn\u00edfico\".\nM\u00e1is recentemente, Jason Ankeny de AllMusic destacou que a\u00ednda que o \u00e1lbum \"non \u00e9 conceptualmente tan axustado como \"In a Priest Driven Ambulance\"\", non \u00e9 \"menos cohesionado ou imaxinativo\", e finalmente conclu\u00edu que o disco \"serve como ponte entre o traballo indie m\u00e1is ruidoso e alucinatorio da banda e a est\u00e9tica acid-bubblegum perfeccionada nos seus posteriores \u00e1lbums con Warner Bros.\"."}
{"id": "510544", "revid": "98629", "url": "https://gl.wikipedia.org/wiki?curid=510544", "title": "Carme Torras", "text": "Carme Torras Gen\u00eds, nada en Barcelona o 4 de xullo de 1956, \u00e9 unha matem\u00e1tica e escritora espa\u00f1ola especialista en intelixencia artificial e rob\u00f3tica, compaxina a escritura literaria coa investigaci\u00f3n cient\u00edfica. En novembro de 2020 foi galardoada cun dos Premios Nacionais de Investigaci\u00f3n.\nTraxectoria.\n\u00c9 licenciada en matem\u00e1ticas, doutora en inform\u00e1tica e profesora de investigaci\u00f3n no Instituto de Rob\u00f3tica (CSIC-UPC).\nNo \u00e1mbito cient\u00edfico, publicou libros e artigos sobre modelos neuronais, visi\u00f3n por computador, intelixencia artificial e rob\u00f3tica. Traballa no proxecto \"Clothilde\", que busca dese\u00f1ar e programar robots que poidan, axudar as persoas con mobilidade reducida. Foi galardoada co \u00abpremio Divulga\u00bb do Museo da Ciencia de Barcelona, o premio Rafael Campalans do Instituto de Estudos Catal\u00e1ns, e a medalla Narciso Monturiol da Xeneralidade de Catalu\u00f1a. \u00c9 membro numeraria da Academia Europea, membro electa da Real Academia de Ciencias e Artes de Barcelona e membro da Comisi\u00f3n Cient\u00edfica de la RSME.\nNo \u00e1mbito literario, as s\u00faas novelas \"Pedres de toc\" (Columna, 2003) e \"Miracles perversos\" (Pag\u00e9s, 2011) mereceron os premios Primeira Columna e Ferran Canyameres de intriga e misterio. Coa mutaci\u00f3 sentimental (Pag\u00e8s, 2008), traducida ao castel\u00e1n (Milenio, 2012), obtivo o premio Manuel de Pedrolo de ciencia ficci\u00f3n 2007 e o premio Ictineu 2009. \u00c9 membro da Asociaci\u00f3n de Escritores en Lingua Catal\u00e1 e da Sociedade Catal\u00e1 de Ciencia ficci\u00f3n e Fantas\u00eda (SCCFF)."}
{"id": "510546", "revid": "6939", "url": "https://gl.wikipedia.org/wiki?curid=510546", "title": "Premio Nacional de Literatura Infantil e Xuvenil", "text": ""}
{"id": "510549", "revid": "98629", "url": "https://gl.wikipedia.org/wiki?curid=510549", "title": "Vivadixiesubmarinetransmissionplot", "text": "Vivadixiesubmarinetransmissionplot \u00e9 o primeiro \u00e1lbum de estudio da banda estadounidense de indie rock Sparklehorse, publicado en agosto de 1995 a trav\u00e9s do selo Capitol Records.\nO \u00e1lbum foi gravado en gran parte por m\u00fasicos de Cracker, para os cales traballaba Mark Linkous como t\u00e9cnico de guitarras, roadie e colaborador. A meirande parte do traballo foi gravado e producido por David Lowery de Cracker, que usou o pseud\u00f3nimo de David Charles. \nAntecedentes.\nA historia de \"Vivadixiesubmarinetransmissionplot\" comezou a finais dos anos 80, cando Mark Linkous, o guitarrista e vocalista dunha banda dos \u00c1nxeles chamada The Dancing Hoods mudouse a Richmond, Virxinia, nun intento de rehabilitarse da s\u00faa adici\u00f3n \u00e1s drogas e comezar de novo. Nese tempo Linkous case renunciara \u00e1 s\u00faa carreira como m\u00fasico: \"Estaba farto da escena musical. Era demasiado desagradable [nos \u00c1nxeles]. Era o culmen do glam rock. Supo\u00f1\u00edase que bandas como Poison eran importantes\".\nTras chegar a Richmond, Linkous comezou a tocar co seu irm\u00e1n Matt, que viv\u00eda na cidade, e outros m\u00fasicos locais, inclu\u00eddo un grupo irland\u00e9s tradicional. Sentiuse atra\u00eddo polos sons puros da m\u00fasica do pasado e inspirouse o suficiente pola s\u00faa honestidade como para comezar a reinventar a s\u00faa forma de compo\u00f1er. Como lle dixo a \"Rolling Stone\" en 1999, \"Ese per\u00edodo trataba de abandonar moitas cousas e sinxelamente comezar dende cero e aprender novamente como compo\u00f1er\".\nA paix\u00f3n de Linkous por facer m\u00fasica avivouse tam\u00e9n ao escoitar a m\u00fasica de Tom Waits; dixo que os \u00e1lbums de Waits\"Swordfishtrombones\", \"Rain Dogs\" e \"Bone Machine\" foran a \"folla de ruta\" para \"Vivadixie\". Nunha entrevista en 2006 incluso destacou unha gravaci\u00f3n de Waits cantando o tema de Gavin Bryars \"Jesus' Blood Never Failed Me Yet\" como a \u00fanica canci\u00f3n que \"me salvou cando deixei de facer m\u00fasica\".\nNo seu local de ensaio en Richmond, situado dentro dun vello club de m\u00fasica chamado The Mosque, Linkous co\u00f1eceu ao antigo l\u00edder de Camper Van Beethoven David Lowery. Ao igual que Linkous, Lowery mud\u00e1rase recentemente a Richmond. Lowery estaba formando unha ova banda chamada Cracker e abrindo o seu estudio Sound of Music, onde posteriormente se gravar\u00eda \"Vivadixie\".\nO pouco com\u00fan t\u00edtulo do \u00e1lbum procede dun so\u00f1o que tivo Linkous \"sobre o xeneral Lee nun basto submarino na Guerra Civil, e pod\u00eda escoitar a unha vella banda tocando dentro, todo distorsionado pola auga\"."}
{"id": "510550", "revid": "5620925", "url": "https://gl.wikipedia.org/wiki?curid=510550", "title": "The Simpsons (temporada 16)", "text": "Esta \u00e9 unha lista dos episodios que compo\u00f1en a d\u00e9cimo sexta temporada da serie de animaci\u00f3n \"The Simpsons\"."}
{"id": "510551", "revid": "5620929", "url": "https://gl.wikipedia.org/wiki?curid=510551", "title": "D\u00e9cimo sexta tempada de The Simpsons", "text": ""}
{"id": "510553", "revid": "25871", "url": "https://gl.wikipedia.org/wiki?curid=510553", "title": "Shelly-Ann Fraser", "text": ""}
{"id": "510555", "revid": "23204", "url": "https://gl.wikipedia.org/wiki?curid=510555", "title": "Mar\u00eda \u00c1ngela Nieto", "text": "Mar\u00eda \u00c1ngela Nieto Toledano, nada en Madrid o 1 de marzo de 1960, \u00e9 unha cient\u00edfica espa\u00f1ola, doutora en Bioqu\u00edmica e Biolox\u00eda Molecular, que desenvolve o seu labor no Instituto de Neurociencias de Alacant \u2014centro mixto do Consello Superior de Investigaci\u00f3ns Cient\u00edficas (CSIC) e a Universidade Miguel Hern\u00e1ndez de Elx (UMH).\nTraxectoria profesional.\nDoutorouse pola Universidade Aut\u00f3noma de Madrid en 1987 polo seu traballo en interacci\u00f3ns prote\u00ednas acedos nucleicos. \nEn 1988, trasladouse ao Instituto de Investigaci\u00f3ns Biom\u00e9dicas AS en Madrid para estudar morte celular programada con Abelardo-L\u00f3pez-Rivas. \nEn 1989, uniuse ao National Institute for Medical Research en Londres para traballar con David Wilkinson no illamento de xenes implicados no desenvolvemento do sistema nervioso. En 1993 conseguiu un posto de Cient\u00edfico Titular (CSIC) no Instituto Cajal de Madrid, e desde ent\u00f3n dirixe un grupo interesado nos movementos celulares durante o desenvolvemento embrionario e as patolox\u00edas no adulto. \nEn 2000, con Amparo Cano, mostraron que Snail \u00e9 un potente represor da E-cadherina, conferindo propiedades migratorias e activ\u00e1ndose na fronte de invasi\u00f3n tumoral (Nat Cell Biol., 2000). Este estudo contribu\u00edu ao comezo do campo Snail-EMT-cancro identificado por ISI como \"Emerging Research Front\" en Molecular Medicine1. En 2000, foi promocionada a Investigadora Cient\u00edfico Directora do Departamento de Neurobiolog\u00eda do Desenvolvemento e elixida EMBO member. O seu grupo atopou despois que Snail regula o ciclo celular e confire resistencia \u00e1 morte, favorecendo a migraci\u00f3n fronte \u00e1 divisi\u00f3n celular e conferindo vantaxe \u00e1s c\u00e9lulas embrionarias e tumorales para alcanzar territorios distantes e formar tecidos ou met\u00e1stasis, respectivamente (Xenes &amp; Dev, 2004). \nA contribuci\u00f3n principal das s\u00faas investigaci\u00f3ns \u00e9 o estudo da transici\u00f3n epitelio-mes\u00e9nquima durante o desenvolvemento embrionario e a s\u00faa activaci\u00f3n aberrante en diversas patolox\u00edas do adulto. \nAdemais do seu traballo como Directora do Grupo de Movementos Celulares en Fisiolog\u00eda e Patolox\u00eda do Instituto de Neurociencias, CSIC-UMH Alacante, compaxina este labor con outros cargos en diversas instituci\u00f3ns tanto p\u00fablicas como privadas."}
{"id": "510559", "revid": "89787", "url": "https://gl.wikipedia.org/wiki?curid=510559", "title": "I Could Live in Hope", "text": "I Could Live in Hope \u00e9 o primeiro \u00e1lbum de estudio da banda estadounidense de indie rock Low, publicado o 2 de decembro de 1994 a trav\u00e9s do selo Vernon Yard Recordings. \nAntecedentes e composici\u00f3n.\nO disco foi unha reacci\u00f3n \u00e1 agresividade do rock alternativo de principios dos 90, cando o grunge ti\u00f1a unha gran popularidade, polo que Low \"evitou a composici\u00f3n tradicional en favor dos estados de \u00e1nimo e o movemento\". Influenciada por Brian Eno e Joy Division, a banda, traballando co produtor Mark Kramer, favoreceu as composici\u00f3ns con ritmos lentos, unha instrumentaci\u00f3n minimalista e unha econom\u00eda da linguaxe.\nRecepci\u00f3n.\n\"I Could Live in Hope\" tivo recensi\u00f3ns xeralmente positivas no momento do seu lanzamento. Greg Kot, escribindo para o \"Chicago Tribune\", dixo que \"o seu drama de p\u00e1lpebras pesadas arr\u00e1strase nunha c\u00e1mara lenta que o envolve todo\" e dixo del que era \"o mellor disco feito para aquelas tardes tristes e nada desexables de arrastrarse a un burato dende a estrea de Galaxie 500\".\nLegado.\nPresentando un \"ritmo sen precedentes no ent\u00f3n florecente underground\", \"I Could Live in Hope\" axudou a crear o x\u00e9nero co\u00f1ecido como slowcore, que inclu\u00edu a artistas dende Bedhead ata Codeine ao longo dos 90.\nEn 1999 \"Pitchfork\" situou a \"I Could Live in Hope\" no n\u00famero 49 da s\u00faa lista dos mellores \u00e1lbums dos 90. Ese mesmo ano o cr\u00edtico Ned Raggett p\u00faxoo no n\u00famero 37 da s\u00faa lista dos 136 mellores discos dos noventa \"para Freaky Trigger\". En 2004 o \u00e1lbum foi inclu\u00eddo na lista dos 50 anos do Rock'n'Roll de \"Les Inrockuptibles\". En 2018 \"Pitchfork\" situouno no 22 da s\u00faa lista dos 30 melores \u00e1lbums de dream pop."}
{"id": "510562", "revid": "23204", "url": "https://gl.wikipedia.org/wiki?curid=510562", "title": "Corea do Sur nos Xogos Ol\u00edmpicos", "text": "Corea do Sur participou por vez primeira nos Xogos Ol\u00edmpicos en 1948, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n, ag\u00e1s en 1980, cando se uniu ao boicot liderado polos Estados Unidos. Corea do Sur tam\u00e9n participou en cada edici\u00f3n dos Xogos Ol\u00edmpicos de Inverno dende 1948, ag\u00e1s na edici\u00f3n de 1952."}
{"id": "510567", "revid": "89787", "url": "https://gl.wikipedia.org/wiki?curid=510567", "title": "Corea nos Xogos Ol\u00edmpicos de Inverno de 2018", "text": "Corea competiu por vez primeira como un equipo unificado composto de deportistas de Corea do Sur e Corea do Norte nos Xogos Ol\u00edmpicos de Inverno de 2018, na proba de h\u00f3ckey sobre xeo.\nNos Xogos Ol\u00edmpicos de 2018, as delegaci\u00f3ns de \u00e1mbolos dous pa\u00edses marcharon xuntas na cerimonia de apertura baixo a bandeira de unificaci\u00f3n de Corea.\nContexto.\nEn xaneiro de 2018, anunciouse que o equipo feminino de h\u00f3ckey sobre xeo se fusionar\u00eda coas xogadoras norcoreanas para formar un \u00fanico equipo de h\u00f3ckey para os Xogos Ol\u00edmpicos. Competiron baixo o c\u00f3digo do COI \"COR\", sendo unha abreviatura da palabra francesa \"Cor\u00e9e\"."}
{"id": "510569", "revid": "89787", "url": "https://gl.wikipedia.org/wiki?curid=510569", "title": "Iuri Andropov", "text": "Iuri Vladimirovich Andropov (en ), nado o 15 de xu\u00f1o de 1914 e finado en Moscova o 9 de febreiro de 1984, foi un pol\u00edtico sovi\u00e9tico, Secretario Xeral do Partido Comunista da Uni\u00f3n Sovi\u00e9tica dende o 12 de novembro de 1982 ata a s\u00faa morte, al\u00e9n de ser xefe do KGB durante quince anos.\nTraxectoria.\nExisten moitas d\u00fabidas sobre a orixe familiar de Andropov. Segundo a biograf\u00eda oficial, naceu en Stanitsa Nagutskaya (na actualidade no krai de Stavropol) o 15 de xu\u00f1o de 1914. O seu pai, Vladimir Konstantinovich Andropov, era un traballador ferroviario descendente de cosacos do Don que faleceu por tifo en 1919. A s\u00faa nai, Yevgenia Karlovna Fleckenstein (ningunha fonte oficial menciona o seu nome), foi unha mestra de escola que morreu en 1931. Ela nacera na gobernaci\u00f3n de Ryazan e fora abandonada na porta dun cidad\u00e1n fin\u00e9s, un reloxeiro xudeu, Karl Franzevich Fleckenstein, que viv\u00eda en Moscova; el e a s\u00faa dona, Eudokia Mikhailovna Fleckenstein, adopt\u00e1rona e cri\u00e1rona. Investigaci\u00f3ns posteriores descubriron que moitos detalles da biograf\u00eda de Andropov foron moi falsificadas durante a s\u00faa vida, contribu\u00edndo \u00e1 confusi\u00f3n coa s\u00faa familia.\nO seu primeiro nome documentado foi Grigory Vladimirovich Andropov-Fyodorov; cambiouno por Yuri Andropov varios anos despois. A\u00ednda que o seu certificado de nacemento orixinal desapareceu, estableceuse que Andropov nacera en Moscova, onde a s\u00faa nai traballou nun colexio feminino entre 1913 e 1917.\nAndropov estudou durante un curto per\u00edodo no Instituto T\u00e9cnico para o Transporte Acu\u00e1tico de Rybinsk, antes de se xuntar ao Komsomol en 1930. Conclu\u00edu a graduaci\u00f3n en 1939 e foi o primeiro secretario do Komsomol na rep\u00fablica de Carelia, entre 1940 e 1944. Trala guerra, mudouse a Moscova en 1951 e entrou na secretar\u00eda do partido.\nTrala morte de Iosif Stalin en marzo de 1953, Andropov foi rebaixado de posto e enviado a un \"exilio\" na embaixada sovi\u00e9tica en Budapest por Georgi Malenkov. Tivo un papel importante na invasi\u00f3n sovi\u00e9tica de Hungr\u00eda en 1956.\nAndropov volveu a Moscova para dirixir o Departamento para Relaci\u00f3ns con Pa\u00edses socialistas (1957-1967) e foi promovido para a secretar\u00eda do Comit\u00e9 Central do Partido Comunista Sovi\u00e9tico en 1962, sucedendo a Mikhail Suslov. En 1967 foi nomeado xefe do KGB. En 1973 converteuse en membro pleno do Politburo, a pesar de non renunciar \u00e1 direcci\u00f3n da KGB ata 1982.\nEnvolveuse en rumores e acusaci\u00f3ns coa morte sospeitosa do ent\u00f3n l\u00edder Leonid Brezhnev o 10 de novembro de 1982. Brezhnev faleceu dunha sobredosa, motivada pola s\u00faa enfermeira, que era unha asociada do KGB, dirixido por Andropov. Cando a enfermeira foi declarado inocente e o caso abafado, pasouse a cuestionar a culpa de Andropov na morte de seu antecesor. D\u00edas despois, foi nomeado, como era previsto, para o liderado do Partido Comunista, vencendo a Konstantin Chernenko, l\u00edder parlamentario dende hab\u00eda tempo. Foi o primeiro xefe do KGB que obtivo ese posto. Herdou tam\u00e9n de Brezhnev, a presidencia do Consello de Defensa do pa\u00eds.\nDurante o seu mandato fixo tentativas de mellorar a econom\u00eda e de reducir a corrupci\u00f3n. Tam\u00e9n \u00e9 lembrado pola s\u00faa campa\u00f1a contra o alcoholismo e polos esforzos para mellorar a disciplina no traballo. As d\u00faas campa\u00f1as foron conducidas cunha visi\u00f3n administrativa tipicamente sovi\u00e9tica, e lembraban vagamente algunhas reminiscencias do stalinismo.\nFixo pouca cousa en termos de pol\u00edtica externa, continuando a guerra iniciada trala invasi\u00f3n de Afganist\u00e1n. O seu goberno tam\u00e9n estivo marcado pola deterioraci\u00f3n das relaci\u00f3ns cos Estados Unidos a causa das actitudes fortemente antisovi\u00e9ticas de Ronald Reagan, exacerbadas polo derrubamento por parte duns cazas sovi\u00e9ticos dun avi\u00f3n civil surcoreano que invadiu o espazo a\u00e9reo da URSS o 1 de setembro de 1983 e pola ampliaci\u00f3n dos m\u00edsiles \"Pershing\" en Europa.\nEn febreiro de 1983, Andropov sufriu un fallo renal total. En agosto foi ingresado no Hospital Cl\u00ednico Central de Moscova, onde pasou o resto da s\u00faa vida. A finais de febreiro de 1984 a s\u00faa sa\u00fade deteriorouse enormemente e tivo per\u00edodos en que perdeu a consciencia. Faleceu o 9 de febreiro de 1984 \u00e1s 16:50 no seu cuarto do hospital con 69 anos. Foi sucedido por Konstantin Chernenko, que xa estaba enfermo cando chegou ao poder e pasou tam\u00e9n tempo no hospital antes de falecer en 1985.\nLegado.\nO legado de Andropov a\u00ednda \u00e9 tema de debate, tanto en Rusia como noutros lugares, e tanto entre acad\u00e9micos como nos medios de comunicaci\u00f3n. Permanece no foco de varios documentais televisivos e en libros de non ficci\u00f3n, particularmente en datas conmemorativas.\nA pesar da s\u00faa li\u00f1a dura en Hungr\u00eda e de numerosas desterros e intrigas das cales foi respons\u00e1bel durante a s\u00faa longa permanencia na direcci\u00f3n do KGB, foi moi lembrado por varios comentaristas como un reformador. Aapuntan como evidencias o feito de promover a Mikhail Gorbachev no Partido Comunista sovi\u00e9tico, e ser considerado un xefe da KGB particularmente tolerante. Tam\u00e9n \u00e9 lembrado como menos inclinado \u00e1s reformas r\u00e1pidas do que foi Gorbachev; o punto central das especulaci\u00f3ns \u00e9 se Andropov conseguir\u00eda ou non reformar a URSS de xeito tal que evitase o seu colapso."}
{"id": "510570", "revid": "102241", "url": "https://gl.wikipedia.org/wiki?curid=510570", "title": "Lingua kali'na", "text": "A lingua kali'na \u00e9 unha lingua da familia caribe falada polo pobo kali'na de Am\u00e9rica do Sur. \u00c9 falada por arredor de 7\u00a0400 persoas que viven maioritariamente en Venezuela, G\u00fciana, Suriname, G\u00fciana Francesa e o Brasil. A lingua est\u00e1 clasificada como \"altamente en perigo\".\nNomes da lingua.\nA lingua \u00e9 co\u00f1ecida por diferentes nomes tanto polos seus falantes como por outros colectivos. Tradicionalmente foi a lingua foi chamada \"Carib\" ou \"Carib proper\" en ingl\u00e9s, e os seus falantes \"Caribs\" en ingl\u00e9s. \u00c9 co\u00f1ecida como \"caribe\" en castel\u00e1n, \"galina\" en franc\u00e9s e \"kara\u00efeb\" en neerland\u00e9s. Por\u00e9n, os seus falantes ch\u00e1manse a si mesmos \"kalina\" ou \"kar\u00ecna\" (con diferentes escritas), e chaman \u00e1 s\u00faa lingua \"Kar\u00ecna auran\" . Outras variantes incl\u00faen \"kali'na\", \"kari'nja, cari\u00f1a\", \"kari\u00f1a\", \"kalihna\", \"kalinya\"; ou \"maraworno\" e \"marworno\".\nClasificaci\u00f3n.\nO kari'na est\u00e1 clasificada como unha lingua caribe, da p\u00f3la continental da G\u00fciana."}
{"id": "510573", "revid": "47401", "url": "https://gl.wikipedia.org/wiki?curid=510573", "title": "Iurii Andropov", "text": ""}
{"id": "510574", "revid": "47401", "url": "https://gl.wikipedia.org/wiki?curid=510574", "title": "Yuri Andropov", "text": ""}
{"id": "510577", "revid": "23204", "url": "https://gl.wikipedia.org/wiki?curid=510577", "title": "Fabiola de Roma", "text": "Fabiola de Roma, nada en Roma a mediados do s\u00e9culo IV e finada na mesma cidade o 27 de decembro de 399, foi unha enfermeira e matrona romana dos primeiros tempos do cristianismo. \u00c9 venerada como santa pola igrexa cat\u00f3lica.\nTraxectoria.\nFabiola formou parte do grupo de mulleres que, baixo a influencia de Xerome de Estrid\u00f3n, decidiu dedicarse \u00e1 vida asc\u00e9tica e \u00e1 caridade. O propio Xerome contouno na s\u00faa carta LXXVII, dirixida en 400 a Oceanus, o seu parente.\nFoi patricia da gens Fabia e de moza casou, a\u00ednda que axi\u00f1a se divorciou del. Cando morreu o seu marido, casou de novo e, de novo vi\u00fava, na v\u00e9spera da pascua do ano seguinte realizou penitencia p\u00fablica na bas\u00edlica de San Xo\u00e1n de Latr\u00e1n, onde entrou vestida cun saco e foi recibida polo papa Siricio, volvendo as\u00ed \u00e1 comu\u00f1\u00f3n da Igrexa.\nDende ent\u00f3n, dedicouse a coidar de pobres e enfermos e fundou o primeiro hospital en Roma. En 395 marchou a Bel\u00e9n, onde co\u00f1eceu a Xerome e viviu no mosteiro fundado por Paula de Roma. Dedicouse \u00e1 lectura e \u00e1 meditaci\u00f3n da Biblia. Cando houbo un conflito entre Xerome e o bispo Xo\u00e1n de Xerusal\u00e9n polas doutrinas de Or\u00edxenes, Fabiola regresou a Roma, onde estaba presente a ameaza de invasi\u00f3n b\u00e1rbara. Continuou a manter correspondencia con Xerome, que lle dedicou o seu tratado \"Sobre o sacerdocio de Aar\u00f3n\".\nFundou, xunto ao senador Pamaquio de Roma, o \"xenodochium\" de Porto, preto da desembocadura do T\u00edber, que deu hospitalidade gratu\u00edta e asistencia m\u00e9dica aos peregrinos pobres. Cando morreu en 399, moita xente acudiu ao funeral, en agradecemento e veneraci\u00f3n polo seu traballo social. Xerome deixou o seu testemu\u00f1o persoal sobre as exequias de Fabiola, en que participou moita xente que a acompa\u00f1ou con salmos e aleluias.\nVeneraci\u00f3n.\nFabiola s\u00f3 apareceu no martiroloxio romano a partir do s\u00e9culo XV, e a\u00ednda non a inclu\u00edu Cesare Baronio en 1583. A s\u00faa figura popularizouse grazas \u00e1 novela hist\u00f3rica inglesa \"Fabiola or, the Church of the Catacombs\", escrita polo cardeal Nicholas Patrick Stephen Wiseman en 1854, a pesar da imprecisi\u00f3n da historia contada.\nA s\u00faa festa lit\u00farxica \u00e9 o 27 de decembro.\nRepresentaci\u00f3n.\nFabiola de Roma adoita ser representada con \"stola\" e \"palla\", indicadores da s\u00faa clase social, ambas de cor vermello. Na arte cristi\u00e1, a cor vermella \u00e9 emblema de lealdade e de realeza. Tam\u00e9n simboliza o lume, o amor divino, o poder creativo e a calor como poder xerativo."}
{"id": "510578", "revid": "47401", "url": "https://gl.wikipedia.org/wiki?curid=510578", "title": "Santa Fabiola", "text": ""}
{"id": "510579", "revid": "89787", "url": "https://gl.wikipedia.org/wiki?curid=510579", "title": "Kirguizist\u00e1n nos Xogos Ol\u00edmpicos", "text": "Kirguizist\u00e1n competiu por vez primeira nos Xogos Ol\u00edmpicos en 1994, na edici\u00f3n de Inverno de Lillehammer. O pa\u00eds ga\u00f1ou sete medallas, tres de prata e catro de bronce. Anteriormente, os deportistas kirguiz competiron co equipo da Uni\u00f3n Sovi\u00e9tica. En 1992, Kirguizist\u00e1n competiu como parte do Equipo Unificado."}
{"id": "510603", "revid": "1131", "url": "https://gl.wikipedia.org/wiki?curid=510603", "title": "Neuch\u00e2tel, Su\u00edza", "text": "Neuch\u00e2tel (en alem\u00e1n \"Neuenburg\") \u00e9 unha cidade e comuna da Su\u00edza romanda, capital do cant\u00f3n e do distrito de Neuch\u00e2tel. Est\u00e1 situada a beiras do Lago de Neuch\u00e2tel e sobre o flanco sur do macizo do Xura.\nTen 33.489 habitantes e f\u00e1lase principalmente franc\u00e9s.\nHistoria.\nA cidade aparece citada por primeira vez no ano 1011. Foi gobernada por condes at\u00e9 1458, ano no que pasou \u00e1 soberan\u00eda da familia de Orl\u00e9ans-Longueville at\u00e9 1707. Dende aquel ano o seu soberano foi o rei de Prusia. En 1805, Napole\u00f3n entregou o Principado de Neuch\u00e2tel a Louis Alexandre Berthier at\u00e9 1815, no que finalmente se adheriu \u00e1 Confederaci\u00f3n Su\u00edza, a\u00ednda que ata 1848 permaneceu o principado en uni\u00f3n persoal con Prusia.\nXeograf\u00eda.\nA cidade de Neuch\u00e2tel sit\u00faase 38 km ao oeste de Berna, a 106 km ao norte de Xenebra e a 74 quil\u00f3metros ao leste de Besanz\u00f3n. Neuch\u00e2tel limita ao norte coas comunas de Valangin e Val-de-Ruz, ao leste con Enges, Cressier, Saint-Blaise e Hauterive, ao sur con Cudrefin (VD), Vully-lles-Lacs (VD) e Delley-Portalban (FR), e ao oeste con Boudry, Milvignes e Peseux.\nAt\u00f3pase a 429 msnm."}
{"id": "510606", "revid": "5863", "url": "https://gl.wikipedia.org/wiki?curid=510606", "title": "Lista de episodios de One Piece (5\u00aa tempada - despois de Arabasta)", "text": "Esta lista incl\u00fae a quinta tempada a da serie de TV anime \" One Piece \", producida por Toei Animation, dirixida por K\u014dnosuke Uda e extra\u00edda de hom\u00f3nimo manga de Eiichir\u014d Oda.\nA quinta tempada tit\u00falase despois de Arabasta (\u30aa\u30ea\u30b8\u30ca\u30eb\u7de8Terebi orijinaru hen?) e agrupa episodios do 131 ao 143; eles, por completo non sobre a serie, mostran o que lles pasa aos protagonistas despois da sa\u00edda de Arabasta. Os 13 episodios emit\u00edronse no Xap\u00f3n en Fuji TV desde o 3 de novembro de 2002 ata o 2 de febreiro de 2003."}
{"id": "510617", "revid": "23204", "url": "https://gl.wikipedia.org/wiki?curid=510617", "title": "Altru\u00edsmo", "text": "O altru\u00edsmo \u00e9 un principio e pr\u00e1ctica moral que implica comportarse procurando o benestar doutros seres humanos ou animais, sendo un concepto oposto ao ego\u00edsmo. Consid\u00e9rase unha virtude en moitas culturas e un aspecto fundamental de varias tradici\u00f3ns relixiosas e cosmovisi\u00f3ns seculares. \nEtimolox\u00eda.\nO termo \"altru\u00edsmo\" foi acu\u00f1ado en lingua francesa polo fil\u00f3sofo franc\u00e9s Auguste Comte, como \"altruisme\", concepto ant\u00f3nimo do ego\u00edsmo, que \u00e1 s\u00faa vez derivaba do italiano \"altrui\", que provi\u00f1a do lat\u00edn \"alteri\", que significa \"outras persoas\"."}
{"id": "510622", "revid": "72012", "url": "https://gl.wikipedia.org/wiki?curid=510622", "title": "Kathrin Jansen", "text": "Kathrin U. Jansen, nada en 1958, \u00e9 unha microbi\u00f3loga e investigadora estadounidense, Xefa de Investigaci\u00f3n e Desenvolvemento de Vacinas en Pfizer. Anteriormente, dirixiu o desenvolvemento da vacina contra o virus do papiloma humano (VPH) e a vacina contra o neumococo, e est\u00e1 a traballar con BioNTech para crear unha vacina COVID-19, que se atopa na \u00faltima fase do ensaio.\nTraxectoria.\nJansen naceu en Erfurt e creceu en Alema\u00f1a do Leste. Decot\u00edo atop\u00e1base mal cando era nena e sufriu varias infecci\u00f3ns de garganta. O tratamento m\u00e9dico que recib\u00eda do seu pai (antibi\u00f3ticos, code\u00edna) inspirouna a dedicarse ao desenvolvemento de f\u00e1rmacos. A s\u00faa familia fuxiu a Alema\u00f1a Occidental antes de que se constru\u00edse o Muro de Berl\u00edn. Para transportar a Jansen a trav\u00e9s da fronteira, a s\u00faa t\u00eda finxiu que era a s\u00faa filla e deulle unhas pastillas para durmir para que non se espertase e dix\u00e9selle a verdade \u00e1 patrulla fronteiriza. Finalmente, estudou biolox\u00eda na Universidade de Marburg, coa esperanza de traballar na industria farmac\u00e9utica. Mentres era estudante, Rudolf K. Thauer chegou \u00e1 universidade e estableceu un departamento de microbiolox\u00eda. Jansen completou o seu doutoramento na Universidade de Marburg, onde estudou a traxectoria qu\u00edmica das bacterias. Tras doutorarse, Jansen trasladouse \u00e1 Universidade de Cornell cunha bolsa para doutores da Fundaci\u00f3n Alexander von Humboldt para investigar a funci\u00f3n do receptor de acetilcolina con George Paul Hess. En particular, Jansen centrouse en biolox\u00eda molecular e nas manifestaci\u00f3ns como receptores neuronais de m\u00faltiples subunidades do fermento.\nInvestigaci\u00f3n e carreira.\nJansen estaba fascinada polo desenvolvemento de novos produtos farmac\u00e9uticos e quer\u00eda regresar a Europa, polo que se mudou a Xenebra para unirse ao Instituto Glaxo de Biolox\u00eda Molecular. No Instituto Glaxo de Biolox\u00eda Molecular, Jansen animou aos inmun\u00f3logos a crear un novo receptor para a inmunoglobulina E. Realizou pr\u00e1cticas no laboratorio de David Bishop na Universidade de Oxford, onde estudou a xen\u00e9tica de c\u00e9lulas de insectos utilizando a familia de virus baculoviridae. \nEn 1992, Jansen regresou aos Estados Unidos, onde se uniu \u00e1 divisi\u00f3n de vacinas de Merck &amp; Co. Interesouse en producir vacinas e comezou a traballar en relaci\u00f3n \u00e1 infecci\u00f3n polo virus do papiloma humano. Pouco despois, Jian Zhou e Ian Frazer comezaron a traballar na vacina contra o virus do papiloma humano, expondo que as prote\u00ednas de part\u00edculas similares ao virus da infecci\u00f3n polo virus do papiloma humano poder\u00edan auto ensamblarse en algo que poder\u00eda utilizarse como vacina. Jansen propuxo que a vacina se elaborase con fermento, un substrato que Merck &amp; Co. utilizara anteriormente para a vacina contra a hepatite B. Requir\u00edronse varias innovaci\u00f3ns para garantir que o fermento non degradase as part\u00edculas similares aos virus evitando a s\u00faa agregaci\u00f3nJansen logrou convencer a Edward Scolnick de que val\u00eda a pena traballar na vacina experimental e comezou a facer os ensaios. Jansen traballou con Laura Koutsky na Universidade de Washington na direcci\u00f3n de determinados estudos de historia natural que orientaron os ensaios cl\u00ednicos de fase 2. En 2002 demostrouse que a vacina era efectiva ao 100%, e Jansen abandonou Merck &amp; Co. sabendo que a vacinaci\u00f3n ser\u00eda un \u00e9xito.\nIncorporouse a VaxGen en 2004, onde foi nomeada directora cient\u00edfica. En 2006, Jansen abandonou VaxGen para unirse a Wyeth Pharmaceuticals en 2006, onde foi responsable do descubrimento de varias vacinas. Aqu\u00ed desenvolveu a vacina conxugada do neumococo (Prevnar-13). En 2010, Jansen foi nomeada profesora adxunta da Universidade de Pensilvania. \nA Jansen preoc\u00fapalle o aumento da controversia sobre as vacinas. Nunha conferencia en Pfizer en 2019, dixo: \u201cNon sei que motiva a unha persoa a ignorar os feitos cient\u00edficos. Como cient\u00edficos, \u00e9 a nosa obrigaci\u00f3n rectificar a informaci\u00f3n err\u00f3nea e proporcionar feitos sobre aquilo que sabemos e aquilo que non sabemos\u201d.\nDurante a pandemia de COVID-19, Jansen supervisou o desenvolvemento dunha vacina de Pfizer fronte \u00e1 COVID-19. Considerou catro candidatos potenciais, antes de unirse a BioNTech para ter maiores probabilidades de identificar unha vacina co maior potencial. Para probar a eficacia, Jansen e Pfizer est\u00e1n a traballar baixo a supervisi\u00f3n da Administraci\u00f3n de Drogas e Alimentos e est\u00e1n a levar a cabo un estudo con 30.000 pacientes. En xullo de 2020, Jansen anunciou resultados positivos nos seus ensaios cl\u00ednicos, o que resultou nun aumento no prezo das acci\u00f3ns de Pfizer. O 9 de novembro de 2020, BioNTech e Pfizer publicaron novos datos sobre a vacina que est\u00e1n a desenvolver, sinalando que ofrece un nivel de protecci\u00f3n do 90% contra a COVID-19.\nReco\u00f1ecementos.\nA revista Nature reco\u00f1eceuna como unha das 10 persoas m\u00e1is relevantes da ciencia no ano 2020 por crear unha vacina cl\u00ednicamente exitosa nun r\u00e9cord de tan s\u00f3 210 d\u00edas."}
{"id": "510625", "revid": "85894", "url": "https://gl.wikipedia.org/wiki?curid=510625", "title": "Regra do 107%", "text": "A \"regra do 107%\" \u00e9 unha regulaci\u00f3n deportiva que afecta \u00e1s sesi\u00f3ns de clasificaci\u00f3n das carreiras de F\u00f3rmula 1. Durante a primeira parte da cualificaci\u00f3n, calquera piloto que non poida facer unha volta dentro do 107 por cento do mellor tempo na primeira parte da sesi\u00f3n non poder\u00e1 comezar a carreira. Non obstante, en circunstancias excepcionais, os comisarios poden permitir ao coche comezar a carreira.\nA regra do 107% introduciuse para a tempada de F\u00f3rmula 1 e estivo vixente ata a tempada de F\u00f3rmula 1. Foi introducida de novo na tempada de F\u00f3rmula 1 de , con pequenas modificaci\u00f3ns, debido ao formato de clasificaci\u00f3n de eliminaci\u00f3n. Esta regra ten determinadas excepci\u00f3ns, por exemplo, nas cualificaci\u00f3ns en mollado, non rexe esta regra. \nHistoria.\nIntroduci\u00f3n.\nO \u00f3rgano de goberno da F\u00f3rmula 1, a Federaci\u00f3n Internacional do Autom\u00f3bil (FIA), introduciu a regra do 107% nunha reuni\u00f3n do World Motor Racing Council en xu\u00f1o de 1995, inmediatamente antes do Gran Premio de Francia. Isto seguiu unha recomendaci\u00f3n da Comisi\u00f3n da F\u00f3rmula 1, un grupo de traballo de representantes da F\u00f3rmula 1 para introducir esta medida Nos anos anteriores, o n\u00famero m\u00e1ximo de pilotos por tempada aumentara a 26, era o n\u00famero m\u00e1ximo para comezar unha carreira, permitindo a cada participante poder competir na carreira, independentemente dos seus tempos e velocidade de clasificaci\u00f3n. En , as novas regulaci\u00f3ns t\u00e9cnicas significaban que varios equipos con orzamentos relativamente pequenos, como Forti, Simtek e Pacific, competiran no deporte. A regra do 107% estaba inicialmente planificada para entrar en vigor a partir do Gran Premio de Hungr\u00eda de 1995, pero iso requiriu o consenso de todos os equipos, e tanto Forti como Pacific opux\u00e9ronse. Non obstante, o feito de que fose apoiado pola maior\u00eda dos equipos permitiu introducilo desde o comezo da tempada . A mediados da d\u00e9cada dos anos noventa chegaron ao deporte pilotos privados de pago cuxa velocidade de clasificaci\u00f3n non lles permit\u00eda competir en todas as carreiras, como Giovanni Lavaggi e Jean-Denis D\u00e9l\u00e9traz.\nEn canto \u00e1 introduci\u00f3n da regra do 107% tempo, o presidente da FIA Max Mosley dixo que \"calquera pequeno equipo que estea correctamente organizado poder\u00e1 obter tempos dentro do 107% de marxe\". O titular dos dereitos comerciais do deporte, Bernie Ecclestone, aceptou a regra e dixo nunha entrevista \"A F\u00f3rmula 1 \u00e9 a mellor, e non precisamos nada que non sexa o mellor\". Tam\u00e9n acusou a alg\u00fans dos equipos m\u00e1is pequenos de ter unha mentalidade na que s\u00f3 pensaban en comezar carreiras para mostrar aos seus patrocinadores na televisi\u00f3n e non estaban o suficientemente concentrados no rendemento real dos seus coches para a carreira. Por outra banda, os equipos m\u00e1is pequenos estaban preocupados pola situaci\u00f3n de ter que virar nun tempo m\u00ednimo para poder competir na carreira, xa que v\u00edan agravadas as desigualdades existentes no deporte. O director comercial de Pacific Mark Gallagher dixo: Ao comentar a introduci\u00f3n da regra do 107%, o presidente da FIA Max Mosley dixo que \"calquera pequeno equipo que estea debidamente organizado poder\u00e1 chegar \u00e1 marxe do 107 por cento\". O titular dos dereitos comerciais do deporte, Bernie Ecclestone, estivo de acordo con este sentimento e dixo nunha entrevista que \"a F\u00f3rmula 1 \u00e9 a mellor. E non necesitamos nada que non sexa o o mellor \". Tam\u00e9n acusou a alg\u00fans dos equipos m\u00e1is pequenos de ter unha mentalidade \"especial na li\u00f1a de sa\u00edda\", xa que s\u00f3 estaban preocupados en participar na carreira para obter cobertura televisiva para os seus patrocinadores e non estaban demasiado ocupados co rendemento real dado que todos os participantes ti\u00f1an garantido participar na carreira.. Por outra banda, os equipos m\u00e1is pequenos estaban preocupados pola perspectiva de ter que dar a volta nun tempo m\u00e1ximo para clasificarse, o que consideraban que agravaba as desigualdades xa existe dentro do deporte. O director comercial de Pacific, Mark Gallagher, dixo: \"Temos que dicir que a regra do 107% xera preocupaci\u00f3n entre os equipos que non fabrican motores, xa que o obxectivo de acadar certos tempos ten m\u00e1is que ver cos motores que co chasis, e \u00e9 algo que est\u00e1 m\u00e1is al\u00e1 da nosa capacidade directa. Pechar a diferenza con Minardi \u00e9 bastante factible, pero a chegada s\u00fabita da regra \u00e9 preocupante. Se tes tres anos para planificar se facer algo ou non, \u00e9 moi diferente de mover as porter\u00edas mentres xogas.\nAplicaci\u00f3n.\nA regra do 107% introduciuse no Gran Premio de Australia de 1996. Foi violada de inmediato, polos pilotos de Forti Luca Badoer e Andrea Montermini que non conseguiron un tempo de volta dentro do 107% do tempo de Jacques Villeneuve o pole position. Isto era de esperar, xa que o equipo empregaba s\u00f3 unha versi\u00f3n mellorada do chasis FG01 de anos anteriores, que lograra estar dentro do 107% da pole position s\u00f3 nunha das trinta e catro ocasi\u00f3ns. Ambos os pilotos tampouco conseguiron clasificarse dentro do 107% do tempo no Gran Premio Premio Europa, a cuarta carreira do campionato. Na seguinte carreira, o Gran Premio de San Marino de 1996, Badoer pilotou por primeira vez o coche m\u00e1is competitivo co chasis FG03, mentres que Montermini non estivo no 107% co chasis antigo. Ambos os pilotos quedaron f\u00f3ra do 107% no Gran Premio de Espa\u00f1a, d\u00faas carreiras despois. \u00c1 d\u00e9cima rolda do campionato, no Reino Unido, o equipo quedou sen cartos e s\u00f3 fixo un intento simb\u00f3lico de clasificarse, logo de non participar nas sesi\u00f3ns de adestramentos libres anteriores, e tampouco cumpriu o l\u00edmite de tempo. Despois da seguinte carreira, na que o equipo non completou nin unha volta, Forti retirouse da F\u00f3rmula 1. Na segunda metade da tempada, o equipo Minardi substitu\u00edu ao seu piloto habitual Giancarlo Fisichella polo piloto de pago Giovanni Lavaggi, que non logoru reducir o 107% nos grandes premios de Alema\u00f1a, B\u00e9lxica e Xap\u00f3n.\nEn , a regra do 107% s\u00f3 se aplicou na primeira carreira da tempada, o Gran Premio de Australia. Villeneuve volveu a establecer a pole position cun tempo m\u00e1is dun segundo m\u00e1is r\u00e1pido que o seu rival m\u00e1is pr\u00f3ximo. Como resultado, Pedro Diniz, Vincenzo Sospiri e Ricardo Rosset non conseguiron acadar un tempo detro do 107%. Diniz foi autorizado a correr a criterio dos comisarios de carreira, que o xulgaron capaz de correr dentro do l\u00edmite, xa que o fixera durante a sesi\u00f3n de adestramentos libres antes da clasificaci\u00f3n. A FIA citou \"circunstancias excepcionais\" como a raz\u00f3n do seu fracaso durante a sesi\u00f3n de cualificaci\u00f3n. Sospiri e Rosset, pilotando para o novo equipo MasterCard Lola, foron cinco e seis segundos respectivamente m\u00e1is lentos que Diniz e moi lonxe do l\u00edmite de cualificaci\u00f3n. A ning\u00fan dos pilotos se lle permitiu comezar a carreira e o equipo pechou antes do seguinte Gran Premio.\nDurante a tempada , Rosset, que agora pilotaba para o equipo Tyrrell, quedou f\u00f3ra do 107% cinco veces. Superou o l\u00edmite en Espa\u00f1a, M\u00f3naco, Hungr\u00eda e Xap\u00f3n. Tam\u00e9n fallou en [Gran Premio de Alema\u00f1a de 1998 | Alema\u00f1a]], pero esta vez foi porque non completou ningunha volta despois de lesionarse o c\u00f3bado dereito despois dun accidente nos adestramentos libres.\nA regra do 107% invocouse d\u00faas veces na tempada de . Na primeira carreira da tempada, o Gran Premio de Australia, Marc Gen\u00e9 non logrou virar dentro do l\u00edmite do 107% na clasificaci\u00f3n co seu Minardi. Como ocorreu con Diniz dous anos antes, permit\u00eduselle competir na carreira porque nas sesi\u00f3ns de adestramento correu dentro do l\u00edmite. M\u00e1is tarde na tempada, no Gran Premio de Francia, unha sesi\u00f3n de clasificaci\u00f3n puntuada por intensidade variable de choiva provocou que cinco pilotos non puidesen facelo. en tempo dentro do l\u00edmite, estes foron Damon Hill, Gen\u00e9, Badoer, Pedro de la Rosa e Toranosuke Takagi. Permit\u00eduselles correr aos cinco na carreira.\nDespois da tempada na que ning\u00fan piloto incumpriu a regra, foi forzado tres veces na seguinte tempada. Na carreira inaugural, en Australia, Tarso Marques non conseguiu virar no tempo requirido no seu Minardi. Permit\u00eduselle correr en \"circunstancias excepcionais\", a pesar de que o brasileiro non cumpriu o 107% do tempo m\u00e1is r\u00e1pido en ningunha ocasi\u00f3n durante toda a fin de semana. Se rumoreaba que Marques obtivo o permiso porque o equipo fora comprado antes do comezo da tempada polo australiano Paul Stoddart, que quer\u00eda que ambos os coches competisen no Gran Premio da nova \"casa\" de Minardi. No Gran Premio de Gran Breta\u00f1a, Marques volveu superar o l\u00edmite, pero esta vez non se lle permitiu competir. O Gran Premio de B\u00e9lxica tam\u00e9n foi testemu\u00f1a dunha sesi\u00f3n de clasificaci\u00f3n en mollado na que a pista secaba constantemente. Como resultado disto, os catro peor clasificados, Jos Verstappen, Fernando Alonso, Enrique Bernoldi e Marques, rodaron superando o l\u00edmite do 107%. Ao ser un caso similar ao do Gran Premio de Francia de hai dous anos, permit\u00eduselles correr aos catro pilotos.\nA regra do 107% tam\u00e9n estivo en vigor na tempada . Na primeira rolda do campionato, o Gran Premio de Australia, Takuma Sat\u014d tivo un grave accidente na sesi\u00f3n de adestramentos libres e tivo que usar o coche de reserva do equipo Jordan para a sesi\u00f3n de clasificaci\u00f3n, a\u00ednda que tivo que parar sen marcar un tempo debido a un problema na caixa de cambios. No momento en que o seu compa\u00f1eiro de equipo Fisichella fixo a s\u00faa primeira metade, deulle o coche a Sato para que fixera o seu, e comezou a chover, empurrando o tempo de Sato por riba do l\u00edmite do 107%. Permitiuse competir ao piloto xapon\u00e9s, como xa ocorrera en ocasi\u00f3ns anteriores debido \u00e1s condici\u00f3ns meteorol\u00f3xicas cambiantes. O piloto de Minardi, Alex Yoong, superou o l\u00edmite nos Grandes Premios de San Marino, Reino Unidoo e Alema\u00f1a, unha serie de acontecementos que o fixeron substitu\u00edr por Anthony Davidson en d\u00faas carreiras. No Gran Premio de Francia, o equipo Arrows quedou sen cartos, e fixo unha aparici\u00f3n simb\u00f3lica na sesi\u00f3n de clasificaci\u00f3n para evitar as multas impostas pola FIA para os equipos que perd\u00edan as roldas de campionato. Os pilotos do equipo, Heinz-Harald Frentzen e Enrique Bernoldi non puideron establecer un tempo dentro do l\u00edmite do 107%. M\u00e1is tarde, Frentzen sa\u00edu do circu\u00edto cando quedaban dez minutos para a fase de clasificaci\u00f3n, mostrando o que o equipo planeaba facer. Fisichella tampouco puido facer un tempo dentro do l\u00edmite nesta sesi\u00f3n, a\u00ednda que isto foi consecuencia da s\u00faa retirada do evento despois dun forte accidente nos adestramentos libres.\nEn total, a regra do 107% rompeuse 37 veces mentres que foi unha regulaci\u00f3n para a F\u00f3rmula 1. A\u00ednda as\u00ed, a trece pilotos se lles permitiu competir na carreira en \"circunstancias excepcionais\". A norma afectou a 23 dos 116 Grandes Premios nos que estivo en vigor."}
{"id": "510626", "revid": "98629", "url": "https://gl.wikipedia.org/wiki?curid=510626", "title": "For Your Own Special Sweetheart", "text": "For Your Own Special Sweetheart \u00e9 o terceiro \u00e1lbum de estudio da banda estadounidense de post-hardcore Jawbox, publicado o 8 de febreiro de 1994 a trav\u00e9s do selo Atlantic Records. O disco foi producido por Ted Niceley, co\u00f1ecido sobre todo polo seu traballo con Fugazi. Tr\u00e1tase da estrea da banda cun gran selo tras deixar Dischord Records e fichar con Atlantic. Tam\u00e9n \u00e9 o seu primeiro \u00e1lbum con Zachary Barocas na bater\u00eda, despois de substitu\u00edr o bater\u00eda orixinal Adam Wade dous anos antes. O disco non tivo un grande \u00e9xito comercial a pesar de recibir cr\u00edticas positivas.\n\"Savory\" foi o primeiro sinxelo do \u00e1lbum, seguido por \"Cooling Card\". \"Motorist\" e \"Jackpot Plus!\" lanz\u00e1ranse anteriormente nun sinxelo de Dischord e regrav\u00e1ronse para este disco. O \u00e1lbum foi remasterizado e reeditado por DeSoto en 2009 con tres canci\u00f3ns extra (caras b do sinxelo \"Savory\") e unha nova portada.\nA publicaci\u00f3n en li\u00f1a Pitchfork Media situou a \"For Your Own Special Sweetheart\" no n\u00famero 70 da s\u00faa lista dos 100 mellores \u00e1lbums dos anos 90. "}
{"id": "510627", "revid": "865", "url": "https://gl.wikipedia.org/wiki?curid=510627", "title": "XO", "text": "XO \u00e9 o cuarto \u00e1lbum de estudio do cantautor estadounidense Elliott Smith, publicado o 25 de agosto de 1998 a trav\u00e9s do selo DreamWorks Records. O disco gravouse entre 1997 e 1998 e tr\u00e1tase do primeiro traballo de Smith editado por un gran selo. Lanzaronse dous sinxelos do \u00e1lbum, \"Waltz #2 (XO)\" e \"Baby Britain\". \nA publicaci\u00f3n en li\u00f1a Pitchfork Media situou a \"XO\" no n\u00famero 68 da s\u00faa lista dos 100 mellores \u00e1lbums dos anos 90. "}
{"id": "510630", "revid": "865", "url": "https://gl.wikipedia.org/wiki?curid=510630", "title": "Viva Last Blues", "text": "Viva Last Blues \u00e9 o terceiro \u00e1lbum de estudio do m\u00fasico estadounidense Will Oldham, publicado baixo o alcume de Palace Music o 21 de agosto de 1995 a trav\u00e9s do selo Drag City. O \u00e1lbum presenta a Oldham nas voces e na guitarra e foi gravado e producido por Steve Albini.\nA publicaci\u00f3n en li\u00f1a Pitchfork Media situou a \"Viva Last Blues\" no n\u00famero 60 da s\u00faa lista dos 100 mellores \u00e1lbums dos anos 90. En 2007 \"Blender\" situouno no n\u00famero 98 da lista dos 100 mellores \u00e1lbums de indie rock da historia."}
{"id": "510631", "revid": "17467", "url": "https://gl.wikipedia.org/wiki?curid=510631", "title": "Palace Music", "text": ""}
{"id": "510635", "revid": "1888", "url": "https://gl.wikipedia.org/wiki?curid=510635", "title": "Leopoldo Benavides Otero", "text": "Leopoldo Benavides Otero, finado no Grove o 18 de xaneiro de 1935, foi un farmac\u00e9utico e pol\u00edtico galego.\nTraxectoria.\nIrm\u00e1n de Daniel Benavides Otero. Farmac\u00e9utico do Grove. Ti\u00f1a tam\u00e9n librer\u00eda e era axente de seguros e banqueiro. Foi alcalde do Grove de 1907 a 1909. Volveu ser alcalde de 1910 a 1913."}
{"id": "510636", "revid": "75439", "url": "https://gl.wikipedia.org/wiki?curid=510636", "title": "Congresos de Velehrad", "text": "Os congresos de Velehrad foron unha serie de congresos internacionais celebradas en 1907, 1909, 1911, 1924, 1927, 1932 e 1936, dedicados \u00e1 cuesti\u00f3n da unificaci\u00f3n ecum\u00e9nica dos cristi\u00e1ns (principalmente dos pobos eslavos). Foron celebrados na vila de Velehrad (ent\u00f3n en Checoslovaquia), lugar de enterramento de san Metodio. Nos congresos de Velehrad participaron te\u00f3logos cat\u00f3licos e ortodoxos, investigadores da historia da Igrexa, e dirixentes eclesi\u00e1sticos. Discut\u00edronse as cuesti\u00f3ns da unificaci\u00f3n das igrexas cat\u00f3licas e ortodoxas e as relaci\u00f3ns entre elas. O iniciador, coorganizador e presidente dos tres primeiros congresos foi o metropolita Andrei Sheptytskyi. O idioma oficial dos congresos era o lat\u00edn, e os materiais do congreso se publicaron na revista teol\u00f3xica \"Slavorum literae theologicae\".\nParticipantes.\nNo primeiro congreso, en xullo de 2007, participaron 76 te\u00f3logos, a maior\u00eda deles eslavos e todos cat\u00f3licos. \nO segundo congreso (1909) foi presidido polo metropolita de Lviv Andrei Sheptytskyi e polo arcebispo de Olomouc Franziskus von Sales Bauer, e na asemblea participaron 160 te\u00f3logos. Entre os participantes se pode mencionar ao liturxista ortodoxo Aleksei Maltsev, a Anton\u00edn Cyril Stojan, Franc Grivec, Adolf \u0160pald\u00e1k, Aurelio Palmieri, Jan Urban, Albert Gratieux, Vasile Suciu, Martin Jugie, S\u00e9v\u00e9rien Salaville, Germain Reydon, Anton Straub, Svetozar Rittig, Nicola Franco e Marian Zdziechowski.\nO terceiro congreso, en 1911, foi presidido polo arcebispo Anton\u00edn Cyril Stojan, e nel participaron 140 congresistas, entre eles se pode sinalar a: o bispo Epifaniy Shanov, Leonid Fedorov, Aurelio Palmieri, Michel d'Herbigny, Gyula Hadzsega, Metodiy Ustichkov, Christophe Portalier, Arsenio Pellegrini, Janko \u0160imrak e Giuseppe Alloatti.\nNo IV congreso (1924) participaron 380 persoas, procedentes de 16 pa\u00edses. Entre os participantes se pode sinalar aos seguintes: Francesco Marmaggi (nuncio en Checoslovaquia), Leopold Pre\u010dan (arcebispo de Olomouc), Yosafat Kotsylovskyi (bispo de Przemy\u015bl), August\u00edn Fischer-Colbrie (bispo de Ko\u0161ice), Michel d'Herbigny, Franc Grivec, Josef Vajs, Gyula Hadzsega, Gleb Verkhovskii, Stjepan Krizin Saka\u010d, Damian Gyulov, Franti\u0161ek Dvorn\u00edk, Ihor Kostiantynovych Loskyi, Hilari\u00f3n Gil, Karol Kme\u0165ko, Romuald Souarn, Nikola Dobre\u010di\u0107, Eduard von der Ropp, Jan Urban, S\u00e9v\u00e9rien Salaville, Henri-Jean Omez e Christophe-Jean Dumont."}
{"id": "510643", "revid": "55340", "url": "https://gl.wikipedia.org/wiki?curid=510643", "title": "Sinal de tr\u00e1fico", "text": "Os sinais de tr\u00e1fico constit\u00faen o conxunto dos sinais convencionais implantados nas estradas e cami\u00f1os destinados a manter a seguranza dos usuarios dos mesmos, inform\u00e1ndoos dos perigos, das prescrici\u00f3ns relativas \u00e1 circulaci\u00f3n e dos elementos \u00fatiles para a toma de decisi\u00f3ns e indic\u00e1ndolles os puntos de referencia e equipamentos \u00fatiles para os seus desprazamentos.\nA sinalizaci\u00f3n de tr\u00e1fico incl\u00fae dous grandes grupos: a sinalizaci\u00f3n vertical (inclu\u00edndo placas de tr\u00e1nsito, balizas e sem\u00e1foros) e a sinalizaci\u00f3n horizontal (constitu\u00edda polas marcas no pavimento das estradas).\nCategor\u00edas.\nOs sinais de tr\u00e1fico agr\u00fapanse en varios tipos. Por exemplo, o anexo 1 da Convenci\u00f3n de Sinais de Estradas de Viena (1968) define otio categor\u00edas:\nHistoria.\nA sinalizaci\u00f3n das estradas m\u00e1is antiga \u00e9 a constitu\u00edda polos marcos miliarios, os cales indicaban distancias ou direcci\u00f3ns. O Imperio Romano erixiunos coa forma de columnas de pedra, ao longo da s\u00faa vasta rede de estradas, e indicaban da distancia a Roma. Na Idade Media, tornouse com\u00fan a existencia de sinais multidireccionais en interseci\u00f3ns de estradas, que indicaban direcci\u00f3ns de cidades e vilas.\nO m\u00e1is antigo regulamento de tr\u00e1nsito co\u00f1ecido en Europa foi establecido en 1686 polo rei Pedro II de Portugal. Este regulamento prev\u00eda a colocaci\u00f3n de sinais de prioridade nas r\u00faas m\u00e1is estreitas de Lisboa, definindo quen deber\u00eda recuar para ceder pasaxe. Un deses sinais a\u00ednda subsiste na r\u00faa do Salvador, no barrio de Alfama.\nOs primeiros sinais de tr\u00e1nsito modernos erixidos a grande escala foron proxectados para os ciclistas, ao final da d\u00e9cada de 1870 e inicios da d\u00e9cada de 1880. As bicicletas eran medios de transporte r\u00e1pidos, silenciosos e de dif\u00edcil control, e ademais os ciclistas viaxaban ao longo de distancias consider\u00e1beis e, frecuentemente, prefer\u00edan circular por estradas desco\u00f1ecidas. As organizaci\u00f3ns ciclistas comezaron por iso a instalar sinais que alertaban os ciclistas dos perigos potenciais das estradas, especialmente das inclinaci\u00f3ns acentuadas, amais de indicaren simplemente distancias e direcci\u00f3ns. As caracter\u00edsticas destes sinais permiten inclu\u00edlos xa no concepto moderno de \"sinal de tr\u00e1fico\".\nO desenvolvemento do autom\u00f3bil impulsou o establecemento de sistemas de sinalizaci\u00f3n m\u00e1is complexos, usando m\u00e1is que avisos baseados en textos. Un dos primeiros sistemas deste tipo foi establecido polo Touring Club Italiano en 1895. \nEn 1900, nun congreso internacional das organizaci\u00f3ns de turismo, realizado en Par\u00eds, debat\u00e9ronse propostas de estandarizaci\u00f3n da sinalizaci\u00f3n nas estradas. En 1903, o goberno brit\u00e1nico introduciu catro sinais de tr\u00e1fico de \u00e1mbito nacional, mais os padr\u00f3ns b\u00e1sicos da maior\u00eda dos sinais establec\u00e9ronse nun congreso internacional en Par\u00eds en 1908. En 1909, os gobernos de nove pa\u00edses europeos acordaron o uso de catro s\u00edmbolos pict\u00f3ricos, que significaban \"lomba\", \"curva\", \"intersecci\u00f3n\" e \"pasaxe a nivel ferroviaria\". Entre as d\u00e9cadas de 1920 e 1960 realizouse un intensivo esforzo internacional de normalizaci\u00f3n da sinalizaci\u00f3n, acabando por levar ao desenvolvemento do sistema internacional de sinalizaci\u00f3n. Este sistema ficou definido, sucesivamente, pola Convenci\u00f3n sobre a Unificaci\u00f3n da Sinalizaci\u00f3n nas Estradas, asinado en Xenebra en 1931, polo Protocolo Relativo \u00e1 Sinalizaci\u00f3n das Estradas, asinado en Xenebra en 1949 e pola Convenci\u00f3n sobre a Sinalizaci\u00f3n das Estradas, asinada en Viena en 1968. O sistema internacional adoptouse sobre todo en Europa, mais tam\u00e9n noutros pa\u00edses e territorios. Alg\u00fans pa\u00edses, como o Reino Unido e os Estados Unidos, desenvolveron sistemas de sinalizaci\u00f3n distintos do internacional, que acabaron por ser adoptados tam\u00e9n por alg\u00fans outros pa\u00edses e territorios nas s\u00faas esferas de influencia. O Reino Unido finalmente adoptou o sistema internacional en 1964, e os Estados Unidos comezaron tam\u00e9n a introducir s\u00edmbolos pict\u00f3ricos segundo o modelo internacional. A Comunidade para o Desenvolvemento da \u00c1frica Austral adoptou a s\u00faa propia convenci\u00f3n de sinalizaci\u00f3n, que segue regras e principios semellantes \u00e1s da Convenci\u00f3n de Viena e que est\u00e1 en vigor en varios pa\u00edses africanos, \nOs sinais de tr\u00e1nsito da era pre-industrial estaban maioritariamente feitos de pedra ou de madeira. O desenvolvemento das t\u00e9cnicas metal\u00farxicas, a partir de finais do s\u00e9culo XVIII, levou a que o ferro fundido comezase gradualmente a substitu\u00edr aqueles materiais nalg\u00fans pa\u00edses. Outros pa\u00edses privilexiaron os sinais de cemento armado. Na segunda metade do s\u00e9culo XX, os sinais de tr\u00e1fico comezaron gradualmente constru\u00edrse en aluminio, un material facilmente deform\u00e1bel, o que reduce o risco de feridas e danos en caso de choque.\nA nova xeraci\u00f3n de sinais de tr\u00e1nsito consiste en sistemas electr\u00f3nicos de mensaxe vari\u00e1bel (texto e s\u00edmbolos), controlados por sensores autom\u00e1ticos ou manualmente por acci\u00f3n remota, que permiten unha xesti\u00f3n intelixente do tr\u00e1fico. En diversos pa\u00edses, os avisos de tr\u00e1fico transm\u00edtense directamente aos sistemas de navegaci\u00f3n dos veh\u00edculos, a trav\u00e9s de ondas de radio FM, datos celulares 3G e emisi\u00f3ns por sat\u00e9lite. Finalmente, os veh\u00edculos poden pasar ser controlados por sistemas de lectura de placas de matr\u00edcula ou \"transponders\" RFID ligados a antenas colocadas sobre as estradas, como medios de soporte \u00e1 sinalizaci\u00f3n de bordo, pagamento de peaxes, control de tempos de viaxe e verificaci\u00f3ns de seguranza."}
{"id": "510644", "revid": "47401", "url": "https://gl.wikipedia.org/wiki?curid=510644", "title": "Sinais de tr\u00e1fico", "text": ""}
{"id": "510650", "revid": "23204", "url": "https://gl.wikipedia.org/wiki?curid=510650", "title": "Paco Nogueiras", "text": "Francisco Nogueiras Nodar, co\u00f1ecido artisiticamente como Paco Nogueiras, nado en Santiago de Compostela en 1970, \u00e9 un actor e m\u00fasico galego.\nTraxectoria.\n\u00c9 graduado social pola Universidade de Santiago de Compostela. Formouse cos artistas Andr\u00e9s Pazos e Fabio Mangolini, impartiu clases de teatro e dirixiu representaci\u00f3ns en entidades culturais e colexios. Foi actor e percusionista de compa\u00f1\u00edas como \"Els Comediants\" e \"Os Quinquill\u00e1ns\" (14 anos). Tam\u00e9n formou parte da Orquestra \"Os Modernos\", da compa\u00f1\u00eda \"Os Tres Tenedores\" e da Campa\u00f1a de Animaci\u00f3n \u00e1 Lectura de Kalandraka. Foi socio fundador da Asociaci\u00f3n Cultural \"Arco da vella\" e da Asociaci\u00f3n de Gaiteiros de Santiago e bisbarra.\nComo m\u00fasico participou en formaci\u00f3ns de m\u00fasica tradicional e foi creador da banda sonora de varios espect\u00e1culos teatrais, musicais, de danza (RESAD de Madrid dirixida por Elvira Sanz, titulada \"Bah\u00eda o en la l\u00ednea de salida\", en 1996) e dunha serie infantil da TVG. Foi membro dos grupos de m\u00fasica folk Ophiusa e Daghda. Tam\u00e9n foi 13 anos dependente dunha tenda de discos santiaguesa.\nFoi primeiro premio de grupo de gaitas no ano 1987 , premio ao mellor folk tradicional no ano 1990, premio ao mellor folk renovado en 1993 e primeiro premio de grupos para ensinanzas medias de Galicia en 1988.\nCo seu caracter\u00edstico chapeu azul leva 360 representaci\u00f3ns con \"Brinca Vai!\" e outras 150 con \"Radio Bule Bule\"."}
{"id": "510651", "revid": "82637", "url": "https://gl.wikipedia.org/wiki?curid=510651", "title": "Bernhard Schlink", "text": "Bernhard Schlink, nado o 6 de xullo de 1944 en Bielefeld, \u00e9 un escritor e xurista alem\u00e1n.\nTraxectoria.\nEn 1998 foi designado xu\u00edz da corte constitucional do estado federal de Renania do Norte-Westfalia. \u00c9 profesor de historia da lei na Universidade Humboldt de Berl\u00edn dende xaneiro de 2006.\nFaceta literaria.\nA s\u00faa carreira como escritor encomezou con novelas polic\u00edacas; o protagonista era un personaxe chamado Selb (xogo de palabras en alem\u00e1n co significado de \"eu mesmo\"); a s\u00faa primeura novela chamou \"Selbs Justiz\". Con \"Die gordische Schleife\" ga\u00f1ou o premio Glauser en 1989.\nEn 1995 publicou \"Der Vorleser\", novela parcialmente autobiogr\u00e1fica sobre un adolescente que vive un romance cunha muller adulta, cuxo pasado logo se ver\u00e1 que estivo vinculado aos crimes de guerra na Segunda guerra mundial. O libro converteuse nun \u00e9xito de vendas en Alema\u00f1a e no estranxeiro; foi traducida a unhas 40 linguas de todo o mundo. Ga\u00f1ou o premio Hans Fallada, o premio Welt, o premio italiano Grinzane Cavour, o franc\u00e9s Laure Bataillon e o Ehrengabe da Sociedade Heinrich Heine de D\u00fcsseldorf. En 2008 o director brit\u00e1nico Stephen Daldry realizou unha adaptaci\u00f3n ao cinema desta obra.\nEn 2000 publicou unha colecci\u00f3n de relatos intitulada \"Liebesfluchten\".\nTraduci\u00f3ns ao galego.\nA s\u00faa obra \"O retorno\", publicada orixinalmente en 2006, foi traducida ao galego por Patricia Bux\u00e1n e publicada en 2009 pola Editorial Galaxia, e integrada na colecci\u00f3n Biblioteca Compostela de Narrativa Europea.\nA editorial Hugin e Munin publicou en 2020 \"O lector\", traducida por David A. \u00c1lvarez Mart\u00ednez."}
{"id": "510652", "revid": "23204", "url": "https://gl.wikipedia.org/wiki?curid=510652", "title": "Imperio de Ghana", "text": "O Imperio de Ghana (750-1068) estaba localizado no que actualmente \u00e9 o sueste de Mauritania e a zona occidental de Mal\u00ed, ao sur do S\u00e1hara, no val medio do r\u00edo Senegal. Era co\u00f1ecido co nome de Wagadu polos seus propios cidad\u00e1ns sonink\u00e9, mais os europeos e os \u00e1rabes cham\u00e1rono Imperio de Ghana polo t\u00edtulo do seu rei, \"ghana\", que significa \"rei guerreiro\". \"Wagadu\" significa \"terra de raba\u00f1os\" (waga = raba\u00f1o, du = terra).\nOrixe.\nO reino de Ghana xurdiu a partir dos relativamente pequenos asentamentos agr\u00edcolas e pastorais do s\u00e9culo IV na rexi\u00f3n co\u00f1ecida como Awkar. Arredor dos anos 750 a 800 un pobo de lingua mand\u00e9, co\u00f1ecido como os sonink\u00e9, unido baixo Majan Dyabe Cisse ou Dinga Cisse, o primeiro rei guerreiro, dominou Awkar. Os sonink\u00e9 foron logo os fundadores do imperio de Ghana que a partir do s\u00e9culo VIII controlou o comercio transahariano. Os ghanas conquistaron numerosas cidades e anexaron territorios veci\u00f1os. O seu apoxeo chegou nos s\u00e9culos IX e X.\nA\u00ednda que as tradici\u00f3ns orais falan sobre todo dos sonink\u00e9 de Wagadu, ao parecer, outros sonink\u00e9 formaron outros reinos prestixiosos na rexi\u00f3n, como Kaarta, Gajaaga e Gidimaxa. Cada un destes reinos era gobernado polo \u201ctunka\u201d ou rei, o \u00fanico que era o \u201cpropietario ou mestre da forza\u201d ou do poder, o \u201cfankama\u201d. Crese que varios reinos que xurdiron nesta parte de \u00c1frica tralos procesos de centralizaci\u00f3n pol\u00edtica desencadeados polos dr\u00e1sticos cambios econ\u00f3micos ocorridos durante o s\u00e9culo VIII nas rexi\u00f3ns do Sahel e do S\u00e1hara. Foi a \u00e9poca da introduci\u00f3n do camelo e da forma de vida \u00e1rabe na rexi\u00f3n e dunha revoluci\u00f3n comercial baseada nos env\u00edos de ouro, marfil e sal cara a \u00c1frica do Norte, Oriente Medio e Europa a cambio de variadas mercador\u00edas. Ao enriquecerse o Imperio de Ghana o comercio transahariano puido expandirse e ga\u00f1ar o control de importantes rutas comerciais.\nOs primeiros escritos que mencionan o reino d\u00e9bense a comerciantes sanhaja do s\u00e9culo VIII. M\u00e1is informaci\u00f3n prov\u00e9n de comerciantes de al-Andalus que visitaban o pa\u00eds e dos almor\u00e1bides, que invadiron o reino a partir do s\u00e9culo XI. O estudoso cordob\u00e9s Abu Abdullah al-Bakri compilou as historias sobre as viaxes a Ghana e deu unha detallada descrici\u00f3n do reino en 1067, \u00e9poca en que o ex\u00e9rcito imperial ti\u00f1a 200\u00a0000 soldados e 40\u00a0000 arqueiros.ref&gt;Soninkara.org&lt;/ref&gt; O culto ao emperador era obrigatorio. Ao morrer era enterrado nunha gran tumba baixo unha c\u00fapula e suced\u00edao o fillo m\u00e1is vello da s\u00faa irm\u00e1 m\u00e1is vella. A relixi\u00f3n centr\u00e1base na adoraci\u00f3n de Bida, unha serpe m\u00edtica do r\u00edo N\u00edxer.\nKumbi Saleh.\nA capital foi constru\u00edda en Kumbi Saleh ao bordo do S\u00e1hara. A maior\u00eda das casas eran de madeira e barro pero a clase alta viv\u00eda en casas de pedra e de madeira. Na pr\u00e1ctica hab\u00eda d\u00faas cidades separadas por uns 10 quil\u00f3metros poboados densamente polos comerciantes.\nA secci\u00f3n m\u00e1is grande cham\u00e1base El-Ghaba e estaba protexida por unha muralla de pedra dentro da cal estaba o centro pol\u00edtico e relixioso. Al\u00ed atop\u00e1banse o palacio imperial e os bosques de \u00e1rbores sagrados empregados nos rituais relixiosos dos sonink\u00e9. Constru\u00eduse despois unha mesquita para os funcionarios musulm\u00e1ns.\nA outra secci\u00f3n da cidade era a comercial, poboada por numerosos comerciantes \u00e1rabes e b\u00e9rberes que constru\u00edron unha ducia de mesquitas. Os ghanas toleraron a difusi\u00f3n do islam a\u00ednda que nunca se converteron, como si ocorreu cos gobernantes de Takrur no que hoxe \u00e9 o Senegal.\nDecadencia e conquista.\nContra 1059, o crecemento da poboaci\u00f3n chocou coa expansi\u00f3n do deserto cara ao sur, co que as importaci\u00f3ns de alimentos medraron. O crecente poder dos almor\u00e1bides permitiulles atacar Ghana en 1062, acaudillados polo xeneral Abu Bakr Ibn Umar, que cercou a capital en 1067. O reino resistiu m\u00e1is de dez anos gobernado por Ghana Bassi e o seu sucesor Ghana Tunka Menin, cun ex\u00e9rcito de douscentos mil homes. Finalmente, en 1076, Abu Bakr ibn Umar conquistou a capital e forzou os seus habitantes a convert\u00e9rense ao islam. A dominaci\u00f3n almor\u00e1bide, non obstante, non sobreviviu \u00e1 morte de Abu Bakr en 1087. Os sonink\u00e9 retomaron o control da rexi\u00f3n, pero co seu poder debilitado.\nEn 1140, o pobo sosso do reino Kaniaga, radicalmente antimusulm\u00e1n, conquistou gran parte do antigo imperio. Diara Kante apoderouse de Kumbi Saleh en 1180 e estableceu a dinast\u00eda diarisso. O seu fillo Soumaoro Kante sucedeuno en 1203 e obrigou o pobo a pagarlle tributos.\nEn 1230, Maghan Sundiata, o pr\u00edncipe da rexi\u00f3n de Kangaba, ao suroeste do actual Mal\u00ed, encabezou unha rebeli\u00f3n en favor do emperador mand\u00e9 de Mal\u00ed, Sundiata Ke\u00efta, contra o goberno sosso. Ghana Soumaba Cisse, vasalo de Sosso. Despois da derrota de Soumaoro na batalla de Kirina en 1235, o novo goberno en Kumbi Saleh declarouse aliado do Imperio de Mal\u00ed, ao que pasou a pertencer a partir de 1240.\nGhana actual.\nA Ghana contempor\u00e1nea nomeada en honra do antigo imperio non coincide co seu territorio. Segundo as lendas tradicionais, os sobreviventes do imperio migraron ata a actual Ghana, cuxos poboadores co\u00f1ec\u00edan como comerciantes de ouro."}
{"id": "510653", "revid": "47401", "url": "https://gl.wikipedia.org/wiki?curid=510653", "title": "Imperio do Ghana", "text": ""}
{"id": "510654", "revid": "47401", "url": "https://gl.wikipedia.org/wiki?curid=510654", "title": "Reino de Ghana", "text": ""}
{"id": "510655", "revid": "47401", "url": "https://gl.wikipedia.org/wiki?curid=510655", "title": "Imperio de Gana", "text": ""}
{"id": "510656", "revid": "139101", "url": "https://gl.wikipedia.org/wiki?curid=510656", "title": "Motorola", "text": "Motorola Mobility LLC, comercializada como Motorola, \u00e9 unha empresa estadounidense de telecomunicaci\u00f3ns e electr\u00f3nica, filial do conglomerado tecnol\u00f3xico chin\u00e9s Lenovo. A compa\u00f1\u00eda fabrica principalmente tel\u00e9fonos intelixentes e outros dispositivos m\u00f3biles que executan o sistema operativo Android.\nEn 2011, Motorola Inc. foi dividida en d\u00faas firmas independentes unha da outra. Motorola Mobility naceu como spin-off co que fose o brazo de Motorola en materia de tel\u00e9fonos, mentres que Motorola Solutions ficou coa parte de equipos como servidores e redes de telecomunicaci\u00f3n despois do renomeamento do nome orixinal. Por iso, o sucesor legal directo de Motorola \u00e9 Motorola Solutions. \nA Motorola orixinal foi fundada en 1928 en Chicago por Paul V. Galvin e o seu irm\u00e1n Joseph cando adquiren o negocio dun eliminador de bater\u00edas, por quebra da Stewart Battery Co., e crean a Galvin Manufacturing Corporation con s\u00f3 cinco empregados e un patrimonio de 565 d\u00f3lares en efectivo, 750 d\u00f3lares en ferramentas e un dese\u00f1o para o primeiro produto da compa\u00f1\u00eda: un eliminador de bater\u00edas. O nome \"Motorola\" foi adoptado en 1947, mais foi utilizado como marca comercial dende que en 1930 desenvolve a primeira radio para autom\u00f3bil.\nEn agosto de 2011, foi adquirida por Google por unha cifra aproximada de 12.500 mill\u00f3ns de d\u00f3lares. Debido \u00e1s perdas econ\u00f3micas, o 29 de xaneiro de 2014 Google vendeuna \u00e1 compa\u00f1\u00eda chinesa Lenovo por 2.910 mill\u00f3ns de d\u00f3lares."}
{"id": "510657", "revid": "23204", "url": "https://gl.wikipedia.org/wiki?curid=510657", "title": "Segestria florentina", "text": "Segestria florentina \u00e9 a meirande ara\u00f1a europea da familia Segestriidae. As femias poden chegar a medir 14-22 mm de longo, e os machos, algo m\u00e1is pequenos como en moitos ar\u00e1cnidos, pos\u00fae quel\u00edceros en forma de navalla de gran tama\u00f1o de cor verde \"el\u00e9ctrico\", adoitando medir uns 10-15 mm. Esta especie \u00e9 m\u00e1is escura ca outras do seu mesmo x\u00e9nero.\nComportamento.\nDe comportamento semellante \u00e1 ara\u00f1a lobo, a s\u00faa t\u00e9cnica de caza consiste na construci\u00f3n de ara\u00f1eiras tubulares en fendas de muros por cuxa abertura sae a ara\u00f1a por sorpresa para cazar insectos desprevidos. Alim\u00e9ntase de avespas, abellas e todo insecto que caia na s\u00faa ara\u00f1eira en forma de funil.\nDistribuci\u00f3n.\nDe orixe mediterr\u00e1nea, introduciuse de maneira accidental nalgunhas illas do Atl\u00e1ntico, na Arxentina e Australia entre outros."}
{"id": "510661", "revid": "23204", "url": "https://gl.wikipedia.org/wiki?curid=510661", "title": "Laos nos Xogos Ol\u00edmpicos", "text": "Laos participou por vez primeira nos Xogos Ol\u00edmpicos en 1980, e dende ent\u00f3n participou en cada edici\u00f3n dos Xogos de Ver\u00e1n, ag\u00e1s en 1984. O pa\u00eds nunca competiu nos Xogos Ol\u00edmpicos de Inverno e tampouco ga\u00f1ou unha medalla ol\u00edmpica.\nO Comit\u00e9 Ol\u00edmpico Nacional de Laos foi formado en 1975 e oficialmente reco\u00f1ecido polo Comit\u00e9 Ol\u00edmpico Internacional en 1979."}
{"id": "510664", "revid": "89787", "url": "https://gl.wikipedia.org/wiki?curid=510664", "title": "Motorola DynaTAC", "text": "O tel\u00e9fono m\u00f3bil Motorola DynaTAC 8000X foi desenvolto no ano 1983 por Motorola, sendo o primeiro tel\u00e9fono m\u00f3bil do mundo sost\u00edbel cunha man e foi posto \u00e1 venda o 13 de marzo do mesmo ano. Pesaba 800 gramos e med\u00eda 33 por 4,5 por 8,9 cent\u00edmetros. Na data de sa\u00edda ao mercado do produto, custaba 3.995 d\u00f3lares estadounidenses e a s\u00faa bater\u00eda ti\u00f1a unicamente a autonom\u00eda dunha hora en conversaci\u00f3n. Un ano m\u00e1is tarde (1984) 300.000 persoas compraran o terminal. Este primeiro paso da revoluci\u00f3n m\u00f3bil veu da man de Rudy Krolopp.\nA Serie DynaTAC foi sucedida pola Serie MicroTAC en 1989, e esta \u00e1 s\u00faa vez pola Serie StarTAC. \"TAC\" era unha de abreviatura de \"Total Area Coverage\" nas tres series.\nDescrici\u00f3n.\nA serie DynaTAC 8, Classic, Classic II, Ultra Classic e Ultra Classic II ti\u00f1a unha pantalla que usaba LED de 7 segmentos vermellos; a serie DynaTAC International, LED verdes, e a DynaTAC 6000 XL usaba unha pantalla fluorescente sen carga. Estas pantallas limitaban severamente a informaci\u00f3n que pod\u00edan amosar. A bater\u00eda permit\u00eda unha chamada de ata s\u00f3 60 minutos, despois do cal era necesario recargar o tel\u00e9fono (10 horas nun cargador lento ou unha hora nun cargador r\u00e1pido), que se vend\u00eda como un accesorio separado. O 6000 XL, a\u00ednda que conservaba o nome de DynaTAC, non ti\u00f1a ningunha relaci\u00f3n coa serie DynaTAC 8000, xa que era un tel\u00e9fono transport\u00e1bel destinado a ser instalado nun veh\u00edculo.\nAdemais do t\u00edpico teclado num\u00e9rico (keypad) telef\u00f3nico, ti\u00f1a nove teclas especiais, situadas debaixo deste:\nModelos.\nAmerica series (anal\u00f3xico)\nInternational series (GSM)"}
{"id": "510666", "revid": "23204", "url": "https://gl.wikipedia.org/wiki?curid=510666", "title": "Isabelle Rapin", "text": "Isabelle Juliette Martha Rapin, nada en Lausana o 4 de decembro de 1927-Rhinebeck e finada o 24 de maio de 2017, foi unha profesora de Neurolox\u00eda e Pediatr\u00eda na Escola de Medicina Albert Einstein, na cidade de Nova York. Durante d\u00e9cadas foi unha dos principais referentes no \u00e1mbito do autismo e socia da Academia Americana de Neurolox\u00eda.\nTraxectoria.\nRapin naceu en Lausana, Su\u00edza. A s\u00faa nai era de Connecticut e o seu pai era su\u00edzo. Desde nena foi unha \u00e1vida lectora e unha nena scout; asistiu a colexios de nenas entre os 9 e os 19 anos. Rodeada por unha familia cient\u00edfica, decidiu converterse en m\u00e9dico antes de cumprir os 10 anos. \nComezou os seus estudos na facultade de medicina da Universidade de Lausana en 1946,nunha clase de 100 estudantes dos cales s\u00f3 unha ducia eran mulleres. Decidiu converterse en neur\u00f3loga pedi\u00e1trica en 1951 despois de pasar 12 semanas no Hospital da Piti\u00e9-Salp\u00eatri\u00e8re e no \"H\u00f4pital deas Enfants Malades\" en Par\u00eds. Cando se graduou na facultade de medicina en Lausana en 1952 hab\u00eda pouco traballo remunerados en Su\u00edza, polo que postulou \u00e1 Universidade de Harvard, Universidade de Yale, Universidade Johns Hopkins e o Hospital Bellevue nos Estados Unidos. Emigrou aos Estados Unidos en 1953 despois de que lle ofrecesen un posto de pediatr\u00eda no Hospital Bellevue. En 1955 recibiu o seu t\u00edtulo de doutora cando a s\u00faa tese foi publicada nos Arquivos su\u00edzos de Neurolox\u00eda e Psiquiatr\u00eda.\nCo\u00f1eceu ao seu marido Harold Oaklander en 1958 e contraeu matrimonio en 1959. O seu marido acabou o seu doutoramento na Universidade de Columbia, pero sabendo que ela non deixar\u00eda a Escola de Medicina de Albert Einstein, aceptou un traballo menos prestixioso para permanecer preto dela.\nCarreira.\nRapin ingresou na especialidade de pediatr\u00eda no Hospital Bellevue en Nova York e completou a s\u00faa residencia en neurolox\u00eda no Instituto de Neurolox\u00eda do Hospital Presbiteriano de Columbia, onde tam\u00e9n tivo unha bolsa de investigaci\u00f3n durante un ano. Ingresou na Universidade de Albert Einstein en 1958 e xubilouse en 2012 aos 84 anos de idade. \nRapin afirmou que o seu interese nos trastornos da linguaxe e o autismo aumentou coa incorporaci\u00f3n de Dr. Doris A. Allen ao Hospital Einstein, xa que acumulaba experiencia no campo da Psicoling\u00fc\u00edstica, a Psicolox\u00eda e os trastornos da linguaxe. Despois de avaliar a centenares de nenos autistas, detectou que un terzo das consultas de proxenitores con nenos autistas que presentan regresi\u00f3ns conductuais e ling\u00fc\u00edsticas merecen unha investigaci\u00f3n biol\u00f3xica.\"\nRapin axudou a fundar a Sociedade de Neurolox\u00eda Infantil e a Asociaci\u00f3n Internacional de Neurolox\u00eda Infantil. No Hospital Einstein fundou o Programa de Servizo e Investigaci\u00f3n de Neurolox\u00eda Infantil.\nParticipou nos consellos da Sociedade de Neurolox\u00eda Infantil, a Academia Americana de Neurolox\u00eda e a Sociedade Internacional de Neuropsicolox\u00eda.\nPremios e reco\u00f1ecementos.\nThe Boston Globe dixo en1992 que Rapin era \"unha especialista en enfermidades neurol\u00f3xicas infant\u00eds, que descubriu enfermidades e ademais foi unha autoridade no \u00e1mbito do autismo. The New York Times dixo: \"considerada por moitos como a dama do autismo, a Dra. Rapin investiu d\u00e9cadas na investigaci\u00f3n desta discapacidade.\"\nA Escola de Medicina Albert Einstein afirmou que Rapin era \"unha l\u00edder no campo da neurolox\u00eda infantil...autora de diferentes descubrimentos no campo dos trastornos neuroxen\u00e9ticos infant\u00eds, inclu\u00edndo o entendemento do autismo. Ademais de ser co\u00f1ecida como 'a nai do autismo', tam\u00e9n foi denominada como unha 'celebridade no seu campo de investigaci\u00f3n' e sempre a 'luz que gu\u00eda'.\" Para honrar a Rapin, Einstein estableceu en 2012 unha conferencia anual sobre desordes comunicacionais. Segundo o seu colega o Dr. Mark Mehler, \"ela \u00e9 unha experta mundial no campo das desordes comunicacionais pedi\u00e1tricos, e durante a s\u00faa carreira tam\u00e9n definiu e refinou o noso entendemento do campo enteiro.\" En 2006 Einstein celebrou un simposio internacional en honra a Rapin.\nOs premios e reco\u00f1ecementos a Rapin incl\u00faen:"}
{"id": "510667", "revid": "101399", "url": "https://gl.wikipedia.org/wiki?curid=510667", "title": "Xulio Sim\u00f3n", "text": "Xulio Sim\u00f3n R\u00faa, nado en Rioxo\u00e1n (Valonga, Pol) o 23 de setembro de 1956, \u00e9 un investigador, profesor e escritor galego.\nTraxectoria.\n\u00c9 profesor de EXB pola Escola de Maxisterio de Lugo e ten unha licenciatura en filolox\u00eda pola Universidade de Barcelona. No 1985, realizou o Curso de Lingua e Cultura Portuguesa na facultade de Letras da Universidade de Lisboa. No 1990 participou no Curso \u201cDidactique du Fran\u00e7ais Langue Etrang\u00e8re\u201d, na Universit\u00e9 de Paris III Sorbonne Nouvelle. Foi profesor colaborador da Xunta de Galicia no Curso de Iniciaci\u00f3n en Lingua Galega celebrado en Par\u00eds no 1990\n\u00c9 colaborador dende hai anos coa Asociaci\u00f3n Cultural Rosal\u00eda de Castro de Cornell\u00e1 (Barcelona), tanto na s\u00faa revista \"L\u00faa Nova\" como no programa radiof\u00f3nico \"Sempre en Galicia\" que comezou a sa\u00edr en antena no 1986 en Radio Cornell\u00e1. Colabora tam\u00e9n co Certame Internacional de Poes\u00eda en Lingua Galega Rosal\u00eda de Castro que v\u00e9n realizando a Asociaci\u00f3n, formando parte do xurado.\nA partir da d\u00e9cada de 1980 creou unha base de datos da literatura galega xunto coa portuguesa, catal\u00e1, espa\u00f1ola e a universal que abrangue do 1850 ao 2004, que se publicou como unha wiki co nome de Xulipedia."}
{"id": "510668", "revid": "5863", "url": "https://gl.wikipedia.org/wiki?curid=510668", "title": "Carme Torras Gen\u00eds", "text": ""}
{"id": "510669", "revid": "5863", "url": "https://gl.wikipedia.org/wiki?curid=510669", "title": "Mar\u00eda \u00c1ngela Nieto Toledano", "text": ""}
{"id": "510672", "revid": "1131", "url": "https://gl.wikipedia.org/wiki?curid=510672", "title": "Illa de Medal", "text": ""}
{"id": "510673", "revid": "43337", "url": "https://gl.wikipedia.org/wiki?curid=510673", "title": "Songs of Leonard Cohen", "text": "Songs of Leonard Cohen \u00e9 o primeiro \u00e1lbum do cantantautor canadense Leonard Cohen, publicado o 27 de decemnbro de 1967 a trav\u00e9s de Columbia Records. \nAlcanzou n\u00famero 83 no \"Billboard\" 200, conseguindo a certificaci\u00f3n de ouro nos Estados Unidos en 1989, e o n\u00famero 13 na lista de \u00e9xitos do Reino Unido, permanecendo case un ano e un medio nela."}
{"id": "510674", "revid": "98629", "url": "https://gl.wikipedia.org/wiki?curid=510674", "title": "Richmal Crompton", "text": "Richmal Crompton Lamburn (Bury, Lancashire, 15 de novembro de 1890 \u2013 Farnborough, 11 de xaneiro de 1969) foi unha escritora inglesa, especializada en libros infant\u00eds e narraci\u00f3ns de terror.\nTraxectoria.\nFoi a segunda filla do reverendo anglicano Edward John Sewell Lamburn, pastor protestante e mestre da escola parroquial, e da s\u00faa esposa Clara Crompton. O seu irm\u00e1n m\u00e1is vello, chamado John Battersby Crompton Lamburn, foi tam\u00e9n escritor baixo o pseud\u00f3nimo de John Lambourne, e l\u00e9mbraselle principalmente pola s\u00faa novela de fantas\u00eda \"The Kingdom That Was\" (1931).\nRichmal Crompton acudiu \u00e1 escola para fillas de cl\u00e9rigos anglicanos \"St. Elphin' s School\" e ga\u00f1ou unha bolsa para realizar estudos cl\u00e1sicos de lat\u00edn e de grego no \"Royal Holloway College\", en Londres, onde se graduou en Ciencias Cl\u00e1sicas. Formou parte do movemento sufraxista do seu tempo e volveu a \"St. Elphin' s\" en 1914 para ensinar cultura e autores cl\u00e1sicos ata 1917. Con 27 anos marchou \u00e1 \"Bromley High School,\" ao sur de Londres, como profesora da mesma materia ata 1923, cando, contraendo poliomielite, quedou sen o uso da perna dereita. A partir de ent\u00f3n deixou o ensino, usou bast\u00f3n e dedicouse exclusivamente a escribir no seu tempo de lecer. En 1919 creara xa o seu personaxe m\u00e1is famoso: \"William Brown\", Guillermo Brown, protagonista de trinta e oito libros de relatos infant\u00eds que conforman a saga \"Guillermo o traveso\", que escribiu ata a s\u00faa morte. Con todo, tam\u00e9n escribiu non menos de corenta e unha novelas para adultos e nove libros de relatos non xuven\u00eds. Non casou, nunca nin tivo fillos, a\u00ednda que foi ao parecer unha excelente t\u00eda para os seus sobri\u00f1os. Aos corenta anos, sufriu cancro de mama e f\u00edxose unha mastectom\u00eda. \nMalia as s\u00faas discapacidades, durante a segunda guerra mundial ofreceuse como voluntaria para o Servizo de Bombeiros. \nMorreu con 78 anos no ano 1969 dun ataque ao coraz\u00f3n no hospital \"Farnborough\". Crompton enfermara a noite anterior de cami\u00f1o a casa despois de visitar a casa da s\u00faa sobri\u00f1a en \"Chelsfield\", \"Kent\". Ao sentirse mal durante a noite Crompton telefonou aos seus amigos \u00e1 ma\u00f1\u00e1 seguinte e foi trasladada ao hospital, onde morreu unha hora despois de ser trasladada.\nAs aventuras de Guillermo.\nAs aventuras de Guillermo \u00e9 a obra con maior reco\u00f1ecemento de Richmal Crompton. Tr\u00e1tase dunha longa saga de libros, completou 39 libros dentro deste universo, que te\u00f1en como personaxe central a Guillermo Brown. A saga tivo moito \u00e9xito non seu tempo, chegando a vender doce mill\u00f3ns de exemplares s\u00f3 en Gran Breta\u00f1a. Tr\u00e1tanse de relatos divertidos, que chegan ao p\u00fablico infantil e adulto por igual grazas \u00e1 iron\u00eda que acompa\u00f1a cada historia. Os protagonistas indiscutibles son Guillermo e o seu grupo de amigos, \"Os Proscritos\": Enrique, Pelirrojo, Douglas e o can \"de raza revolta\" Jumble. Pero a lista de personaxes \u00e9 ben longa, destacando outras moitas: a nena Juanita, \u00fanica debilidade de Guillermo respecto ao sexo feminino (se descontamos \u00e1 s\u00faa nai); o neno Huberto Lane coma o seu antagonista infantil durante toda a serie; a se\u00f1ora Bott... Cada libro est\u00e1 composto dunha serie de historias curtas, respectando cada historia unha estrutura aut\u00f3noma e completa en si mesma, pero facendo referencias continuas entre elas, de forma que mante\u00f1en un f\u00edo argumental e toda a seria acada un conxunto homox\u00e9neo. A a autora incorpora unha divertida, intelixente e minuciosa descrici\u00f3n da sociedade da \u00e9poca, visi\u00f3n que ademais vai incorporando, a medida que avanza a serie, diferentes elementos hist\u00f3ricos dun xeito moi ben conseguido. Iso si, curiosamente, durante os 38 volumes e pese a que ese avance do contexto hist\u00f3rico abarca varios anos (entre outras cousas enm\u00e1rcase o inicio e o fin da segunda guerra mundial) os protagonistas mante\u00f1en a s\u00faa mesma idade durante toda a saga.\nOutras obras.\nAdemais da serie de Guillermo, Richmal Crompton escribiu unha serie infantil breve (\"Jimmi)\" e outras obras para adultos, eminentemente de terror.\nObras para adultos.\nDa s\u00faa obra para adultos en Espa\u00f1a foi traducida e publicada unicamente a colecci\u00f3n de contos de fantasmas \"Bruma\" (1928) e a novela de terror \"A morada maligna\" (1926).\nA serie de Guillermo.\nEdici\u00f3n orixinal en ingl\u00e9s.\nForon publicados un total de 38 libros da serie:\nAdemais, no ano 1948 publicouse \"Just William's Luck\", \u00fanica novela da serie que non est\u00e1 composta de relatos curtos sen\u00f3n que un \u00fanico relato completa o volume. Segue in\u00e9dita en Espa\u00f1a. A serie das Aventuras de Guillermo completouse cunha serie de emisi\u00f3ns sonoras da BBC, todas elas in\u00e9ditas en Espa\u00f1a:"}
{"id": "510675", "revid": "89787", "url": "https://gl.wikipedia.org/wiki?curid=510675", "title": "Gran Premio de Bahrain de 2020", "text": "O Gran Premio de Bahrain de 2020 (oficialmente co\u00f1ecido como 2020 Formula 1 Gulf Air Bahrain Grand Prix) foi unha carreira de F\u00f3rmula Un que se celebrou o 29 de novembro de 2020 no Circu\u00edto Internacional de Bahrain en Sakhir, Bahrain. A carreira foi a d\u00e9cimo quinta rolda da tempada de F\u00f3rmula Un e marca a d\u00e9cimo sexta vez que se celebra o Gran Premio de Bahrain como parte do Campionato Mundial de F\u00f3rmula Un.\nPr\u00e1ctica.\nA primeira das d\u00faas sesi\u00f3ns de adestramento tivo lugar o venres en condici\u00f3ns de luz di\u00farna pouco representativas, e viu a Lewis Hamilton logarar* o mellor tempo co Mercedes seguido do seu compa\u00f1eiro de equipo Valtteri Bottas e do piloto de Racing Point Sergio P\u00e9rez. \nHamilton tam\u00e9n encabezou a segunda sesi\u00f3n, esta vez con Max Verstappen de Red Bull Racing na segunda posici\u00f3n, e Bottas terceiro. A segunda sesi\u00f3n viu d\u00faas veces a bandeira vermella, a primeira vez foi por un accidente de Alexander Albon que sa\u00eduse na curva final na que o piloto de Red Bull sa\u00edu ileso e a segunda por culpa dun can que andaba pola pista O can sa\u00edu ileso do circu\u00edto, logrando escapar por un oco nun dos postos dos comisarios de carreira. \nAlbon recibiu un novo chasis para o resto do evento despois do seu accidente en FP2. \nVerstappen foi o m\u00e1is r\u00e1pido na terceira (e \u00faltima) sesi\u00f3n de adestramentos do s\u00e1bado clasific\u00e1ndose por diante de Hamilton e Bottas. \nCarreira.\nNa primeira volta, Romain Grosjean chocou con Daniil Kvyat na recta despois da 3\u00ba curva, provocando que o seu coche rebotase nunha barreira \u00e1 beira da pista. O impacto provocou que o coche de Grosjean se partise \u00e1 metade e estalase en chamas. Grosjean puido escapar dos restos sen axuda e foi retirado inmediatamente polo coche sanitario. Alan van der Merwe, o piloto do coche m\u00e9dico, dixo que Grosjean parec\u00eda sufrir queimaduras leves nas mans e nos nocellos e unha costela rota. Cando reiniciouse a carreira, Kvyat chocou con Lance Stroll e o coche Racing Point deste \u00faltimo piloto quedou do rev\u00e9s."}
{"id": "510676", "revid": "54334", "url": "https://gl.wikipedia.org/wiki?curid=510676", "title": "Jos\u00e9 Rodr\u00edguez Dom\u00ednguez", "text": "Jos\u00e9 Rodr\u00edguez Dom\u00ednguez, nado en Gondomar o 11 de agosto de 1957, \u00e9 un xogador, dirixente e historiador dos birlos celtas. O seu palmar\u00e9s nas distintas categor\u00edas da disciplina abrangue 12 t\u00edtulos galegos, 9 espa\u00f1ois e 7 intercontinentais dende o ano 1991. \u00c9 o \u00fanico deportista espa\u00f1ol dos birlos con participaci\u00f3ns nos oito torneos intercontinentais celebrados, integrando tanto equipos da Federaci\u00f3n Galega como da Federaci\u00f3n Espa\u00f1ola. \nTraxectoria.\nMembro fundador do Club San Vicente de Ma\u00f1ufe (Gondomar) en 1978 na que ocupa diversos cargos ao longo dos \u00faltimos 30 anos. Preside a devandita entidade de birlos dende o ano 2018. Formou parte dunha asociaci\u00f3n veci\u00f1al de birlos no Val Mi\u00f1or que pulou dende 1978 na regularizaci\u00f3n deste deporte principalmente no rexistro oficiais dos clubs ante os distintos organismos oficiais. Desde 1990 a maior\u00eda destes clubs obter\u00e1n a legalizaci\u00f3n e posterior unificaci\u00f3n a trav\u00e9s da Federaci\u00f3n Galega de Birlos. Nesta etapa ter\u00e1 a responsabilidade de redactar o primeiro regulamente de birlos Celta, que obter\u00e1 aprobaci\u00f3n da asemblea da federaci\u00f3n galega. Nesta entidade federativa ocupou a vicepresidencia entre os anos 1991 e 2000. Neste per\u00edodo participou da organizaci\u00f3n do primeiro torneo de birlos interrexional Celta celebrado na localidade de Tineo (Asturias) e no que participaron xogadores de Asturias, Cantabria, Galicia e a Comunidade de Madrid.\nEn 1992, a trav\u00e9s da Secretar\u00eda Xeral para o deporte da Xunta de Galicia e das federaci\u00f3ns espa\u00f1ola e galega de birlos, coordina a participaci\u00f3n da selecci\u00f3n galega de birlos celta no campionato de xogos tradicionais de deportes aut\u00f3ctonos (deportes de exhibici\u00f3n) nos Xogos Ol\u00edmpicos de 1992, disputados en Barcelona, e na que todas as comunidades espa\u00f1olas participaron cos seus xogos tradicionais, correspondentes a Galicia birlos as\u00ed como trai\u00f1eiras.\nEn 1995, organiza e coordina xunto cos presidentes dos centros \"Valle Mi\u00f1or\" en Buenos Aires (Arxentina) e Montevideo (Uruguai), participando tam\u00e9n no primeiro torneo Intercontinental de Birlos Celta celebrado en febreiro dese mesmo ano nos centros sociais que ambos clubs te\u00f1en en Am\u00e9rica do Sur.. Nese ano naceu oficialmente o campionato intercontinental e dez anos despois (2005), tivo a s\u00faa continuidade anual, ata 2009, alternando a participaci\u00f3n en Galicia e Suram\u00e9rica, realiz\u00e1ndose de novo en 2012 en Suram\u00e9rica; en 2016 no Val Mi\u00f1or para volver a Suram\u00e9rica en 2018.\nFoi o \u00fanico xogador espa\u00f1ol en participar en todos eses torneos intercontinentais, formando parte do equipo da Federaci\u00f3n Espa\u00f1ola ou da selecci\u00f3n Galega. Desde 1991 participa nos diferentes campionatos e torneos oficiais organizados polas federaci\u00f3ns de birlos galega e espa\u00f1ola tanto a nivel rexional, nacional e internacional.\nDende 2016, \u00e9 membro da asemblea xeral da Federaci\u00f3n Espa\u00f1ola de Bolos."}
{"id": "510677", "revid": "85894", "url": "https://gl.wikipedia.org/wiki?curid=510677", "title": "Henri Seyrig", "text": "Henri Arnold Seyrig, nado o 10 de novembro de 1895 en H\u00e9ricourt, Alto Saona, e finado o 21 de xaneiro de 1973 en Neuch\u00e2tel, Su\u00edza, foi un arque\u00f3logo e numism\u00e1tico franc\u00e9s.\nFoi membro da \"Acad\u00e9mie des inscriptions et belles-lettres\", e \u00e9 co\u00f1ecido fundamentalmente por ter ocupado o posto de director xeral de Antig\u00fcidades de Siria e o L\u00edbano no per\u00edodo de soberan\u00eda francesa, e posteriormente por ter creado o Instituto Franc\u00e9s de Arqueolox\u00eda do Pr\u00f3ximo Oriente, que dirixiu ata 1967, cando se xubilou.\nEstivo casado con Hermine de Saussure (1901-1984), tataraneta de Horace B\u00e9n\u00e9dict de Saussure. A s\u00faa filla foi a actriz Delphine Seyrig e o seu fillo o compositor de m\u00fasica cinematogr\u00e1fica Francis Seyrig.\nTraxectoria.\nHenri Seyrig era membro dunha familia de industriais alsaciana e su\u00edza que profesaba a fe calvinista; fillo de Abel Seyrig, garda forestal, e de Julia Lacroix. Aos seus tres anos, a familia instalouse en Mulhouse, onde recibiu a educaci\u00f3n primaria e aprendeu alem\u00e1n. \nNo curso 1913-1914 estudou na Universidade de Oxford, mais tivo que deter os seus estudos por mor da s\u00faa participaci\u00f3n na primeira guerra mundial na fronte de Verd\u00fan, que o fixo merecedor da Cruz de Guerra; posteriormente interveu tam\u00e9n co ex\u00e9rcito franc\u00e9s de Oriente en Tesal\u00f3nica. \nLogo do armisticio, Seyrig continuou os estudos cl\u00e1sicos e graduouse na Universidade Sorbona, e baixo a direcci\u00f3n de Victor B\u00e9rard con quen preparou unha memoria de licenciatura sobre a Casa Hom\u00e9rica. En 1922 acadou acreditaci\u00f3n para impartir de gram\u00e1tica e linguas cl\u00e1sicas e tam\u00e9n aprobou o ingreso nas Escola Francesa de Atenas, onde colleu amizade con Fernand Chapouthier. Os seguintes anos pasounos en Grecia, primeiro como cient\u00edfico (1922-1928) e posteriormente como secretario xeral desa instituci\u00f3n (1928).\nA s\u00faa carreira sufriu un punto de inflexi\u00f3n en 1929, cando Ren\u00e9 Dussaud, o pai da arqueolox\u00eda siria, o recomendou para o posto de director xeral de Antig\u00fcidades de Siria e do L\u00edbano en Beirut, baixo mandato franc\u00e9s. Seyring converteuse nun dos principais reorganziadores da investigaci\u00f3n arqueol\u00f3xica en Siria, primeiro desde ese posto (1929-1941) e m\u00e1is tarde como director do Instituto Franc\u00e9s de Arqueolox\u00eda do Pr\u00f3ximo Oriente -IFAPO- (1946-1960 e 1962-1967).\nEntre 1942 e 1945 foi agregado cultural da Francia libre nos Estados Unidos, e entre 1945 e 1965 foi profesor na Universidade de Par\u00eds.\nO seu labor como arque\u00f3logo foi cada vez m\u00e1is co\u00f1ecido e o seu nome \"ligouse \u00e1s grandes obras arqueol\u00f3xicas\". As\u00ed as cousas, foi nomeado como director dos Museos de Francia e da Escola do Louvre (1960-1962) por Andr\u00e9 Malraux, daquela ministro de Cultura. \nHenri Seyrig mantivo contactos con numerosas figuras da cultura e da arte contempor\u00e1neas, como Henri Matisse, Fernand L\u00e9ger, Joan Mir\u00f3, Aim\u00e9 C\u00e9saire, Andr\u00e9 Breton e, sinaladamente, Le Corbusier.\nIngresou na \"Acad\u00e9mie des Inscriptions et Belles-Lettres\", en 1933 como membro correspondente e en 1952 como membro pleno, e na Academia Brit\u00e1nica en 1955, como membro correspondente. Ademais, foi nomeado Doutor Honoris Causa pola Universidade Yale.\nSeyrig chegou a conformar unha importante colecci\u00f3n de selos de chumbo bizantinos, que agora se atopa no Gabinete de Moedas e Medallas da Biblioteca Nacional de Francia, en Par\u00eds. Algunhas antig\u00fcidades da s\u00faa posesi\u00f3n foron doadas ao Museo Louvre de Par\u00eds.\nPublicaci\u00f3ns.\nSeyrig foi un autor prol\u00edfico de artigos nas revistas arqueol\u00f3xicas e numism\u00e1ticas m\u00e1is sobranceiras do seu tempo. Sali\u00e9ntanse aqu\u00ed algunhas das s\u00faas monograf\u00edas m\u00e1is relevantes:"}
{"id": "510678", "revid": "65337", "url": "https://gl.wikipedia.org/wiki?curid=510678", "title": "Henri Arnold Seyrig", "text": " #REDIRECCI\u00d3N Henri Seyrig"}
{"id": "510679", "revid": "65337", "url": "https://gl.wikipedia.org/wiki?curid=510679", "title": "Henri A. Seyrig", "text": " #REDIRECCI\u00d3N Henri Seyrig"}
{"id": "510680", "revid": "65337", "url": "https://gl.wikipedia.org/wiki?curid=510680", "title": "H. Seyrig", "text": " #REDIRECCI\u00d3N Henri Seyrig"}
{"id": "510681", "revid": "65337", "url": "https://gl.wikipedia.org/wiki?curid=510681", "title": "H. A. Seyrig", "text": " #REDIRECCI\u00d3N Henri Seyrig"}
{"id": "510682", "revid": "65337", "url": "https://gl.wikipedia.org/wiki?curid=510682", "title": "Seyrig, H.", "text": " #REDIRECCI\u00d3N Henri Seyrig"}
{"id": "510683", "revid": "65337", "url": "https://gl.wikipedia.org/wiki?curid=510683", "title": "Seyrig, H. A.", "text": " #REDIRECCI\u00d3N Henri Seyrig"}
{"id": "510689", "revid": "1131", "url": "https://gl.wikipedia.org/wiki?curid=510689", "title": "Avante LGBT+", "text": "Avante LGBT+ (Anteriormente Avante LGTB e Avante LGBT) \u00e9 unha organizaci\u00f3n galega conformada por persoas l\u00e9sbicas, gays, bisexuais, trans, e outras diversidades, que defenden os dereitos do colectivo LGBT+. Esta organizaci\u00f3n, de ideolox\u00eda nacionalista, feminista e anticapitalista, foi fundada en Santiago de Compostela o 27 de setembro de 2017 ap\u00f3s dunha asemblea aberta \u00e1 que asistiron preto de 100 persoas e que tivo lugar na Facultade de Filosof\u00eda da Universidade de Santiago de Compostela. \nNo ano 2018 Avante LGBT+ atravesou un proceso de expansi\u00f3n territorial que culminar\u00eda coa s\u00faa Asemblea Nacional Constitu\u00ednte. Esta xuntanza tivo lugar na Casa do Matadoiro, en Santiago de Compostela, o d\u00eda 27 de outubro. Nesta asemblea foron escollidas por votaci\u00f3n 6 persoas que pasar\u00edan a conformar a coordinadora nacional, \u00f3rgano executivo ao que posteriormente se engadir\u00edan 6 integrantes m\u00e1is en representaci\u00f3n das localidades con presenza da organizaci\u00f3n a esa altura: Santiago de Compostela, Vigo, Ferrol, Lugo, A Coru\u00f1a, e Pontevedra. Ademais, o pleno da asemblea tomou a decisi\u00f3n de mudar o nome da organizaci\u00f3n, de \"Avante LGTB\" como fora fundada, a \"Avante LGBT\", adoptando a orde internacional das siglas do colectivo no canto da orde preferida en Espa\u00f1a. Ser\u00eda na II Asemblea Nacional, celebrada o 7 de decembro do 2019 no local comarcal da Confederaci\u00f3n Intersindical Galega en Vigo, cando se adoptar\u00eda o nome actual da organizaci\u00f3n, Avante LGBT+, engadindo o \"+\" para representar as diversidades v\u00edtimas da cisheteronorma non recollidas no acr\u00f3nimo.\nA comezos do 2022 xurdiron as expansi\u00f3ns de Ourense e de Ver\u00edn, conformando as\u00ed un total de nove localidades."}
{"id": "510690", "revid": "4817", "url": "https://gl.wikipedia.org/wiki?curid=510690", "title": "Ofeq", "text": "Ofeq foi unha serie de sat\u00e9lites artificiais para demostraci\u00f3ns tecnol\u00f3xicas e de reco\u00f1ecemento de Israel.\nCaracter\u00edsticas.\nOs sat\u00e9lites Ofeq son sat\u00e9lites de demostraci\u00f3n tecnol\u00f3xica e de reco\u00f1ecemento de Israel. Os dous primeiros foron os primeiros sat\u00e9ites enviados ao espazo por Israel como sat\u00e9lites de proba. As seguintes unidades adic\u00e1ronse a reco\u00f1ecemento \u00f3ptico e electr\u00f3nico.\nOfeq 1 e 2.\nOfeq 1, denominado orixinalmente Oz 1, foi lanzado o 19 de setembro de 1988 desde a base Palmachim da Forza A\u00e9rea en Israel e converteu ao pa\u00eds na oitava naci\u00f3n en lograr po\u00f1er un sat\u00e9lite en \u00f3rbita polos seus propios medios. O sat\u00e9lite estabiliz\u00e1base mediante xiro e ti\u00f1a forma de prisma octogonal irregular alimentado por c\u00e9lulas solares que recubr\u00edan a s\u00faa superficie. Debido a restricci\u00f3ns xeogr\u00e1ficas o sat\u00e9lite foi enviado a unha \u00f3rbita retr\u00f3grada. Reentrou na atmosfera terrestre o 14 de xaneiro de 1989. Ofeq 2 era similar a Ofeq 1 e foi lanzado o 3 de abril de 1990, reentrando na atmosfera o 9 de xullo de 1990. Ambos sat\u00e9lites ti\u00f1an unha masa de cerca de 160 kg e foron lanzados con foguetes nativos Shavit.\nOfeq 3 e 4.\nOfeq 3 e 4 formaron a primeira xeraci\u00f3n de sat\u00e9lites esp\u00eda israel\u00eds. Foron lanzados respectivamente o 5 de abril de 1995 e o 23 de xaneiro de 1998, con este \u00faltimo non chegando a \u00f3rbita por problemas no seu foguete. Foron dese\u00f1ados para obter informaci\u00f3n dos pa\u00edses veci\u00f1os de Israel e ao igual que Ofeq 1 e 2 foron lanzados a \u00f3rbitas retr\u00f3gradas. A s\u00faa masa rondaba os 190 kg.\nOfeq 5, 6, 7 e 9.\nOfeq 5, 6, 7 e 9 formaron a segunda xeraci\u00f3n de sat\u00e9lites esp\u00eda de Israel. Eran versi\u00f3ns melloradas dos Ofeq 3 e 4 e tam\u00e9n estaban adicados a recompilar informaci\u00f3n da contorna de Israel. Foron lanzados entre 2002 e 2010, con Ofeq 6 non chegando a \u00f3rbita por problemas co seu lanzador Shavit.\nOfeq 8 e 10.\nOfeq 8 e 10, tam\u00e9n denominados TECSAR 1 e TECSAR 2, foron os primeiros sat\u00e9lites de reco\u00f1ecemento israel\u00eds en usar radar de apertura sint\u00e9tica. Ofeq 8 foi lanzado o 21 de xaneiro de 2008 a bordo dun foguete indio PSLV-CA e Ofeq 9 foi enviado ao espazo o 9 de abril de 2014 a bordo dun Shavit 2.\nOfeq 11 e 16.\nOfeq 11 e 16 son unha serie mellorada de sat\u00e9lites de reco\u00f1ecemento \u00f3ptico israel\u00eds baseados no bus OPSAT-3000, derivado dos sat\u00e9lites TECSAR (Ofeq 8 e 10). Ofeq 11 foi posto en \u00f3rbita o 13 de setembro de 2016 mentres que Ofeq 16 o foi o 6 de xullo de 2020. Ambos usaron foguetes Shavit 2."}
{"id": "510691", "revid": "72012", "url": "https://gl.wikipedia.org/wiki?curid=510691", "title": "Oz 1", "text": ""}
{"id": "510692", "revid": "72012", "url": "https://gl.wikipedia.org/wiki?curid=510692", "title": "Oz 2", "text": ""}
{"id": "510693", "revid": "72012", "url": "https://gl.wikipedia.org/wiki?curid=510693", "title": "Ofeq 1", "text": ""}
{"id": "510694", "revid": "72012", "url": "https://gl.wikipedia.org/wiki?curid=510694", "title": "Ofeq 2", "text": ""}
{"id": "510695", "revid": "72012", "url": "https://gl.wikipedia.org/wiki?curid=510695", "title": "Ofeq 3", "text": ""}
{"id": "510696", "revid": "72012", "url": "https://gl.wikipedia.org/wiki?curid=510696", "title": "Ofeq 4", "text": ""}
{"id": "510697", "revid": "72012", "url": "https://gl.wikipedia.org/wiki?curid=510697", "title": "Ofeq 5", "text": ""}
{"id": "510698", "revid": "72012", "url": "https://gl.wikipedia.org/wiki?curid=510698", "title": "Ofeq 6", "text": ""}
{"id": "510699", "revid": "72012", "url": "https://gl.wikipedia.org/wiki?curid=510699", "title": "Ofeq 7", "text": ""}
{"id": "510700", "revid": "72012", "url": "https://gl.wikipedia.org/wiki?curid=510700", "title": "Ofeq 8", "text": ""}
{"id": "510701", "revid": "72012", "url": "https://gl.wikipedia.org/wiki?curid=510701", "title": "Ofeq 9", "text": ""}
{"id": "510702", "revid": "72012", "url": "https://gl.wikipedia.org/wiki?curid=510702", "title": "Ofeq 10", "text": ""}
{"id": "510703", "revid": "72012", "url": "https://gl.wikipedia.org/wiki?curid=510703", "title": "Ofeq 11", "text": ""}
{"id": "510704", "revid": "72012", "url": "https://gl.wikipedia.org/wiki?curid=510704", "title": "Ofeq 16", "text": ""}
{"id": "510705", "revid": "72012", "url": "https://gl.wikipedia.org/wiki?curid=510705", "title": "TECSAR 1", "text": ""}
{"id": "510706", "revid": "72012", "url": "https://gl.wikipedia.org/wiki?curid=510706", "title": "TECSAR 2", "text": ""}
{"id": "510707", "revid": "72012", "url": "https://gl.wikipedia.org/wiki?curid=510707", "title": "OFO 1", "text": ""}
{"id": "510708", "revid": "98629", "url": "https://gl.wikipedia.org/wiki?curid=510708", "title": "Citation (filme)", "text": "Citation \u00e9 un filme nixeriano de 2020 dirixido por Kunle Afolayan, escrito por Tunde Babalola e protagonizado por Jimmy Jean-Louis, Temi Otedola e Bukunmi Oluwashina.\nSinopse.\nO filme conta a historia dunha estudante que denuncia os intentos de violaci\u00f3n do seu profesor universitario, e c\u00e9ntrase na reacci\u00f3n da instituci\u00f3n universitaria \u00e1s s\u00faas acusaci\u00f3ns."}
{"id": "510710", "revid": "75439", "url": "https://gl.wikipedia.org/wiki?curid=510710", "title": "Myanmar nos Xogos Ol\u00edmpicos", "text": "Myanmar participou por vez primeira nos Xogos Ol\u00edmpicos en 1948, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n, ag\u00e1s nos Xogos de 1976. O pa\u00eds nunca participou nos Xogos Ol\u00edmpicos de Inverno. Antes dos Xogos de 1992, o pa\u00eds competiu co nome de Birmania. Ning\u00fan deportista birmano conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico Nacional de Myanmar foi creado en 1947 e reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "510712", "revid": "23204", "url": "https://gl.wikipedia.org/wiki?curid=510712", "title": "Maldivas nos Xogos Ol\u00edmpicos", "text": "As Maldivas participaron por vez primeira nos Xogos Ol\u00edmpicos en 1988, e dende ent\u00f3n competiron en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca participou nos Xogos Ol\u00edmpicos de Inverno.\nNing\u00fan deportista maldivano conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico Nacional das Maldivas foi creado en 1985 e reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "510715", "revid": "23204", "url": "https://gl.wikipedia.org/wiki?curid=510715", "title": "Kuwait nos Xogos Ol\u00edmpicos", "text": "Kuwait participou por vez primeira nos Xogos Ol\u00edmpicos en 1968, e dende ent\u00f3n participou na maior\u00eda dos Xogos de Ver\u00e1n. O pa\u00eds conseguiu tres medallas ol\u00edmpicas, todas elas de bronce, en probas de tiro. O tirador Fehaid Al-Deehani ga\u00f1ou unha medalla de ouro, mais como un deportista independente nos Xogos Ol\u00edmpicos de 2016."}
{"id": "510717", "revid": "23204", "url": "https://gl.wikipedia.org/wiki?curid=510717", "title": "Tailandia nos Xogos Ol\u00edmpicos", "text": "Tailandia participou por vez primeira nos Xogos Ol\u00edmpicos en 1952, e dende ent\u00f3n enviou deportistas para competir en cada edici\u00f3n dos Xogos de Ver\u00e1n, ag\u00e1s en 1980, cando se uniu ao boicot liderado polos Estados Unidos. Tailandia tam\u00e9n participou nos Xogos Ol\u00edmpicos de Inverno dende 2002."}
{"id": "510719", "revid": "23204", "url": "https://gl.wikipedia.org/wiki?curid=510719", "title": "Sri Lanka nos Xogos Ol\u00edmpicos", "text": "Sri Lanka participou por vez primeira nos Xogos Ol\u00edmpicos en 1948, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1976. O pa\u00eds nunca competiu nos Xogos Ol\u00edmpicos de Inverno.\nOs deportistas de Sri Lanka ga\u00f1aron un total de d\u00faas medallas ol\u00edmpicas, as d\u00faas de prata, en probas de atletismo."}
{"id": "510721", "revid": "26585", "url": "https://gl.wikipedia.org/wiki?curid=510721", "title": "Tempada 2004 do Campionato de Galicia de Monta\u00f1a", "text": "A tempada 2004 foi a 25\u00aa edici\u00f3n do Campionato de Galicia de Monta\u00f1a. Comezou o 25 de abril coa VII Subida a Taboada e rematou o 10 de outubro na V Subida \u00e1 Escusa. O campi\u00f3n foi Nonito G\u00f3mez, ga\u00f1ando o seu cuarto t\u00edtulo consecutivo."}
{"id": "510723", "revid": "839", "url": "https://gl.wikipedia.org/wiki?curid=510723", "title": "Ivan Garufaloff", "text": ""}
{"id": "510724", "revid": "23204", "url": "https://gl.wikipedia.org/wiki?curid=510724", "title": "Antlia", "text": ""}
{"id": "510725", "revid": "89787", "url": "https://gl.wikipedia.org/wiki?curid=510725", "title": "Qatar nos Xogos Ol\u00edmpicos", "text": "Qatar participou por vez primeira nos Xogos Ol\u00edmpicos en 1984, e dende ent\u00f3n competiu en cada edici\u00f3n dos Xogos de Ver\u00e1n. O pa\u00eds nunca competiu nos Xogos Ol\u00edmpicos de Inverno. Os deportistas de Qatar ga\u00f1aron un total de oito medallas, d\u00faas de ouro, unha de prata e cinco de bronce.\nO Comit\u00e9 Ol\u00edmpico de Qatar foi formado en 1979 e reco\u00f1ecido polo COI en 1980."}
{"id": "510732", "revid": "89787", "url": "https://gl.wikipedia.org/wiki?curid=510732", "title": "Charles Seltman", "text": "Charles Theodore Seltman, nado o 4 de agosto de 1886 en Paddington, Londres, e finado o 28 de xu\u00f1o de 1957 en Cambridge, foi un historiador da arte e numism\u00e1tico ingl\u00e9s especializado na Idade Antiga.\nTraxectoria.\nCharles Seltman proced\u00eda dunha familia escocesa procedente de Edimburgo; era fillo de Ernest John Seltman e de Barbara Smith Watson. O seu pai iniciouno xa de neno no interese pola cultura e a numism\u00e1tica da Antiga Grecia. \nRecibiu a s\u00faa educaci\u00f3n primaria na escola Berkhamsted, vinculada \u00e1 igrexa anglicana, e posteriormente, durante a primeira guerra mundial combateu en Francia, no rexemento Suffolk de infantar\u00eda. \nO 6 de xu\u00f1o de 1917 casou con Isabel May Griffiths Dane (1893-1935), sobri\u00f1a de Louis Dane, un alto funcionario da administraci\u00f3n colonial brit\u00e1nica na India. \nEn 1918 ingresou no \"Queen's College\", da Universidade de Cambridge, onde fixo os estudos de Historia, con especialidade en Arqueolox\u00eda, dos que se graduou en 1922. O curso seguinte continuou a s\u00faa formaci\u00f3n na Escola Brit\u00e1nica de Atenas e en 1925 acadou o seu grao de mestrado en Cambridge, baixo a direcci\u00f3n de William Ridgeway e Arthur Berbard Cook.\nEn 1926 comezou a impartir docencia de Estudos Cl\u00e1sicos no \"Queens' College\", da Universidade de Cambridge, e nos anos seguintes participou en varias expedici\u00f3ns arqueol\u00f3xicas.\nNo curso 1929-1930 trasladouse aos Estados Unidos para impartir clases no \"Archaeological Institute of America\", en Boston, e o ano seguinte foi profesor no \"Oberlin College\", en Ohio. De volta a Europa, a s\u00faa estad\u00eda como profesor de \"Coll\u00e8ge de France\" conclu\u00edu en 1940 por mor da invasi\u00f3n Nazi. \nAo seu regreso a Inglaterra organizou varias exposici\u00f3ns, entre elas para a \"Royal Academy\" (1942) e para a \"Burlington House\" (1946).\nSeltman \u00e9 co\u00f1ecido pola s\u00faa tese de que as sociedades autoritarias producen arte abstracta, en tanto que as sociedades libres producen arte figurativa, postulada no seu artigo \"Art and Society\", publicado en 1953.\nA s\u00faa muller est\u00e1 soterrada no cemiterio da parroquia da Ascensi\u00f3n, en Cambridge. Pola contra, logo do seu falecemento en Cambridge o 28 de xu\u00f1o de 1957, Charles Seltman foi cremado nesa localidade o 1 de xullo e, consonte a s\u00faa vontade expresa, as s\u00faas cinzas foron esparexidas polo Mediterr\u00e1neo nas proximidades de Mallorca.\nPublicaci\u00f3ns.\nCharles Seltmann publicou numerosos artigos nas revistas de historia, arte e numism\u00e1tica da s\u00faa \u00e9poca, as\u00ed como un bo n\u00famero de traballos monogr\u00e1ficos."}
{"id": "510733", "revid": "65337", "url": "https://gl.wikipedia.org/wiki?curid=510733", "title": "Charles Theodore Seltman", "text": ""}
{"id": "510734", "revid": "65337", "url": "https://gl.wikipedia.org/wiki?curid=510734", "title": "Charles T. Seltman", "text": ""}
{"id": "510735", "revid": "65337", "url": "https://gl.wikipedia.org/wiki?curid=510735", "title": "Seltman, C.", "text": ""}
{"id": "510736", "revid": "65337", "url": "https://gl.wikipedia.org/wiki?curid=510736", "title": "Seltman, C. T.", "text": ""}
{"id": "510741", "revid": "839", "url": "https://gl.wikipedia.org/wiki?curid=510741", "title": "Bulus al-Mauxi", "text": ""}
{"id": "510742", "revid": "23204", "url": "https://gl.wikipedia.org/wiki?curid=510742", "title": "Tati Moyano", "text": "Beatriz Moyano de Be\u00e7a, co\u00f1ecida como Tati Moyano, nada no Porri\u00f1o en 1977, \u00e9 unha xornalista galega.\nTraxectoria.\nLicenciouse en Filolox\u00eda Hisp\u00e1nica pola Universidade de Santiago de Compostela e en Xornalismo pola Universidade Europea de Madrid e posgraduouse en Comunicaci\u00f3n Audiovisual pola Universidade de Santiago de Compostela.\nNun inicio traballou nos informativos da TVG copresentando programas e conexi\u00f3ns en directo, logo como guionista na CTV e redactora en Mediapro para TVE e de novo en 2003 para a TVG.\nNa TVG levou o \"Telexornal noite\", \"Galicia noticias ser\u00e1n\", \"A revista\", \"Programas especiais\" e, en distintas temporadas, o \"Telexornal ser\u00e1n\". En 2020 o seu traballo na TVG \u00e9 de redactora de informativos."}
{"id": "510743", "revid": "25871", "url": "https://gl.wikipedia.org/wiki?curid=510743", "title": "Campionato de Galicia de Autocross", "text": "O Campionato de Galicia de Autocross \u00e9 a m\u00e1xima competici\u00f3n de autocross de Galicia. Cel\u00e9brase anualmente dende 1984, organizado pola Federaci\u00f3n Galega de Automobilismo. Disp\u00fatase en varias probas en circu\u00edtos ao longo do ano. O primeiro ga\u00f1ador foi \u00c1lvaro Blanco a bordo dun Seat 127 e o piloto que m\u00e1is veces ga\u00f1ou o certame \u00e9 Tino Iglesias, posuidor de seis t\u00edtulos.\nCircu\u00edtos.\nListaxe de circu\u00edtos que formaron parte do campionato:"}
{"id": "510747", "revid": "89787", "url": "https://gl.wikipedia.org/wiki?curid=510747", "title": "Wong Kar-wai", "text": "Wong Kar-Wai, nado en Shanghai o 17 de xullo de 1958, \u00e9 un director de cinema chin\u00e9s de Hong Kong.\nXuntamente con directores como Eddie Fong, Stanley Kwan e Clara Law, pertence ao movemento chamado Segunda Nova Onda do cinema de Hong Kong. Foi o primeiro chin\u00e9s a ga\u00f1ar o premio \u00e1 mellor direcci\u00f3n no Festival de Cannes.\nTraxectoria.\nPrimeiros anos.\nNado en Shanghai, foi bautizado co sobrenome de familia Wong, que v\u00e9n antes do prenome Kar-Wai, segundo a cultura chinesa. Mudouse cos seus pais a Hong Kong en 1963. Vindo da China continental e falando s\u00f3 mandar\u00edn de Shangai, a s\u00faa nai lev\u00e1bao con frecuencia a salas de cinema, como unha forma de acelerar a s\u00faa exposici\u00f3n ao dialecto canton\u00e9s falado en Hong Kong, que comezou a falar con fluidez a partir dos 13 anos.\nA mediados da d\u00e9cada de 1970 estudou dese\u00f1o gr\u00e1fico na Escola Polit\u00e9cnica de Hong Kong. Graduouse en 1980 e interesouse pola fotograf\u00eda, en particular polo traballo de Robert Frank, Henri Cartier-Bresson e Richard Avedon; matriculouse despois da s\u00faa formaci\u00f3n en 1980 nun programa de adestramento patrocinado pola canle Television Broadcasts Limited (HKTVB). Reco\u00f1ecido polo seu traballo inicial como asistente de produci\u00f3n dunha serie de xornais, progresou rapidamente para a escrita de gui\u00f3ns, principalmente para a popular telenovela \"Don't Look Now\" en 1981, e pasou a se dedicar unicamente a esa carreira. Deixou a HKTVB o ano seguinte para converterse en guionista a tempo completo para o cinema, escribindo gui\u00f3ns dos m\u00e1is variados x\u00e9neros, sempre cunha vea comercial, para as renomadas empresas de produci\u00f3n local The Wing Scope Co. e In-gear Film Production Company. Al\u00e9n de asinar os gui\u00f3ns dos filmes \"Rainbow\" (1982), \"Chase a Fortune\" (1985) e \"The Final Victory\" (1987), Wong Kar-Wai colaborou dalgunha forma en preto doutros cincuenta filmes, a\u00ednda que non sempre fose acreditado. Durante ese per\u00edodo, encontrou no director de \"The Final Victory\" Patrick Tam un mentor que lle presentou o traballo do escritor arxentino Manuel Puig, que inlfu\u00edu a Wong Kar-Wai, particularmente pola narrativa fragment\u00e1ria de \"Boquitas pintadas\".\nCarreira cinematogr\u00e1fica.\nMentres traballaba en \"The Final Victory\", Wong Kar-Wai preparaba a s\u00faa estrea como director de cinema, o filme polic\u00edaco \"Wong Gok Ka Moon\". A\u00ednda que gardaba semellanza con obras comerciais baseadas nas artes marciais do cinema de Hong Kong, a primeira longametraxe do cineasta rexistraba un estilo visual propio e fac\u00eda tributo ao filme \"Qu\u00e9rote, Nova Iorque\", de Martin Scorsese. Lanzado en 1988, \"Wong Gok Ka Moon\" foi unha sensaci\u00f3n no circu\u00edto local e posibilitou que Kar-wai se centrase na direcci\u00f3n cinematogr\u00e1fica.\nEn 1990, Wong Kar-wai realizou a s\u00faa segunda longametraxe, \"A Fei Zheng Chuan\". A\u00ednda que foi un fracaso comercial que custou moito di\u00f1eiro para a produtora, o filme recibiu eloxios da cr\u00edtica e os seus primeiros premios internacionais, al\u00e9n de presentar algunhas das caracter\u00edsticas que se tornar\u00edan en marca rexistrada do estilo do director como o enfoque en personaxes melanc\u00f3licas e desaxustadas, atormentadas polos recordoss, con historias tortuosas, contadas sobre un fondo de bandas sonoras elaboradas.&lt;ref name=\"GAZZOLA/2008\"&gt;&lt;/ref&gt; No mesmo per\u00edodo e ao lado do seu colega de direcci\u00f3n Jeff Lau, fundou a Jet Tone Films, a s\u00faa propia produtora, co obxectivo de ter total control sobre os seus proxectos e facer filmes \u00e1 s\u00faa maneira.&lt;ref name=\"RAYNS/2000\"&gt;&lt;/ref&gt;\nA primeira produci\u00f3n da Jet Tone Films foi \"Dung Che Sai Duk\", que Wong Kar-wai comezou a traballar en 1992. Este \u00e9pico wuxia levoulle preto de dous anos de filmaci\u00f3ns no deserto de Gobi e mill\u00f3ns de d\u00f3lares. O cansazo causado pola longa produci\u00f3n e o elevado custo da obra levouno a rodar, nun intervalo da posproduci\u00f3n de \"Dung Che Sai Duk\", un filme paralelo, \"Chung Hing Sam Lam\", de baixo orzamento e menos esforzo creativo que foi filmado e montado en s\u00f3 tres meses e que se estreou pouco antes da conclusi\u00f3n de \"Dung Che Sai Duk\", en 1994. Al\u00e9n de lle render reco\u00f1ecemento internacional, especialmente en Europa e nos Estados Unidos, \"Chung Hing Sam Lam\" representou un escape do cineasta, que o axudou a finalizar o seu filme \u00e9pico meses despois, a\u00ednda que non fose reco\u00f1ecido na \u00e9poca como un \u00e9xito comercial nin de cr\u00edtica.\nEn 1995, estreou \"Duo Luo Tian Shi\", que orixinalmente foi concibido xunto ao proceso de produci\u00f3n de \"Chung Hing Sam Lam\", mais acabou desmembrado nun filme propio. Dous anos m\u00e1is tarde, estreou \"Chun Gwong Cha Sit\", a s\u00faa sexta longametraxe e que lle proporcionou o premio \u00e1 mellor direcci\u00f3n no Festival de Cannes. Wong Kar-wai consolidouse como un autor reco\u00f1ecido pola cr\u00edtica cos seus dous filmes seguintes, \"Fa Yeung Nin Wa\" e \"2046\", lanzados respectivamente en 2000 e 2004. Tam\u00e9n dirixiu un dos tres segmentos do filme \"Eros\", 2004, e dous anos despois foi convidado para presidir o xurado do Festival de Cannes, sendo o primeiro director chin\u00e9s que o fixo.\nEn 2007, foi estreado \"My Blueberry Nights\", a s\u00faa novena longametraxe e primeiro realizado integramente en lingua inglesa, que foi protagonizado pola cantante Norah Jones. En 2013, finalizou \"Yi dai zong shi\", baseado na vida do mestre de kung fu Yip Man."}
{"id": "510748", "revid": "47401", "url": "https://gl.wikipedia.org/wiki?curid=510748", "title": "Wong Kar-Wai", "text": ""}
{"id": "510750", "revid": "23204", "url": "https://gl.wikipedia.org/wiki?curid=510750", "title": "Paquist\u00e1n nos Xogos Ol\u00edmpicos", "text": "Paquist\u00e1n participou por vez primeira nos Xogos Ol\u00edmpicos en 1948, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1980, cando se uniu ao boicot liderado polos Estados Unidos."}
{"id": "510751", "revid": "5863", "url": "https://gl.wikipedia.org/wiki?curid=510751", "title": "Dolores Bouz\u00f3n", "text": "Dolores Bouz\u00f3n, finada en Santiago de Compostela o 13 de xaneiro de 2005, foi unha presentadora de televisi\u00f3n galega.\nTraxectoria.\nBouz\u00f3n traballou en Ondas Galicia e posteriormente foi a primeira persoa que apareceu na Televisi\u00f3n de Galicia. Nesa canle tam\u00e9n presentou galas e foi reporteira de informativos. Presentou o programa \"Esto \u00e9 noticia\" e \"De todo coraz\u00f3n\". Para este programa creou a personaxe de \"Lola Coraz\u00f3n\", que chegou a ter un programa propio."}
{"id": "510752", "revid": "47401", "url": "https://gl.wikipedia.org/wiki?curid=510752", "title": "Universidade de Roma La Sapienza", "text": "A Universidade de Roma La Sapienza (en ) \u00e9 unha instituci\u00f3n de ensino superior localizada en Roma. \u00c9 unha das m\u00e1is antigas e maiores universidades do mundo en n\u00famero de estudantes, tendo m\u00e1is de 110\u00a0000. Tam\u00e9n \u00e9 co\u00f1ecida como Universidade de Roma I.\nCo\u00f1ecida antigamente como Universit\u00e0 degli Studi di Roma \"La Sapienza\", \u00e9 unha das maiores universidades europeas e unha das m\u00e1is antigas do mundo, fundada en 1303. La Sapienza \u00e9 unha das universidades m\u00e1is prestixiosas de Italia e do mundo, e adoita aparecer no primeiro posto da clasificaci\u00f3n nacional e do sur de Europa. En 2018 foi considerada a primeira do mundo en estudos cl\u00e1sicos e de historia antiga.\nHistoria.\nO s\u00e9culo XIV hab\u00eda en Roma diversas instituci\u00f3ns escol\u00e1sticas, sen que calquera delas fose reco\u00f1ecida oficialmente pola Igrexa e, ao mesmo tempo, fose externa \u00e1 Igrexa. Por medio da bula \"In Supraemae Praeminentia Dignitatis\" do papa Bonifacio VIII, o 20 de abril de 1303 naceu a primeira universidade romana, a \"Studium Urbis\". O financiamento chegou por unha nova taxa sobre o vi\u00f1o estranxeiro e por contribuci\u00f3ns de nobres romanos. O di\u00f1eiro empregouse para comprar o palacio onde hoxe se atopa a igrexa de Santo Ivo, dentro do campus da universidade. A\u00ednda que permanecese pechada durante o pontificado de Clemente VII, os papas seguintes fixeron retomar a actividade de ensino e investigaci\u00f3n, promovendo o xurdimento de novas c\u00e1tedras. No s\u00e9culo XVII constru\u00eduse a nova sede, ordenada por Alexandre VII.\nTras sucesivas reformas, durante o per\u00edodo de transici\u00f3n dos Estados Pontificios ao reino de Italia pu\u00eddose verificar unha progresiva laicizaci\u00f3n da universidade. En 1870, deixou finalmente de ser unha universidade pontificia e converteuse na universidade da capital de Italia. A Xunta Provisional do primeiro goberno (1870) enmarcou a universidade na nova lexislaci\u00f3n nacional.\nLa Sapienza experimentou diversas crises, en especial coa primeira guerra mundial e co inicio do fascismo. Os docentes deb\u00edan xurar lealdade ao \"Duce\" e os que o rexeitaron perderon a c\u00e1tedra. A pesar de todas as crises, en 1935 inaugurouse a nova cidade universitaria, obra do arquitecto Marcello Piacentini.\nDende ent\u00f3n a Universidade de Roma La Sapienza foise reafirmando continuamente como de m\u00e1is importante instituci\u00f3n do sistema universitario italiano."}
{"id": "510753", "revid": "15490", "url": "https://gl.wikipedia.org/wiki?curid=510753", "title": "Carmen Arnold-Biucchi", "text": "Carmen Arnold-Biucchi, nada en Lugano, cant\u00f3n de Tesino, \u00e9 unha arque\u00f3loga e numism\u00e1tica su\u00edza, afincada nos EEUU e vinculada \u00e1 \"American Numismatic Society\".\nTraxectoria.\nArnold-Biucchi estudou Arqueolox\u00eda Cl\u00e1sica na Universidade de Friburgo, onde acadou o seu grao de mestrado en 1971 e o seu doutoramento en 1976, baixo a direcci\u00f3n de Lilly Kahil, cunha tese acerca das terracotas chipriotas, cuxa preparaci\u00f3n a obrigou a pasar estad\u00edas en Heidelberg, Alema\u00f1a. \nO seu interese pola numism\u00e1tica xurdiulle durante un seminario en Friburgo impartido por Herbert Cahn.\nEntre 1974 e 1977 formou parte do equipo de numism\u00e1ticos que se encargaron da elaboraci\u00f3n do \"Lexicon Iconographicum Mythologiae Classicae\" (LIMC), en Basilea, no que se encargou da iconograf\u00eda numism\u00e1tica. Este proxecto levouna a desprazarse aos EEUU, para traballar no \"LIMC US Center\", da Universidade Rutgers, de Nova Jersey.\nEn Nova York, Carmen Arnold-Biucchi accedeu en 1982 ao posto de conservadora axudante de moeda da Antiga Roma e da Antiga Roma na \"American Numismatic Society (ANS)\", e en 1989 foi nomeada conservadora de moeda da Antiga Grecia. Na ANS, compaxinou este labor co de profesora nos seus seminarios de ver\u00e1n desde 1982 ata 1999. \nAs\u00ed mesmo, foi profesora adxunta na Universidade Columbia (1995-1999), no \"Bryn Mawr College\", de Pensilvania (2000) e na Universidade da Cidade de Nova York (2001), e profesora visitante en diversas instituci\u00f3ns europeas, como a Universidade de Padua (1993) ou a Sorbona, en Par\u00eds (2007). Desde 2002 \u00e9 profesora de Numism\u00e1tica na Universidade Harvard, onde tam\u00e9n desempe\u00f1a o papel de conservadora, foi a primeira, da colecci\u00f3n de moedas antigas do \"Harvard Art Museum;\" cargo do cal se retirou en 2019.\nEn 2003 foi elixida membro do Consello Internacional de Numism\u00e1tica, organismo do que foi secretaria ata 2009 e presidenta entre ese ano e 2015. En tal condici\u00f3n, encargouse da organizaci\u00f3n do XV Congreso Internacional de Numism\u00e1tica, que tivo lugar en Taormina, Sicilia, en 2015.\nPublicaci\u00f3ns.\nCarmen Arnold-Biucchi \u00e9 autora de ducias de artigos publicados en diversas revistas cient\u00edficas sobre historia e numism\u00e1tica. Esta \u00e9 unha selecci\u00f3n dos seus traballos monogr\u00e1ficos m\u00e1is significativos:"}
{"id": "510754", "revid": "47401", "url": "https://gl.wikipedia.org/wiki?curid=510754", "title": "Universidade Sapienza de Roma", "text": ""}
{"id": "510755", "revid": "45576", "url": "https://gl.wikipedia.org/wiki?curid=510755", "title": "Alpine F1 Team", "text": "Alpine F1 Team \u00e9 un equipo de carreiras de automobilismo programado para debutar nas carreiras no Campionato do Mundo de F\u00f3rmula 1 de usando o nome de construtor \"Alpine\". Esp\u00e9rase que o equipo, con sede en Enstone, Reino Unido, compita cunha licenza francesa. Actualmente chamado Renault F1 Team e propiedade da compa\u00f1\u00eda francesa de automoci\u00f3n Groupe Renault, o equipo cambiou o nome para o 2021 para promover a marca de veh\u00edculos deportivos de Renault, Alpine, e continuara sendo o equipo oficial de Renault. \nOrixes.\nO equipo ten unha longa historia, competiu por primeira vez na F\u00f3rmula Un en como Toleman, cando o equipo ti\u00f1a a s\u00faa sede en Witney, Oxfordshire, Reino Unido. En , despois da s\u00faa compra por Benetton Group, foi renomeado e competiu como Benetton. Como Benetton, ga\u00f1ou o Campionato de construtores de e o seu piloto, Michael Schumacher, ga\u00f1ou dous Campionatos de Pilotos: e . Antes da tempada mudouse \u00e1 s\u00faa sede actual en Enstone, Reino Unido. Na tempada , Renault compra o equipo (por primeira vez), e na tempada o seu nome cambiouse por Renault F1 Team, e corr\u00eda como \"Renault\". Renault ga\u00f1ou o Campionato de Construtores en e e o seu piloto, Fernando Alonso ga\u00f1ou o Campionato de Pilotos neses mesmos dous anos. En Lotus Cars incorporouse como patrocinador, e o nome do equipo cambiou a Lotus Renault GP, a\u00ednda que seguiu a competir como \"Renault\" nesa tempada. En 2012 Genii Capital ti\u00f1a unha participaci\u00f3n maioritaria no equipo e desde ata o nome do equipo foi Lotus F1 Team, en honra ao seu socio de marca, e correu como \"Lotus\". A finais de 2015 Renault tomou o control do equipo por segunda vez, renomeando como Renault Sport Formula One Team. O equipo correu de novo como \"Renault\", desde , e esp\u00e9rase que contin\u00fae como tal ata o final da tempada .\nMarca Alpine.\nA participaci\u00f3n de Alpine na F\u00f3rmula Un pode remontarse \u00e1 tempada , cando se constru\u00edu o coche Alpine A350 Grand Prix, propulsado por un motor V8 Gordini. Non obstante, despois das probas iniciais con Mauro Bianchi en Zandvoort, o proxecto rematou cando se descubriu que o motor produc\u00eda ao redor de en comparaci\u00f3n cos 400 dos motores V8 de Cosworth. \nEn setembro de 2020, o Grupo Renault anunciou a s\u00faa intenci\u00f3n de usar \"Alpine\" como novo nome do equipo para promover a marca de autom\u00f3biles deportivos do grupo, Autom\u00f3biles Alpine e, polo tanto, o equipo pasar\u00e1 a ser co\u00f1ecido como \"Alpine F1 Team\".\nHistorial de carreiras.\ntempada 2021.\nAlpine contara co ex campi\u00f3n do mundo de F\u00f3rmula Un de Renault Fernando Alonso e Esteban Ocon pilotando para eles na s\u00faa tempada debut e deber\u00e1n usar motores Renault.\nNo GP de Hungr\u00eda, un accidente na primeira volta probocou a bandeira vermella. Despois do reinicio posterior, e a posterior parada en boxes de Lewis Hamilton, Ocon ga\u00f1ou o Gran Premio, o primeiro de Alpine. \ntempada 2022.\nEn xaneiro de 2022, o director do equipo, Marcin Budkowski, e o director non executivo, Alain Prost, renunciaron as s\u00faas funci\u00f3ns. Otmar Szafnauer, antes de Aston Martin F1 Team, anunciouse como o novo director do equipo no mesmo mes. O exsecretario xeral adxunto para o deporte da FIA, Bruno Famin, foi contratado como director executivo de Alpine en Viry-Ch\u00e2tillon, responsable do desenvolvemento da unidade de potencia. Famin tam\u00e9n levara previamente a Peugeot a tres vitorias consecutivas no Rally Dakar como xefe da s\u00faa divisi\u00f3n deportiva de 2016 a 2018, e a un triunfo nas 24 Horas de Le Mans en 2009 como xefe t\u00e9cnico do seu programa de resistencia. Oscar Piastri substitu\u00edu a Daniil Kvyat como piloto de probas. En febreiro de 2022, BWT converteuse no patrocinador principal do equipo, nun acordo destinado a impulsar a sustentabilidade.\nAlonso clasificouse segundo para o Gran Premio do Canad\u00e1, s\u00f3 por detr\u00e1s de Verstappen. Esta foi a s\u00faa mellor posici\u00f3n final desde o Gran Premio de Alema\u00f1a de 2012, a\u00ednda que sufriu un problema na carreira e quedou noveno.\ntempada 2023.\nAlonso fichou por Aston Martin para a tempada Alpine anunciou que Piastri substituir\u00eda a Alonso, Piastri negou inmediatamente ter un contrato para competir co equipo. O director do equipo Szafnauer criticou a Piastri, dicindo que Piastri deber\u00eda mostrar m\u00e1is lealdade a Alpine, e afirmou que Piastri estaba agradecido cando lle falaron da s\u00faa promoci\u00f3n na F1 antes do anuncio de Alpine. En setembro de 2022, unha audiencia da Xunta de Reco\u00f1ecemento de Contratos determinou que Alpine non ti\u00f1a un contrato con Piastri. Piastri pilotara para McLaren en 2023. Durante a fin de semana do Gran Premio do Xap\u00f3n de 2022, o equipo confirmou que Pierre Gasly asinou un contrato de varios anos con eles a partir de 2023.\nResultados completos na F\u00f3rmula 1.\n()Resultados en negra indican pole position; resultados en \"italica\" indican volta r\u00e1pida.\nMonoprazas.\nA seguinte galer\u00eda mostra os diferentes modelos que usou Alpine na F\u00f3rmula 1.\n(*) tempada en progreso."}
{"id": "510756", "revid": "65337", "url": "https://gl.wikipedia.org/wiki?curid=510756", "title": "C. Arnold-Biucchi", "text": ""}
{"id": "510757", "revid": "65337", "url": "https://gl.wikipedia.org/wiki?curid=510757", "title": "Arnold-Biucchi, Carmen", "text": ""}
{"id": "510758", "revid": "65337", "url": "https://gl.wikipedia.org/wiki?curid=510758", "title": "Arnold-Biucchi, C.", "text": ""}
{"id": "510770", "revid": "45576", "url": "https://gl.wikipedia.org/wiki?curid=510770", "title": "Aston Martin na F\u00f3rmula 1", "text": "Aston Martin \u00e9 un fabricante de autom\u00f3biles brit\u00e1nico que participou na F\u00f3rmula Un de varias formas. A compa\u00f1\u00eda participou por primeira vez na F\u00f3rmula 1 en onde estreou o chasis DBR4 usando o seu propio motor pero non logrou ning\u00fan punto. Seguiron a ter un mal rendemento durante a tempada de , sen conseguir ning\u00fan punto unha vez m\u00e1is. Como resultado, Aston Martin decidiu abandonar a F\u00f3rmula Un despois de 1960.\nUn cambio de marca comercial do Racing Point F1 Team deu lugar ao regreso do equipo como Aston Martin en , a\u00ednda que compite usando unidades de potencia Mercedes. O equipo, propiedade de Lawrence Stroll, ten a Fernando Alonso e Lance Stroll como pilotos de carreira na tempada . O equipo ten a s\u00faa sede en Silverstone.\nHistoria.\nDavid Brown Corporation (1959-1960).\nAston Martin entrou por primeira vez na F\u00f3rmula Un co DBR4, o seu primeiro coche de carreiras de rodas abertas. O DBR4 constru\u00eduse e probouse por primeira vez en 1957, pero non debutou na F\u00f3rmula 1 ata . Este atraso foi causado por que a compa\u00f1\u00eda priorizou o desenvolvemento do coche deportivo DBR1, que ga\u00f1ou as 24 Horas de Le Mans de 1959. No debut no campionato mundial do DBR4 no Gran Premio de Holanda, quedara obsoleto e loitou por manter o ritmo dos seus competidores, con Carroll Shelby e Roy Salvadori clasific\u00e1ndose 10\u00ba e 13\u00ba respectivamente de 15. Salvadori retirouse da carreira nas primeiras voltas cun fallo de motor, e o coche de Shelby sufriu a mesma sorte m\u00e1is tarde na carreira. \nA seguinte participaci\u00f3n do equipo chegou no Gran Premio de Gran Breta\u00f1a, onde Salvadori sorprendeu clasific\u00e1ndose no 2\u00ba posto. No inicio da carreira, unha das magneto de ignici\u00f3n de Shelby fallou, prexudicando o ritmo do seu coche. A segunda magneto fallou m\u00e1is tarde na carreira, provocando a s\u00faa retirada. Salvadori s\u00f3 puido aguantar o 6\u00ba posto, perdendo por pouco o \u00faltimo punto. No Gran Premio de Portugal, ambos coches evitaron problemas para rematar 6\u00ba e 8\u00ba pero a\u00ednda as\u00ed non conseguiron puntuar. A \u00faltima participaci\u00f3n da tempada de Aston Martin foi no Gran Premio de Italia onde ambos coches continuaron loitando, clasific\u00e1ndose s\u00f3 nos 17\u00ba e 19\u00ba postos. Durante a carreira, Salvadori acadou ata o 7\u00ba posto antes de sufrir un fallo no motor, mentres Shelby logrou chegar a meta para rematar 10\u00ba.\nAston Martin constru\u00edu o DBR5 para competir na tempada . O DBR5 base\u00e1base no seu predecesor, pero era m\u00e1is lixeiro e presentaba unha suspensi\u00f3n independente. Non obstante, o coche ti\u00f1a un motor pesado na parte dianteira e era regularmente superado polos coches con motor traseiro m\u00e1is com\u00fans. A primeira participaci\u00f3n da tempada do equipo chegou no Gran Premio de Holanda, pero o DBR5 a\u00ednda non estaba preparado para competir. Como resultado, s\u00f3 Salvadori participou na carreira, pilotando o DBR4 de reposto. S\u00f3 puido clasificarse 18\u00ba. A pesar de ter permitido comezar a carreira, os organizadores da carreira dixeron a Aston Martin que non se lles pagar\u00eda. Polo tanto, o equipo rexeitou comezar a carreira. Os DBR5 estaban listos para a seguinte carreira no Gran Premio do Reino Unido de 1960, con Salvadori e Maurice Trintignant participando. Salvadori retirouse da carreira con problemas de direcci\u00f3n e Trintignant s\u00f3 puido rematar no posto 11, a cinco voltas do l\u00edder. \nTras esta serie de malos resultados, e ao non conseguir o equipo nin un s\u00f3 punto no campionato, Aston Martin abandonou a F\u00f3rmula Un definitivamente despois do Gran Premio de Gran Breta\u00f1a para centrarse nas carreiras de coches deportivos.\nPotencial retorno e patrocinio (2010, 2016-2020).\nEn 2009, o presidente de Aston Martin David Richards anunciou a s\u00faa intenci\u00f3n de volver \u00e1 F\u00f3rmula 1 en coa posibilidade de usar o nome Aston Martin, con todo, isto non chegou a realizarse. Entre 2016 e 2020 Aston Martin foi patrocinador de Red Bull Racing, e foi o patrocinador principal do equipo entre 2018 e 2020.\nAston Martin F1 Team (2021 -).\nEn xaneiro de 2020, un investimento de financiamento do propietario de Racing Point Lawrence Stroll en Aston Martin fixo que tomara unha participaci\u00f3n do 16,7 por cento na compa\u00f1\u00eda. Isto provocou o cambio de marca comercial de Racing Point F1 Team a Aston Martin F1 Team para a tempada . O equipo compite coas unidades de potencia Mercedes, o que fixo baixo os seus distintos nomes desde 2009. Sergio P\u00e9rez ti\u00f1a contrato para conducir para eles ata 2022, pero substitu\u00eduno o catro veces Campi\u00f3n do Mundo de Pilotos Sebastian Vettel, que anteriormente pilotaba en Ferrari, para o campionato de 2021. Como parte do cambio de marca, o equipo cambiou a s\u00faa cor de carreira rosa de BWT a unha iteraci\u00f3n moderna do British racing green de Aston Martin. Tam\u00e9n anunciouse que Cognizant ser\u00e1 o patrocinador principal do equipo en xaneiro de 2021. O Aston Martin AMR21 presentouse en marzo de 2021 e converteuse no primeiro coche de F\u00f3rmula Un de Aston Martin despois dunha ausencia de 61 anos na F\u00f3rmula 1.\nAston Martin ten unha nova f\u00e1brica de 37000 m\u00b2 que estar\u00e1 operativa en 2023 na s\u00faa base de Silverstone. A f\u00e1brica conta con tres edificios interconectados e ten a s\u00faa sede nun lugar de 161874 m\u00b2 directamente fronte ao circu\u00edto de Silverstone. O edificio un servir\u00e1 como edificio principal que albergar\u00e1 os recursos de dese\u00f1o, fabricaci\u00f3n e mercadotecnia do equipo. O edificio dous reurbanizar\u00e1 e reutilizar\u00e1 as instalaci\u00f3ns orixinais da f\u00e1brica como un centro central con comodidades para o persoal e tam\u00e9n servir\u00e1 como centro lox\u00edstico. O edificio dous albergar\u00e1 o centro de benestar, o auditorio, o simulador e as instalaci\u00f3ns patrimoniais do equipo, mentres que o edificio tres conter\u00e1 o novo t\u00fanel de vento. Aston Martin \u00e9 o sexto construtor diferente que opera desde a base de Silverstone desde 1991.\nVettel logrou o primeiro podio de Aston Martin ao quedar segundo no Gran Premio de Acerbaix\u00e1n. Vettel volveu quedar segundo no Gran Premio de Hungr\u00eda, pero foi descualificado debido a un problema na mostra de combustible. En xu\u00f1o de 2021, o director do equipo Otmar Szafnauer confirmou que o equipo ampliar\u00eda a s\u00faa forza de traballo de 535 a 800 empregados. En setembro de 2021, Aston Martin confirmou que competir\u00eda en 2022 cunha formaci\u00f3n de pilotos sen cambios. En xaneiro de 2022, o director do equipo Otmar Szafnauer deixou o equipo despois de pasar 12 anos co equipo. Mike Krack, que traballara anteriormente nos equipos de automovilismo BMW e Porsche, anunciouse como o seu substituto no mesmo mes. En febreiro de 2022, Aramco anunciouse como patrocinador conxunto do equipo despois de conseguir un acordo de asociaci\u00f3n a longo prazo.\nVettel perdeuse as d\u00faas primeiras carreiras de 2022 despois de dar positivo por COVID-19. Volveu na terceira carreira da tempada no Gran Premio de Australia de 2022. Vettel retirouse tras a conclusi\u00f3n da tempada . Fernando Alonso, antigo bicampi\u00f3n do mundo, \u00e9 o seu substituto en cun contrato plurianual. Stoffel Vandoorne uniuse ao equipo como o seu novo piloto de probas e reserva, un papel que comparte con Felipe Drugovich. H\u00fclkenberg deixou Aston Martin, regresando como piloto de F1 titular a Haas F1 Team en 2023.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nMonoprazas.\nA seguinte galer\u00eda mostra os diferentes modelos que usou Aston Martin na F\u00f3rmula 1."}
{"id": "510771", "revid": "98629", "url": "https://gl.wikipedia.org/wiki?curid=510771", "title": "Lista de episodios de One Piece (6\u00aa tempada - Skypiea)", "text": "Esta lista est\u00e1 composta polos episocios da sexta tempada da serie de animaci\u00f3n \"One Piece\", proucida por Toei Animation, dirixida por K\u014dnosuke Uda e baseada no manga creado por Eiichir\u014d Oda.\nA sexta tempada tit\u00falase Skypiea (\u7a7a\u5cf6\u30fb\u30b9\u30ab\u30a4\u30d4\u30a2\u7bc7 Sorajima: Sukaipia hen?)e agrupa os episodios do 144 ao 195. A tripulaci\u00f3n do sombreiro de palla consegue desde Jaya chegar a Skypiea, a illa do ceo, e aqu\u00ed chocan con Ener e os seus seguidores. Os 52 episodios emit\u00edronse no Xap\u00f3n en Fuji Television Fuji TV do 9 de febreiro de 2003 ao 13 de xu\u00f1o de 2004.\nlista de episodios.\n! width=\"20\" style=\"background-color: #228B22;\" |#\n!! style=\"background-color: #228B22;\"| T\u00edtulo en galego\n!! style=\"background-color: #228B22;\" width=\"150\"|Data de emisi\u00f3n no Xap\u00f3n\n!! style=\"background-color: #228B22;\" width=\"155\"|Data de emisi\u00f3n en Galicia"}
{"id": "510773", "revid": "89787", "url": "https://gl.wikipedia.org/wiki?curid=510773", "title": "L\u00edbano nos Xogos Ol\u00edmpicos", "text": "O L\u00edbano participou por vez primeira nos Xogos Ol\u00edmpicos en 1948, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s na edici\u00f3n de 1956 como protesta pola guerra de Suez. A primeira aparici\u00f3n oficial nos Xogos Ol\u00edmpicos foi en 1936 cando unha \"delegaci\u00f3n de oficiais\" estivo presente nos Xogos de Ver\u00e1n en Berl\u00edn."}
{"id": "510778", "revid": "89787", "url": "https://gl.wikipedia.org/wiki?curid=510778", "title": "Tempada 2004 do Campionato de Galicia de Autocross", "text": "A tempada 2004 foi a 21\u00aa edici\u00f3n do Campionato de Galicia de Autocross. \nConstou de 7 probas, comezando o 3 de abril de 2004 co XI Autocross Santa Comba e rematando o 4 de setembro co XII Autocross Santa Comba. Os campi\u00f3ns das diferentes categor\u00edas foron Ricardo Marcos (+1600cc), Sergio Cancela (-1600cc) e Iv\u00e1n Ares (Kart-Cross)."}
{"id": "510780", "revid": "12452", "url": "https://gl.wikipedia.org/wiki?curid=510780", "title": "Cristofer Pallas", "text": ""}
{"id": "510782", "revid": "23204", "url": "https://gl.wikipedia.org/wiki?curid=510782", "title": "Malaisia nos Xogos Ol\u00edmpicos", "text": "Malaisia participou por vez primeira nos Xogos Ol\u00edmpicos en 1964, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1980 cando se uniu ao boicot liderado polos Estados Unidos. Malaisia fixo o seu debut nos Xogos Ol\u00edmpicos de Inverno en 2018."}
{"id": "510783", "revid": "89787", "url": "https://gl.wikipedia.org/wiki?curid=510783", "title": "Mar\u00eda Cecilia Mart\u00edn", "text": "Mar\u00eda Cecilia Mart\u00edn Iglesias, nada en Salamanca o 18 de novembro de 1920 e finada na mesma cidade o 28 de xaneiro de 2020, foi unha pintora espa\u00f1ola. Foi a primeira muller en optar ao Premio Castela e Le\u00f3n (2012) na s\u00faa modalidade de Artes.\nTraxectoria.\nNada en Salamanca, cidade na que pasou a maior parte da s\u00faa vida traballando como artista pict\u00f3rica. Ao longo da s\u00faa dilatada traxectoria profesional, foi mestra de varias xeraci\u00f3ns de artistas, e demostrou a s\u00faa calidade art\u00edstica at\u00e9 practicamente o final da s\u00faa vida.\nNos inicios do s\u00e9culo\u00a0XX as dificultades dunha artista \u00e1 hora de expor as s\u00faas obras e ser reco\u00f1ecida implicaba facer fronte \u00e1s cr\u00edticas e dificultades dunha \u00e9poca que non aceptaba a\u00ednda as mulleres artistas. Mart\u00edn Iglesias foi unha das mulleres que logrou consolidarse entre as artistas salmantinas a pesar de ditas dificultades, logrando cambiar a situaci\u00f3n da arte local.\nFormada profesionalmente a trav\u00e9s da participaci\u00f3n en diferentes certames colectivos nos que realizou os seus primeiros achegamentos ao tenteo para logo progresar con creaci\u00f3ns propias da paisaxe rural e alg\u00fans retratos. Co tempo situouse entre as pintoras salmantinas m\u00e1is reco\u00f1ecidas. Un dos seus primeiros logros foi o segundo premio de pintura obtido na IX Exposici\u00f3n Provincial de Arte do Produtor de \"Educaci\u00f3n y Descanso\", obtido en 1949. En 1950 accedeu \u00e1 Escuela de Bellas Artes de San Fernando en Madrid. Tras licenciarse iniciou unha traxectoria ascendente na que as s\u00faas obras foron expostas en diferentes galer\u00edas de arte salmantinas: Rembrandt, Miranda, Winker, Timgad e Artis.\nFaleceu en Salamanca aos 99 anos o 28 de xaneiro de 2020.\nObras.\nMart\u00edn Iglesias non s\u00f3 foi a pintora das paisaxes castel\u00e1s, sen\u00f3n que tam\u00e9n prestou atenci\u00f3n ao ser humano, xa fose o campesi\u00f1ado de zonas rurais, como aos habitantes da capital salmantina.\nRealizou unha trintena de exposici\u00f3ns individuais en Espa\u00f1a e no estranxeiro, m\u00e1is dun centenar de exposici\u00f3ns colectivas dentro e f\u00f3ra de Espa\u00f1a. Tam\u00e9n ilustrou quince libros, ademais das portadas de libros e discos e realizaci\u00f3n de carteis."}
{"id": "510786", "revid": "1131", "url": "https://gl.wikipedia.org/wiki?curid=510786", "title": "Porr\u00faa, Llanes", "text": "Porr\u00faa \u00e9 unha parroquia do concello de Llanes, no Principado de Asturias. En 2006 ti\u00f1a unha poboaci\u00f3n de 408 habitantes (segundo o INE) repartidos en 222 vivendas e 9,45 km\u00b2. Est\u00e1 situada a 4 quil\u00f3metros ao suroeste da capital do concello (sa\u00edda pola estrada Llanes-L\u00b4Ag\u00fcera Mer\u00e9) e a 2,5 quil\u00f3metros de Celoriu (estrada local LL-00). As\u00e9ntase \u00e1 beira da zona boscosa chamada Ma\u00f1anga. No ano 2005, esta parroquia recibiu o Premio \u00e1 Vila Exemplar de Asturias e no ano 2008 foi Vila cultural de Europa. \nClima.\nO clima \u00e9 temperado, con oscilaci\u00f3ns t\u00e9rmicas bastante moderadas, con ver\u00e1ns e invernos suaves. As temperaturas medias son de 17\u00a0\u00b0C no ver\u00e1n e 8,5\u00a0\u00b0C no inverno. \nPatrimonio.\nNa praza p\u00fablica denominada Campu Santuyano (denominaci\u00f3n que alude ao santo padroeiro, de posible orixe altomedieval), co\u00f1ecida tam\u00e9n como La Bolera, por estar nela a \u00fanica bolera cuberta (modalidade bolo-palma) da comarca, est\u00e1n situados ademais a igrexa (1905-1906), a escola (1924) e o casino-biblioteca (1928). A car\u00f3n da devandita praza, con entrada na mesma, at\u00f3pase o Museo Etnogr\u00e1fico do Oriente de Asturias, de \u00e1mbito comarcal.\nFestas e eventos.\nCel\u00e9brase a festividade de Santuyano e Santa Basilisa, sendo a festa grande a de San Xusto e San Pastor, que ten lugar o segundo domingo de agosto. Tam\u00e9n se fai o Mercado Tradicional de Porr\u00faa, no que se amosan a artesan\u00eda, a m\u00fasica, o folclore e a etnograf\u00eda da zona. Porr\u00faa conta tam\u00e9n cunha feira de gando anual.\nBarrios.\nEl Coll\u00e1u, El Coll\u00e1u Mol\u00edn, La Concha, L' Aguill\u00f3n, La Boriza, La Cai, La Vega, La Veguina, El Dep\u00f3situ, Valpar\u00f3n, La Cortina, Serna, \u1e24ogu la Panadera, Llagu la Corrada, La Jorna, El Mol\u00edn, La Peral, La Caleya Roque, La Mazuga, La Concha, La \u1e24orcada, El Carril, La Pasera, La Corrolada, La Bolera, Sorvilla, La Cerezal, Llac\u00edn, Mer\u00e9, El Coteru, La Peruyal, El Cortixu, La Concha La \u1e24orcada, La Portiellina, Caxigal, \u1e24uentes, La caleya Don Grigoriu, Carapedru, La \u1e24olechada, Llagu Villa. "}
{"id": "510787", "revid": "25871", "url": "https://gl.wikipedia.org/wiki?curid=510787", "title": "Celoriu", "text": ""}
{"id": "510789", "revid": "23204", "url": "https://gl.wikipedia.org/wiki?curid=510789", "title": "Borneo do Norte nos Xogos Ol\u00edmpicos", "text": "Borneo do Norte competiu nos Xogos Ol\u00edmpicos de 1956 en Melbourne, Australia. Esa foi a \u00fanica aparici\u00f3n ol\u00edmpica do protectorado brit\u00e1nico, o cal formou parte de Malaisia en 1963."}
{"id": "510790", "revid": "72012", "url": "https://gl.wikipedia.org/wiki?curid=510790", "title": "Rodesia nos Xogos Ol\u00edmpicos", "text": "Rodesia do Sur participou por vez primeira como Rodesia nos Xogos Ol\u00edmpicos en 1928, cando enviou dous boxers a \u00c1msterdam. O dominio non volveu competir nos Xogos como Rodesia at\u00e9 1960, cando enviou unha delegaci\u00f3n de catorce deportistas como parte da Federaci\u00f3n de Rodesia e Nyasaland. Nos Xogos de 1964 produciuse a derradeira participaci\u00f3n de Rodesia nos Xogos baixo ese nome."}
{"id": "510793", "revid": "89787", "url": "https://gl.wikipedia.org/wiki?curid=510793", "title": "Rep\u00fablica da China nos Xogos Ol\u00edmpicos", "text": "A Rep\u00fablica da China participou por vez primeira nos Xogos Ol\u00edmpicos en 1932 baixo o nome de \"China\". Despois da guerra civil chinesa, a Rep\u00fablica da China retirouse \u00e1 illa de Taiw\u00e1n, e soamente os deportistas orixinarios de Taiw\u00e1n competiron no seu equipo dende ent\u00f3n. A Rep\u00fablica da China protestou a resoluci\u00f3n de Nagoia de 1979 boicoteando os Xogos Ol\u00edmpicos de 1976. Dende ent\u00f3n, a Rep\u00fablica da China competiu baixo o nome intencionadamente ambiguo de Taipei chin\u00e9s. A Rep\u00fablica da China tam\u00e9n participou na cerimonia de apertura dos Xogos Ol\u00edmpicos de 1924, mais os seus catro deportistas, todos eles xogadores de tenis, retir\u00e1ronse da competici\u00f3n."}
{"id": "510794", "revid": "23204", "url": "https://gl.wikipedia.org/wiki?curid=510794", "title": "Imperio Ruso nos Xogos Ol\u00edmpicos", "text": "O Imperio Ruso competiu nos Xogos Ol\u00edmpicos en tres ocasi\u00f3ns, a primeira delas en 1900, regresando en 1908 e 1912. Despois da Revoluci\u00f3n Rusa en 1917, e o establecemento da Uni\u00f3n Sovi\u00e9tica en 1922, pasar\u00edan corenta anos at\u00e9 que os atletas rusos competisen de novo nos Xogos Ol\u00edmpicos, cando a Uni\u00f3n Sovi\u00e9tica participou nos Xogos de 1952. Despois da disoluci\u00f3n da Uni\u00f3n Sovi\u00e9tica en 1991, Rusia competiu como parte do Equipo Unificado en 1992, e finalmente regresou outra vez como Rusia para os Xogos Ol\u00edmpicos de Inverno de 1994."}
{"id": "510796", "revid": "72012", "url": "https://gl.wikipedia.org/wiki?curid=510796", "title": "Iugoslavia nos Xogos Ol\u00edmpicos", "text": "Iugoslavia participou por vez primeira nos Xogos Ol\u00edmpicos en 1920. Anteriormente, varios atletas de Croacia, Eslovenia e da provincia de Voivodina competiron para Austria ou Hungr\u00eda cando aqueles pa\u00edses formaban parte do Imperio Austroh\u00fangaro."}
{"id": "510799", "revid": "26585", "url": "https://gl.wikipedia.org/wiki?curid=510799", "title": "Tempada 2005 do Campionato de Galicia de Monta\u00f1a", "text": "A tempada 2005 foi a 26\u00aa edici\u00f3n do Campionato de Galicia de Monta\u00f1a. Comezou o 15 de maio coa II Subida \u00e1 Bola-Furriolo e rematou o 23 de outubro na XVI Subida a Castro de Beiro. O campi\u00f3n foi o navarro I\u00f1igo Mart\u00ednez, ga\u00f1ando o seu primeiro e \u00fanico t\u00edtulo."}
{"id": "510801", "revid": "59564", "url": "https://gl.wikipedia.org/wiki?curid=510801", "title": "\u00c1lex Alonso", "text": "Alexandre Alonso Alonso, m\u00e1is co\u00f1ecido como \u00c1lex Alonso, nado en Vigo en 1968, \u00e9 un escritor e tradutor galego.\nTraxectoria.\n\u00c9 licenciado en Filolox\u00eda Galega e Hisp\u00e1nica pola Universidade de Santiago de Compostela. Traballa como tradutor int\u00e9rprete da Administraci\u00f3n de Xustiza na Audiencia Provincial de Pontevedra. "}
{"id": "510802", "revid": "59564", "url": "https://gl.wikipedia.org/wiki?curid=510802", "title": "Alex Alonso", "text": ""}
{"id": "510803", "revid": "72012", "url": "https://gl.wikipedia.org/wiki?curid=510803", "title": "Antillas Neerlandesas nos Xogos Ol\u00edmpicos", "text": "As Antillas Neerlandesas participaron por vez primeira nos Xogos Ol\u00edmpicos en 1952, competindo na maior\u00eda das edici\u00f3ns dos Xogos de Ver\u00e1n at\u00e9 2008. Como pa\u00eds constitu\u00ednte do Reino dos Pa\u00edses Baixos, uniuse ao boicot neerland\u00e9s aos 1956 e tam\u00e9n aos de 1980. As Antillas Neerlandesas participaron en d\u00faas ocasi\u00f3ns nos Xogos Ol\u00edmpicos de Inverno.\nO Comit\u00e9 Ol\u00edmpico das Antillas Neerlandesas foi creado en 1931 e foi reco\u00f1ecido oficialmente polo Comit\u00e9 Ol\u00edmpico Internacional dende 1950 at\u00e9 2011, ata a disoluci\u00f3n das Antillas Neerlandesas. Nos Xogos Ol\u00edmpicos de 2012, os deportistas das cinco illas competiron como participantes independentes baixo a bandeira ol\u00edmpica."}
{"id": "510804", "revid": "1131", "url": "https://gl.wikipedia.org/wiki?curid=510804", "title": "OWASP", "text": ""}
{"id": "510808", "revid": "89787", "url": "https://gl.wikipedia.org/wiki?curid=510808", "title": "Tempada 2005 do Campionato de Galicia de Autocross", "text": "A tempada 2005 foi a 22\u00aa edici\u00f3n do Campionato de Galicia de Autocross. \nConstou de 8 probas, comezando o 9 de abril de 2005 co XIII Autocross Santa Comba e rematando o 18 de setembro co XIV Autocross Santa Comba. Os campi\u00f3ns das diferentes categor\u00edas foron Ricardo Marcos (+1600cc), Manuel Souto (-1600cc) e Iv\u00e1n Ares (Kart-Cross)."}
{"id": "510811", "revid": "5863", "url": "https://gl.wikipedia.org/wiki?curid=510811", "title": "Francisco Brines", "text": "Francisco Brines Ba\u00f1\u00f3, nado en Oliva (Valencia) o 22 de xaneiro de 1932 e finado en Gand\u00eda (Valencia) o 20 de maio de 2021, foi un poeta espa\u00f1ol encadrado no grupo po\u00e9tico dos anos 50. Desde 2001, e durante d\u00faas d\u00e9cadas, foi Acad\u00e9mico da Real Academia Espa\u00f1ola. Foi reco\u00f1ecido con distinci\u00f3ns como o Premio Nacional das Letras Espa\u00f1olas (1999), o Premio Reina Sof\u00eda de Poes\u00eda Iberoamericana (2010) ou o Premio Miguel de Cervantes (2020). Un amplo sector da cr\u00edtica cataloga a s\u00faa obra no cap\u00edtulo elex\u00edaco da poes\u00eda espa\u00f1ola do s\u00e9culo XX, como continuador de Lu\u00eds Cernuda ou Constantino Kavafis. O seu poemario en vida \"A \u00faltima costa\", foi elixido libro do ano 1996 polo suplemento \"ABC\" \"Cultural\" e ga\u00f1ou o Premio Fastenrath de 1998.\nBiograf\u00eda.\nFillo de ricos agricultores valencianos, estudou dereito nas universidades de Deusto, Valencia e Salamanca e cursou estudos de Filosof\u00eda e Letras en Madrid. \nCo seu primeiro libro, \"Las brasas\" (1959) ga\u00f1ou o Premio Adonais e m\u00e1is tarde, con \"Palabras en la escuridad\" (1966), obtivo o Premio Nacional da Cr\u00edtica.\nInclu\u00eddo por Jos\u00e9 Batll\u00f3 na \"Antolog\u00eda de la nueva poes\u00eda espa\u00f1ola\" (1968) aparece xa nela como unha das voces m\u00e1is persoais da l\u00edrica intimista entre os membros da segunda xeraci\u00f3n da posguerra, pechando filas con Barral, Caballero Bonald, Gil de Biedma, Angel Gonz\u00e1lez, Jos\u00e9 Agust\u00edn Goytisolo, F\u00e9lix Grande, Claudio Rodr\u00edguez, Carlos Sahag\u00fan e Jos\u00e9 \u00c1ngel Valente, a\u00ednda que a diferenza da maior\u00eda deles, nunca cultivou a poes\u00eda social. No seu libro \"El santo inocente\" logo chamado \"Materia narrativa inexacta\", case non se percibe rastro dela. \nFoi profesor de literatura espa\u00f1ola na Universidade de Cambridge e m\u00e1is tarde de lingua espa\u00f1ola na Universidade de Oxford. A s\u00faa profunda admiraci\u00f3n polo teatro cl\u00e1sico espa\u00f1ol permitiulle, en 1988, a revisi\u00f3n e adaptaci\u00f3n do texto de \"El alcalde de Zalamea\" de Calder\u00f3n, versi\u00f3n que foi estreada en novembro dese ano pola Compa\u00f1\u00eda Nacional de Teatro Cl\u00e1sico dirixida por Jos\u00e9 Lu\u00eds Alonso. No ano 2001, foi nomeado membro da Real Academia Espa\u00f1ola, para ocupar a cadeira X vacante tras o falecemento do dramaturgo Antonio Buero Vallejo. Tomou posesi\u00f3n o 21 de maio de 2006.\nVoz persoal.\nA s\u00faa obra po\u00e9tica, que contin\u00faa en parte a li\u00f1a iniciada por Lu\u00eds Cernuda, caracter\u00edzase por un ton intimista e pola constante reflexi\u00f3n sobre o paso do tempo. Na s\u00faa escritura, a infancia aparece como un tempo m\u00edtico que desco\u00f1ece a morte, ligado ao espazo de \"Elca\", a casa da nenez en Oliva. O adulto foi expulsado definitivamente do para\u00edso da infancia e s\u00f3 nalg\u00fans momentos (a trav\u00e9s do erotismo, da contemplaci\u00f3n da natureza...) o ser humano recupera a plenitude vital experimentada na nenez e na mocidade. Por todo iso, a memoria desempe\u00f1a un papel fundamental na s\u00faa escritura, a\u00ednda que os seus poemas deixan traslucir a convicci\u00f3n de que nin a poes\u00eda nin o recordo permiten deter o paso do tempo e salvar os momentos de plenitude do pasado. En \"El oto\u00f1o de las rosas\", o seu libro m\u00e1is valorado pola cr\u00edtica, f\u00fandense o queixume elex\u00edaco e a exaltaci\u00f3n vital. Nalg\u00fans cap\u00edtulos do seu libro \"A\u00fan no\", ach\u00e9gase a unha poes\u00eda de ton sat\u00edrico, que pouco cultivou posteriormente. O tema do amor homosexual aparece na s\u00faa poes\u00eda con naturalidade, nunha procura incesante da pureza.\nA s\u00faa escritura, que tende a un equilibrio cl\u00e1sico e a un ton melanc\u00f3lico, que tenta dominar a angustia ante a morte mediante unha asunci\u00f3n serena do inevitable, n\u00fatrese non s\u00f3 da influencia de Lu\u00eds Cernuda sen\u00f3n tam\u00e9n, e en especial no seu primeiro libro, \"As brasas\", da poes\u00eda de Juan Ram\u00f3n Jim\u00e9nez e do Antonio Machado m\u00e1is intimista."}
{"id": "510812", "revid": "1131", "url": "https://gl.wikipedia.org/wiki?curid=510812", "title": "Relixi\u00f3ns henote\u00edstas", "text": ""}
{"id": "510814", "revid": "89787", "url": "https://gl.wikipedia.org/wiki?curid=510814", "title": "Gert Hatz", "text": "Gert Hatz, nado o 4 de xaneiro de 1928 en Hamburgo e finado o 5 de setembro de 2017 en Eutin, Schleswig-Holstein, foi un numism\u00e1tico alem\u00e1n especializado na moeda e na circulaci\u00f3n monetaria nos s\u00e9culos X e XI.\nTraxectoria.\nFormaci\u00f3n.\nLogo de conclu\u00edr a s\u00faa educaci\u00f3n secundaria en 1946, Gert Hatz comezou o ano seguinte os seus estudos de Historia, Folclore alem\u00e1n e Ciencias Auxiliares da Historia na Universidade de Hamburgo. Al\u00ed, un dos seus profesores m\u00e1is sobranceiros foi Walter H\u00e4vernick, que dirix\u00eda o Museo de Historia de Hamburgo e que era o titular da c\u00e1tedra de Antig\u00fcidade e Folclore Alem\u00e1n na universidade desde 1947.\nBaixo a direcci\u00f3n de H\u00e4vernick, Hatz acadou o seu doutoramento o 12 de xaneiro de 1952, cunha tese sobre os inicios das cu\u00f1axes en Holstein, baseada na concepci\u00f3n dos achados monetarios como fonte hist\u00f3rica. Esta tese forma parte dunha serie de traballos similares doutros alumnos de H\u00e4vernik na Universidade de Hamburgo, entre eles Vera Hatz (a muller de Gert, coa que casou en 1956) e Peter Berghaus, que habitualmente se co\u00f1ecen como a Escola Numism\u00e1tica de Hamburgo.\nCarreira profesional.\nXa a partir de 1950, Hatz comezara a colaborar ocasionalmente, a\u00ednda como estudante, no gabinete numism\u00e1tico do Museo de Historia de Hamburgo, mais foi o 14 de xaneiro de 1952 cando comezou formalmente a s\u00faa traxectoria laboral nesa instituci\u00f3n, como o seu conservador principal e como xefe do seu gabinete numism\u00e1tico, posto que ocupou ata 1993. \nHatz substitu\u00edu en ocasi\u00f3ns a H\u00e4vernick como representante do museo na Comisi\u00f3n Numism\u00e1tica dos Estados da Rep\u00fablica Federal Alem\u00e1, e comezou a traballar na confecci\u00f3n do cat\u00e1logo centralizado dos achados monetarios alem\u00e1ns da Idade Media e da Idade Moderna. Entre 1961 e 1974 Hatz corresponsabilizouse con H\u00e4vernick da s\u00faa representaci\u00f3n na Comisi\u00f3n, e a partir dese ano foi designado como representante principal e como presidente da Comisi\u00f3n, ata a s\u00faa xubilaci\u00f3n en 1993.\nA partir de 1956, un dos labores de Hatz foi a participaci\u00f3n, xunto con Vera Hatz e Peter Berghaus, no rexistro sistem\u00e1tico de moedas alem\u00e1s en achados suecos da \u00e9poca viquinga, un proxecto xestionado entre a Comisi\u00f3n dos Estados e a Real Academia de Ciencias de Suecia. \nEn 1971, Hatz acadou a s\u00faa habilitaci\u00f3n como docente na Universidade de Hamburgo, cunha memoria (publicada en Suecia en 1974) acerca das moedas alem\u00e1s presentes en Suecia nos s\u00e9culos X e XI. A partir do ano seguinte comezou a docencia nesa universidade de xeito independente e en 1988 foi nomeado profesor adxunto, adscrito ao Departamento de Historia, e tam\u00e9n profesor honorario no Instituto de Prehistoria e Protohistoria da Universidade de Kiel.\nNo \u00e1mbito editorial, en 1953 Hatz entrou a formar parte do equipo editorial da publicaci\u00f3n \"Hamburger Beitr\u00e4ge zur Numismatik\" (\"Contribuci\u00f3ns de Hamburgo \u00e1 numism\u00e1tica\"), onde publicou unha gran cantidade de artigos, e a partir de 1959 asumiu a s\u00faa direcci\u00f3n editorial. Entre 1960 e 1967 tam\u00e9n se fixo cargo da edici\u00f3n da secci\u00f3n \"Vorhansische Zeit\" (\"Per\u00edodo prehanse\u00e1tico\") na revista \"Hansischen Geschichtsbl\u00e4tter\" (\"Follas de historia hanse\u00e1tica\").\nReco\u00f1ecementos.\nEn reco\u00f1ecemento do seu labor en prol da numism\u00e1tica sueca, Gert Hatz e a s\u00faa Muller, Vera Hatz, foron reco\u00f1ecidos polo rei Carlos Gustavo de Suecia como comendadores da Orde da Estrela Polar, o d\u00eda 17 de setembro de 1993.\nDiversas entidades numism\u00e1ticas nome\u00e1rono membro de honra, entre elas a Sociedade Numism\u00e1tica de Berl\u00edn e a Asociaci\u00f3n de Amigos das Moedas de Hamburgo.\nPublicaci\u00f3ns.\nGert Hatz foi un prol\u00edfico autor de artigos numism\u00e1ticos en diversas revistas da s\u00faa \u00e9poca (varios centos en \"Hamburger Beitr\u00e4ge zur Numismatik\"), e tam\u00e9n dalg\u00fans traballos monogr\u00e1ficos. Esta \u00e9 unha escolma das s\u00faas monograf\u00edas m\u00e1is salientables:"}
{"id": "510816", "revid": "65337", "url": "https://gl.wikipedia.org/wiki?curid=510816", "title": "G. Hatz", "text": ""}
{"id": "510817", "revid": "65337", "url": "https://gl.wikipedia.org/wiki?curid=510817", "title": "Hatz, Gert", "text": ""}
{"id": "510818", "revid": "65337", "url": "https://gl.wikipedia.org/wiki?curid=510818", "title": "Hatz, G.", "text": ""}
{"id": "510819", "revid": "865", "url": "https://gl.wikipedia.org/wiki?curid=510819", "title": "Boeing 777X", "text": "O Boeing 777X \u00e9 o \u00faltimo modelo da familia de avi\u00f3ns de pasaxeiros de longo alcance e fuselaxe ancha 777 de Boeing Commercial Airplanes. O 777X est\u00e1 equipado con novos motores GE9X, novas \u00e1s de materiais compostos coas puntas plegables, maior ancho de cabina e capacidade de asentos, e tecnolox\u00edas do Boeing 787. O programa 777X lanzouse en novembro de 2013 con d\u00faas variantes: o 777-8 e o 777-9. O 777-8 pode transportar 384 pasaxeiros e ten un alcance de 16 170 km, mentres que o 777-9 pode levar 426 pasaxeiros a unha distancia de 13 500 km. O 777-9 voou por vez primeira o 25 de xaneiro de 2020 e ag\u00e1rdase que as s\u00faas entregas comecen no ano 2022."}
{"id": "510820", "revid": "1131", "url": "https://gl.wikipedia.org/wiki?curid=510820", "title": "Dolores S\u00e1nchez Palomino", "text": "Mar\u00eda Dolores S\u00e1nchez Palomino, chamada Loli S\u00e1nchez Palomino, nada en San Vicente de la Barquera o 11 de setembro de 1961, \u00e9 unha profesora e fil\u00f3loga galega.\nTraxectoria.\nEstudou no IES Agra do Orz\u00e1n da Coru\u00f1a e Filolox\u00eda Rom\u00e1nica na Universidade de Santiago de Compostela, onde presentou a s\u00faa tese de doutoramento dirixida por Constantino Garc\u00eda en 1989: \"O artigo en franc\u00e9s nos s\u00e9culos XIV e XV. Aproximaci\u00f3n a unha historia do concepto: comportamento cos nomes propios e empregos non xen\u00e9ricos do definido.\"\nProfesora Catedr\u00e1tica da Universidade da Coru\u00f1a na \u00e1rea de Filolox\u00eda Rom\u00e1nica. Dende 2011 imparte clases no European Master of Lexicography e dende 2012 dirixe a Rede de Lexicograf\u00eda RELE. Codirixe o \"Dictionnaire \u00c9tymologique Roman\" e o proxecto de dese\u00f1o e posta en marcha do \"Dicionario hist\u00f3rico e etimol\u00f3xico da lingua galega\", no que participan as tres universidades galegas, e as de Z\u00fcrich (Su\u00edza) e Leipzig (Alema\u00f1a).\nComezou a colaborar co Seminario de Lexicograf\u00eda da Real Academia Galega en 1990. Participou na elaboraci\u00f3n do \"Vocabulario ortogr\u00e1fico da lingua galega\", e foi redactora do \"Diccionario da lingua galega\" da RAG e o ILG (1990), do \"Diccionario da Real Academia Galega\" (1997) e da revisi\u00f3n e actualizaci\u00f3n do DRAG, dispo\u00f1ible en li\u00f1a dende 2012.\nAs s\u00faas li\u00f1as de investigaci\u00f3n son a Lexicolox\u00eda, terminolox\u00eda e lexicograf\u00eda, ling\u00fc\u00edstica rom\u00e1nica, historiograf\u00eda ling\u00fc\u00edstica, lingua galega, lingua francesa, edici\u00f3n e estudo de textos medievais.\nFoi elixida acad\u00e9mica correspondente en 2004 e acad\u00e9mica de n\u00famero da Real Academia Galega no pleno do 17 de novembro de 2020. Ingresou o 17 de decembro de 2022 co discurso \"Ten sentido unha lexicograf\u00eda acad\u00e9mica biling\u00fce? [De lexicograf\u00eda e Academias\", respondido por Manuel Gonz\u00e1lez Gonz\u00e1lez."}
{"id": "510821", "revid": "1888", "url": "https://gl.wikipedia.org/wiki?curid=510821", "title": "Mar\u00eda Dolores S\u00e1nchez Palomino", "text": ""}
{"id": "510822", "revid": "98629", "url": "https://gl.wikipedia.org/wiki?curid=510822", "title": "Orbiting Geophysical Observatory", "text": "Orbiting Geophysical Observatory ou OGO foi unha serie de seis sat\u00e9lites artificiais cient\u00edficos da NASA lanzados entre 1964 e 1969.\nCaracter\u00edsticas.\nOs sat\u00e9lites OGO foron sat\u00e9lites de investigaci\u00f3n solar e xeof\u00edsica. Ti\u00f1an masas que variaban entre 487 e 632 kg, con forma de caixa e varios conxuntos de experimentos cada un: o \"SOEP\" (\"Solar-Oriented Experiment Package\"), adicado a estudos solares, o \"OPEP\" (\"Orbital Plane Experiment Packages\"), adicado a estudos xeof\u00edsicos, e seis conxuntos menores (de \"EP-1\" a \"EP-6\") situados nos mastros que sobresa\u00edan do corpo principal. Os sat\u00e9lites orient\u00e1banse mediante sensores de horizonte, aliment\u00e1banse mediante dous paneis solares e eran inxectados en \u00f3rbitas moi el\u00edpticas, con perixeos de 400 km ou menos.\nOGO 1.\nOGO 1 foi lanzado o 5 de setembro de 1964 a bordo dun Atlas-Agena B. Tras chegar a \u00f3rbita tivo problemas co despregue dos seus mastros. Levaba 20 experimentos a bordo, dos cales 12 estaban adicados ao estudo das part\u00edculas, dous ao estudo dos campos magn\u00e9ticos e o resto \u00e1 investigaci\u00f3n do po planetario, as ondas VLF, a luz en lonxitudes de onda Lyman-alfa, o gegenschein, a masa atmosf\u00e9rica e a radioastronom\u00eda. As operaci\u00f3ns co sat\u00e9lite finalizaron o 1 de novembro de 1971.\nOGO 2.\nOGO 2 foi posto en \u00f3rbita o 14 de outubro de 1965 usando un Thor Agena D. Levaba tam\u00e9n 20 experimentos para estudar as emisi\u00f3ns das auroras polares, as part\u00edculas enerx\u00e9ticas, as variaci\u00f3ns dos campos magn\u00e9ticos, as propiedades da ionosfera e outros, centr\u00e1ndose sobre todo nos estudos das zonas polares. Unha vez en \u00f3rbita tivo problemas co sistema de control de actitude, esgotando o propelente o 23 de outubro de 1965. O sat\u00e9lite entrou nunha lenta rotaci\u00f3n, dunhas 0,11 r.p.m., inutilizando cinco dos experimentos. Outros seis v\u00edronse prexudicados pero pod\u00e9ndose usar a\u00ednda. En abril de 1966 as bater\u00edas fallaron, polo que o sat\u00e9lite so funcionaba e enviaba datos na parte iluminada da s\u00faa \u00f3rbita. En decembro de 1966 quedaban so seis experimentos funcionando e en abril de 1967 fallou a grabadora de datos, pod\u00e9ndose procesar s\u00f3 un terzo dos datos gardados. O sat\u00e9lite foi posto f\u00f3ra de servizo o 1 de novembro de 1967 e reactivado durante d\u00faas semanas en febreiro de 1968 antes de ser apagado permanentemente.\nOGO 3.\nOGO 3, cunha masa de 515 kg, foi lanzado o 7 de xu\u00f1o de 1966 mediante un Atlas-Agena B. O seu sistema de control de actitude fallou o 23 de xullo de 1966, co que o sat\u00e9lite p\u00faxose en modo de rotaci\u00f3n. Levaba a bordo 21 experimentos, dos cales 13 eran para o estudo de part\u00edculas, dous para o estudo de campos magn\u00e9ticos e o resto para investigar o po interplanetario, as ondas VLF, a luz Lyman-alfa, o gegenschein, a composici\u00f3n atmosf\u00e9rica e para facer radioastronom\u00eda. Foi posto f\u00f3ra de servizo o 29 de febreiro de 1972.\nOGO 4.\nOGO 4 usou un Thor Agena D para chegar \u00e1 s\u00faa \u00f3rbita de 411 x 903 km de altura o 28 de xullo de 1967. O seu obxectivo principal era estudar a interrelaci\u00f3n entre as auroras e as emisi\u00f3ns luminosas atmosf\u00e9ricas, a actividade das part\u00edculas enerx\u00e9ticas, a variaci\u00f3n do campo magn\u00e9tico terrestre, a ionizaci\u00f3n ionosf\u00e9rica e a recombinaci\u00f3n, e o quecemento atmosf\u00e9rico que ten lugar en per\u00edodos de elevada actividade solar. O sat\u00e9lite tivo problemas co control de actitude unha vez en \u00f3rbita que foron resoltos polo control de terra ata o fallo das grabadoras de a bordo a mediados de xaneiro de 1969, o que imposibilitou seguir tendo baixo control o sat\u00e9lite, polo que foi posto nun modo de rotaci\u00f3n. O sat\u00e9lite foi apagado o 23 de outubro de 1969 para ser reactivado durante dous meses en xaneiro de 1970.\nOGO 5.\nOGO 5 voou a bordo dun Atlas-Agena D ata a s\u00faa \u00f3rbita o 4 de marzo de 1968. Levaba a bordo 25 experimentos, 17 deles para o estudo de part\u00edculas, dous para o estudo dos campos magn\u00e9ticos e o resto para diversos outros estudos. O control de actitude do sat\u00e9lite fallou o 6 de agosto de 1971, tras 41 meses de funcionamento. O sat\u00e9lite foi desactivado completamente en xullo de 1972.\nOGO 6.\nOGO 6 foi lanzado o 5 de xu\u00f1o de 1969 a bordo dun Thor Agena D. Foi o \u00faltimo e m\u00e1is masivo sat\u00e9lite da serie, con 632 kg. A s\u00faa misi\u00f3n principal foi estudar as interrelaci\u00f3ns entre diversos fen\u00f3menos a diferentes latitudes e alturas nun per\u00edodo de actividade solar elevada. O sat\u00e9lite foi apagado en marzo de 1972."}
{"id": "510823", "revid": "72012", "url": "https://gl.wikipedia.org/wiki?curid=510823", "title": "OGO", "text": ""}
{"id": "510824", "revid": "72012", "url": "https://gl.wikipedia.org/wiki?curid=510824", "title": "OGO 1", "text": ""}
{"id": "510825", "revid": "72012", "url": "https://gl.wikipedia.org/wiki?curid=510825", "title": "OGO 2", "text": ""}
{"id": "510826", "revid": "72012", "url": "https://gl.wikipedia.org/wiki?curid=510826", "title": "OGO 3", "text": ""}
{"id": "510827", "revid": "72012", "url": "https://gl.wikipedia.org/wiki?curid=510827", "title": "OGO 4", "text": ""}
{"id": "510828", "revid": "72012", "url": "https://gl.wikipedia.org/wiki?curid=510828", "title": "OGO 5", "text": ""}
{"id": "510829", "revid": "72012", "url": "https://gl.wikipedia.org/wiki?curid=510829", "title": "OGO 6", "text": ""}
{"id": "510830", "revid": "1131", "url": "https://gl.wikipedia.org/wiki?curid=510830", "title": "As Frieiras", "text": "As Frieiras \u00e9 unha comarca natural galega situada no sueste da provincia de Ourense. A s\u00faa superficie coincide a grandes li\u00f1as co territorio dos municipios da Mezquita, A Gudi\u00f1a e Ri\u00f3s, polo que suma 390 km\u00b2 e 3.793 habitantes en 2019.\nDescrici\u00f3n.\nA bisbarra, que na actualidade carece de entidade administrativa, conformou canda os lugares de Hermisende, A Teixeira, Padornelo e Lubi\u00e1n unha unidade organizativa integrada na xurisdici\u00f3n de Baronceli ou Varoncelle, que existiu ata 1851. Esta relaci\u00f3n hist\u00f3rica \u00e9 reflexo da continuidade orogr\u00e1fica das Frieiras maila parte meridional da comarca das Portelas, coa que conforma unha especie de anfiteatro aberto ao sur que constit\u00fae a cabeceira do sistema fluvial do r\u00edo Tua, tributario do Douro. Os mananciais na zona galega afl\u00faen nos r\u00edos Mente e Rabazal e os provenientes de Le\u00f3n no r\u00edo Tuela.\nEtimolox\u00eda.\nVerbo da orixe do nome desta terra existen varias teor\u00edas. A menos fundamentada expl\u00edcao como un adxectivo derivado de freire, de xeito que 'terras frieiras' ser\u00edan as propiedades que ti\u00f1an os monxes na zona. Outra posibilidade \u00e9 que nome remita ao clima, a\u00ednda que se ben os invernos de certo son fr\u00edos, non destacan pola s\u00faa crueza en comparaci\u00f3n cos doutras comarcas do redor. Unha terceira hip\u00f3tese relaciona o top\u00f3nimo co termo latino \"frivolum\", nun sentido laso co significado de ef\u00e9mero ou pasad\u00edo, que far\u00eda referencia a malladas precarias e temporais ou, aplicado \u00e1s terras, a pasteiros estacionais."}
{"id": "510831", "revid": "98629", "url": "https://gl.wikipedia.org/wiki?curid=510831", "title": "Aloha Pok\u00e9", "text": "Aloha Pok\u00e9 \u00e9 unha franqu\u00eda espa\u00f1ola de restaurantes, especializada no prato tradicional hawaiano do poke. A s\u00faa sede principal at\u00f3pase na cidade de Madrid, e conta con establecementos noutras cidades como Barcelona, Valencia, Bilbao, Vigo e Pamplona.\nHistoria.\nA empresa fundouse no ano 2016 por Carlos Ortiz de Lucas-Baquero e Guillermo Fuente Gil, inaugurando o primeiro establecemento en 2017 no barrio de Chueca en Madrid. Converteuse nun dos primeiros restaurantes especializados no prato tradicional hawaiano do poke en Espa\u00f1a, inaugurando o seu segundo establecemento en 2018 e creando a primeira franqu\u00eda\u00a0 de restaurantes de poke no territorio espa\u00f1ol. Ao final de dito ano, a faturaci\u00f3n alcanzou os 2,4, mill\u00f3ns de euros con tres franqu\u00edas e dous locais propios en Madrid.\nEn 2019 a empresa inaugurou outros cinco novos locais na capital espa\u00f1ola, as\u00ed como en Barcelona, Valencia, Bilbao, Eivisa e Tarrassa, rematando a d\u00e9cada con 14 restaurantes e 5,2 mill\u00f3ns de euros faturados. Nese mesmo ano a compa\u00f1\u00eda implementou a utilizaci\u00f3n de \u00e1cido polil\u00e1ctico ou PLA nas s\u00faas cuncas, un material biodegradable, substitu\u00edndo pl\u00e1stico tradicional.\nNo ano 2020 a compa\u00f1\u00eda abriu dous novos locais en Madrid, e novos puntos en Vigo, Pamplona, Xirona, Mallorca, Zaragoza e Gran Canaria. Pechou o ano facturando sete mill\u00f3ns de euros, un 34% m\u00e1is con respecto \u00e1s cifras de 2019.\nEn 2021 a compa\u00f1\u00eda renovou a s\u00faa imaxe de marca cun novo logotipo e cores corporativas, e en xu\u00f1o abriu unha nova tenda emblem\u00e1tica en Barcelona, localizada na Ronda da Universidade. Durante o ano a marca estableceu sete novas aperturas, nas cidades de Salamanca, Valladolid, Madrid e Barcelona, \u200b\u200b\u200b\u200be rematou cunha facturaci\u00f3n de 7,5 mill\u00f3ns de euros, crecendo un 7% con respecto ao ano anterior.\nEn marzo de 2022, a compa\u00f1\u00eda abrira d\u00faas tendas na capital espa\u00f1ola, concretamente nos distritos de Ciudad Lineal e Rivas-Vaciamadrid.\nPremios e reco\u00f1ecementos.\nA empresa recibiu o premio Hot Concepts do Grupo Pelda\u00f1o na categor\u00eda de Servizo R\u00e1pido en 2019, na cerimonia celebrada o 4 de xullo de 2019 no Teatro Goya de Madrid. En maio de 2020 a compa\u00f1\u00eda foi seleccionada entre os finalistas dos Premios Nacionales de M\u00e1rketing na categor\u00eda de Startups e Pymes.\nEn decembro do mesmo ano, a empresa ga\u00f1ou tres premios nos Premios Meraki nas categor\u00edas de Sostibilidade, Implantaci\u00f3n e Adaptabilidade ao Covid-19 e Desenvolvemento de Negocios.\nEn abril de 2021 deuse a co\u00f1ecer que a empresa volveu formar parte da lista de nomeadas aos Premios Nacionais de M\u00e1rketing na categor\u00eda de Startups e Pemes, quedando en segunda posici\u00f3n, e o mesmo ano foi galardoada nos VI Premios Marcas de Restauraci\u00f3n. categor\u00eda de Sustentabilidade e Produto, e ga\u00f1ou o Premio PesMes na categor\u00eda de Acci\u00f3n Completa de M\u00e1rketing."}
{"id": "510833", "revid": "54334", "url": "https://gl.wikipedia.org/wiki?curid=510833", "title": "Mar\u00eda Cecilia Mart\u00edn Iglesias", "text": ""}
{"id": "510836", "revid": "1131", "url": "https://gl.wikipedia.org/wiki?curid=510836", "title": "Fonte de Oliva, Valboa", "text": "Fonte de Oliva (en castel\u00e1n e oficialmente \"Fuente de Oliva\") \u00e9 unha localidade do concello leon\u00e9s de Valboa, na bisbarra do Bierzo. Est\u00e1 situada no extremo sur da serra de Ancares e nela f\u00e1lase galego. At\u00f3pase a uns 15 quil\u00f3metros da capital municipal, Valboa.\nHistoria.\nNo ano 2020, veci\u00f1os de Fonte de Oliva solicitaron formalmente a incorporaci\u00f3n da aldea a Galicia por mor da falta de investimento en infraestruturas e aducindo a s\u00faa identificaci\u00f3n coa cultura galega."}
{"id": "510838", "revid": "5863", "url": "https://gl.wikipedia.org/wiki?curid=510838", "title": "Hiperlipidemias", "text": ""}
{"id": "510840", "revid": "104999", "url": "https://gl.wikipedia.org/wiki?curid=510840", "title": "Masculinidade hexem\u00f3nica", "text": "Masculinidade hexem\u00f3nica \u00e9 un termo que define un modelo de comportamento dos homes que asumir\u00edan unha posici\u00f3n dominante rexeitando o feminino.\nEste modelo levar\u00eda a adoptar pr\u00e1cticas temerarias e a non verbalizar as emoci\u00f3ns.\nOrixe do termo.\nFoi proposto por Raywin.Connell, soci\u00f3loga australiana, na d\u00e9cada de 1980."}
{"id": "510841", "revid": "65337", "url": "https://gl.wikipedia.org/wiki?curid=510841", "title": "Hatz", "text": "O apelido Hatz pode estar referido a:"}
{"id": "510842", "revid": "1131", "url": "https://gl.wikipedia.org/wiki?curid=510842", "title": "Pr\u00eda, Llanes", "text": "Pr\u00eda \u00e9 unha parroquia do concello de Llanes, no Principado de Asturias. En 2016 ti\u00f1a unha poboaci\u00f3n de 478 habitantes (segundo o INE) repartidos en 10,84 km\u00b2 nos lugares de Belmonte, Gara\u00f1a, Llames, La Pesa, Pi\u00f1eres de Pr\u00eda, Silviella e Villanueva.\nLugares de interese tur\u00edstico.\nHai tres praias, a de Guadam\u00eda na vila de Llames, a de Canal en Villanueva e a de Cueves del Mar, que limita coa parroquia polo leste. P\u00f3dese percorrer a p\u00e9 o treito que hai entre a praia de Guadam\u00eda e a da Cueves seguindo a ruta dos buf\u00f3ns de Pr\u00eda (buratos que comunican os cant\u00eds co mar). \nO Pazo de Gara\u00f1a, na localidade hom\u00f3nima, foi constru\u00eddo a finais do s\u00e9culo XIX como residencia de ver\u00e1n dos marqueses de Arg\u00fcelles."}
{"id": "510843", "revid": "23204", "url": "https://gl.wikipedia.org/wiki?curid=510843", "title": "O Menhir de Ouro", "text": "O Menhir de Ouro (en ) \u00e9 unha aventura da serie \"Ast\u00e9rix\" de Ren\u00e9 Goscinny (gui\u00f3n) e Albert Uderzo (ilustraci\u00f3ns) editado orixinalmente como audiolibro en 1967. Foi reeditado como \u00e1lbum f\u00f3ra da colecci\u00f3n e publicado en varias linguas simultaneamente o 21 de outubro de 2020.\nFoi traducido \u00f3 galego por Alejandro Tobar, Xavier Sen\u00edn e Isabel Soto e publicado pola editorial Xerais en outubro de 2020. A obra en galego conta cun CD coas voces de Xerardo Couto (Ast\u00e9rix), Tacho Gonz\u00e1lez (Ob\u00e9lix) e Ant\u00f3n Rubal (Aseguracent\u00farix), que contan a historia."}
{"id": "510844", "revid": "17467", "url": "https://gl.wikipedia.org/wiki?curid=510844", "title": "Le Menhir d'or", "text": ""}
{"id": "510845", "revid": "89787", "url": "https://gl.wikipedia.org/wiki?curid=510845", "title": "Hanno M\u00f6tt\u00f6l\u00e4", "text": "Hanno Aleksanteri M\u00f6tt\u00f6l\u00e4, nado en Helsinqui o 9 de setembro de 1976, \u00e9 un ex xogador fin\u00e9s de baloncesto profesional. Mide 2,08 metros e xogaba na posici\u00f3n de ala-pivote.\nTraxectoria.\nTras xogar para a Universidade de Utah, M\u00f6tt\u00f6la foi seleccionado na 40\u00aa posici\u00f3n do Draft da NBA de 2000 polos Atlanta Hawks, onde xogou durante d\u00faas tempadas antes da s\u00faa volta a Europa. Al\u00ed xogou para o Saski Baskonia da Liga ACB, no Fortitudo Bologna italiano onde en 2004 conseguiu chegar \u00e1s finais da Lega Basket Serie A e \u00e1 final da Euroliga, e no Victoria Libertas Pesaro italiano.\nTras o seu paso polo MBC Dinamo Moscova ruso e o BC \u017dalgiris lituano, M\u00f6tt\u00f6la asinou co Aris BC grego o 26 de xullo de 2007. \nO 26 de setembro de 2008, M\u00f6tt\u00f6la anunciou a s\u00faa retirada do baloncesto profesional, pero nove meses despois decidiu xogar de novo. En setembro de 2009, M\u00f6tt\u00f6la asinou co Torpan Pojat fin\u00e9s, onde xogou durante catro tempadas nas que conseguiu un subcampionato de liga en 2010 e outro de copa en 2011."}
{"id": "510846", "revid": "89787", "url": "https://gl.wikipedia.org/wiki?curid=510846", "title": "Marko Jari\u0107", "text": "Marko Jari\u0107, nado en Belgrado o 12 de outubro de 1978, \u00e9 un ex xogador serbio de baloncesto profesional. Mide 2,01 metros e xogaba na posici\u00f3n de escolta.\nTraxectoria.\nEuropa.\nJari\u0107 comezou a xogar coma profesional na tempada 1996-97 co Peristeri BC grego, onde disputou d\u00faas tempadas a Copa Kora\u0107. As seguintes catro tempadas xogou na Lega Basket Serie A italiana e na Euroliga para o Fortitudo Bologna e o Virtus Bologna. Foi o primeiro xogador da historia en ga\u00f1ar a liga italiana dous anos seguidos para equipos diferentes, en 2000 co Fortitudo e en 2001 co Virtus Bologna.\nNBA.\nJari\u0107 foi seleccionado na 30\u00aa posici\u00f3n do Draft da NBA de 2000 polos Los Angeles Clippers. Tras xogar tres tempadas cos Clippers, foi traspasado o 12 de agosto de 2005 xunto a Lionel Chalmers \u00f3s Minnesota Timberwolves, a cambio de [[Sam Cassell] e unha futura elecci\u00f3n da primeira rolda do Draft.\nO [[26 de xu\u00f1o]] de [[2008]], foi traspasado \u00f3s [[Memphis Grizzlies]] nun traspaso que inclu\u00edu a oito xogadores, entre eles \u00f3s rookies [[O.J. Mayo]] e [[Kevin Love]].\nRegreso a Europa.\nTras acordar a s\u00faa sa\u00edda dos Grizzlies, Jari\u0107 asinou co [[Real Madrid Baloncesto|Real Madrid]] da [[Liga ACB]] o [[22 de decembro]] de [[2009]]. O [[14 de xaneiro]] de [[2011]], asinou co [[Mens Sana Basket|Montepaschi Siena]] ata o final da tempada 2010-11.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1978]]\n[[Categor\u00eda:Nados en Belgrado]]\n[[Categor\u00eda:Xogadores de baloncesto da NBA]]\n[[Categor\u00eda:Xogadores de baloncesto da ACB]]\n[[Categor\u00eda:Escoltas de baloncesto]]\n[[Categor\u00eda:Xogadores de baloncesto de Serbia]]\n[[Categor\u00eda:Elecci\u00f3ns no Draft da NBA dos Los Angeles Clippers]]\n[[Categor\u00eda:Xogadores do Peristeri BC]]\n[[Categor\u00eda:Xogadores do Fortitudo Bologna]]\n[[Categor\u00eda:Xogadores do Virtus Bologna]]\n[[Categor\u00eda:Xogadores dos Los Angeles Clippers]]\n[[Categor\u00eda:Xogadores dos Minnesota Timberwolves]]\n[[Categor\u00eda:Xogadores dos Memphis Grizzlies]]\n[[Categor\u00eda:Xogadores do Real Madrid Baloncesto]]\n[[Categor\u00eda:Xogadores do Mens Sana Basket]]"}
{"id": "510847", "revid": "7523", "url": "https://gl.wikipedia.org/wiki?curid=510847", "title": "Marko Jaric", "text": ""}
{"id": "510848", "revid": "23204", "url": "https://gl.wikipedia.org/wiki?curid=510848", "title": "Australasia nos Xogos Ol\u00edmpicos", "text": "Australasia competiu nos Xogos Ol\u00edmpicos en d\u00faas ocasi\u00f3ns, en 1908 e 1912. O equipo estaba composto por deportistas de Australia e do dominio de Nova Zelandia. Logo da reanudaci\u00f3n dos Xogos Ol\u00edmpicos en 1920, que estiveran suspendidos pola primeira guerra mundial, as d\u00faas naci\u00f3ns enviaron equipos separados aos Xogos."}
{"id": "510849", "revid": "1131", "url": "https://gl.wikipedia.org/wiki?curid=510849", "title": "Praia de Guadam\u00eda", "text": "A praia de Guadam\u00eda, tam\u00e9n co\u00f1ecida como praia de Aguam\u00eda ou de L'Aguada, at\u00f3pase na localidade de Llames, na desembocadura do r\u00edo Guadam\u00eda, que marca o l\u00edmite entre os concellos de Llanes e Ribeseya. Enm\u00e1rcase nas praias da Costa Verde e est\u00e1 considerada paisaxe protexida desde o punto de vista medioambiental (pola s\u00faa vexetaci\u00f3n e tam\u00e9n polas s\u00faas caracter\u00edsticas xeol\u00f3xicas). Por este motivo est\u00e1 integrada na Paisaxe Protexida da Costa Oriental de Asturias.\nDescrici\u00f3n.\nA praia presenta unha forma irregular e acc\u00e9dese a ela por un antigo cami\u00f1o de carros que vai dende a vila de Llames. Tam\u00e9n existen dous accesos a p\u00e9 pola ladeira de Cuerres.\nA praia non conta con servizo alg\u00fan, ag\u00e1s o da s\u00faa limpeza. Arrodeada de cant\u00eds (que est\u00e1n cheos de furnas e buf\u00f3ns \u2014estreitas chemineas verticais polas que a auga sae con forza facendo un grande estrondo) poder\u00eda considerarse un marco id\u00f3neo para o estudo da modelaxe k\u00e1rstica."}
{"id": "510850", "revid": "98629", "url": "https://gl.wikipedia.org/wiki?curid=510850", "title": "Checoslovaquia nos Xogos Ol\u00edmpicos", "text": "Checoslovaquia participou por vez primeira nos Xogos Ol\u00edmpicos en 1920, despois de competir como Bohemia dende 1900 at\u00e9 1912. O pa\u00eds enviou deportistas para competir en cada edici\u00f3n dos Xogos de Ver\u00e1n, ag\u00e1s en 1984, cando se uniu ao boicot liderado pola Uni\u00f3n Sovi\u00e9tica. Checoslovaquia participou en cada edici\u00f3n dos Xogos Ol\u00edmpicos de Inverno dende os inaugurais de 1924 at\u00e9 1992.\nDespois da disoluci\u00f3n de Checoslovaquia en 1993, a Rep\u00fablica Checa e Eslovaquia enviaron equipos independentes aos Xogos dende 1994.\nOs deportistas checoslovacos ga\u00f1aron un total de 143 medallas nos Xogos de Ver\u00e1n, maioritariamente en ximnasia. O pa\u00eds tam\u00e9n ga\u00f1ou 25 medallas nos Xogos de Inverno, con salto de esqu\u00ed e h\u00f3ckey sobre xeo como os deportes que m\u00e1is medallas lle reportou."}
{"id": "510851", "revid": "25871", "url": "https://gl.wikipedia.org/wiki?curid=510851", "title": "Praia de Aguam\u00eda", "text": ""}
{"id": "510853", "revid": "98629", "url": "https://gl.wikipedia.org/wiki?curid=510853", "title": "Equipo Alem\u00e1n Unificado nos Xogos Ol\u00edmpicos", "text": "O Equipo Alem\u00e1n Unificado (en ) competiu nos Xogos de 1956, 1960 e 1964, tanto na edici\u00f3n de Ver\u00e1n como na de Inverno. Este equipo estaba composto de deportistas procedentes de Alema\u00f1a Occidental e Oriental. En 1956, o equipo tam\u00e9n inclu\u00edu un terceiro compo\u00f1ente, o Comit\u00e9 Ol\u00edmpico de Sarre, o cal competira de maneira separada en 1952, mais en 1956 estaba no proceso de incorporarse ao Comit\u00e9 Ol\u00edmpico Nacional Alem\u00e1n. Este proceso foi completado en febreiro de 1957, logo da adhesi\u00f3n de Sarre a Alema\u00f1a Occidental."}
{"id": "510855", "revid": "72012", "url": "https://gl.wikipedia.org/wiki?curid=510855", "title": "Alema\u00f1a Oriental nos Xogos Ol\u00edmpicos", "text": "A Rep\u00fablica Democr\u00e1tica Alem\u00e1, a mi\u00fado tam\u00e9n chamada Alema\u00f1a Oriental, fundou un Comit\u00e9 Ol\u00edmpico Nacional separado da Alema\u00f1a Occidental o 22 de abril de 1951. Non foi reco\u00f1ecido polo Comit\u00e9 Ol\u00edmpico Internacional durante unha d\u00e9cada. O equipo ol\u00edmpico da Alema\u00f1a Oriental competiu por vez primeira nos Xogos Ol\u00edmpicos en 1968, e f\u00edxoo por derradeira vez en 1988."}
{"id": "510856", "revid": "23204", "url": "https://gl.wikipedia.org/wiki?curid=510856", "title": "Rep\u00fablica Democr\u00e1tica Alem\u00e1 nos Xogos Ol\u00edmpicos", "text": ""}
{"id": "510858", "revid": "89787", "url": "https://gl.wikipedia.org/wiki?curid=510858", "title": "Alema\u00f1a Occidental nos Xogos Ol\u00edmpicos", "text": "A Alema\u00f1a Occidental competiu nos Xogos Ol\u00edmpicos entre 1952 e 1988. En 1952, cando Alema\u00f1a participou por vez primeira logo da segunda guerra mundial, o equipo de Alema\u00f1a Occidental participou \"de facto\" xa que os deportistas de Alema\u00f1a Oriental rexeitaron competir xuntos, polo que os resultados son contados como Alema\u00f1a. Entre 1956 e 1964, \u00e1mbolos dous pa\u00edses competiron xunto como o Equipo Alem\u00e1n Unificado. Non foi at\u00e9 o ano 1968 cando o equipo occidental competiu, participando en t\u00f3dolos Xogos, ag\u00e1s o de 1980. Despois da reunificaci\u00f3n alem\u00e1 en 1990, reestabeleceuse o equipo alem\u00e1n."}
{"id": "510860", "revid": "89787", "url": "https://gl.wikipedia.org/wiki?curid=510860", "title": "Darius Miles", "text": "Darius LaVar Miles, nado o 9 de outubro de 1981 en Belleville, Illinois, \u00e9 un ex xogador americano de baloncesto profesional.\nTraxectoria profesional.\nMiles foi elixido na 3\u00aa posici\u00f3n do Draft da NBA de 2000 polos Los Angeles Clippers, nos que xogou as s\u00faas d\u00faas primeiras tempadas na NBA, conseguindo en 2001 ser inclu\u00eddo no mellor equipo de rookies da tempada.\nTras a tempada 2001-02, Miles foi traspasado xunto a Harold Jamison \u00f3s Cleveland Cavaliers, a cambio de Andre Miller e Bryant Stith, onde xogou unha tempada e media antes de ser traspasado \u00f3s Portland Trail Blazers a cambio de Jeff McInnis e Ruben Boumtje-Boumtje a mediados da tempada 2003-04.\nO 13 de decembro de 2008, Miles asinou cos Memphis Grizzlies."}
{"id": "510861", "revid": "88215", "url": "https://gl.wikipedia.org/wiki?curid=510861", "title": "Julio Antonio El\u00edcegui Cans", "text": ""}
{"id": "510862", "revid": "88215", "url": "https://gl.wikipedia.org/wiki?curid=510862", "title": "Alfonso Federico Castro Rivera", "text": ""}
{"id": "510863", "revid": "88215", "url": "https://gl.wikipedia.org/wiki?curid=510863", "title": "Brian Louie Donowa", "text": ""}
{"id": "510865", "revid": "23204", "url": "https://gl.wikipedia.org/wiki?curid=510865", "title": "Alema\u00f1a nos Xogos Ol\u00edmpicos", "text": "Alema\u00f1a participou por vez primeira nos Xogos Ol\u00edmpicos en 1896, dende a primeira edici\u00f3n das olimp\u00edadas modernas. Alema\u00f1a foi a sede de tres Xogos Ol\u00edmpicos, os Xogos de Ver\u00e1n de 1936 e tam\u00e9n de Inverno de 1936, e os Xogos de Ver\u00e1n de 1972. Ademais, Alema\u00f1a foi escollido como sede en 1916 e 1940, mais \u00e1mbolos dous eventos foron cancelados por mor das guerras mundiais. Despois das guerras, os deportistas alem\u00e1ns non puideron participar en 1920, 1924 e 1948. Durante a divisi\u00f3n do pa\u00eds, cada un dos dous pa\u00edses alem\u00e1ns colaborou no boicot a uns Xogos Ol\u00edmpicos diferentes: en 1980, Alema\u00f1a Occidental foi un dos 66 pa\u00edses que non foi a Moscova en protesta pola invasi\u00f3n sovi\u00e9tica de Afganist\u00e1n, e en 1984, Alema\u00f1a Oriental uniuse \u00e1 Uni\u00f3n Sovi\u00e9tica (e a varios outros pa\u00edses) para boicotear os Xogos de V\u00e9ran dos \u00c1nxeles.\nInclu\u00edndo os Xogos de Inverno de 2018, os deporistas alem\u00e1ns ga\u00f1aron un total de 1754 medallas: 578 de ouro, 589 de prata e 587 de bronce. O Comit\u00e9 Ol\u00edmpico Internacional divide estes resultados en catro c\u00f3digos, a\u00ednda que s\u00f3 a Rep\u00fablica Democr\u00e1tica Alem\u00e1 enviou un equipo ol\u00edmpico separado entre 1968 e 1988 para competir contra a Confederaci\u00f3n Deportiva Ol\u00edmpica Alem\u00e1, a cal representou a Alema\u00f1a (GER) dende 1896."}
{"id": "510866", "revid": "1131", "url": "https://gl.wikipedia.org/wiki?curid=510866", "title": "Praia de Borizu", "text": "A praia de Borizu \u00e9 unha praia que se atopa entre as localidades Barru e Celoriu, dentro do concello de Llanes. Fronte \u00e1 praia hai unha pequena illa chamada Amielles ou Borizu, que na s\u00faa zona oeste \u00e9 co\u00f1ecida como Les Cabreres.\nBorizu ten forma de cuncha, presentando unha lonxitude de 400 metros, cunha anchura vari\u00e1bel pero que pode considerarse duns 65 metros de media. Enm\u00e1rcase nas praias da Costa Verde e est\u00e1 considerada paisaxe protexida desde o punto de vista medioambiental (pola s\u00faa vexetaci\u00f3n). Por este motivo est\u00e1 integrada na Paisaxe Protexida da Costa Oriental de Asturias.\nDescrici\u00f3n.\nTr\u00e1tase dunha praia semiurbana que conta cunha alta afluencia de p\u00fablico. Presenta moi f\u00e1cil acceso a p\u00e9, mesmo para persoas con diversidade funcional, as\u00ed como tam\u00e9n para veh\u00edculos, contando cun aparcadoiro de arredor de 100 prazas. Durante a marea baixa \u00fanese coa illa de Borizu cunha franxa de area. Presenta diversos equipamentos e servizos, como duchas, tel\u00e9fono, cubos do lixo e servizo de limpeza."}
{"id": "510867", "revid": "98629", "url": "https://gl.wikipedia.org/wiki?curid=510867", "title": "Barbaren", "text": "Barbaren \u00e9 unha serie de televisi\u00f3n alem\u00e1 de 2020 creada por Andreas Heckmann, Arne Nolting e Jan Martin Scharf e protagonizada por Laurence Rupp, Jeanne Goursaud e David Sch\u00fctter. A serie conta unha historia ficticia ambientada nos acontecementos da batalla da fraga de Teutoburgo, unha \u00e9poca na que o Imperio Romano ocupou Xermania, e como resultado as tribos xerm\u00e1nicas rebel\u00e1ronse lideradas por Arminio. A serie foi renovada o 10 de novembro de 2020 para unha segunda tempada."}
{"id": "510868", "revid": "98629", "url": "https://gl.wikipedia.org/wiki?curid=510868", "title": "The Queen's Gambit (miniserie)", "text": "The Queen's Gambit \u00e9 unha miniserie estadounidense baseada na novela hom\u00f3nima escrita por Walter Tevis en 1983. Foi creada por Scott Frank e Allan Scott e est\u00e1 protagonizada por Anya Taylor-Joy. Estreouse en Netflix o 23 de outubro de 2020.\nSinopse.\n\"The Queen's Gambit\" \u00e9 unha historia ficticia baseada na vida dunha rapaza orfa e prodixio do xadrez, Beth Harmon (Anya Taylor-Joy). A serie c\u00e9ntrase na s\u00faa evoluci\u00f3n para converterse na mellor xogadora de xadrez do mundo, superando problemas con dependencia de menci\u00f1as e alcohol. A historia comeza a mediados da d\u00e9cada de 1950 e continua durante a d\u00e9cada de 1960."}
{"id": "510869", "revid": "54334", "url": "https://gl.wikipedia.org/wiki?curid=510869", "title": "Tuukka Talvio", "text": "Pauli Tuukka Talvio, nado o 1 de outubro de 1948 en Helsinqui, \u00e9 un arque\u00f3logo, numism\u00e1tico e historiador da arte finland\u00e9s.\nTraxectoria.\nTalvio graduouse na universidade en 1975 e acadou o seu doutoramento en 2002, defendendo unha tese sobre as moedas e os impostos sobre a cu\u00f1axe en Finlandia entre os anos 800 e 1200.\nIngresou como investigador en 1971 no gabinete numism\u00e1tico do Museo Nacional de Finlandia, e en 2001 foi nomeado conservador.\nTalvio encargouse fundamentalmente do estudo das cu\u00f1axes anglosaxoas e foi un dos participantes no proxecto \"Sylloge of Coins of the British Isles\", desenvolvido pola Academia Brit\u00e1nica. \nEntre a s\u00faa produci\u00f3n bibliogr\u00e1fica cabe salientar senllos traballos sobre os 125 anos de historia da Casa da Moeda de Finlandia (1989) e sobre os 90 anos da Asociaci\u00f3n Numism\u00e1tica Finlandesa (2004), unha biograf\u00eda sobre o coleccionista e mecenas Herman Antell (1993) e unha obra sobre a moeda finlandesa (1981) que tivo numerosas edici\u00f3ns, algunha delas tam\u00e9n en ingl\u00e9s. \n\u00c1 parte da numism\u00e1tica, tam\u00e9n se ocupou de diversas cuesti\u00f3ns relacionadas coa arte das medallas e coa her\u00e1ldica. Foi membro da Xunta Estatal de Her\u00e1ldica desde 1995 e participou no dese\u00f1o do actual escudo de Finlandia.\nPublicaci\u00f3ns.\nEsta \u00e9 unha escolma dos principais traballos monogr\u00e1ficos publicados por Tuukka Talvio ao longo da s\u00faa traxectoria.\nNotas.\n "}
{"id": "510870", "revid": "65337", "url": "https://gl.wikipedia.org/wiki?curid=510870", "title": "T. Talvio", "text": ""}
{"id": "510871", "revid": "65337", "url": "https://gl.wikipedia.org/wiki?curid=510871", "title": "Talvio, Tuukka", "text": ""}
{"id": "510872", "revid": "65337", "url": "https://gl.wikipedia.org/wiki?curid=510872", "title": "Talvio, T.", "text": ""}
{"id": "510874", "revid": "1131", "url": "https://gl.wikipedia.org/wiki?curid=510874", "title": "Praia de Rodiles", "text": "A praia de Rodiles \u00e9 unha praia do litoral oriental de Asturias pertencente ao concello de Villaviciosa e forma parte Reserva Natural Parcial da R\u00eda de Villaviciosa. At\u00f3pase na marxe oriental da desembocadura da r\u00eda de Villaviciosa. O extremo occidental da praia comunica coa praia de Misiego, situada no delta da r\u00eda. No outro lado da desembocadura est\u00e1 a praia de El Puntal. \nRodiles conta con varios servizos, como aseos, aparcadoiro, duchas, tel\u00e9fono, papeleiras, servizo de limpeza, pasarelas de acceso e servizo de salvamento. \u00c9 unha praia apta para a pr\u00e1ctica de varios deportes, principalmente o surf. Conta tam\u00e9n cun amplo merendeiro. \nRodiles \u00e9 un tramo do litoral da Costa do Xur\u00e1sico Asturiana, \u00e1rea de grande interese arqueol\u00f3xico por mor do achado de numerosos xacementos do per\u00edodo xur\u00e1sico formados por rochas nas que se atopan impresas pegadas de dinosauros. "}
{"id": "510877", "revid": "65337", "url": "https://gl.wikipedia.org/wiki?curid=510877", "title": "Medalla Elias Brenner", "text": "A medalla Elias Brenner \u00e9 un reco\u00f1ecemento ao m\u00e9rito numism\u00e1tico outorgado pola Sociedade Numism\u00e1tica Sueca (\"Svenska numismatiska f\u00f6reningen \u2013SNF\u2013\").\nConcesi\u00f3n.\nTr\u00e1tase dunha medalla de prata que a xunta directiva da Sociedade concede anualmente, desde 1976, a un ou varios cidad\u00e1ns suecos ou estranxeiros distinguidos pola promoci\u00f3n do co\u00f1ecemento da numism\u00e1tica en Suecia.\nDe concorreren raz\u00f3ns extraordinarias, a medalla pode entregarse ba\u00f1ada en ouro (Vera Ekstr\u00f6m, 1977; Torgny Lingren, 1981).\nCaracterizaci\u00f3n.\nA medalla de prata foi creada en 1976 polo medallista franco-sueco L\u00e9o Holmgren. O seu anverso reproduce o retrato do numism\u00e1tico sueco Elias Brenner (1647-1717) realizado polo gravador Adolf Lindberg (1839-1916), coa lenda dividida en tres secci\u00f3ns: na s\u00faa parte superior: [us]. [iit]. \u00e1s beiras, e no exergo.\nNo seu reverso am\u00f3sase o emblema da Sociedade Numism\u00e1tica Sueca e, tres coroas unidas nun anel, rodeado pola lenda , e no medio ."}
{"id": "510879", "revid": "6402087", "url": "https://gl.wikipedia.org/wiki?curid=510879", "title": "A rolda nocturna", "text": "A rolda nocturna ou A rolda de noite (en ) \u00e9 unha pintura ao \u00f3leo sobre tea do pintor Rembrandt, pintada entre 1639 e 1642. A pintura mide 380 cm de altura e 454 cm de largura e mostra a Garda C\u00edvica de \u00c1msterdam baixo o mando do capit\u00e1n Frans Banning Cocq. Xeralmente considerada como a \"magnum opus\" de Rembrandt, \"A rolda nocturna\" \u00e9 unha das pinturas m\u00e1is co\u00f1ecidas do barroco. A peza \u00e9 propiedade do municipio de Amsterdam e forma parte da exposici\u00f3n permanente do Rijksmuseum, principal museo especializado en pintura neerlandesa.\nT\u00edtulo.\nA\u00ednda que \"A rolda nocturna\" estea historicamente consolidado como t\u00edtulo da tea, orixinalmente foi designada como \"A Compa\u00f1\u00eda do Capit\u00e1n Frans Banning Cocq e do tenente Willem van Ruytenburch a prepararse para avanzar\", segundo a inscrici\u00f3n que foi encontrada nun esbozo preparatorio:\nO cadro foi chamado no s\u00e9culo XIX \"Patrouille de Nuit\" pola cr\u00edtica francesa, e \"Night Watch\" por Joshua Reynolds, de onde v\u00e9n o seu nome popular. Dito nome xurdiu dun equ\u00edvoco de interpretaci\u00f3n, debido ao feito de que nesa \u00e9poca o cadro estaba bastante deteriorado e obscurecido pola oxidaci\u00f3n do verniz, as s\u00faas figuras eran case indistingu\u00edbeis e parec\u00eda unha escena nocturna. Despois da s\u00faa restauraci\u00f3n en 1947, cando ese verniz obscurecido foi eliminado, descubriuse que o t\u00edtulo non se axustaba \u00e1 realidade, xa que a acci\u00f3n se desenvolv\u00eda durante o d\u00eda e non \u00e1 noite, no interior dun espazo teatral semiescuro no momento en que chega un potente raio de luz que ilumina intensamente as personaxes que figuran no cadro.\nRepresentaci\u00f3n.\nA obra foi unha encomenda da Corporaci\u00f3n de Arcabuceiros de Amsterdam para decorar o gran sal\u00f3n da \"Kloveniersdoelen\", sede da compa\u00f1\u00eda. Por ese motivo, Rembrandt concibiu unha tea de grandes dimensi\u00f3ns, con preto de 5 metros de lonxitude e 3,87 metros de altura.\nA tea mostra a milicia do capit\u00e1n Frans Banning Cocq no momento en que este d\u00e1 a orde para marchar ao alf\u00e9rez Willem van Ruytenburch. Atr\u00e1s deles aparecen os dezaoito integrantes da Compa\u00f1\u00eda, que pagaron de media cen flor\u00edns ao pintor para apareceren no cadro, unha suma m\u00e1is que consider\u00e1bel para a \u00e9poca. Os dous oficiais probabelmente pagaron m\u00e1is, polo lugar privilexiado que ocupan na obra. En total, Rembrandt cobrou 1.600 flor\u00edns por este cadro. Polo feito da compa\u00f1\u00eda de arcabuceiros ser unha instituci\u00f3n municipal, a tea contin\u00faa a ser propiedade do municipio de Amsterdam, que a presta ao Rijksmuseum sen contraprestaci\u00f3n econ\u00f3mica.\nAs personaxes aparecen captadas polo pintor neerland\u00e9s de tal xeito que \u00e9 pos\u00edbel contemplalas en numerosas ocasi\u00f3ns no momento en que diariamente a compa\u00f1\u00eda se preparaba para formar e sa\u00edr, e percorrer ordenadamente a cidade na s\u00faa misi\u00f3n de vixilancia da orde. Al\u00e9n diso, no cadro aparecen tres nenos correndo e un can que animan a escena.\nA obra, que deb\u00eda conclu\u00edrse o d\u00eda do banquete de inauguraci\u00f3n da sede da compa\u00f1\u00eda foi, xunto con outros retratos corporativos, parte da conmemoraci\u00f3n da chegada a \u00c1msterdam en 1638 da ra\u00ed\u00f1a nai Mar\u00eda de M\u00e9dici, vi\u00fava de Henrique IV de Francia, exiliada por orde do seu fillo Lu\u00eds XIII e do seu aliado, o cardeal Richelieu. Esta visita rexia \u00e1 capital neerlandesa foi celebrada polas autoridades con gran pompa.\nO pagamento polo traballo atrasouse debido ao feito de que a obra non cubriu as expectativas dos membros da milicia e por non estar perfectamente definida a presenza da maior\u00eda deles. A pesar da s\u00faa calidade, tam\u00e9n pasou desapercibida pola cr\u00edtica da \u00e9poca.\nA escena da compa\u00f1\u00eda forma parte fundamental da tradici\u00f3n neerlandesa de retratos colectivos que xurdiu na Idade de Ouro da arte dos Pa\u00edses Baixos. Pintores contempor\u00e1neos como Frans Hals dedic\u00e1ronse case exclusivamente a este tipo de retratos ao \u00f3leo por encomenda.\nEstrutura.\nRembrandt afastouse do convencional, evitando unha escena est\u00e1tica e formal, e xerando, por outra banda, unha de acci\u00f3n, m\u00e1is do gusto do estilo barroco que ent\u00f3n imperaba.\nMostra os soldados preparados para iniciar unha misi\u00f3n (que tipo de misi\u00f3n, ou se se trataba dunha patrulla ordinaria \u00e9 motivo de discusi\u00f3n). Este ordenamento \u00e9 completamente orixinal e constit\u00fae unha nova maneira de concibir o retrato de grupo. O seu estilo causou a contrariedade dalg\u00fans membros da milicia, polo feito de seren dificilmente distingu\u00edbeis pola s\u00faa localizaci\u00f3n no fondo da tea. Ao contrario doutros cadros da mesma tem\u00e1tica, en que a posici\u00f3n das personaxes segue unha orde xer\u00e1rquica precisa, o pintor baseou a localizaci\u00f3n das personaxes unicamente en raz\u00f3ns art\u00edsticas.\nNon obstante, a composici\u00f3n aparentemente desordenada est\u00e1 na realidade constru\u00edda dun modo racional segundo os dous eixes medios do rect\u00e1ngulo que forma a tea:\nAn\u00e1lise.\nO debuxo, s\u00f3 esbozado, fica diminu\u00eddo pola importancia da cor e da luz, sendo pouco n\u00edtidas as contornas das figuras.\nInfluenciado por Caravaggio, Rembrandt utiliza o \"chiaroscuro\", creando fortes contrastes entre luz e sombra. O raio de luz prov\u00e9n da esquerda, segundo a direcci\u00f3n das sombras proxectadas. Esta luz, a pesar da s\u00faa concepci\u00f3n realista, non act\u00faa uniformemente, sendo que ilumina e destaca personaxes concretas, mentres relega outras \u00e1 sombra. En ocasi\u00f3ns parece que nace do interior das figuras, como no caso da meni\u00f1a que corre. A iluminaci\u00f3n \u00e9 a gran protagonista deste cadro, porque crea unha atmosfera m\u00e1xica semiescura con sombras envolventes e luces cegadoras.\nA cor est\u00e1 aplicada con pinceladas espont\u00e1neas. O cromatismo da tea faise presente polos tons c\u00e1lidos de terra e ocres, con excepci\u00f3n do vermello do pano do capit\u00e1n e do arcabuceiro \u00e1 s\u00faa dereita, do branco ocre da meni\u00f1a atr\u00e1s del e do amarelo do tenente. Emprega tonalidades opostas para contrastar como o uniforme claro e escuro das d\u00faas personaxes centrais, a roupa negra do capit\u00e1n resaltando coa s\u00faa gola branca ou a roupa dourada do tenente en contraste cos rostros iluminados.\nProveniencia.\nO destino orixinal para a tea era o \"Groote Zaal\" (Gran Sal\u00f3n) do \"Kloveniersdoelen\", sede municipal da Compa\u00f1\u00eda de Arcabuceiros da capital neerlandesa. Este predio foi demolido e substitu\u00eddo a mediados do s\u00e9culo XIX polo hotel Doelen. En 1715, \"A rolda nocturna\" foi trasladada \u00e1 sede do concello de Amsterdam na praza Dam. As s\u00faas grandes dimensi\u00f3ns fixeron que fose recortado nesa \u00e9poca, cando se cortou unha faixa no lateral esquerdo e superior, eliminando tres personaxes do cadro. As dimensi\u00f3ns orixinais do cadro co\u00f1\u00e9cense debido a que hai varias copias anteriores a 1715, entre as que destaca unha copia do cadro da autor\u00eda de Gerrit Lundens que se conserva na National Gallery de Londres.\nCando as tropas napole\u00f3nicas ocuparon os Pa\u00edses Baixos e Napole\u00f3n entronizou seu irm\u00e1n Lu\u00eds como rei de Holanda en 1806, a sede do concello converteuse en Palacio Real (funci\u00f3n que a\u00ednda mant\u00e9n) e os maxistrados municipais trasladaron o cadro \u00e1 \"Trippenhuis\" (casa da familia Trip). Inmediatamente, Napole\u00f3n ordenou a s\u00faa volta ao palacio e mant\u00edvoo al\u00ed ata a ca\u00edda do Imperio. Tras diso, \"A rolda nocturna\" volveu \u00e1 \"Trippenhuis\", onde permaneceu ata 1885, ano en que se finalizaron as obras do predio do Rijksmuseum e o cadro foi trasladado para a s\u00faa localizaci\u00f3n actual.\nDurante a Segunda guerra mundial, para salvar o patrimonio art\u00edstico durante o conflito, as principais obras do Rijksmuseum foron depositados en distintos bunkers denominados \"refuxios nacionais\" constru\u00eddos nas dunas de Heemskerk e Zandvoort. En 1942, os cadros foron trasladados a agochos en Steenwijk e Maastricht.\nA obra estivo escondida cinco anos, sendo a s\u00faa \u00faltima localizac\u00f3n un \"b\u00fanker\" no subsolo da capital de Limburgo. Foi separada do seu cadro e enrolada nun cilindro. O 25 de xu\u00f1o de 1945, a obra volveu a Amsterdam, sendo restaurada no taller do Rijksmuseum.\nVandalismo.\nNo s\u00e9culo XX \"A rolda nocturna\" foi albo de actos vand\u00e1licos. O 13 de febreiro de 1975, un enfermo mental vandalizou a obra cun coitelo fac\u00e9ndolle numerosos cortes en zigzag. Despois do ataque de 1975, a tea foi restaurada con \u00e9xito. Dez anos despois, en 1985, un visitante do museo asperxeu a pintura cun aerosol de \u00e1cido que levaba oculto. A r\u00e1pida intervenci\u00f3n dos gardas de seguranza e a auga que lle foi pulverizada neutralizaron o \u00e1cido que non chegou a tocar a tea e soamente danou o verniz. De novo, a obra foi restaurada por completo.\nLegado.\nA obra inspirou numerosas creaci\u00f3ns. Un dos exemplos \u00e9 unha copia do cadro, grazas a cal se co\u00f1ecen as s\u00faas dimensi\u00f3ns orixinais.\nA comisi\u00f3n do IV centenario do nacemento de Rembrandt colocou estatuas de bronce esculpidas por Alexander Taratynov e Mikhail Dronov, xunto \u00e1 estatua do pintor na praza Rembrandt de Amsterdam. As estatuas son r\u00e9plicas das personaxes que figuran no cadro e ficaron na praza nunha exposici\u00f3n permanente.\nDe entre as homenaxes ao seu centenario est\u00e1 tam\u00e9n un filme dedicado ao cadro titulado \"Nightwatching\", protagonizado por Martin Freeman no papel de Rembrandt e Emily Holmes como s\u00faa segunda esposa, Hendrickje; foi dirixido polo cineasta brit\u00e1nico Peter Greenaway. O filme foi presentado no Festival Internacional de Cinema de Venecia o 6 de setembro de 2007 e tivo a s\u00faa estrea comercial nos cinemas dos Pa\u00edses Baixos en xaneiro de 2008.\nA m\u00fasica atopou tam\u00e9n inspiraci\u00f3n na tea, como o segundo movemento da Sinfon\u00eda n.\u00ba 7 de Gustav Mahler e a \u00f3pera \"De Nachtwacht\" composta polo m\u00fasico neerland\u00e9s Henk Badings en 1942, ademais das canci\u00f3ns \"Night Watch\" de King Crimson inspirada polo nome da tea ou \"The Shooting Company of Captain Frans B. Cocq\", con referencias m\u00e1is expl\u00edcitas, do grupo Ayreon."}
{"id": "510880", "revid": "47401", "url": "https://gl.wikipedia.org/wiki?curid=510880", "title": "A rolda de noite", "text": ""}
{"id": "510881", "revid": "47401", "url": "https://gl.wikipedia.org/wiki?curid=510881", "title": "A Rolda Nocturna", "text": ""}
{"id": "510882", "revid": "47401", "url": "https://gl.wikipedia.org/wiki?curid=510882", "title": "A ronda de noite", "text": ""}
{"id": "510883", "revid": "89787", "url": "https://gl.wikipedia.org/wiki?curid=510883", "title": "Elias Brenner", "text": "Elias Brenner, nado na parroquia de Storkyro na provincia de Ostrobotnia, (Finlandia) o 18 de abril de 1647 e finado o 16 de xaneiro de 1717, foi un artista sueco fin\u00e9s, debuxante e anticuario. Foi especialmente co\u00f1ecido polo seu traballo como miniaturista de retratos e numism\u00e1tico.\nTraxectoria.\nFoi un dos vinte fillos do vigairo Isaacus Henrici Brennerus e Susanna Werenberg. Acudiu \u00e1 escola en Nykarleby e Pori. En 1663, matriculouse na Universidade de Uppsala onde estudou teolox\u00eda e despois arqueolox\u00eda. En 1668, entrou como debuxante ao servizo do Colexio da Antig\u00fcidade (\"Antikvitetskollegium\") que fora creado nesa cidade polo rei Gustavo II Adolfo, no ano anterior.\nPosteriormente, converteuse en asistente t\u00e9cnico e traballou principalmente para Johan Hadorph (1630-1693) que foi director xeral da Xunta de Patrimonio Nacional de Suecia (\"Riksantikvarie\u00e4mbetet\"). En 1672, renunicou ao seu cargo para participar como miniaturista de retratos e levar a cabo investigaci\u00f3ns como nunimatista. En 1673, viaxou con Hadorph para se uniren ao rei Carlos XI de Suecia no seu prolongado Eriksgata que inclu\u00edu unha viaxe a Copenhague. En 1677, foi nomeado pintor en miniatura na Corte Real de Suecia onde continuou a pintar at\u00e9 a s\u00faa morte en 1717.\n\"Thesaurus\".\nEn 1691, publicouse o seu gran traballo sobre moedas suecas \"Thesaurus nummorum Sveo-Gothicorum\". No ano seguinte o goberno comezou a difundilo, a escala limitada, como agasallo a dignatarios e profesionais. A s\u00faa acollida foi moi boa e o libro foi mencionado con eloxios na prensa estranxeira. Brenner foi nomeado membro extraordinario do Colexio de Antig\u00fcidade sueco en 1692 e recibiu unha considerable subvenci\u00f3n anual polo seu traballo de \"grande elaboraci\u00f3n e perfecci\u00f3n\". Ao ano seguinte, foi nomeado asesor al\u00ed cun soldo do goberno. Catorce anos despois da s\u00faa morte, Nils Piping emitiu unha nova edici\u00f3n modificada de \"Thesaurus\". O n\u00famero de imaxes aumentou ent\u00f3n de 431 a 574 e se engadiron as s\u00faas colecci\u00f3ns e as historias dos coleccionistas suecos. \nVida persoal.\nBrenner casou en d\u00faas ocasi\u00f3ns. En 1676, casou con Erengerd Stamm (1656\u20131679) e, en 1680 casou coa escritora sueca, poetisa e anfitrioa, Sophia Elisabet Brenner (1659\u20131730). Morreu en Estocolmo durante 1717 e foi enterrado na Riddarholmskyrkan en Estocolmo."}
{"id": "510885", "revid": "5863", "url": "https://gl.wikipedia.org/wiki?curid=510885", "title": "Francisco Brines Ba\u00f1\u00f3", "text": ""}
{"id": "510888", "revid": "5863", "url": "https://gl.wikipedia.org/wiki?curid=510888", "title": "Alexandre Alonso Alonso", "text": ""}
{"id": "510889", "revid": "89787", "url": "https://gl.wikipedia.org/wiki?curid=510889", "title": "O derradeiro libro de Emma Olsen (novela gr\u00e1fica)", "text": "O derradeiro libro de Emma Olsen \u00e9 unha novela gr\u00e1fica en lingua galega baseada na novela hom\u00f3nima de Berta D\u00e1vila con gui\u00f3n adaptado e ilustraci\u00f3ns do debuxante ourens\u00e1n Pablo Prado. Foi publicada por Editorial Galaxia en febreiro de 2020."}
{"id": "510891", "revid": "5863", "url": "https://gl.wikipedia.org/wiki?curid=510891", "title": "Francisco Nogueiras Nodar", "text": ""}
{"id": "510894", "revid": "5863", "url": "https://gl.wikipedia.org/wiki?curid=510894", "title": "Universit\u00e0 degli Studi di Roma &quot;La Sapienza&quot;", "text": ""}
{"id": "510895", "revid": "5863", "url": "https://gl.wikipedia.org/wiki?curid=510895", "title": "Universit\u00e0 degli Studi di Roma La Sapienza", "text": ""}
{"id": "510896", "revid": "5863", "url": "https://gl.wikipedia.org/wiki?curid=510896", "title": "Sapienza Universit\u00e0 di Roma", "text": ""}
{"id": "510897", "revid": "5863", "url": "https://gl.wikipedia.org/wiki?curid=510897", "title": "La Sapienza", "text": ""}
{"id": "510898", "revid": "5863", "url": "https://gl.wikipedia.org/wiki?curid=510898", "title": "Universidade da Sapienza", "text": ""}
{"id": "510899", "revid": "5863", "url": "https://gl.wikipedia.org/wiki?curid=510899", "title": "Universidade de La Sapienza", "text": ""}
{"id": "510900", "revid": "98629", "url": "https://gl.wikipedia.org/wiki?curid=510900", "title": "Sal Mineo", "text": "Salvatore Mineo Jr., nado no Bronx, Nova York, o 10 de xaneiro de 1939 e finado en West Hollywood, California, o 12 de febreiro de 1976, foi un actor estadounidense.\nTraxectoria.\nMineo naceu no Bronx, fillo Salvatore Mineo Sr. e Josephine Alvisi, que fabricaban ata\u00fades nos Estados Unidos. Era de orixe siciliana; o seu pai nacera en Italia e a s\u00faa, de orixe italiana, naceu nos Estados Unidos.\nDende pequeno quixo ser actor, e sempre recibiu o apoio da s\u00faa nai, que o matriculou nunha escola de danza e teatro. Moi pequeno, estreouse en Broadway nun papel en \"The Rose Tattoo\", con Maureen Stapleton e interpretando o mozo pr\u00edncipe Yul Brynner no musical \"The King and I\". A partir de 1951, comezou a aparecer tam\u00e9n na televisi\u00f3n antes de debutar no cinema en 1955, no filme \"Pevney Joseph Six Bridges to Cross\", onde superou a Clint Eastwood para obter o papel. O seu primeiro grande \u00e9xito chegou con \"Rebelde sen causa\", filme protagonizado por James Dean, onde interpretou o mozo problem\u00e1tico John Plato Crawford. Este desempe\u00f1o resultou nunha candidatura ao Oscar ao mellor actor secundario (un dos candidatos m\u00e1is novos) e axi\u00f1a aumentou a s\u00faa popularidade. O bi\u00f3grafo Paul Jeffers contou que Mineo recibiu miles de cartas de mozas, foi assediado por elas en aparici\u00f3ns p\u00fablicas e escribiu \"namorou as mulleres m\u00e1is bonitas de Hollywood e Nova York\". Ao final dos anos 1950 o actor era unha celebridade, por veces referido como o \"Switchblade Kid\", un apelido que ga\u00f1ou polo seu papel como criminal no filme \"Crime in the Streets\".\nInterpretou o bater\u00eda Gene Krupa, no filme \"The Gene Krupa Story\", dirixido por Don Weis e protagonizado tam\u00e9n por Susan Kohner, Darren James e Oliver Susan. En 1960 participou en \"Exodus\", como un emigrante xudeu, polo cal ga\u00f1ou un Globo de Ouro ao mellor actor secundario e recibiu a s\u00faa segunda candidatura ao \u00d3scar ao mellor actor secundario.\nPor\u00e9n, co pasar dos anos non consegu\u00eda facer m\u00e1is papeis de mozo rebelde, e os traballos f\u00f3ronse tornando m\u00e1is escasos. Xunto a iso, os rumores de homosexualidade roldaban a s\u00faa carreira, dificultando o seu traballo. Foi o modelo que o artista pl\u00e1stico Harold Stevenson usou para pintar \"The New Adam\" (1963), un nu tradicional da cultura estadounidense.\nEn 1957, Mineo fixo unha breve incursi\u00f3n na m\u00fasica pop gravando unhas canci\u00f3ns e un \u00e1lbum. Dous dos seus sinxelos chegaron ao Top 40 nos Estados Unidos no Billboard Hot 100. O sinxelo m\u00e1is popular, \"Start Movin (In My Direction)\", alcanzou a posici\u00f3n 9 na Billboard's pop. Vendeu m\u00e1is dun mill\u00f3n de copias e foi premiado cun disco de ouro.\nMorte.\nA noite do 12 de febreiro de 1976, o actor volveu \u00e1 casa tras un ensaio da obra \"P.S. Your Cat Is Dead\". Tras aparcar o seu coche no garaxe do seu apartamento de West Hollywood, foi apu\u00f1alado no coraz\u00f3n por un atracador que deseguido abandonou o lugar. A polic\u00eda investigou m\u00faltiples sospeitosos, mais asumiu que o crime foi o resultado dalg\u00fan tipo de \"motivaci\u00f3n homosexual\". En marzo de 1979, Lionel Ray Williams foi sentenciado a 57 anos de c\u00e1rcere por matar a Mineo e por cometer dez atracos na mesma zona. A\u00ednda que existiu moita confusi\u00f3n sobre o que dixeron as testemu\u00f1as do que viran na escuridade desa noite, Williams afirmou que non ti\u00f1a idea de quen era Mineo. Os oficiais posteriormente dixeron que escoitaron a Williams adminitindo o apu\u00f1alamento. A esposa de Williams confirmou m\u00e1is tarde que a noite en que morreu Mineo, o seu marido volvera \u00e1 casa con sangue na s\u00faa camisa. Foi liberado a mediados da d\u00e9cada de 1990.\nMineo foi enterrado no Gate of Heaven Cemetery en Hawthorne, Nova York.\nVida persoal.\nMineo co\u00f1eceu a actriz inglesa Jill Haworth na rodaxe do filme \"Exodus\" en 1960, en que interpretaban unha parella de amantes. Mineo e Haworth mantiveron unha relaci\u00f3n intermitente durante moitos anos e chegaron a prometerse en matrimonio. Segundo o bi\u00f3grafo de Mineo Michael Gregg Michaud, Haworth cancelou o compromiso tras atopar a Mineo nun encontro sexual con outro home. Os dous continuaron a ser amigos ata a morte de Mineo. Mineo mostrouse descontento coa breve relaci\u00f3n que mantivo Haworth co produtor televisivo Aaron Spelling, moito m\u00e1is vello ca ela. Unha noite en que Mineo atopou a Haworth e Spelling nun club nocturno privado de Beverly Hills, golpeou a Spelling na cara, berrando \"sabes cantos anos ten? que andas a facer con ela \u00e1 t\u00faa idea?\" Mentres que alg\u00fans describiron a Haworth como nada m\u00e1is que unha amiga e unha pantalla para ocultar as s\u00faas parellas homosexuais, Michaud pon en d\u00fabida esa afirmaci\u00f3n; indica que a relaci\u00f3n entre Mineo e Haworth era real, que Mineo se namorou de Haworth e que a considerou unha das persoas m\u00e1is importantes da s\u00faa vida.\nNunha entrevista en 1972 con Boze Hadleigh, Mineo falou sobre a s\u00faa bisexualidade. No momento da s\u00faa morte, manti\u00f1a unha relaci\u00f3n de seis anos co actor Courtney Burr III."}
{"id": "510903", "revid": "23204", "url": "https://gl.wikipedia.org/wiki?curid=510903", "title": "Gino Bramieri", "text": "Luigi Bramieri, ou m\u00e1is sinxelamente Gino Bramieri, nado en Mil\u00e1n o 22 de xu\u00f1o de 1928, e finado en Mil\u00e1n o 18 de xu\u00f1o de 1996, foi un actor e c\u00f3mico italiano.\nTraxectoria.\nGino Bramieri naceu en Mil\u00e1n en 1928, terceiro e \u00faltimo fillo dun carpinteiro e ebanista, na s\u00faa casa do Corso Garibaldi. O seu pai atopoulle un traballo cando a\u00ednda ti\u00f1a catorce anos, como carteiro na \"Banca Commerciale Italiana\", pero preferiu ser aprendiz no teatro, arranxando bot\u00f3ns e manobrando o tel\u00f3n.\nO seu debut como artista rem\u00f3ntase a finais de 1943, mentres que o seu debut teatral foi o 27 de setembro de 1944 no \"Teatro Augusteo\" de Mil\u00e1n, en \"Cretinopoli\". A experiencia adquirida na compa\u00f1\u00eda de teatro \"Gilberto Govi\" foi fundamental na s\u00faa formaci\u00f3n art\u00edstica.\nTraballou con Franco e Ciccio, Peppino De Filippo, Aldo Fabrizi, Ave Ninchi, Nino Taranto, Raimondo Vianello, Tot\u00f2. Foi int\u00e9rprete de m\u00e1is de trinta pel\u00edculas. Nos \u00faltimos anos da s\u00faa vida, foi o protagonista da comedia de televisi\u00f3n \"Nonno Felice\" e o seu spin-off \"Norma e Felice\".\nItalo Terzoli e Enrico Vaime foron os seus autores \"de referencia\": cos seus gui\u00f3ns acadou grandes \u00e9xitos no teatro lixeiro, desde \"La sveglia al collo\" ata \"Anche i bancari hanno un'anima\" e \"La vita comincia ogni mattina\".\nAdemais dunha gran habilidade para dirixir historietas c\u00f3micas e crear personaxes e motas, a s\u00faa especialidade era a de contar chistes.\nGino Bramieri faleceu dun tumor pancre\u00e1tico o 18 de xu\u00f1o de 1996 no IEO - \"Instituto Europeo de Oncolox\u00eda\". O funeral celebrouse na bas\u00edlica de San Nazaro en Brolo, en Mil\u00e1n, seguido por unhas d\u00faas mil persoas. O cadaleito foi enrolado na bandeira do Inter, e foi enterrado no cemiterio monumental de Mil\u00e1n. O 2 de novembro de 2005 o seu nome rexistrouse no famedio do cemiterio."}
{"id": "510904", "revid": "23204", "url": "https://gl.wikipedia.org/wiki?curid=510904", "title": "Ohsumi", "text": "Ohsumi foi unha serie de sat\u00e9lites artificiais xaponeses lanzados entre 1966 e 1970. S\u00f3 un chegou a \u00f3rbita, convert\u00e9ndose no primeiro sat\u00e9lite xapon\u00e9s en ser orbitado mediante un foguete ind\u00edxena.\nCaracter\u00edsticas.\nOs sat\u00e9lites Ohsumi consist\u00edan nun conxunto reducido de instrumentos (aceler\u00f3metros, un term\u00f3metro e varios transmisores) acaroados \u00e1 cuarta etapa dun foguete L-4S. Iban equipados con varias antenas e a alimentaci\u00f3n el\u00e9ctrica era proporcionada por unha bater\u00eda de cinc e \u00f3xido de prata cunha capacidade de 5 Ah. Ti\u00f1an unha masa de 24 kg.\nLanz\u00e1ronse catro sat\u00e9lites Ohsumi entre 1966 e 1969 que non conseguiron chegar a \u00f3rbita por diversos fallos do foguete lanzador. A quinta unidade, co\u00f1ecida xa simplemente como Ohsumi, conseguiu entrar en \u00f3rbita o 11 de febreiro de 1970, recib\u00edndose o seu sinal d\u00faas horas e media tras chegar ao espazo. O sat\u00e9lite funcionou ata a s\u00faa s\u00e9tima \u00f3rbita e reentrou na atmosfera terrestre o 2 de agosto de 2003."}
{"id": "510905", "revid": "4817", "url": "https://gl.wikipedia.org/wiki?curid=510905", "title": "Okean E", "text": "Okean E foi unha serie de dous sat\u00e9lites artificiais sovi\u00e9ticos lanzados en 1979 e 1980.\nCaracter\u00edsticas.\nOs sat\u00e9lites Okean E foron sat\u00e9lites experimentais para monitorizar a superficie oce\u00e1nica. Eran prototipos dos sat\u00e9lites Okean O1. Estaban baseados no bus Tselina-D e levaban a bordo un radi\u00f3metro, un polar\u00edmetro para radiaci\u00f3n na lonxitude de onda de 3,2 cm, un espectr\u00f3metro infravermello e unha c\u00e1mara multiespectral cunha resoluci\u00f3n de 1,8 km.\nOkean E-1 foi tam\u00e9n denominado Kosmos 1076 e foi lanzado o 12 de febreiro de 1979, mentres que Okean E-2 (Kosmos 1151) foi enviado ao espazo o 23 de xaneiro de 1980. Ambos sat\u00e9lites foron lanzados mediante foguetes Tsiklon-3 e foron seguidos polos dous sat\u00e9lites tam\u00e9n experimentais Okean OE."}
{"id": "510906", "revid": "4817", "url": "https://gl.wikipedia.org/wiki?curid=510906", "title": "Kosmos 1076", "text": ""}
{"id": "510907", "revid": "4817", "url": "https://gl.wikipedia.org/wiki?curid=510907", "title": "Kosmos 1151", "text": ""}
{"id": "510908", "revid": "4817", "url": "https://gl.wikipedia.org/wiki?curid=510908", "title": "Okean OE", "text": "Okean OE foi unha serie de dous sat\u00e9lites artificiais sovi\u00e9ticos lanzados en 1983 e 1984.\nCaracter\u00edsticas.\nOs sat\u00e9lites Okean OE foron sat\u00e9lites experimentais para monitorizar a superficie oce\u00e1nica. Eran os sucesores dos sat\u00e9lites Okean E e prototipos dos sat\u00e9lites Okean O1. Estaban baseados no bus Tselina-D e levaban a bordo un radi\u00f3metro, un polar\u00edmetro para radiaci\u00f3n na lonxitude de onda de 3,2 cm, unha c\u00e1mara multiespectral e un radar en banda X cunha resoluci\u00f3n m\u00e1xima de 0,7 km .\nOkean OE-1 foi tam\u00e9n denominado Kosmos 1500 e foi lanzado o 28 de setembro de 1983, mentres que Okean OE-2 levaban tam\u00e9n a denominaci\u00f3n Kosmos 1602 e foi enviado ao espazo o 28 de setembro de 1984. Ambos sat\u00e9lites foron lanzados mediante foguetes Tsiklon-3."}
{"id": "510909", "revid": "72012", "url": "https://gl.wikipedia.org/wiki?curid=510909", "title": "Kosmos 1602", "text": ""}
{"id": "510910", "revid": "72012", "url": "https://gl.wikipedia.org/wiki?curid=510910", "title": "Kosmos 1500", "text": ""}
{"id": "510912", "revid": "89787", "url": "https://gl.wikipedia.org/wiki?curid=510912", "title": "Carmen Scarpitta", "text": "Carmen Scarpitta, nada o 26 de maio de 1933 e finada o 26 de abril de 2008, foi unha actriz italiana que apareceu en 30 filmes no seu pa\u00eds nativo.\nTam\u00e9n traballou con Gino Bramieri, en 1981, en \"La vita comincia ogni mattina\" de Terzoli &amp; Vaime."}
{"id": "510925", "revid": "88215", "url": "https://gl.wikipedia.org/wiki?curid=510925", "title": "Order of the British Empire", "text": ""}
{"id": "510928", "revid": "26585", "url": "https://gl.wikipedia.org/wiki?curid=510928", "title": "Tempada 2007 do Campionato de Galicia de Monta\u00f1a", "text": "A tempada 2007 foi a 28\u00aa edici\u00f3n do Campionato de Galicia de Monta\u00f1a. Comezou o 13 de maio coa IV Subida \u00e1 Bola-Furriolo e rematou o 20 de outubro na IX Subida ao Iroite. O campi\u00f3n foi Nonito G\u00f3mez, ga\u00f1ando o seu quinto e \u00faltimo t\u00edtulo."}
{"id": "510929", "revid": "23204", "url": "https://gl.wikipedia.org/wiki?curid=510929", "title": "Rosario Porto Ortega", "text": "Rosario Porto Ortega, nada en Santiago de Compostela o 18 de decembro de 1969 e finada en Brieva o 18 de novembro de 2020, foi unha avogada galega non exercente.\nTraxectoria.\nPrimeiros anos, estudos e vida familiar.\nFoi filla da catedr\u00e1tica de Historia da Arte Mar\u00eda do Socorro Ortega Romero e do seu esposo o reco\u00f1ecido avogado Francisco Porto Mella, que exercera durante varias d\u00e9cadas como C\u00f3nsul honorario de Francia en Santiago.\nLicenciada en Dereito pola Universidade de Santiago de Compostela, e cun mestrado en Dereito Comparado, colexiouse como avogada non exercente, e nunca exerceu a profesi\u00f3n. Foi C\u00f3nsul honoraria de Francia entre 1997 e 2006. Casou en febreiro de 1996 co xornalista Alfonso Basterra, do que posteriormente se divorciou. Ambos os esposos, sen fillos, adoptaron unha nena chinesa dun ano de idade, de nome Fang Yong, orixinaria da cidade de Yongzhou (Hunan), \u00e1 que lle puxeron o nome de Asunta Fang Yong, m\u00e1is co\u00f1ecida como Asunta.\nDesaparici\u00f3n de Asunta.\nO 21 de setembro de 2013, cando a nena ti\u00f1a 12 anos, desapareceu. Os seus pais adoptivos denunciaron a s\u00faa desaparici\u00f3n na tarde-noite dese mesmo d\u00eda. Na madrugada do d\u00eda seguinte, d\u00faas persoas descubriron un cad\u00e1ver nunha pista forestal da parroquia de San Sim\u00f3n de Ons de Cacheiras, no municipio de Teo (a s\u00f3 5 km da casa de campo de Rosario Porto en Montouto, tam\u00e9n en Teo), alertando aos Servizos de Emerxencia, que identificaron o corpo da nena desaparecida. O d\u00eda 24 de setembro a nai, Rosario Porto, foi detida e investigada por un presunto delito de homicidio. Un d\u00eda despois tam\u00e9n o pai, Alfonso Basterra, foi detido e investigado. \nO xu\u00edz que se encargou do caso foi Jos\u00e9 Antonio V\u00e1zquez Ta\u00edn, co\u00f1ecido pola s\u00faa actuaci\u00f3n anterior e recente na recuperaci\u00f3n do C\u00f3dice Calixtino (2012) e no caso do accidente ferroviario de Angrois (2013). O caso motivou grande interese e foi obxecto de numerosos reportaxes nos principais medios televisivos espa\u00f1ois. De acordo cos datos recollidos durante a investigaci\u00f3n, a mesma xirou en torno a unha serie de pistas, entre as que se encontran:\nEn xu\u00f1o de 2014 o xu\u00edz V\u00e1zquez Ta\u00edn puxo fin \u00e1 instruci\u00f3n do caso, dando paso ao proceso de apertura de xu\u00edzo oral. En outubro, a Secci\u00f3n Sexta da Audiencia provincial da Coru\u00f1a con sede en Santiago terminou cos \u00faltimos tr\u00e1mites xudiciais. A selecci\u00f3n do xurado popular iniciouse en maio de 2015, estando previsto o comezo do xu\u00edzo para entre o 23 de xu\u00f1o e o 17 de xullo do mesmo ano, pero produc\u00edronse alg\u00fans atrasos, e foi finalmente a principios de outubro de 2015 cando se iniciou o xu\u00edzo na Audiencia Provincial da Coru\u00f1a, con 84 testemu\u00f1as e 60 peritos. O 30 de outubro de 2015 o xurado popular designado polo Xulgado de Santiago de Compostela determinou, por unanimidade, como culp\u00e1beis tanto a Alfonso Basterra como a Rosario Porto do asasinato de Asunta Basterra. En novembro de 2015, apenas d\u00faas semanas despois de co\u00f1ecerse o veredito, co\u00f1\u00e9cese a sentenza contra os pais de Asunta Basterra: 18 anos de c\u00e1rcere para cada un por un delito de asasinato coa concorrencia da agravante de parentesco.\nMorte de Rosario Porto.\nDespois de pasar polo centro penitenciario de Teixeiro e o centro penitenciario da Lama foi trasladada no mes de marzo 2020 ao penal de Brieva onde, aparentemente, se suicidou aforc\u00e1ndose cun anaco de tea amarrado a unha vent\u00e1. No penal de Brieva aplic\u00f3uselle en principio o protocolo de prevenci\u00f3n de suicidios, polo que ingresou directamente no m\u00f3dulo de enfermar\u00eda e quedou ao cargo dunha reclusa de confianza que a axudaba no proceso de adaptaci\u00f3n. Por\u00e9n, pouco m\u00e1is tarde, levant\u00e1ronlle estas cautelas, polo que Rosario xa fac\u00eda vida normal antes de que, aparentemente, se quitara a vida.\nOs \u00faltimos en vela con vida foron os funcionarios de prisi\u00f3ns que pasaron revista \u00e1s oito da ma\u00f1\u00e1, cando as presas te\u00f1en que levantarse. Por\u00e9n, non a encontraron no comedor para o almorzo, polo que foron buscala \u00e1 cela, e foi al\u00ed onde a encontraron aforcada. Deron aviso inmediato ao 112 e os sanitarios intentaron reanimala. Instituci\u00f3ns Penitenciarias abriron unha investigaci\u00f3n para esclarecer os feitos, a\u00ednda que na cela que ocupaba Rosario Porto non apareceu ning\u00fan obxecto sospeitoso nin prohibido. Estaba todo recollido e, segundo as primeiras informaci\u00f3ns, non hab\u00eda ningunha carta nin mensaxe. A autopsia deber\u00e1 confirmar a causa do falecemento."}
{"id": "510930", "revid": "839", "url": "https://gl.wikipedia.org/wiki?curid=510930", "title": "Spyridon Madalenas", "text": "Spyridon Madalenas (en ), nado en Corf\u00fa o 3 de novembro de 1824 e finado na mesma illa o 1 de agosto de 1884, foi un bispo cat\u00f3lico latino grego, arcebispo de Corf\u00fa dende 1860 at\u00e9 o seu pasamento.\nTraxectoria.\nNaceu en Corf\u00fa o 3 de novembro de 1824. Logo de rematar os estudos b\u00e1sicos na s\u00faa vila natal, en 1844 trasladouse a Roma para estudar Ret\u00f3rica, Filosof\u00eda e Teolox\u00eda no Pontificio Collegio Urbano \"De Propaganda Fide\". Despois de doutorarse en teolox\u00eda, foi ordenado sacerdote o 30 de marzo de 1850 polo cardeal Costantino Patrizi Naro.\nAo seu regreso a Corf\u00fa, en 1851, foi nomeado te\u00f3logo da arquidiocese, e entre 1853 e 1856 foi tam\u00e9n chanceler do arcebispado. A partir de 1855 exerceu tam\u00e9n de capel\u00e1n para o Ex\u00e9rcito Brit\u00e1nico, e en 1858 foi tam\u00e9n nomeado cura da catedral. \nCo pasamento do arcebispo Carlo Rivelli en 1858 foi elixido vigairo capitular, e posteriormente preconizado como arcebispo da s\u00e9 vacante o 23/25 de setembro de 1860. Recibiu a consagraci\u00f3n episcopal o 9 de decembro en Roma, de mans do cardeal Karl August von Reisach; foi nomeado tam\u00e9n administrador apost\u00f3lico da diocese de Zante e Cefalonia, ao ser o seu bispo, Luigi Lastaria, de avanzada idade.\nFoi padre conciliar no Concilio Vaticano Primeiro.\nFinou no cargo en Corf\u00fa, o 1 de agosto de 1884, e foi sucedido por Evangelista Boni, at\u00e9 ent\u00f3n bispo de Zante e Cefalonia."}
{"id": "510932", "revid": "26585", "url": "https://gl.wikipedia.org/wiki?curid=510932", "title": "Tempada 2007 do Campionato de Galicia de Autocross", "text": "A tempada 2007 foi a 24\u00aa edici\u00f3n do Campionato de Galicia de Autocross. \nConstou de 10 probas, comezando o 9 de abril de 2007 co XVII Autocross Santa Comba e rematando o 29 de setembro co I Autocross CGA Arteixo. Os campi\u00f3ns das diferentes categor\u00edas foron Mart\u00edn Bello (+1600cc), \u00c1ngel P\u00e9rez \"Lanchi\u00f1as\" (-1600cc) e Iago Caama\u00f1o (Kart-Cross)."}
{"id": "510933", "revid": "82922", "url": "https://gl.wikipedia.org/wiki?curid=510933", "title": "Uni\u00f3n Numism\u00e1tica N\u00f3rdica", "text": "A Uni\u00f3n Numism\u00e1tica N\u00f3rdica (en fin\u00e9s e dinamarqu\u00e9s: \"Nordisk Numismatisk Union\"; en sueco: \"Nordisk numismatisk union; NNU\") \u00e9 unha entidade asociativa que integra diferentes asociaci\u00f3ns e sociedades numism\u00e1ticas de varios pa\u00edses n\u00f3rdicos. \nHistoria e composici\u00f3n.\nA Uni\u00f3n Numism\u00e1tica N\u00f3rdica fundouse en Copenhague, Dinamarca, o 27 de novembro de 1935, e inicialmente estaba constitu\u00edda por catro gabinetes numism\u00e1ticos e por cinco asociaci\u00f3ns numism\u00e1ticas de Suecia, Noruega, Dinamarca e Finlandia. A estas cinco un\u00edronselles posteriormente as asociaci\u00f3ns de Islandia, das Illas Feroe e de Turku:\nRevistas.\nA NNU \u00e9 a responsable de d\u00faas publicaci\u00f3ns peri\u00f3dicas:\nEncontros.\nA uni\u00f3n celebra un encontro conxunto cunha periodicidade de entre dous e catro anos, nun dos pa\u00edses n\u00f3rdicos. Os m\u00e1is recentes foron os seguintes:"}
{"id": "510934", "revid": "82922", "url": "https://gl.wikipedia.org/wiki?curid=510934", "title": "Asociaci\u00f3n Numism\u00e1tica Finlandesa", "text": "A Asociaci\u00f3n Numism\u00e1tica Finlandesa (en fin\u00e9s: \"Suomen Numismaattinen Yhdistys \"; en sueco \"Numismatiska F\u00f6reningen i Finland r.y.\") \u00e9 unha entidade asociativa fundada en 1914 co obxectivo de unir os investigadores e os coleccionistas de moedas, medallas e obxectos af\u00edns de Finlandia, e promover a ciencia numism\u00e1tica e a arte da medalla finlandesa.\nTen a s\u00faa sede en Helsinqui, e conta con m\u00e1is de 1.500 afiliados. O seu presidente \u00e9 Petteri J\u00e4rvi.\nA SNY \u00e9 unha das 23 asociaci\u00f3ns numism\u00e1ticas que se integran na Sociedade Numism\u00e1tica Finlandesa (\"Suomen Numismaatikkoliitto ry \").\nTr\u00e1tase da asociaci\u00f3n m\u00e1is antiga no seu \u00e1mbito e tam\u00e9n a de maior n\u00famero de afiliados e a que ten unha \u00e1rea de operaci\u00f3ns m\u00e1is grande. Ademais da s\u00faa actuaci\u00f3n en Finlandia, a foi unha das entidades fundadoras da Uni\u00f3n Numism\u00e1tica N\u00f3rdica en 1936.\nA Asociaci\u00f3n organizou poxas numism\u00e1ticas desde o mesmo ano da s\u00faa fundaci\u00f3n. Ademais emite medallas e promove conferencias, visitas, exposici\u00f3ns e outras actividades educativas e editoriais no \u00e1mbito da numism\u00e1tica, entre elas a publicaci\u00f3n, desde 1976, de \"Numismaattinen aikakauslehti\" (\"Revista numism\u00e1tica\"), cunha periodicidade de entre 4 e 5 n\u00fameros anuais. "}
{"id": "510935", "revid": "26585", "url": "https://gl.wikipedia.org/wiki?curid=510935", "title": "Tempada 2008 do Campionato de Galicia de Monta\u00f1a", "text": "A tempada 2008 foi a 29\u00aa edici\u00f3n do Campionato de Galicia de Monta\u00f1a. Comezou o 7 de xu\u00f1o coa IV Subida a Santa Mar\u00eda de Oia e rematou o 23 de novembro na I Subida a Cabanelas. O campi\u00f3n foi Benito Varela, ga\u00f1ando o seu segundo t\u00edtulo."}
{"id": "510936", "revid": "65337", "url": "https://gl.wikipedia.org/wiki?curid=510936", "title": "Nordisk Numismatisk Union", "text": ""}
{"id": "510938", "revid": "23204", "url": "https://gl.wikipedia.org/wiki?curid=510938", "title": "Estonia nos Xogos Ol\u00edmpicos", "text": "Estonia competiu por vez primeira nos Xogos Ol\u00edmpicos en 1920, logo de declarar a s\u00faa independencia de Rusia en 1918. Os seus primeiros Xogos de Inverno foron os de 1924. Os deportistas estonianos competiron nos Xogos Ol\u00edmpicos at\u00e9 que o pa\u00eds foi invadido e ocupado pola Uni\u00f3n Sovi\u00e9tica en 1940. Dende a disoluci\u00f3n da Uni\u00f3n Sovi\u00e9tica, o pa\u00eds participou en t\u00f3dalas edici\u00f3ns das olimp\u00edadas."}
{"id": "510940", "revid": "23204", "url": "https://gl.wikipedia.org/wiki?curid=510940", "title": "Grecia nos Xogos Ol\u00edmpicos", "text": "Grecia participou en cada unha das edici\u00f3ns dos Xogos de Ver\u00e1n, sendo un dos catro pa\u00edses do mundo en facelo. Grecia tam\u00e9n competiu na maior\u00eda dos Xogos Ol\u00edmpicos de Inverno e foi sede ol\u00edmpica en d\u00faas ocasi\u00f3ns, \u00e1mbalas d\u00faas en Atenas. Como lugar de orixe dos Xogos Ol\u00edmpicos da Antig\u00fcidade foi unha elecci\u00f3n natural como naci\u00f3n anfitrioa para o rexurdimento dos Xogos Ol\u00edmpicos modernos en 1896, e Grecia volveu ser a anfitrioa en 2004.\nDurante a cerimonia inaugural dos Xogos Ol\u00edmpicos, Grecia sempre entra primeira no estadio para honrar o seu status como lugar de orixe dos Xogos, sendo a \u00fanica excepci\u00f3n en 2004 cando Grecia entrou a \u00faltima como naci\u00f3n anfitrioa. Antes dos Xogos, a lapa ol\u00edmpica \u00e9 acendida en Olimpia, o lugar dos Xogos da Antig\u00fcidade, nunha cerimonia que reflicte rituais da Grecia antiga e que comeza os relevos do facho ol\u00edmpico. A bandeira de Grecia sempre se iza na cerimonia de peche xunto coas bandeiras do pa\u00eds anfitri\u00f3n actual e do vindeiro."}
{"id": "510942", "revid": "5312", "url": "https://gl.wikipedia.org/wiki?curid=510942", "title": "Caso Asunta Basterra", "text": "Asunta Yong Fang Basterra Porto, nada como Fang Yong o 30 de setembro de 2000 e finada o 21 de setembro de 2013, era unha nena galega de orixe chinesa cuxo cad\u00e1ver apareceu nunha pista forestal do concello de Teo o 22 de setembro de 2013, pouco antes de que cumprise trece anos. O forense determinou que morrera por asfixia e que lle deran 27 p\u00edlulas de Lorazepam o d\u00eda da morte, m\u00e1is de nove veces a dose m\u00e1is alta para un adulto. A investigaci\u00f3n sobre o seu asasinato foi co\u00f1ecido como Caso Asunta Basterra, ou simplemente Caso Asunta.\nO caso atraeu un grande interese dos medios en Espa\u00f1a e no mundo, as\u00ed como unha \"declaraci\u00f3n de preocupaci\u00f3n\" por parte do Ministerio de Asuntos Exteriores da Rep\u00fablica Popular da China.\nOs pais adoptivos de Asunta foron declarados culpables da s\u00faa morte o 30 de outubro de 2015. Segundo os documentos do tribunal, a parella drogou a s\u00faa filla con Lorazepam durante tres meses e finalmente asfixiouna antes de desfacerse do corpo. Os pais, que mantiveron a s\u00faa inocencia, foron sentenciados a 18 anos de prisi\u00f3n.\nAntecedentes.\nAsunta Basterra Porto naceu como Fang Yong en 2000 en Yongzhou (Hunan). Aos nove meses foi adoptada por unha parella acomodada de Santiago de Compostela, a avogada Mar\u00eda del Rosario Porto Ortega (18-12-1969\u201418-11-2020) e o xornalista Alfonso Basterra Camporro (02-08-1964). Asunta foi a primeira nena chinesa adoptada na cidade de Compostela e unha das primeiras de Galicia. Asunta era unha nena con talento. Saltara un curso no colexio e fac\u00eda ballet, ademais de tocar o viol\u00edn e o piano. Estaba moi achegada aos seus av\u00f3s maternos, que faleceran o ano antes da s\u00faa morte.\nA nai adoptiva de Asunta, Rosario Porto, provi\u00f1a dunha destacada familia galega. O pai de Rosario, o avogado Francisco Porto Mella (finado en 2012), fora c\u00f3nsul honorario de Francia. A s\u00faa nai Mar\u00eda do Socorro Ortega Romero (finada en 2011) era unha reputada historiadora da arte e profesora universitaria. Porto estudou dereito na Universidade de Santiago de Compostela e exerceu no despacho do seu pai despois de se licenciar.\nPorto co\u00f1eceu o xornalista Alfonso Basterra, natural de Bilbao, en 1990. Casaron en 1996 e viv\u00edan nun gran piso que os pais de Porto deran \u00e1 s\u00faa filla. En 2004 viaxaron \u00e1 China e adoptaron a Yong Fang, de nove meses, \u00e1 que chamaron Asunta, no Instituto do Benestar de Guiyang. En xaneiro de 2013, a parella separouse, e Basterra mudouse a un apartamento pr\u00f3ximo ao piso familiar. Asunta pasaba o tempo entre os dous fogares, cami\u00f1ando a curta distancia entre ambos.\nMorte e investigaci\u00f3n.\nOs pais adoptivos de Asunta denunciaron a s\u00faa desaparici\u00f3n \u00e1s 22:17 do 21 de setembro de 2013. Asunta xantara na casa paterna ese mediod\u00eda. Na madrugada do d\u00eda seguinte, d\u00faas persoas descubriron un cad\u00e1ver nunha pista forestal da parroquia de San Sim\u00f3n de Ons de Cacheiras, no municipio de Teo (a s\u00f3 5 km da casa de campo de Rosario Porto en Montouto, tam\u00e9n en Teo), alertando aos Servizos de Emerxencia, que identificaron o corpo da nena desaparecida. A investigaci\u00f3n sobre a morte de Asunta foi chamada \"Operaci\u00f3n Nen\u00fafar\" polos detectives, que pensaron nunha flor cando ao luar viron o corpo cunha camisa branca.\nAsunta foi gravada pola c\u00e1mara de seguridade dun banco \u00e1s 14:00 cami\u00f1ando cara \u00e1 casa do seu pai, e apareceu de novo na mesma c\u00e1mara \u00e1s 17:21 volvendo \u00e1 casa materna. Porto foi vista na mesma c\u00e1mara cami\u00f1ando cara \u00e1 casa \u00e1s 17:28. Porto inicialmente dixo aos investigadores que sa\u00edra da casa arredor das 19:00, deixando a Asunta facendo os deberes. Dixo que conducira soa \u00e1 casa familiar de Teo, situada a vinte minutos do centro de Compostela, e que cando volveu ao piso \u00e1s 21:30 Asunta desaparecera. Porto dixo que chamou ao pai de Asunta e a moitos dos seus amigos, mais ning\u00fan a vira.\nOs investigadores posteriormente recuperaron o v\u00eddeo doutra c\u00e1mara de seguridade en que se v\u00eda a Porto e Asunta nunha gasolineira de cami\u00f1o a Teo \u00e1s 18:20, contradicindo a cronolox\u00eda e a historia de Porto de que deixara a Asunta na casa pola tarde. Tras saber do v\u00eddeo, Porto cambiou a historia, dicindo que Asunta fora con ela \u00e1 casa de Teo, mais lev\u00e1raa de volta a Compostela porque a nena quer\u00eda facer os deberes. Dixo que tras deixar a Asunta na casa foi a unha tenda de deportes para comprar cousas para a clase de ballet da s\u00faa filla, mais finalmente non foi ao darse de conta de que deixara a carteira en Teo. Dixo que ent\u00f3n volveu al\u00f3 para buscala, despois foi a botar gasolina, mais non o fixo porque non levaba a tarxeta de desconto.\nA polic\u00eda examinou os v\u00eddeos de 33 c\u00e1maras de seguridade nos arredores de Compostela, sen atopar v\u00eddeos do coche de Porto en ningunha das estradas polas que dixo que pasou esa tarde. Os investigadores pasaron a pensar que Porto e Asunta chegaran \u00e1 casa de Teo pouco despois das 18:00 e que Porto deixou a casa arredor das 21:00.\nA polic\u00eda comezou a sospeitar de Porto por un incidente que tivo lugar nas horas seguintes ao descubrimento do corpo de Asunta. Porto e os investigadores foron xuntos \u00e1 casa de Teo. A polic\u00eda dixo a Porto que non tocase nada, xa que a casa pod\u00eda ser o escenario do crime. Porto dixo \u00e1 polic\u00eda que precisaba ir ao ba\u00f1o, polo que un oficial a seguiu arriba, onde en lugar de ir ao ba\u00f1o entrou no dormitorio e intentou recuperar o contido dunha papeleira. O polic\u00eda puido interceptala e coller a papeleira antes ca ela. Conti\u00f1a unha secci\u00f3n do mesmo tipo de corda laranxa coa que foran atadas as extremidades de Asunta, mais os forenses non foron quen de determinar se proced\u00edan ou non do mesmo rolo.\nO d\u00eda 24 de setembro a nai, Rosario Porto, foi detida e investigada por un presunto delito de homicidio. Un d\u00eda despois tam\u00e9n o pai, Alfonso Basterra, foi detido e investigado.\nDe acordo cos datos recollidos durante a investigaci\u00f3n, a mesma xirou en torno a unha serie de pistas, entre as que se atopan:\nXu\u00edzo.\nEn xu\u00f1o de 2014 o xu\u00edz Jos\u00e9 Antonio V\u00e1zquez Ta\u00edn puxo fin \u00e1 instruci\u00f3n do caso, dando paso ao proceso de apertura de xu\u00edzo oral. V\u00e1zquez Ta\u00edn era co\u00f1ecido pola s\u00faa actuaci\u00f3n anterior e recente na recuperaci\u00f3n do C\u00f3dice Calixtino (2012) e no caso do accidente ferroviario de Angrois (2013). O caso motivou grande interese e foi obxecto de numerosas reportaxes nos principais medios televisivos espa\u00f1ois.\nEn outubro de 2014, a Secci\u00f3n Sexta da Audiencia provincial da Coru\u00f1a con sede en Santiago terminou cos \u00faltimos tr\u00e1mites xudiciais. A selecci\u00f3n do xurado popular iniciouse en maio de 2015, estando previsto o comezo do xu\u00edzo para entre o 23 de xu\u00f1o e o 17 de xullo do mesmo ano, pero produc\u00edronse alg\u00fans atrasos, e foi finalmente a principios de outubro de 2015 cando se iniciou o xu\u00edzo na Audiencia Provincial da Coru\u00f1a, con 84 testemu\u00f1as e 60 peritos.\nO 30 de outubro de 2015 o xurado popular designado polo Xulgado de Santiago de Compostela determinou, por unanimidade, como culp\u00e1beis tanto a Alfonso Basterra como a Rosario Porto do asasinato de Asunta Basterra. Conclu\u00edu que a sedaron durante meses e a asfixiaron por sufocaci\u00f3n. Tras non encontrar \u00abfeitos non probados\u00bb, mostr\u00e1ronse non favor\u00e1beis ao indulto nin \u00e1 suspensi\u00f3n da pena. O xurado foi, incluso, m\u00e1is al\u00e1 que o fiscal, ao non rexeitar a posibilidade de que Basterra fose tam\u00e9n no coche at\u00e9 Teo coa nena e a nai.\nEn novembro de 2015, apenas d\u00faas semanas despois de co\u00f1ecerse o veredicto, co\u00f1eceuse a sentenza contra os pais de Asunta Basterra: 18 anos de c\u00e1rcere para cada un por un delito de asasinato coa concorrencia da agravante de parentesco. Tras a lectura do veredicto, que Rosario Porto escoitou con m\u00e1is enteireza e \u00e1 que Alfonso Basterra respondeu con diversos xestos de negaci\u00f3n, fiscal solicitou 18 anos de prisi\u00f3n por asasinato con aleivos\u00eda. A acusaci\u00f3n popular pediu a \u00abpena m\u00e1xima\u00bb para os pais, de 20 anos de prisi\u00f3n.\nO d\u00eda 18 de novembro de 2020, Rosario Porto foi achada aforcada na s\u00faa cela do Centro penitenciario de Brieva (\u00c1vila), onde cumpr\u00eda condena polo asasinato polo que foi encarcerada. Este feito sucede, despois de 7 anos de loita contra a depresi\u00f3n no c\u00e1rcere.\nReconstruci\u00f3n.\nGrazas a testemu\u00f1os, as c\u00e1maras de vixilancia e aos rexistros dos tel\u00e9fonos e dispositivos dixitais, puideron reconstru\u00edrse as actividades dos pais nas horas pr\u00f3ximas \u00e1 desaparici\u00f3n e morte da s\u00faa filla:\nNunha primeira versi\u00f3n dos feitos, Rosario Porto declarara que deixou a Asunta sobre as 19:00 horas na s\u00faa casa de Santiago de Compostela, e que cando regresou un par de horas despois, a nena xa non estaba. Modificou o seu testemu\u00f1o cando co\u00f1eceu a existencia de imaxes de c\u00e1maras de seguridade nas que se v\u00eda no coche xunto \u00e1 menor en direcci\u00f3n a Teo. Segundo a nova versi\u00f3n, Porto regresou a Santiago de Compostela contra as 17:50, deixando a Asunta cerca da casa do pai, e volveu \u00e1 s\u00faa casa de Montouto. Tam\u00e9n o testemu\u00f1o subministrado por Alfonso Basterra incorreu en contradici\u00f3ns.\nDocumental.\nO 24 de maio de 2017 estreouse un programa de televisi\u00f3n en catro partes sobre o caso, denominado \"Lo que la verdad esconde: Caso Asunta\", dirixido por El\u00edas Le\u00f3n Siminiani. Pasou a estar dispo\u00f1ible internacionalmente en Netflix en febreiro de 2019."}
{"id": "510943", "revid": "26585", "url": "https://gl.wikipedia.org/wiki?curid=510943", "title": "Tempada 2019 do Campionato de Galicia de Monta\u00f1a", "text": "A tempada 2019 foi a 40\u00aa edici\u00f3n do Campionato de Galicia de Monta\u00f1a. Comezou o 30 de marzo coa I Subida a Mar\u00edn e rematou o 2 de novembro na II Subida a Taboadela. Os campi\u00f3ns foron Alexis Vi\u00e9itez na categor\u00eda de non carrozados, e Manolo Senra na de carrozados."}
{"id": "510944", "revid": "89787", "url": "https://gl.wikipedia.org/wiki?curid=510944", "title": "Imperio Sikh", "text": "O Imperio Sikh foi un estado do subcontinente indio, que xurdiu en torno ao liderado do marax\u00e1 Ranjit Singh, que estableceu un imperio secular, base\u00e1ndoo na rexi\u00f3n do Punjab, ocupando territorios actualmente localizados na India e no Paquist\u00e1n. O imperio existiu a partir de 1799, cando Ranjit Singh capturou Lahore, ata 1849 e foi forxado nas fundaci\u00f3ns da Khalsa, a partir da reuni\u00f3n de varios \"misls\" (pequenos estados soberanos sikhs) aut\u00f3nomos. No seu auxe no s\u00e9culo XIX, o imperio estendeuse do paso Khyber no oeste ao T\u00edbet occidental no leste e de Mithankot no sur \u00e1 Caxemira no norte. Foi a \u00faltima gran rexi\u00f3n do subcontinente en ser conquistada polos brit\u00e1nicos.\nAs fundaci\u00f3ns do Imperio Sikh poden trazarse dende polo menos 1707, o ano da morte de Aurangzeb e o inicio da ca\u00edda do Imperio Mogol. Cos mogois significativamente enfraquecidos, o ex\u00e9rcito sikh, co\u00f1ecido como Dal Khalsa, un rearranxo da Khalsa, inaugurada anos antes polo Gur\u00fa Gobind Singh, liderou expedici\u00f3ns contra os mogois e contra os paxtos no oeste. Isto levou a un crecemento do ex\u00e9rcito, que se dividiu en varias confederaci\u00f3ns ou \"misls\" semiindependentes. Cada un dos ex\u00e9rcitos compo\u00f1entes controlaba distintas \u00e1reas e cidades. Non obstante, no per\u00edodo entre 1762 e 1799, os comandantes sikhs dos \"misls\" estaban a volverse cada vez m\u00e1is xefes militares aut\u00f3nomos e independentes.\nA formaci\u00f3n do imperio comezou coa toma de Lahore por Ranjit Singh, do seu gobernante afg\u00e1n, Zaman Shah Durrani, e a conseguinte e progresiva expulsi\u00f3n dos paxtos do Punjab e a unificaci\u00f3n dos distintos \"misls\" sikhs. Ranjit Singh foi proclamado como marax\u00e1 do Punjab o 12 de abril de 1801, creando unha unidade pol\u00edtica. Sahib Singh Bedi, descendente do Gur\u00fa Nanak, conduciu a coroaci\u00f3n. Ranjit Singh ascendeu ao poder nun per\u00edodo moi curto, de l\u00edder dun \"misl\" a marax\u00e1 de todo o Punjab. Comezou a modernizar o seu ex\u00e9rcito, empregando t\u00e9cnicas contempor\u00e1neas de adestramento, as\u00ed como armamento e artillar\u00eda. Trala morte de Ranjit Singh, o imperio enfraqueceu por divisi\u00f3ns internas e m\u00e1 administraci\u00f3n. En 1849 o imperio caeu trala derrota nas guerras anglo-sikhs.\nDurante s\u00faa existencia, de 1799 a 1849, o Imperio Sikh dividiuse en catro provincias: Lahore, Multan, Peshawar e Caxemira.\nHistoria.\nGoberno mogol do Punjab.\nA relixi\u00f3n sikh foi contempor\u00e1nea \u00e1 conquista do norte da India por Babur, fundador do Imperio Mogol. O seu neto, Akbar, apoiou a liberdade relixiosa tras visitar o \"langar\" de Gur\u00fa Amar Das, tendo unha impresi\u00f3n favor\u00e1bel do sikhismo. Como resultado da s\u00faa visita, Akbar doou terras ao \"langar\" e os gur\u00fas sikhs gozaron dunha boa relaci\u00f3n cos mogois ata a morte del en 1605. No entanto, o seu sucesor Jahangir, v\u00eda nos sikhs unha ameaza pol\u00edtica. Ordenou ao Gur\u00fa Arjun Dev, que fora prendido por apoiar a rebeli\u00f3n de Khusrau Mirza, a mudar a pasaxe referente ao Adi Granth (conxunto de textos relixiosos que m\u00e1is tarde compuxo o Gur\u00fa Granth Sahib). Cando o gur\u00fa se rexeitou, Jahangir ordenou que Arjun Dev fose executado a trav\u00e9s de tortura. O martirio do gur\u00fa Arjan Dev levou o sexto gur\u00fa, Har Gobind, a declarar a soberan\u00eda sikh na creaci\u00f3n do Akal Takht e o establecemento dunha fortaleza para defender Amritsar. Jahangir tentou asegurar a autoridade sobre os sikhs, prendendo o gur\u00fa Har Gobind en Gwalior, mais liberouno tras alg\u00fans anos, cando xa non se sent\u00eda m\u00e1is ameazado. A comunidade sikh non afrontou m\u00e1is problemas ata a morte de Jahangir en 1627. O fillo de Jahangir, Shah Jahan sentiuse insultado coa \"soberan\u00eda\" decretada polo Gur\u00fa Har Gobind e tras unha serie de ataques a Amritsar forzou os sikhs a recuaren para as monta\u00f1as de Sivalik.\nO gur\u00fa seguinte, Gur\u00fa Har Rai, mantivo a s\u00faa autoridade nesas monta\u00f1as, derrotando as tentativas locais de tomar as terras sikhs e exercendo un papel neutro na loita de poder entre dous dos fillos de Shah Jahan, Aurangzeb e Dara Shikoh, polo control do Imperio Mogol. O noveno gur\u00fa, Tegh Bahadur, trasladou a comunidade sikh a Anandpur e viaxou extensivamente para visitar e desafiar a Aurangzeb, que tentaba impor a Ram Rai como o novo gur\u00fa. O Gur\u00fa Tegh Bahadur axudou os \"pandits\" da Caxemira a non se converteren ao islam e foi prendido por Aurangzeb. Cando tivo que escoller entre a conversi\u00f3n ao islam e a morte, Tegh Bahadur preferiu morrer a comprometer a s\u00faa fe, sendo executado.\nFormaci\u00f3n da Khalsa polo Gur\u00fa Gobind Singh.\nGur\u00fa Gobind Singh asumiu a condici\u00f3n de gur\u00fa en 1675 e para evitar batallas na rexi\u00f3n de Sivalik mudou a sede dos seus dominios a Paonta Sahib. Al\u00ed, ergueu unha fortaleza e formou un ex\u00e9rcito para protexer a cidade. O poder crecente da comunidade sikh alarmou os rax\u00e1s das monta\u00f1as de Sivalik que tentaron atacar a cidade, mais foron repelidos polas tropas de Gobind Singh na batalla de Bhangani. Marchou a Anandpur e estabeleceu a Khalsa, un ex\u00e9rcito colectivo de sikhs iniciados, en 30 de marzo de 1699. O establecemento da Khalsa uniu a comunidade sikh contra varios pretendentes \u00e1 condici\u00f3n do gur\u00fa apoiados polos mogois. En 1701, un ex\u00e9rcito combinado dos rxj\u00e1s das monta\u00f1as de Sivalik e os mogois de Wazir Khan atacaron Anandpur. A Khalsa retrocedeu mais reagrupouse para derrotar os mogois na batalla de Muktsar. En 1707, o Gur\u00fa Gobind Singh aceptou un convite do sucesor de Aurangzeb, Bahadur Shah I, para atopalo. O encontro ocorreu en Agra o 23 de xullo de 1707. O gur\u00fa foi recibido con honras polo emperador e al\u00ed permaneceu ata novembro daquel ano.\nEn agosto de 1708 o gur\u00fa Gobind Singh visitou Nanded. Al\u00ed atopou un \"bair\u0101g\u012b\" recluso, Madho Das, e converteuno ao sikhismo, d\u00e1ndolle un novo nome, Banda Singh. Mentres estaba en Nanded o gur\u00fa foi atacado por dous paxtos a soldo de Naw\u0101b Waz\u012br Kh\u0101n de Sirhind. Bahadur Shah enviou cirurxi\u00e1ns, que suturaron as feridas. A\u00ednda que aparentemente cicatrizaran, abr\u00edronse novamente e o \u00faltimo gur\u00fa sikh faleceu o 7 de outubro de 1708.\nBanda Singh Bahadur.\nBanda Singh Bahadur (tam\u00e9n co\u00f1ecido como \"Lachman Das\", \"Lachman Dev\" e \"Madho Das\"), (1670\u20131716) co\u00f1eceu o Gur\u00fa Gobind Singh en Nanded e adoptou a fe sikh. Pouco tempo antes da s\u00faa morte, o gur\u00fa Gobind Singh ordenoulle que reconquistase o Punjab e deulle unha carta que ordenaba a todos os sikhs que se xuntasen con el. Tras pasar dous anos reunindo apoiadores, Banda Singh Bahadur iniciou un levantamento agrario nos latifundios das familias de Zamindar, distribu\u00edndo as terras entre os campesi\u00f1os pobres que plantaban naquela terra. Banda Singh Bahadur iniciou a s\u00faa rebeli\u00f3n coa derrota dos ex\u00e9rcitos mogois en Samana e Sadhaura e a rebeli\u00f3n culminou coa derrota de Sirhind. Durante a rebeli\u00f3n, Banda Singh Bahadur determinouse a destru\u00edr as cidades nas cales os mogois foran crueis cos seguidores do gur\u00fa Gobind Singh. Executou Wazir Khan como vinganza polas mortes dos fillos de Gobind Singh e de Budhu Shah trala vitoria sikh en Sirhind. Gobernou o territorio entre os r\u00edos Sutlej e Yamuna, estableceu a capital nos Himalaias en Lohgarh e cu\u00f1ou moedas cos nomes do Gur\u00fa Nanak e do Gur\u00fa Gobind Singh. En 1716, o seu ex\u00e9rcito foi derrotado polos mogois durante a tentativa de defender a fortaleza en Gurdas Nangal. El foi capturado con 700 dos seus homes, sendo todos mandados a Delhi, onde foron torturados e executados tras rexeitar a conversi\u00f3n ao islam.\nDal Khalsa.\nSikh \"misls\".\nO per\u00edodo de 1716 a 1799 foi moi turbulento, tanto pol\u00edticas como militarmente, na rexi\u00f3n do Punjab. Isto foi causado polo declive acentuado do Imperio Mogol, que deixou un baleiro de poder na rexi\u00f3n, posteriormente cuberto polos sikhs ao final do s\u00e9culo XVIII, tras derrotaren varias invasi\u00f3ns afg\u00e1s do Imperio Durrani e ocasionalmente loitando contra musulm\u00e1ns host\u00eds do Punjab, aliados con outras forzas de musulm\u00e1ns. Os sikhs acabaron formando pequenos estados soberanos (\"misls\"), posteriormente unificados polo marax\u00e1 Ranjit Singh.\nFormaci\u00f3n.\nOs sikhs mantiveron unha intensa colaboraci\u00f3n na defensa contra as incursi\u00f3ns iniciadas por Ahmad Shah Durrani, l\u00edder do Imperio Durrani. A cidade de Amritsar foi atacada varias veces. Ese per\u00edodo \u00e9 citado polos historiadores sikhs como o \"S\u00e9culo Heroico\", termo empregado para describir o ascenso dos sikhs ao poder imperial en contra das posibilidades. As circunstancias contrarias estaban no ambiente relixioso hostil aos sikhs e a s\u00faa poboaci\u00f3n menos numerosa ca a dos outros grupos pol\u00edticos e relixiosos.\nO inicio formal do Imperio Sikh comezou coa fusi\u00f3n dos \"misls\" na \u00e9poca da coroaci\u00f3n de Ranjit Singh en 1801, creando un estado unificado. Todos os l\u00edderes sikhs, afiliados ao ex\u00e9rcito, eran da nobreza, normalmente con historias longas e prestixiosas dentro da historia dos sikhs. A maior presenza xeogr\u00e1fica do Imperio Sikh foi na rexi\u00f3n do Punjab, indo do paso Khyber no oeste, \u00e1 Caxemira no norte, ao Sindh ao sur, e ao T\u00edbet ao leste. Dende o punto de vista da demograf\u00eda, a distribuci\u00f3n relixiosa do Imperio Sikh era: 70% de musulm\u00e1ns, 17% de sikhs e 13% de hind\u00fas. En 1799 Ranjit Singh trasladou a capital de Gujranwala a Lahore, establecida en 1763 polo seu av\u00f3, Charat Singh.\nHari Singh Nalwa.\nHari Singh Nalwa foi comandante en xefe do ex\u00e9rcito sikh entre 1825 e 1837. \u00c9 co\u00f1ecido polo seu papel nas conquistas de Kasur, Sialkot, Multan, Caxemira, Attock e Peshawar. Nalwa liderou o ex\u00e9rcito sikh na liberaci\u00f3n de Shuja Shah Durrani na Caxemira e mantivo a posesi\u00f3n do diamante \"Koh-i-Nor\" para o marax\u00e1 Ranjit Singh. Foi o gobernador da Caxemira e de Hazara, establecendo a cu\u00f1axe de moedas co nome do Imperio Sikh para facilitar a recadaci\u00f3n. A s\u00faa pol\u00edtica fronteiriza de manter o paso Khyber foi m\u00e1is tarde empregada polo Raj Brit\u00e1nico. Nalwa foi respons\u00e1bel da expansi\u00f3n das fronteiras do Imperio Sikh ata o r\u00edo Indo. No momento da s\u00faa morte, a fronteira occidental do Imperio Sikh \u00eda ata o paso Khyber. A s\u00faa morte na Batalla de Jamrud foi unha perda significativa para o Imperio Sikh.\nFin do imperio.\nTrala morte de Ranjit Singh en 1839, o imperio ficou severamente enfraquecido polas divisi\u00f3ns internas e pola m\u00e1 administraci\u00f3n pol\u00edtica. Esta oportunidade foi aproveitada pola Compa\u00f1\u00eda Brit\u00e1nica das Indias Orientais para facer a primeira guerra anglo-sikh.\nA batalla de Ferozeshah en 1845 tivo moitas reviravoltas, onde os brit\u00e1nicos atoparon o ex\u00e9rcito do Punjab nunha batalla de can\u00f3ns na cal os sikhs lidaron co \"mellor da artillar\u00eda brit\u00e1nica\". Como os brit\u00e1nicos fixeron numerosos adiantos, os europeos no seu ex\u00e9rcito eran tomados como albos en especial, porque os sikhs cr\u00edan que se o ex\u00e9rcito \"se desmoralizase, a espi\u00f1a dorsal das posici\u00f3ns inimigas ser\u00eda quebrada\". A loita continuou durante toda a noite. A posici\u00f3n brit\u00e1nica \"creceu en gravidade ao longo da noite\" e \"sufriu baixo espantosas con cada membro do persoal do gobernador xeral sendo morto ou ferido\". Non obstante, o ex\u00e9rcito brit\u00e1nico tomou e mantivo Ferozeshah. O xeneral brit\u00e1nico, sir James Hope Grant, dixo: \"Verdadeiramente a noite foi de escuridade e talvez xamais nos anais das guerras houbo un ex\u00e9rcito brit\u00e1nico en escala tan grande e pr\u00f3xima dunha derrota que envolvese s\u00faa aniquilaci\u00f3n\".\nAs raz\u00f3ns para a retirada dos sikhs de Ferozeshah son discutidas. Alg\u00fans cren que foi algunha traiz\u00f3n dun comando non sikh do propio ex\u00e9rcito que levase as tropas dos sikhs a retroceder por unha forza brit\u00e1nica precaria e de xeito devastador. Outros cren que unha retirada t\u00e9cnica ser\u00eda unha mellor estratexia.\nO Imperio Sikh desapareceu finalmente ao final da segunda guerra anglo-sikh en 1849, dividido en distintos estados principescos e a provincia do Punjab na India Brit\u00e1nica. Eventualmente, formouse un vicegoberno en Lahore como representante directo da Coroa brit\u00e1nica.\nPol\u00edtica relixiosa.\nO Imperio Sikh era idiosincr\u00e1tico na medida en que permit\u00eda homes doutras relixi\u00f3ns que non fose o sikhismo que exercesen posici\u00f3ns de mando. De feito, devotos de todas as relixi\u00f3ns eran respectados de igual xeito polos sikhs e polos seus gobernantes. \"Sadhus\", santos, \"bairagis\" e \"ioguis\" hind\u00fas, faquires e \"pirs\" musulm\u00e1ns; e sacerdotes cristi\u00e1ns eran todos considerados dignos da atenci\u00f3n sikh.\nO hindu\u00edsmo enfatiza a santidade das vacas; ent\u00f3n, imp\u00faxose de forma universal unha prohibici\u00f3n de abater as vacas en Sarkar Khalsaji. Ranjit Singh quer\u00eda o diamante \"Koh-i-Noor\", que estaba baixo o seu poder, para o tempo Jagannath en Puri, Odisha no seu leito de morte en 1839. Ranjit Singh tam\u00e9n doou grandes cantidades de ouro para a construci\u00f3n de templos hind\u00fas non s\u00f3 nos seus dominios, mais tam\u00e9n en \u00e1reas que estaban baixo o control dos maratas, cos cales os sikhs manti\u00f1an relaci\u00f3ns cordiais.\nO legado m\u00e1is duradeiro de Ranjit Singh foi a beatificaci\u00f3n dourada do Harmandir Sahib, o Gurudwara m\u00e1is reverenciado polos sikhs, con m\u00e1rmore e ouro, do cal v\u00e9n o nome popular de \"Templo Dourado\"."}
{"id": "510945", "revid": "47401", "url": "https://gl.wikipedia.org/wiki?curid=510945", "title": "Imperio sikh", "text": ""}
{"id": "510946", "revid": "89787", "url": "https://gl.wikipedia.org/wiki?curid=510946", "title": "Estados hausa", "text": "Os estados hausa ou reinos hausa foron unha serie de cidades-estado independentes situados entre o r\u00edo N\u00edxer e o lago Chad. A tradici\u00f3n hausa lembra as lendarias aventuras de Bayajidda, de quen se di que chegou dende Bagdad ou outro lugar de Oriente Pr\u00f3ximo e fundou os estados hausa.\nA\u00ednda que os estados hausa compart\u00edan li\u00f1axe, linguaxe e cultura, os estados caracteriz\u00e1ronse por grandes rivalidades entre eles, e cada estado procuraba a s\u00faa supremac\u00eda sobre os outros.\nA lingua hausa expandiuse durante este per\u00edodo.\nMitolox\u00eda.\nSegundo a lenda de Bayajidda, os estados hausa foron fundados polos fillos e netos de Bayajidda, un pr\u00edncipe con orixes diferentes dependendo da tradici\u00f3n, mais a versi\u00f3n can\u00f3nica reco\u00f1\u00e9ceo como a persoa que casou con Daurama, o \u00faltimo Kabara. Segundo a versi\u00f3n m\u00e1is c\u00e9lebre da historia, os estados hausa comezaron cun pr\u00edncipe de Bagdad chamado \"Abu Yazid\". Cando chegou a Daura, foi \u00e1 casa dunha anci\u00e1 e pediulle auga, mais ela d\u00edxolle que o \u00fanico pozo que hab\u00eda, chamado Kusugu, estaba habitado por unha serpe chamada Sarki, que permit\u00eda aos cidad\u00e1ns coller auga s\u00f3 os venres. Como \"Sarki\" \u00e9 o voc\u00e1bulo hausa para \"rei\", pod\u00eda ser unha met\u00e1fora dunha figura poderosa. Bayajidda matou a Sarki e polo seu valor d\u00e9ronlle a ra\u00ed\u00f1a en matrimonio. Trala voda comezaron a chamalo Bayajidda, que significa \"el anten non entend\u00eda (a lingua)\".\nHausa Bakwai.\nOs reinos hausa comezaron como sete estados cunha mitolox\u00eda com\u00fan, pois os seus fundadores eran os fillos dunha ra\u00ed\u00f1a. Foron co\u00f1ecidos como \"bakwai hausa\", que significa os \u00absete hausa\u00bb. Estes estados eran:\nBanza Bakwai.\nO crecemento e posteriores conquistas dos Bakwai hausa acabou na fundaci\u00f3n dun n\u00famero adicional de estados, trazando os diferentes gobernantes a s\u00faa li\u00f1axe ata unha concubina do pai hausa fundador, Bayajidda. Por iso foron co\u00f1ecidos como Banza Bakwai, que significa \"bastardo\" ou \"falso sete\". Os Banza Bakwai adoptaron moitos dos costumes e das instituci\u00f3ns dos Bakwai hausa, mais eran considerados reinos copiados pola xente non hausa. Estes estados inclu\u00edan:\nApoxeo.\nOs reinos hausa emerxeron no s\u00e9culo XIII como vibrantes centros comerciais, que compet\u00edan cos imperios de Kanem e Mal\u00ed. Os seus principais produtos de exportaci\u00f3n eran o coiro, o ouro, os t\u00e9xtiles, o sal, a noz de cola, as correas para animais e a henna. Ag\u00e1s por alianzas menores, as cidades-estado hausa funcionaban de xeito independente. As rivalidades xeralmente inhibiron a formaci\u00f3n dunha autoridade centralizada.\nCa\u00edda.\nA pesar dun crecemento relativamente constante, as cidades-estado eran vulnerables \u00e1 agresi\u00f3n e, a pesar de que a inmensa maior\u00eda dos seus habitantes eran musulm\u00e1ns contra o s\u00e9culo XVI, foron atacados por xihadistas musulm\u00e1ns entre 1804 e 1808. En 1808, o \u00faltimo estado hausa foi finalmente conquistado por Usman dan Fodio e incorporado ao Califato de Sokoto hausa-fulani."}
{"id": "510947", "revid": "47401", "url": "https://gl.wikipedia.org/wiki?curid=510947", "title": "Reinos hausa", "text": ""}
{"id": "510948", "revid": "23204", "url": "https://gl.wikipedia.org/wiki?curid=510948", "title": "Lituania nos Xogos Ol\u00edmpicos", "text": "Lituania participou por vez primeira nos Xogos Ol\u00edmpicos en 1924. Nos Xogos Ol\u00edmpicos de 1936 en Berl\u00edn, Lituania non convidada por Alema\u00f1a por mor da controversia pola rexi\u00f3n Klaip\u0117da. En 1940, Lituania perdeu a s\u00faa independencia e formou parte da Uni\u00f3n Sovi\u00e9tica. Despois da guerra, os deportistas lituanos participaron nos Xogos Ol\u00edmpicos co equipo sovi\u00e9tica. Dende 1952 at\u00e9 1988, 86 deportistas lituanos competiron nos Xogos e ga\u00f1aron 60 medallas (57 nos Xogos de Ver\u00e1n e tres nos Xogos de Inverno).\nDende a restauraci\u00f3n da s\u00faa independencia en 1990, Lituania participou en t\u00f3dolos Xogos."}
{"id": "510950", "revid": "5863", "url": "https://gl.wikipedia.org/wiki?curid=510950", "title": "Carmen P\u00e9rez Fern\u00e1ndez", "text": ""}
{"id": "510951", "revid": "98629", "url": "https://gl.wikipedia.org/wiki?curid=510951", "title": "Adolfo Bioy Casares", "text": "Adolfo Bioy Casares, nado en Buenos Aires o 15 de setembro de 1914 e finado no mesmo lugar o 8 de marzo de 1999, foi un escritor arxentino que frecuentou as literaturas fant\u00e1stica, policial e de ciencia ficci\u00f3n. \u00c9 considerado un dos escritores m\u00e1is importantes do seu pa\u00eds e da literatura en espa\u00f1ol, recibindo a menci\u00f3n de Cabaleiro da Lexi\u00f3n de Honra en 1981, o Premio Internacional Alfonso Reyes, o Premio Miguel de Cervantes (ambos os dous en 1990) e o Konex de Brillante en 1994. Colaborou literariamente en varias ocasi\u00f3ns con Jorge Lu\u00eds Borges baixo distintos pseud\u00f3nimos.\nFoi esposo da escritora Silvina Ocampo.\nTraxectoria.\nAdolfo Bioy Casares naceu o 15 de setembro de 1914 en Buenos Aires, sendo o \u00fanico fillo de Adolfo Bioy Domecq e Marta Ignacia Casares Lynch, no barrio de Recoleta, tradicionalmente habitado por familias patricias ou de clase alta, e onde residir\u00eda a maior parte da s\u00faa vida.\nSegundo o xenealoxista Narciso Binay\u00e1n Carmona, era descendente do conquistador, explorador e colonizador espa\u00f1ol Domingo Mart\u00ednez de Irala (1509-1556); os seus antepasados ti\u00f1an unha remota orixe mestiza guaran\u00ed, que compart\u00eda con moitos pr\u00f3ceres da \u00e9poca da Independencia e con grandes personaxes paraguaios e arxentinos.\nPertencendo a unha familia cunha clase social alta, puido dedicarse exclusivamente \u00e1 literatura e, ao mesmo tempo, apartarse do medio literario da s\u00faa \u00e9poca. Escribiu o seu primeiro relato, \"Iris y Margarita\", aos once anos. Cursou os seus estudos secundarios no Instituto Libre de Segundo Ensino da Universidade de Buenos Aires. Logo, comezou e deixou as carreiras de Dereito, Filosof\u00eda e Letras. Tras a decepci\u00f3n que lle provocou o \u00e1mbito universitario, retirouse a unha estancia \u2014posesi\u00f3n da s\u00faa familia\u2014 onde, cando non recib\u00eda visitas, dedic\u00e1base case exclusivamente \u00e1 lectura, entregando horas e horas do d\u00eda \u00e1 literatura universal. Por esas \u00e9pocas, entre o vinte e os trinta anos, xa manexaba con fluidez o ingl\u00e9s, o franc\u00e9s (que falaba desde os catro anos) e, naturalmente, o espa\u00f1ol. Entre 1929 e 1937 Bioy publicou alg\u00fans libros (\"Pr\u00f3logo\", \"17 disparos contra lo porvenir\", \"Caos\", a novela \"La nueva tormenta\", \"La estatua casera\", \"Luis Greve, muerto\") que m\u00e1is tarde repudiar\u00eda, prohibindo a s\u00faa reedici\u00f3n e rexeit\u00e1ndose a comentalos, cualificando toda a s\u00faa obra anterior a 1940 como \u00abhorrible\u00bb.\nEn 1932 co\u00f1ece a Jorge Lu\u00eds Borges en Villa Ocampo, a casa de Vitoria Ocampo situada nas barrancas de San Isidro, onde a escritora adoitaba recibir a figuras internacionais da cultura e organizar reuni\u00f3ns culturais. Bioy conta que foi durante unha desas visitas que Borges e el se apartaran do resto da xente, polo que Vitoria se lles achegou e rifoulles dicindo \u00abnon sexan merdas, atendan ao invitado\u00bb, o que provocou o enoxo de Borges e a retirada de ambos da reuni\u00f3n. Na viaxe de regreso \u00e1 cidade quedou selada unha amizade que durar\u00eda at\u00e9 a morte de Borges en 1986, e que deu unha das duplas m\u00e1is famosas da literatura, chegando a colaborar en varios traballos, desde colecci\u00f3ns de relatos (\"Seis problemas para don Isidro Parodi\", \"Dos fantas\u00edas memorables\") e a novela \"Un modelo para la muerte\"), pasando por gui\u00f3ns de cine (\"Los orilleros\", \"El para\u00edso de los creyentes\", \"Invasi\u00f3n\") at\u00e9 antolox\u00edas de contos fant\u00e1sticos (\"Antolog\u00eda de la literatura fant\u00e1stica\", \"Cuentos breves y extraordinarios\"), publicando a mi\u00fado baixo os pseud\u00f3nimos de H. Bustos Domecq e Benito Su\u00e1rez Lynch. Entre 1945 e 1955 dirixiron a colecci\u00f3n \u00abEl s\u00e9ptimo c\u00edrculo\u00bb, que publicaba traduci\u00f3ns das mellores novelas policiais de lingua inglesa, x\u00e9nero do que Borges era un gran admirador. En 2006 publicouse \"Borges\", un inmenso volume de m\u00e1is de mil seiscentas p\u00e1xinas extra\u00eddas dos diarios de Bioy que revela con m\u00e1is detalles a amizade que uniu aos dous escritores. Bioy xa preparara e corrixira os textos xunto con Daniel Martino, pero non alcanzou a publicalos.\nEn 1940, Bioy Casares casa con Silvina Ocampo, irm\u00e1 de Vitoria, tam\u00e9n escritora e pintora. Ese mesmo ano publica a novela \"La invenci\u00f3n de Morel\", que marca o inicio da s\u00faa madurez literaria. A novela contou cun pr\u00f3logo de Borges, no que comenta a ausencia de precursores do x\u00e9nero de ciencia ficci\u00f3n na literatura en espa\u00f1ol, presentando a Bioy como o iniciador dun x\u00e9nero novo. A novela tivo unha grande aceptaci\u00f3n e recibiu o Primeiro Premio Municipal de Literatura en 1941. Por eses anos publica, en colaboraci\u00f3n con Borges e Silvina Ocampo, d\u00faas antolox\u00edas: \"Antolog\u00eda de la literatura fant\u00e1stica\" (1940) e \"Antolog\u00eda po\u00e9tica argentina\" (1941).\nEn 1945 aparece a s\u00faa terceira novela, \"Plan de evasi\u00f3n\", ambientada na colonia penal da illa do Dia\u00f1o da Guayana Francesa. Contin\u00faa a tem\u00e1tic\"a\" de ficci\u00f3n cient\u00edfica xa explorada en \"La invenci\u00f3n de Morel\", \u00e1 vez que a profunda, xa que no texto al\u00fadese constantemente \u00e1 teor\u00eda das cores de Goethe e \u00e1s ideas de William James sobre a percepci\u00f3n da realidade. En 1944 publicou a novela curta \"El perjurio de la nieve\", inclu\u00edda m\u00e1is tarde en \"La trama celeste\" (1948), a s\u00faa terceira colecci\u00f3n de relatos.\nDo mesmo xeito que Borges, Bioy foi antiperonista. En 1946 publicou xunto a Silvina Ocampo, a novela policial \"Los que aman, odian\" e unha colecci\u00f3n de relatos, \"La trama celeste\" (1948). En 1947 escribiu, en colaboraci\u00f3n con Borges, o conto \u00abLa fiesta del Monstruo\u00bb.\nHaber\u00eda que esperar at\u00e9 1954 para que aparecese outra novela, \"El sue\u00f1o de los h\u00e9roes\", redactada entre 1947 e 1952. Esta obra marca un desprazamento na s\u00faa obra, afast\u00e1ndose das \u00abfantas\u00edas razoadas\u00bb do comezo, a\u00ednda que sen abandonar as obsesi\u00f3ns permanentes na vida e a obra de Bioy: o amor, as mulleres, os xogos co tempo e o espazo e un caracter\u00edstico sentido do humor. Ambientada en Buenos Aires, \"El sue\u00f1o de los h\u00e9roes\" narra as peripecias de Emilio Gauna por recuperar un recordo perdido durante unha madrugada de Entroido, despois de tres d\u00edas de caravana cos seus amigos. A busca do suceso esquecido e o amor dunha muller marcan a trama da novela. O 8 de xullo dese ano nace a s\u00faa filla Marta, froito da relaci\u00f3n de Bioy cunha das s\u00faas amantes, pero que foi adoptada e criada por Silvina.\nNas d\u00e9cadas de 1950 e 1960, Bioy dedicouse especialmente ao conto (\"Historia prodigiosa\", \"Guirnalda con amores\", \"El lado de la sombra\", \"El gran seraf\u00edn\") e comezou a s\u00faa inclinaci\u00f3n pola fotograf\u00eda. O 15 de agosto de 1963 naceu o seu segundo fillo, Fabi\u00e1n, tam\u00e9n dunha relaci\u00f3n extramatrimonial, con quen se por\u00eda en contacto xa de adulto. En 1969 publicou \"Diario de la guerra del cerdo\", obra que, a pesar de afastarse do ton fant\u00e1stico de moitos dos seus libros, non pode considerarse estritamente como unha novela realista. O protagonista, Isidro Vidal, \u00e9 un xubilado que se re\u00fane cos seus amigos no club do seu barrio a xogar \u00e1s cartas, cando de s\u00fapeto se ven implicados nunha guerra xeracional, na que os mozos empezan a perseguir e asasinar os vellos. Redact\"a\"da entre 1967 e 1969, e publicada cando ti\u00f1a 55 anos, a novela parece reflectir o temor de Bioy ao paso do tempo (tema que xa tratara en \"La invenci\u00f3n de Morel\" e \"El perjurio de la nieve\") e foi adaptada ao cine en 1975 por Leopoldo Torre Nilsson, co t\u00edtulo La \"guerra del cerdo\".\nEn 1972 publica d\u00faas antolox\u00edas de contos propios, \"Historias de amor\" e \"Historias fant\u00e1sticas\", e en 1973 aparece \"Dormir al sol\", novela na que volve tratar un argumento fant\u00e1stico propio dos seus comezos pero co ton costumista que adquirira a s\u00faa prosa co paso do tempo, e a favorita do propio Bioy, segundo declarou. Do mesmo xeito que a s\u00faa novela anterior, \"Dormir al sol\" foi levada ao cine en 2012 por Alejandro Chomski. En 1978 publica outro libro de contos, \"El h\u00e9roe de las mujeres\".\nO per\u00edodo tard\u00edo da produci\u00f3n de Bioy estivo lonxe da repercusi\u00f3n de obras anteriores; en contraparte, foi neses anos onde se sucederon os reco\u00f1ecementos m\u00e1is importantes. En 1985 aparece unha das s\u00faas \u00faltimas novelas, \"ALaaventura de un fot\u00f3grafo en la Prata\". De tema kafkiano, con frecuencia foi lida como unha alegor\u00eda dos desaparecidos durante a ditadura militar que gobernou o pa\u00eds entre 1976 e 1983, durante o devandito goberno de facto Bioy Casares presenciar\u00eda unha execuci\u00f3n extraxudicial na r\u00faa. En 1986 publica o libro de contos \"Historias desaforadas\". \u00c9 declarado Cidad\u00e1n Ilustre de Buenos Aires e en 1990 recibe dous importantes premios en reco\u00f1ecemento a toda a s\u00faa traxectoria: o Premio Alfonso Reyes e o Premio Cervantes, o m\u00e1ximo galard\u00f3n das letras castel\u00e1s. Publica ese mesmo ano \"Una mu\u00f1eca rusa\" e m\u00e1is tarde a novela curta \"Un campe\u00f3n desparejo\". Ademais dos antemencionados, a s\u00faa obra narrativa valeulle outros galard\u00f3ns como o Gran Premio de Honra da Sociedade Arxentina de Escritores (SADE) e a distinci\u00f3n de Membro da Lexi\u00f3n de Honra de Francia (1981).\nUnha ca\u00edda que lle provocou unha dobre fractura de cadeira en 1992 pareceu anticipar unha serie de feitos tr\u00e1xicos, xa que pouco despois sufriu a perda da s\u00faa esposa (o 14 de decembro de 1993, v\u00edtima do mal de Alzheimer que a tivo prostrada durante tres anos) e da s\u00faa filla Marta (o 4 de xaneiro de 1994, ao ser atropelada por un auto). Por esa \u00e9poca empeza a frecuentar ao seu fillo Fabi\u00e1n, a quen reco\u00f1ecer\u00eda oficialmente en 1998, e ve m\u00e1is seguido ao seu neto Florencio, quen o acompa\u00f1ou nos seus \u00faltimos anos. Finalmente faleceu o 8 de marzo de 1999, aos 84 anos, a consecuencia dunha falla multiorg\u00e1nica derivada do seu deteriorado estado xeral. Foi inhumado na b\u00f3veda da s\u00faa familia materna no Cemiterio da Recoleta, onde tam\u00e9n repousan os restos da s\u00faa esposa e a s\u00faa cu\u00f1ada. At\u00e9 pouco antes da s\u00faa morte traballou na selecci\u00f3n e correcci\u00f3n de p\u00e1xinas dos seus diarios (que levou durante medio s\u00e9culo) coa axuda do estudoso Daniel Martino a fin de editar un volume dedicado \u00e1 s\u00faa amizade con Borges, que finalmente se publicou, con case 1700 p\u00e1xinas, en 2006.\nPremios e distinci\u00f3ns.\nEntre os seus premios e distinci\u00f3ns destacan o Gran Premio de Honra da SADE en 1975, a membres\u00eda \u00e1 Lexi\u00f3n de Honra francesa en 1981, o seu nomeamento como Cidad\u00e1n Ilustre da Cidade de Buenos Aires en 1986, o Premio Cervantes e o Premio Internacional Alfonso Reyes en 1990 e o Premio Konex de Brillante en 1994.\nEstilo.\nO mundo imaxinario de Bioy Casares consiste en fantas\u00edas e en acontecementos inexplicables, a\u00ednda que tam\u00e9n aluda a mi\u00fado ao ambiente intelectual porte\u00f1o. Cultivou un estilo depurado e cl\u00e1sico e a s\u00faa literatura caracter\u00edzase, en parte, por ofrecer unha versi\u00f3n par\u00f3dica do relato fant\u00e1stico ou polic\u00edaco tradicional, consistente en observar o irreal baixo lentes humor\u00edsticas. Os elementos t\u00edpicos destas literaturas son antes c\u00f3micos que aterradores; o car\u00e1cter dos personaxes \u00e9 incompetente, insensato. A partir disto, o historiador da literatura Jos\u00e9 Miguel Oviedo pretendeu chamar \u00e1s s\u00faas narraci\u00f3ns \u00abcomedias fant\u00e1sticas\u00bb.\nSinalouse, tam\u00e9n, que a paix\u00f3n amorosa, o elemento er\u00f3tico, \u00e9 fundamental na narrativa deste escritor. \u00c9 notable que tam\u00e9n isto sexa contemplado desde unha perspectiva moitas veces ir\u00f3nica; o amor \u00e9 considerado algo sublime pero fatal. A relaci\u00f3n presenta trazos do amor cort\u00e9s, pero as amadas adoitan ser tenebrosas, caber\u00eda dicir superiores. Qu\u00edxose ver nesta cuesti\u00f3n algunha conexi\u00f3n coa vida de Bioy Casares, cuxo car\u00e1cter enamoradizo \u00e9 dabondo co\u00f1ecido. \nA pesar de que xa publicara alg\u00fans libros, a verdadeira obra de Bioy Casares comeza en 1940, o ano en que se publica o seu m\u00e1is famosa novela, \"La invenci\u00f3n de Morel\". A obra narra a historia dun pr\u00f3fugo que escapa a unha illa que se sup\u00f3n infectada por unha enfermidade mortal. Ao comezar a vivir nela, perde todo o sentido da realidade e d\u00e1se conta de que na illa viven personaxes creados por unha m\u00e1quina inventada por Morel. Estas imaxes de personaxes repiten eternamente as mesmas acci\u00f3ns facendo que o pr\u00f3fugo termine case tolo. \nHai outra preocupaci\u00f3n que Bioy compartiu co seu amigo: o amor polo x\u00e9nero fant\u00e1stico e, especialmente, a exhumaci\u00f3n da trama dos relatos, por sobre o descritivo. (\u00c9 evidente que este feito os levou, a \"a\"mbos, a admirar o x\u00e9nero policial) O mesmo ano da publicaci\u00f3n da invenci\u00f3n de Morel, Borges, Bioy Casares e Silvina Ocampo publicaron unha famosa \"Antolog\u00eda de la literatura fant\u00e1stica\". \nObra.\nDiarios.\nAo longo de toda a s\u00faa vida, Bioy levou a cabo un vast\u00edsimo diario do que sa\u00edron as seguintes publicaci\u00f3ns:\nObra completa.\nEdici\u00f3n cr\u00edtica e anotada, ao coidado de Daniel Martino."}
{"id": "510952", "revid": "1131", "url": "https://gl.wikipedia.org/wiki?curid=510952", "title": "Brieva, \u00c1vila", "text": "Brieva \u00e9 unha localidade espa\u00f1ola que forma parte do municipio de \u00c1vila, na provincia de \u00c1vila, comunidade aut\u00f3noma de Castela e Le\u00f3n. No ano 2017 contaba con 42 habitantes.\nNela enc\u00f3ntrase o centro penitenciario de \u00c1vila.\nDemograf\u00eda.\n&lt;/small&gt;"}
{"id": "510954", "revid": "4817", "url": "https://gl.wikipedia.org/wiki?curid=510954", "title": "Okean O1", "text": "Okean O1 foi unha serie de oito sat\u00e9lites artificiais sovi\u00e9ticos lanzados entre 1986 e 1995.\nCaracter\u00edsticas.\nOs sat\u00e9lites Okean O1, precedidos polos sat\u00e9lites experimentais Okean E e Okean OE, foron sat\u00e9lites lanzados para monitorizar a superficie oce\u00e1nica. Cada un dos sat\u00e9lites pod\u00eda obter datos das augas de todo \u00e1rtico sovi\u00e9tico en entre 3 e 5 d\u00edas. Usaban o bus Tselina-D e levaban a bordo un radi\u00f3metro, d\u00faas c\u00e1maras multiespectrais para o estudo da superficie mari\u00f1a e a cuberta nubosa e un radar en banda X cunha resoluci\u00f3n m\u00e1xima de 0,7 km.\nOs dous primeiros sat\u00e9lites da serie foron lanzados baixo a denominaci\u00f3n Kosmos 1766 e Kosmos 1869, mentres que o resto foi lanzado xa coa denominaci\u00f3n Okean. O oitavo e \u00faltimo sat\u00e9lite da serie foi renomeado Sich 1 e foi operado como un proxecto conxunto entre Rusia e Ucra\u00edna. T\u00f3dolos sat\u00e9lites Okean O1 foron lanzados mediante foguetes Tsiklon-3."}
{"id": "510955", "revid": "72012", "url": "https://gl.wikipedia.org/wiki?curid=510955", "title": "Kosmos 1766", "text": ""}
{"id": "510956", "revid": "72012", "url": "https://gl.wikipedia.org/wiki?curid=510956", "title": "Kosmos 1869", "text": ""}
{"id": "510957", "revid": "72012", "url": "https://gl.wikipedia.org/wiki?curid=510957", "title": "Sich 1", "text": ""}
{"id": "510958", "revid": "72012", "url": "https://gl.wikipedia.org/wiki?curid=510958", "title": "Okean 1", "text": ""}
{"id": "510959", "revid": "72012", "url": "https://gl.wikipedia.org/wiki?curid=510959", "title": "Okean 2", "text": ""}
{"id": "510960", "revid": "72012", "url": "https://gl.wikipedia.org/wiki?curid=510960", "title": "Okean 3", "text": ""}
{"id": "510961", "revid": "72012", "url": "https://gl.wikipedia.org/wiki?curid=510961", "title": "Okean 4", "text": ""}
{"id": "510962", "revid": "785", "url": "https://gl.wikipedia.org/wiki?curid=510962", "title": "Nepociano (hom\u00f3nimos)", "text": "O nome Nepociano p\u00f3dese referir a:"}
{"id": "510963", "revid": "23204", "url": "https://gl.wikipedia.org/wiki?curid=510963", "title": "Okean O", "text": "Okean O foi un sat\u00e9lite artificial das axencias rusas e ucra\u00edna NKAU e RKA lanzado o 17 de xullo de 1999 mediante un foguete Zenit 2 desde o cosm\u00f3dromo de Baikonur para estudar a superfie terrestre e os oc\u00e9anos.\nCaracter\u00edsticas.\nOkean O foi unha misi\u00f3n conxunta entre Rusia e Ucra\u00edna continuaci\u00f3n da serie de sat\u00e9lites Okean O1 para o estudo dos oc\u00e9anos e a superficie terrestre. Entre os seus obxectivos estaban a monitorizaci\u00f3n das condici\u00f3ns do solo e da flora, o estudo da atmosfera e os oc\u00e9anos, o estudo das superficies cubertas de xeo, o estudo das estruturas f\u00edsicas e xeol\u00f3xicas e facer estudos meteorol\u00f3xicos.\nO sat\u00e9lite ti\u00f1a un di\u00e1metro de 1,9 m e unha lonxitude de 6,6 m e usaba un bus derivado do Tselina-2. Ti\u00f1a unha masa de 6360 kg e usaba un panel solar que proporcionaba ata 3,5 kW de potencia el\u00e9ctrica. Levaba a bordo tres c\u00e1maras multiespectrais de diferentes resoluci\u00f3ns, un radar de exploraci\u00f3n lateral cunha resoluci\u00f3n de 1,5 km, un radi\u00f3metro e un sistema de recolecci\u00f3n de datos.\nO sat\u00e9lite fallou en outono de 2000 por problemas co control de actitude, funcionando s\u00f3 un terzo da s\u00faa vida prevista de tres anos."}
{"id": "510966", "revid": "5863", "url": "https://gl.wikipedia.org/wiki?curid=510966", "title": "Presidenta da Autoridade Portuaria de Vigo", "text": ""}
{"id": "510967", "revid": "5863", "url": "https://gl.wikipedia.org/wiki?curid=510967", "title": "Presidente da Autoridade Portuaria de Vigo", "text": ""}
{"id": "510969", "revid": "1131", "url": "https://gl.wikipedia.org/wiki?curid=510969", "title": "La vita comincia ogni mattina", "text": "La vita comincia ogni mattina (en ) \u00e9 unha obra de teatro de Italo Terzoli e Enrico Vaime escrita e estrenada en 1981 no Teatro Nazionale de Mil\u00e1n.; Os personaxes principais son Giulio Cogliati (Gino Bramieri, a s\u00faa muller Lucia (Carmen Scarpitta), a s\u00faa filla (Edi Angelillo) e a s\u00faa amante brasileira Isabel (Silvia Regina).\nA obra fala de, Giulio Cogliati, un home casado cunha vida tranquila e rutineira. De s\u00fapeto, o seu mundo ponse patas arriba e a s\u00faa paix\u00f3n por unha rapaza brasileira, moito m\u00e1is nova ca el, obr\u00edgao a tomar unha decisi\u00f3n.transcendental."}
{"id": "510971", "revid": "7523", "url": "https://gl.wikipedia.org/wiki?curid=510971", "title": "Admiral Schofield", "text": "Admiral Donovhan Schofield, nado o 30 de marzo de 1997 en Londres, \u00e9 un xogador profesional brit\u00e1nico-estadounidense de baloncesto que xoga nos Orlando Magic da National Basketball Association (NBA). Con 1,96 metros de estatura xoga nas posici\u00f3ns de ala e escolta.\nTraxectoria profesional.\nO 20 de xu\u00f1o de 2019, Schofield foi seleccionado polos Philadelphia 76ers na 42\u00aa posici\u00f3n do Draft da NBA de 2019, e foi inmediatamente traspasado \u00f3s Washington Wizards. En xullo asinou cos Wizards un contrato por tres anos.\nO 19 de novembro de 2020, Schofield foi traspasado xunto a V\u00edt Krej\u010d\u00ed \u00f3s Oklahoma City Thunder, a cambio de Cassius Winston e unha elecci\u00f3n da segunda rolda do Draft de 2024. \u00d3 remate da pretempada, foi cortado polos Thunder. O 11 de xaneiro de 2021, foi elixido na primeira posici\u00f3n do Draft da NBA G League polos Greensboro Swarm."}
{"id": "510973", "revid": "785", "url": "https://gl.wikipedia.org/wiki?curid=510973", "title": "Froila Xem\u00fandiz", "text": ""}
{"id": "510974", "revid": "1093", "url": "https://gl.wikipedia.org/wiki?curid=510974", "title": "Breixo Harguindey", "text": "Breixo Harguindey Barrio, nado na Coru\u00f1a en 1975, \u00e9 un editor e cr\u00edtico de banda dese\u00f1ada galego.\nTraxectoria.\n\u00c9 licenciado en Comunicaci\u00f3n Audiovisual pola Universitat Aut\u00f2noma de Barcelona e ten un mestrado en Edici\u00f3n pola UPF.\nDurante cinco anos coordinou os actos do Sal\u00f3n Internacional do C\u00f3mic de Barcelona.\nComo editor, exerceu o seu labor en Sins entido, Rossell C\u00f3mics e Gedisa.\nDirixe a colecci\u00f3n de novela gr\u00e1fica da Editorial Rinoceronte.\n\u00c9 fillo do tradutor Henrique Harguindey e da escritora Maruxa Barrio."}
{"id": "510975", "revid": "6939", "url": "https://gl.wikipedia.org/wiki?curid=510975", "title": "Obxectivo A L\u00faa", "text": ""}
{"id": "510976", "revid": "89787", "url": "https://gl.wikipedia.org/wiki?curid=510976", "title": "Alexandre Guimar\u00e3es", "text": "Alexandre Borges Guimar\u00e3es, nado en Macei\u00f3, Alagoas, Brasil o 7 de novembro de 1959, \u00e9 un adestrador e ex xogador de f\u00fatbol brasileiro nacionalizado costarrique\u00f1o. Dende 2022 adestra o Am\u00e9rica de Cali, da primeira divisi\u00f3n colombiana.\nSendo neno trasladouse coa s\u00faa familia a Costa Rica, onde desenvolveu toda a s\u00faa carreira futbol\u00edstica, xogando 377 partidos na Primeira Divisi\u00f3n e marcando 95 goles. Destacou principalmente no Deportivo Saprissa, co que ga\u00f1ou tres campionatos de liga en 1982, 1988 e 1989. Foi internacional coa selecci\u00f3n de Costa Rica en 16 ocasi\u00f3ns. \nTras retirarse da pr\u00e1ctica do f\u00fatbol emprendeu unha carreira de adestrador que o levou ao banco de m\u00e1is dunha ducia de equipos, de Costa Rica e doutros pa\u00edses como Guatemala, M\u00e9xico, Panam\u00e1, Emiratos \u00c1rabes Unidos, China, a India ou Colombia. Adestrou tam\u00e9n \u00e1 selecci\u00f3n de Costa Rica en d\u00faas ocasi\u00f3ns e \u00e1 de Panam\u00e1. Formou parte da selecci\u00f3n costarrique\u00f1a nas tres primeiras participaci\u00f3ns desta na Copa do Mundo, a primeira como futbolista e as d\u00faas seguintes como adestrador. \n\u00c9 pai de Celso Borges, futbolista do Alajuelense e tam\u00e9n internacional coa selecci\u00f3n de Costa Rica.\nTraxectoria.\nOrixe e infancia.\nNaceu no Brasil, onde comezou a xogar ao f\u00fatbol nas r\u00faas. Viviu al\u00ed ata os 11 anos, cando se trasladou a Costa Rica xunto a seus pais Luis de Souza Borges e Mar\u00eda Alice Guimar\u00e3es e tres irm\u00e1ns m\u00e1is vellos, debido a que o pai, que era m\u00e9dico, fora destinado no pa\u00eds centroamericano pola Organizaci\u00f3n Panamericana da Sa\u00fade.\nComo futbolista.\nEn Costa Rica estudou Educaci\u00f3n F\u00edsica e practicou o baloncesto, chegando a xogar en Primeira Divisi\u00f3n co Asturias de Puntarena. Ao mesmo tempo xogaba ao f\u00fatbol no AD Durpanel San Blas, de Segunda Divisi\u00f3n, ata que foi fichado polo Municipal Puntarenas, momento no que tivo que elixir entre baloncesto ou f\u00fatbol, decant\u00e1ndose por este \u00faltimo.\nDebutou na Primeira Divisi\u00f3n costarrique\u00f1a co Municipal Puntarenas en 1980, equipo no que permaneceu ata finais de 1981. Logo pasou ao Deportivo Saprissa, equipo co que xogou no seu primeiro ano a final da liga costarrique\u00f1a, marcando o gol da vitoria na final contra o seu ex equipo, o Puntarenas. En Saprissa consolidou a s\u00faa carreira, xogando al\u00ed entre 1982 e 1992, marcando 92 goles e ga\u00f1ando dous t\u00edtulos de liga m\u00e1is en 1988 e 1989. Foi o m\u00e1ximo goleador do equipo nas tempadas 1984 e 1986. Un dos seus momentos m\u00e1is destacados en Saprissa foi en marzo de 1991 cando marcou un gol de chilena contra Limonense (3-1). \nAo adquirir a nacionalidade costarrique\u00f1a en 1984, foi convocado para a selecci\u00f3n nacional de Costa Rica, coa que xogou 16 partidos e marcou 2 goles. Ga\u00f1ou a Copa de Naci\u00f3ns da Concacaf en 1989 e disputou o primeiro Mundial da selecci\u00f3n costarrique\u00f1a, o Mundial de 1990, onde lle deu o pase a Hern\u00e1n Medford no gol da vitoria contra Suecia, que lle valeu o pase \u00e1 segunda fase. Foi o primeiro futbolista nacido no Brasil en enfrontarse \u00e1 selecci\u00f3n brasileira nun Mundial.\nRetirouse do f\u00fatbol en 1993 despois dunha \u00faltima tempada no Municipal Turrialba.\nComo adestrador.\nDespois da s\u00faa retirada comezou unha carreira de adestrador no AD Bel\u00e9n, equipo co que ga\u00f1ou o Torneo de Copa de Costa Rica en 1996.\nTras pasar polo Club Sport Herediano chegou ao Deportivo Saprissa, o club no que xogara unha d\u00e9cada. Co equipo da capital ga\u00f1ou na tempada 1997/98 o campionato de liga e o Torneo Grandes de Centroam\u00e9rica. Tras un breve paso polo Comunicaciones guatemalteco volveu ao Saprissa, co que se proclamou de novo campi\u00f3n de liga na 1998/99 e subcampi\u00f3n na seguinte. \nA continuaci\u00f3n foi chamado pola federaci\u00f3n costarrique\u00f1a para facerse cargo da selecci\u00f3n. O seu primeiro partido dirixindo a selecci\u00f3n nacional foi unha vitoria por 5-2 sobre o combinado guatemalteco no Orange Bowl de Miami en xaneiro de 2001. Con grande \u00e9xito levou a Costa Rica a clasificarse para o Mundial de F\u00fatbol de 2002 como primeiro da Concacaf, acadando 23 puntos (un r\u00e9cord na zona) e derrotando \u00e1 selecci\u00f3n mexicana no estadio Azteca. Foi a segunda Copa do Mundo disputada por Costa Rica, 12 anos despois da primeira, na que Guimar\u00e3es participara como xogador.\nCon Guimar\u00e3es como adestrador, Costa Rica alcanzou os cuartos de final da Copa Am\u00e9rica do 2001 en Colombia e alcanzou a s\u00faa \u00fanica final na Copa Ouro no 2001, perdendo ante os Estados Unidos por 0-2.\nNo Mundial do Xap\u00f3n-Corea do 2002, Costa Rica venceu a China, empatou con Turqu\u00eda (que acabar\u00eda no terceiro posto do Mundial) e perdeu nun gran partido contra Brasil (campi\u00f3n do Mundial), quedando o equipo eliminado na primeira rolda e sendo Guimar\u00e3es destitu\u00eddo do seu cargo.\nAdestrou logo o Cartagin\u00e9s costarrique\u00f1o e en M\u00e9xico o Irapuato e o acabado de ascender Dorados de Sinaloa, antes de coller de novo as rendas da selecci\u00f3n costarrique\u00f1a en 2005, tras a marcha de Jorge Luis Pinto. \nNaquel momento, o equipo costarrique\u00f1o ti\u00f1a bastante dif\u00edcil a clasificaci\u00f3n, pero os bos resultados, sobre todo na casa, endereitaron o seu rumbo e logrou o pase por segunda vez consecutiva ao Mundial, un feito hist\u00f3rico para o f\u00fatbol do pa\u00eds centroamericano. En consecuencia, dirixiu a Costa Rica no Mundial de Alema\u00f1a do 2006, con resultados negativos nos seus tres partidos, 4-2 contra Alema\u00f1a, 3-0 contra Ecuador e 2-1 contra Polonia. Foi substitu\u00eddo por Hern\u00e1n Medford.\nA finais do 2006 foi elixido como seleccionador do equipo nacional de Panam\u00e1, co que debutou con \u00e9xito na Copa UNCAF de 2007 no Salvador, rematando no 2\u00ba posto, s\u00f3 por detr\u00e1s de Costa Rica. Foi logo despedido debido ao fracaso do equipo paname\u00f1o no cami\u00f1o cara a Sur\u00e1frica 2010, perdendo a serie ante O Salvador con goles de \u00faltimo minuto despois de ir liderando a serie con comodidade. \nEn 2009 comezou unha etapa nos Emiratos \u00c1rabes Unidos, dirixindo primeiro o Al-Wasl FC en Dubai, co que ga\u00f1ou a Copa de Clubs Campi\u00f3ns do Golfo, e logo o Al-Dhafra de Madinat Zayed. Na tempada 2011-2012 volveu a Costa Rica para dirixir por terceira vez o Deportivo Saprissa. Na tempada seguinte volveu a Asia, esta vez \u00e1 China, onde adestrou o Tianjin Teda da Superliga, logrando a permanencia a pesar de ter comezado a tempada con -6 puntos debido a unha sanci\u00f3n.\nO 19 de abril de 2016 foi nomeado novo adestrador do Mumbai City FC da Superliga da India en substituci\u00f3n de Nicolas Anelka. Rematou como primeiro clasificado na tempada regular, pero quedou eliminado nas semifinais do playoff. Dirixiu o equipo indio durante unha segunda tempada, pero conseguindo peores resultados e o 7\u00ba posto final.\nO 13 de xu\u00f1o de 2019 foi nomeado novo adestrador do Am\u00e9rica de Cali en Colombia. O seu traballo co equipo escarlata deu os seus froitos rapidamente cando ga\u00f1ou o t\u00edtulo no Torneo Finalizaci\u00f3n dese ano, un campionato que o Am\u00e9rica non ga\u00f1ara en 11 anos. Foi ademais o primeiro adestrador estranxeiro en acadar unha copa co equipo escarlata.\nEn decembro de 2020 foi presentado como novo t\u00e9cnico do Atl\u00e9tico Nacional de Medell\u00edn. Con todo, durou s\u00f3 seis meses no cargo, sendo destitu\u00eddo en xu\u00f1o de 2021. O seu balance no equipo colombiano foi de 30 partidos dirixidos, con 14 vitorias, 7 empates e 9 derrotas. En abril de 2022 regresou ao Am\u00e9rica de Cali, equipo que atravesaba unha mala xeira de resultados, ocupando a 13\u00aa praza do campionato.\nVida persoal.\n\u00c9 fillo dos brasileiros Luis de Souza Borges e Mar\u00eda Alice Guimar\u00e3es e ten dous irm\u00e1ns e unha irm\u00e1. Casou con Lina Mora, coa que ten dous fillos, o cineasta Mauro Borges e o futbolista internacional Celso Borges."}
{"id": "510977", "revid": "6939", "url": "https://gl.wikipedia.org/wiki?curid=510977", "title": "Cami\u00f1antes na l\u00faa", "text": ""}
{"id": "510978", "revid": "6939", "url": "https://gl.wikipedia.org/wiki?curid=510978", "title": "Breixo Harguindey Barrio", "text": ""}
{"id": "510979", "revid": "98629", "url": "https://gl.wikipedia.org/wiki?curid=510979", "title": "El Anacron\u00f3pete", "text": "\"El Anacron\u00f3pete\" \u00e9 unha novela de ciencia ficci\u00f3n escrita por Enrique Gaspar y Rimbau publicada en Barcelona no ano 1887 na que se describen viaxes no tempo por medio dunha m\u00e1quina. Foi a primeira novela de ciencia ficci\u00f3n en castel\u00e1n e a primeira da literatura occidental que describe o uso de m\u00e1quinas do tempo, adiant\u00e1ndose \u00e1 publicaci\u00f3n das obras de H.G. Wells \"The Chronic Argonauts\" (1888) e \u00e1 \"M\u00e1quina do tempo\", do ano 1895.\nPublicada en 1887 en Barcelona, a novela \"El Anacron\u00f3pete\" \u00e9 unha das obras m\u00e1is importantes de Enrique Gaspar y Rimbau. \u00c9 unha novela de ciencia ficci\u00f3n que se adiantou a H. G. Wells na invenci\u00f3n da m\u00e1quina do tempo.As ilustraci\u00f3ns da primeira edici\u00f3n foron realizadas por Francesc G\u00f3mez Soler.\nNovela en formato de zarzuela, foi o primeiro traballo no que se inventa unha m\u00e1quina para viaxar no tempo: o anacron\u00f3pete, unha caixa enorme de ferro fundido que navega grazas \u00e1 electricidade, move catro grandes culleres mec\u00e1nicas para desprazarse e que ademais doutra maquinaria produtora do chamado \u00abflu\u00eddo Garc\u00eda\u00bb, fai que os pasaxeiros non rexuvenenzcan cando viaxan cara a atr\u00e1s no tempo. A m\u00e1quina incl\u00fae toda clase de comodidades no seu interior, entre elas, vasoiras que barren solas. \nA m\u00e1quina serve de escusa para unha historia en tres actos nos que don Sindulfo Garc\u00eda, cient\u00edfico de Zaragoza e inventor do trebello, canda o seu amigo e axudante Benjam\u00edn, a sobri\u00f1a e pupila Clarita, a criada desta \u00faltima, Juanita, o capit\u00e1n Lu\u00eds (o namorado de Clarita), uns cantos h\u00fasares e un grupo de francesas comisionado polo goberno franc\u00e9s se desprazan no tempo.\nNo \"primeiro acto\" saen de Par\u00eds, da Exposici\u00f3n Universal de 1878 e viaxan ata a batalla de Tetu\u00e1n en 1860. Rematan por regresar a Par\u00eds o d\u00eda previo \u00e1 s\u00faa sa\u00edda.\nNo \"segundo acto\" viaxan de novo ao pasado, par\u00e1ndose en diversos momentos hist\u00f3ricos como a Granada de 1492 ou R\u00e1vena do 690 para aprovisionarse. Acaban na China do s\u00e9culo III onde sofren algunhas aventuras, conseguindo escapar baixo o mando de Benjam\u00edn. Os personaxes evolucionan, con Benjam\u00edn obsesionandose pola vida eterna, don Sindulfo toleando de celos de celos por Clarita e esta \u00faltima namorando do capit\u00e1n Lu\u00eds.\nNo \"terceiro acto\", logo dunha parada na Pompeia do Vesubio no ano 79, chegan ao s\u00e9culo XXX\u00a0a.\u00a0C., no tempo de No\u00e9. Al\u00ed descobren o segredo da vida eterna en Deus. Finalmente don Sindulfo, no medio da tolemia, acelera o anacron\u00f3pete, que estoura ao chegar ao d\u00eda da creaci\u00f3n.\nA obra pasou bastante desapercibida na s\u00faa \u00e9poca. En novembro de 2017 foi reeditada en formato r\u00fastica pola editorial Inlibris, impulsada por Andr\u00e9s Massa. "}
{"id": "510981", "revid": "15490", "url": "https://gl.wikipedia.org/wiki?curid=510981", "title": "San Miguel de Celanova", "text": ""}
{"id": "510984", "revid": "23204", "url": "https://gl.wikipedia.org/wiki?curid=510984", "title": "Islandia nos Xogos Ol\u00edmpicos", "text": "Islandia participou por vez primeira nos Xogos Ol\u00edmpicos en 1908. O Comit\u00e9 Ol\u00edmpico Nacional de Islandia foi creado en 1921 e foi reco\u00f1ecido oficialmente polo Comit\u00e9 Ol\u00edmpico Internacional en 1935. Despois de 1936, Islandia enviou deportistas para competir en cada edici\u00f3n dos Xogos Ol\u00edmpicos de Ver\u00e1n. O pa\u00eds tam\u00e9n competiu en cada unha das edici\u00f3ns dos Xogos Ol\u00edmpicos de Inverno dende 1948, perdendo s\u00f3 os de 1972.\nOs deportistas islandeses ga\u00f1aron un total de catro medallas, d\u00faas en atletismo, unha en judo e outra en balonm\u00e1n."}
{"id": "510987", "revid": "23204", "url": "https://gl.wikipedia.org/wiki?curid=510987", "title": "Luis Rosales", "text": "Luis Rosales Camacho, nado en Granada o 31 de maio de 1910 e finado en Madrid o 24 de outubro de 1992, foi un poeta e ensa\u00edsta espa\u00f1ol da xeraci\u00f3n de 1936. Membro da Real Academia Espa\u00f1ola e da Hispanic Society of America desde 1962, obtivo o Premio Cervantes en 1982 polo conxunto da s\u00faa obra literaria.\nTraxectoria.\nNaceu en Granada en 1910, no seo dunha familia moi conservadora. Os seus inicios na formaci\u00f3n literaria est\u00e1n relacionados coa contorna de artistas de rev\u00edstaa \"Gallo\" (a\u00ednda que el nunca chegase a publicar nela), cuxos compo\u00f1entes \u2014Enrique G\u00f3mez Arboleya, Manuel L\u00f3pez Ban\u00fas, Joaqu\u00edn Amigo e Federico Garc\u00eda Lorca, entre outros\u2014, converteranse en grandes amigos seus. En 1930, tras un par de publicaci\u00f3ns na revista vangardista \"Granada Gr\u00e1fica\", realiza a s\u00faa primeira lectura po\u00e9tica no Centro Art\u00edstico, Literario e Cient\u00edfico de Granada, que foi considerado un \u00e9xito \u2014fixo eco a prensa granadina, e a partir de ent\u00f3n as s\u00faas intervenci\u00f3ns nesta instituci\u00f3n foron numerosas\u2014; meses despois, comeza os seus estudos de Filosof\u00eda e Dereito na Universidade de Granada. \nEn 1932 trasladouse a Madrid para continuar os seus estudos de Filolox\u00eda, obtendo o doutoramento. Al\u00ed comeza a s\u00faa amizade con Pedro Salinas e Jorge Guill\u00e9n, os cales o introducen no Catro Ventos, considerada como a \u00faltima revista colectiva do grupo de poetas da Xeraci\u00f3n do 27. No segundo n\u00famero de devandita revista, en abril de 1933, colaboran os grandes intelectuais da \u00e9poca como Miguel de Unamuno, Benjam\u00edn Jarn\u00e9s, Manuel Altolaguirre, Mar\u00eda Zambrano, Luis Felipe Vivanco, Leopoldo Vivanco, Claudio de la Torre, Vicente Aleixandre, Antonio Marichalar, Jaime Torres Bodet e Rainer Mar\u00eda Rilke; e o mesmo Rosales publica os seus primeiros poemas: \"\u00c9gloga del sue\u00f1o\" e \"Oda del ansia\"..\nContinuou a s\u00faa actividade literaria en \"Cruz y RaYa\", revista dirixida por Jos\u00e9 Bergam\u00edn. Tam\u00e9n publica os seus versos en \"V\u00e9rtice\" e en \"Caballo Verde para a Poes\u00eda\", revista dirixida por Pablo Neruda na que sa\u00edan as\u00ed mesmo poemas doutros escritores como Vicente Aleixandre ou Miguel Hern\u00e1ndez. Na capital de Espa\u00f1a co\u00f1eceu aos Panero (Juan e Leopoldo) e a Luis Felipe Vivanco, compa\u00f1eiros da que se denominar\u00e1 despois Xeraci\u00f3n do 36 (ou da Guerra), da que tam\u00e9n forma parte Dionisio Ridruejo, e cuxos eixos com\u00fans, ademais da s\u00faa afinidade e camarader\u00eda, foron o seu catolicismo intimista e o seu conservadorismo no social.\nEn agosto de 1936, xa iniciada a guerra civil espa\u00f1ola, Ram\u00f3n Ruiz Alonso, que era membro de CEDA, arresta a Federico Garc\u00eda Lorca. O poeta refuxiouse na casa dos Rosales, crendo as\u00ed porse a salvo de represalias, xa que nesa familia hab\u00eda destacados membros falanxistas. Luis Rosales non puido evitar o seu arresto e posterior execuci\u00f3n a pesar da amizade que ti\u00f1a con Lorca e a s\u00faa posici\u00f3n dentro da dereita granadina. Nese mesmo fat\u00eddico ano, tam\u00e9n foi asasinado Joaqu\u00edn Amigo, catedr\u00e1tico de filosof\u00eda e membro dos intelectuais creadores de rev\u00edstaa \"Gallo\" e moi pr\u00f3ximo de ambos. Neste caso, Joaqu\u00edn Amigo foi asasinado polos republicanos, lanz\u00e1ndoo polo Tajo de Rolda, mentres estaba destinado na devandita localidade malague\u00f1a como catedr\u00e1tico de instituto. Esas d\u00faas mortes marcan a vida, tanto persoal como literaria, de Rosales, en cuxa obra \u2014tanto nun rostro en cada onda como no seu inacabado \"Nueva York despu\u00e9s de muerto\", e noutros moitos escritos, tanto po\u00e9ticos como de ensaio\u2014 refl\u00edctense as influencias de ambos os dous amigos.\nEn 1937 publica no diario \"Patria\" de Granada, o poema \u00abLa voz de los muertos\u00bb, probablemente un dos m\u00e1is importantes escritos durante a guerra civil, elix\u00eda a todas as v\u00edtimas de ambos os bandos, no que queda f\u00f3ra fose calquera expresi\u00f3n de triunfalismo ou exaltaci\u00f3n. A partir dese mesmo ano Rosales colabora na revista falanxista \"Jerarqu\u00eda\".\nColaborou tam\u00e9n no diario \"Arriba\" \"Espa\u00f1a\" e na revista \"Escorial\". Foi secretario de redacci\u00f3n e director de \"Cadernos Hispanoamericanos\". A partir de 1978 dirixiu \"Nova Estafeta\", revista \u00fanica na s\u00faa \u00e9poca por incorporar entre as s\u00faas colaboraci\u00f3ns obras escritas nas distintas linguas de Espa\u00f1a (castel\u00e1n, catal\u00e1n, \u00e9uscaro ou galego). Ideoloxicamente foi evolucionando desde as ideas autoritarias da s\u00faa mocidade cara a posici\u00f3ns democr\u00e1ticas na s\u00faa madurez.\nA finais de 1949 e comezos de 1950, participou da \"misi\u00f3n po\u00e9tica\" cos poetas Antonio Zubiaurre, Leopoldo Panero e o embaixador Agust\u00edn de Fox\u00e1, que percorreu diferentes pa\u00edses iberoamericanos (entre outros Honduras) previo ao restablecemento de relaci\u00f3ns diplom\u00e1ticas entre estes pa\u00edses e o r\u00e9xime de Franco.\nEn 1962 ingresou na Hispanic Society of America e na Real Academia Espa\u00f1ola, a\u00ednda que non leu o seu discurso de ingreso, \"Pasi\u00f3n y muerte del Conde de Villamediana,\" at\u00e9 1964.\nMembro do Consello Privado do Conde de Barcelona, apostou activamente, alentando \u00e1s esquerdas e dereitas por unirse e apoiar a restauraci\u00f3n da monarqu\u00eda en Espa\u00f1a (primeiro con este e posteriormente con Juan Carlos de Borb\u00f3n).\nA\u00ednda que resid\u00eda en Madrid desde 1968, pasaba os ver\u00e1ns en Cercedilla, \u00e9poca na que escrib\u00eda os seus libros de poes\u00eda. En 1982 recibiu o Premio Cervantes, o galard\u00f3n literario m\u00e1is importante en lingua castel\u00e1.\nEn 1970 foi nomeado asesor do director do Instituto de Cultura Hisp\u00e1nica e en 1973, director do Departamento de Actividades Culturais de devandito Instituto.\nEntre 1986 e 1992 colaborou de maneira peri\u00f3dica co diario \"ABC\", ben escribindo nunha columna ou publicando no suplemento semanal \"Blanco y Negro\". Os temas dos escritos no devandito medio eran principalmente a m\u00fasica, a pintura e a literatura. Entre as s\u00faas achegas figuraron \u00abLa originalidad de la segunda parte del Quijote\u00bb, \u00abUn modelo de teatro\u00bb, \u00abHistoria de un soneto\u00bb (escrito este en diferentes partes), \u00abEl libro de los gorriones\u00bb, \u00abRafael Alberti o la libertad po\u00e9tica\u00bb, \u00abLa temporalidad de Antonio Machado\u00bb, \u00abLa hora del cubismo\u00bb, \u00abLa contemplaci\u00f3n creadora\u00bb (sobre Picasso) e \u00abLa herida del cante jondo\u00bb, entre outros moitos. O 28 de outubro de 1988, no Sal\u00f3n dos Espellos do Concello de M\u00e1laga, pronunciou a conferencia \"Y de pronto\", \"Picasso\".\nFaleceu aos 82 anos o 24 de outubro de 1992 na antiga cl\u00ednica Puerta de Hierro de Madrid tras sufrir un embolismo cerebral.\nObra.\n\"Abril\" (1935), publicado inmediatamente antes do estalido da Guerra Civil espa\u00f1ola, enlaza co estilo da poes\u00eda da xeraci\u00f3n anterior pola s\u00faa procura est\u00e9tica e pola importancia das imaxes, a\u00ednda que sen pretensi\u00f3ns vangardistas. Do mesmo xeito que alg\u00fans poetas do 27, hai nesta obra de mocidade un gusto polas estrofas cl\u00e1sicas e, en xeral, pola poes\u00eda do S\u00e9culo de Ouro, en concreto Garcilaso e Fernando de Herrera. No entanto, a s\u00faa principal innovaci\u00f3n \u00e9 a combinaci\u00f3n da tem\u00e1tica amoroso-relixiosa.\nA s\u00faa obra seguinte, \"La mejor reina de Espa\u00f1a. Figuraci\u00f3n en prosa y verso\" (1939), escrita en colaboraci\u00f3n con L.F. Vivanco, \u00e9 un ensaio con tem\u00e1tica moi propia da \u00e9poca, imbu\u00edda pola ideolox\u00eda falanxista e rememorando glorias pasadas. En 1941 aparece \"El contido del coraz\u00f3n\", de ton cl\u00e1sico e amoroso.\nEn 1949 publica \"a\" primeira versi\u00f3n de \"La casa encendida\", considerada pola cr\u00edtica a s\u00faa mellor obra. O libro foino refacendo e ampliando at\u00e9 producir unha nova versi\u00f3n, publicada en 1967. Algo parecido sucedeu coa s\u00faa primeira obra, Abril, que foi corrixida e aumentada con novos poemas e publicada de novo en 1972 co t\u00edtulo \"Segundo\" \"Abril\", case 40 anos despois da s\u00faa primeira edici\u00f3n. \"La casa encendida\" \u00e9 un poema-libro \u2013escrito en verso libre sen estrofas\u2013 onde Rosales mestura lirismo e narraci\u00f3n, existencialismo e imaxinaci\u00f3n, racionalidade e irracionalidad, dando inicio a unha nova po\u00e9tica persoal que incorpora recursos de C\u00e9sar Vallejo e de Antonio Machado.\nEntre 1937 e 1951 traballou no libro \"Rimas\" (1951), onde explora co poema curto, demostrando a s\u00faa gran versatilidade e dominio t\u00e9cnico. Entre os seus ensaios destacan \"Cervantes y la liberdad\" (1960) e \"Pasi\u00f3n y muerte del Conde de Villamediana\" (1962). \"A\"s s\u00faas \u00faltimas obras, m\u00e1is autobiogr\u00e1ficas e desenga\u00f1adas, mante\u00f1en a uni\u00f3n do l\u00edrico e o narrativo, con achados surrealistas xa presentes na casa acesa.\nEn 1966 publica \"El sentimiento del desenga\u00f1o en la poes\u00eda barroca,\" e tres anos despois \"El contenido del coraz\u00f3n\" polo cal en 1970 obt\u00e9n o Premio da Cr\u00edtica. En 1972 publica \"Teor\u00eda de la liberdad\" e \"L\u00edrica espa\u00f1ola\", cuxo ensaio \"Garcilaso, Camoens y la l\u00edrica espa\u00f1ola del Siglo de Oro\" obt\u00e9n o Premio Miguel de Unamuno. En 1973 publicouse o \"Gran Diccionario Enciclop\u00e9dico Ilustrado del Reader's Digest\" en oito volumes, cuxo grupo de colaboradores espa\u00f1ois dirixiu e que tivo unha segunda edici\u00f3n posterior en doce volumes.\nA Editorial Trotta publicou a s\u00faa \"Obra completa\" en seis tomos, e F\u00e9lix Grande, que foi disc\u00edpulo e amigo de Rosales, preparou a antolox\u00eda \"Porque la muerte no interrumpe nada\", con selecci\u00f3n e pr\u00f3logo seu, que apareceu na Biblioteca Sibila en 2010. Grande escribiu tam\u00e9n o ensaio \"La calumnia. De c\u00f3mo a Luis Rosales, por defender a Federico Garc\u00eda Lorca, lo persiguieron hasta la muerte\" (Mondadori, 1987). Coa Edici\u00f3n de Luis Garc\u00eda Montero, a Colecci\u00f3n Visor de Poes\u00eda publica \"El naufrago met\u00f3dico\", Antolox\u00eda, Madrid, 2005.\nEstilo po\u00e9tico.\nA obra de Luis Rosales, que abarca todo o per\u00edodo hist\u00f3rico da posguerra, foi evolucionando desde un clasicismo a un estilo propio pr\u00f3ximo ao vanguardismo surrealista. Ad\u00f3itanse distinguir d\u00faas etapas na s\u00faa obra, unha m\u00e1is preocupada por cuesti\u00f3ns est\u00e9ticas, pr\u00f3xima ao clasicismo garcilasista, e outra posterior de experimentaci\u00f3n vangardista. F\u00fandense ambas en \"La casa encendida\", onde a est\u00e9tica xa non sup\u00f3n unha preocupaci\u00f3n, sen\u00f3n o exercicio de t\u00e9cnicas que xa domina.\nA grandes li\u00f1as, o estilo literario de Rosales caracter\u00edzase por:\nEn canto ao contido, falouse da poes\u00eda de Rosales como a \u00abpoes\u00eda do coti\u00e1n\u00bb. O amor aparece en toda a s\u00faa obra de forma sosegada e tranquila, as\u00ed como a memoria e o recordo. O per\u00edodo de posguerra caracter\u00edzase, ademais, polo sentimento relixioso.\nObra completa.\nEditorial Trotta publicou a s\u00faa \"Obra completa\":"}
{"id": "510990", "revid": "98629", "url": "https://gl.wikipedia.org/wiki?curid=510990", "title": "Lista de episodios de Serramoura", "text": "A seguinte \u00e9 unha lista de episodios da serie de televisi\u00f3n galega \"Serramoura\", da que se emitiron 173 episodios na Televisi\u00f3n de Galicia entre 2014 e 2020."}
{"id": "510992", "revid": "23204", "url": "https://gl.wikipedia.org/wiki?curid=510992", "title": "Liechtenstein nos Xogos Ol\u00edmpicos", "text": "Liechtenstein participou por vez primeira nos Xogos Ol\u00edmpicos en 1936, e dende ent\u00f3n enviou atletas para competir dos Xogos de Ver\u00e1n e Inverno. O Comit\u00e9 Ol\u00edmpico de Liechtenstein foi creado en 1935.\nLiechtenstein \u00e9 o pa\u00eds m\u00e1is pequeno do mundo (tanto en \u00e1rea como en poboaci\u00f3n) en ga\u00f1ar unha medalla ol\u00edmpica. Os deportistas de Liechtenstein ga\u00f1aron un total de dez medallas, todas elas en esqu\u00ed alpino, sendo o \u00fanico pa\u00eds en ga\u00f1ar soamente medallas nos Xogos de Inverno, e non nos de Ver\u00e1n. Liechtenstein ten o maior n\u00famero de medallas per capita que calquera outro pa\u00eds do mundo, tendo case unha medalla por cada 3\u00a0600 habitantes. Sete das dez medallas foron conseguidas por membros da mesma familia: os irm\u00e1ns Hanni e Andreas Wenzel, e a filla de Hanni, Tina Weirather. Ademais, os irm\u00e1ns Willi e Paul Frommelt ga\u00f1aron d\u00faas das outras tres. Ursula Konzett \u00e9 a \u00fanica ga\u00f1adora de medalla de Liechtenstein que non est\u00e1 relacionada coas familias Wenzel ou Frommelt."}
{"id": "510994", "revid": "1131", "url": "https://gl.wikipedia.org/wiki?curid=510994", "title": "Desfiladeiro das Xanas", "text": "O desfiladeiro das Xanas, tam\u00e9n co\u00f1ecido como \"Caballada\" ou das \"bruxas\", recibe o nome das xanas na honra das ninfas da mitolox\u00eda asturiana. At\u00f3pase xeograficamente entre os concellos asturianos de Santo Adriano, Quir\u00f3s e Proaza. Ten unha lonxitude de dous quil\u00f3metros e percorre unha senda escavada no monte. Esta era un proxecto para conectar as vilas de Pedroveya, Rebollada e Dosango co val do Trubia. Parte da \u00e1rea recreativa El Molino e termina na ermida de Santo Antonio, volvendo pola ruta de Valdolay\u00e9s, nun circu\u00edto circular. \nLocalizaci\u00f3n.\nEste desfiladeiro da cordilleira Cant\u00e1brica do norte asturiano chega a acadar unha profundidade de ata 80-90 metros. Est\u00e1 tallado na cara oeste dos montes da serra do Aramo polo regato Viescas ou das Xanas que se dirixe no seu descenso nunha sucesi\u00f3n de estratos calizos e desembocando no r\u00edo Trubia. Gran parte do seu paseo peonil discorre pola beira dereita do r\u00edo.\nEcosistema.\nO ecosistema da zona \u00e9 rico en vexetaci\u00f3n, con concentraci\u00f3ns de abeleiras, freixos de folla estreita, tileiros, pradairos, carballos, faias e ulmeiros, que envolven a senda. Dentro da fauna, destacan as lontras e os aguaneiros, o que indica o bo estado de conservaci\u00f3n das augas, e entre as aves te\u00f1en presenza permanente a aguia real, o voitre branco, o azor e o falc\u00f3n peregrino.\nDeclarado monumento natural do Principado de Asturias en abril de 2002, conta con duascentas hect\u00e1reas da contorna do regato Viescas ou das Xanas. O enclave en xeral re\u00fane un grande interese natural, xeol\u00f3xico e xeomorfol\u00f3xico que fixo que se inclu\u00edse no Inventario de Puntos de Interese Xeol\u00f3xico de Asturias."}
{"id": "510995", "revid": "65337", "url": "https://gl.wikipedia.org/wiki?curid=510995", "title": "Gabinete Numism\u00e1tico de Oslo", "text": "O Gabinete Numism\u00e1tico de Oslo (en noruegu\u00e9s: \"Myntkabinettet\"), tam\u00e9n co\u00f1ecido como Gabinete Numism\u00e1tico da Universidade de Oslo (\"Universitetets Myntkabinett\") \u00e9 unha colecci\u00f3n p\u00fablica de moedas e unha instituci\u00f3n muse\u00edstica establecida en Oslo, Noruega, en 1817. \nEn 1999 o \"Myntkabinettet\" pasou a formar parte da rede de museos de historia cultural da Universidade de Oslo e en 2004 integrouse no Museo de Historia Cultural.\nHistoria.\nO Gabinete Numism\u00e1tico da Universidade de Oslo fundouse en 1817, a partir da adquisici\u00f3n de 6.000 moedas antigas procedentes da colecci\u00f3n real de Copenhague, por iniciativa de Georg Sverdrup, profesor de grego, bibliotecario da universidade e un dos asinantes da constituci\u00f3n norueguesa.\nEntre 1830 e 1876, coincidindo co per\u00edodo de C. A. Holmboe como segundo director do Gabinete, os fondos da colecci\u00f3n aumentaron desde as 9.000 pezas ata superar as 43.000, grazas, en parte, \u00e1 adquisici\u00f3n de varios dos maiores tesouros de moedas norueguesas da \u00e9poca viquinga, entre os que destacan os co\u00f1ecidos como tesouro D\u00e6li e tesouro \u00c5rstad.\nA partir da d\u00e9cada de 1920 a colecci\u00f3n seguiu increment\u00e1ndose a trav\u00e9s de novos achados monetarios, adquisici\u00f3ns e diversas doaz\u00f3ns. Unhas das adquisici\u00f3ns m\u00e1is importantes deste per\u00edoro foron a de Fridtjof Nansen e Roald Amundsen, constitu\u00edda por medallas e condecoraci\u00f3ns, e a de Frederik Schj\u00f6th, de moedas chinesas.\nXunto coa colecci\u00f3n de antig\u00fcidades, o gabinete numism\u00e1tico ocupou diversas instalaci\u00f3ns universitarias e, cando en 1952 se inaugurou a nova sede da Universidade de Oslo no centro da cidade, este foi instalado na \"Domus Academica\", co\u00f1ecida como o \"Edificio do Reloxo\". Ao inaugurarase en 1904 o novo edificio do Museo de Historia Cultural, o Gabinete Numism\u00e1tico pasou a instalarse nel.\nA colecci\u00f3n.\nA colecci\u00f3n actual consta de arredor de 250.000 obxectos relacionados coa moeda, procedentes de todo o mundo e representativos de todas as etapas hist\u00f3ricas, e o Gabinete conta cunha biblioteca especializada de 8.000 volumes.\nAs moedas da Antiga Roma e da Antiga Grecia acadan a cantidade de 20.000 pezas. A moeda viquinga est\u00e1 representada por uns 5.000 exemplares de diversos territorios europeos e arredor de 20.000 norueguesas, a maior parte delas procedentes de diversos achados. C\u00f3mpre, a este respecto, ter en conta que o Estado noruegu\u00e9s ten a propiedade de todas as moedas anteriores a 1650 atopadas en achados monetarios, en virtude da Lei do patrimonio cultural do 9 de xu\u00f1o de 1978.\nO \"Myntkabinettet\" alberga tam\u00e9n diversas colecci\u00f3ns de moedas norueguesas e europeas de \u00e9pocas m\u00e1is recentes, as\u00ed como outras moedas, medallas, billetes e condecoraci\u00f3ns de todo o mundo."}
{"id": "510996", "revid": "65337", "url": "https://gl.wikipedia.org/wiki?curid=510996", "title": "Gabinete Numism\u00e1tico da Universidade de Oslo", "text": ""}
{"id": "510998", "revid": "88215", "url": "https://gl.wikipedia.org/wiki?curid=510998", "title": "Copa de Naci\u00f3ns da Concacaf", "text": ""}
{"id": "510999", "revid": "5863", "url": "https://gl.wikipedia.org/wiki?curid=510999", "title": "Letonia nos Xogos Ol\u00edmpicos", "text": "Letonia participou por vez primeira nos Xogos Ol\u00edmpicos en 1924. Despois de que a naci\u00f3n fose ocupada pola Uni\u00f3n Sovi\u00e9tica en 1940, os deportistas let\u00f3ns competiron co equipo sovi\u00e9tico entre 1952 e 1988. Despois da independencia de Letonia e a disoluci\u00f3n da Uni\u00f3n Sovi\u00e9tica en 1991, o pa\u00eds volveu competir nos Xogos Ol\u00edmpicos en 1992 e competiu en t\u00f3dalas edici\u00f3ns dos Xogos dende ent\u00f3n."}
{"id": "511001", "revid": "89787", "url": "https://gl.wikipedia.org/wiki?curid=511001", "title": "Lon Chaney Jr.", "text": "Creighton Tull Chaney, nado en Oklahoma City o 10 de febreiro de 1906 e finado en San Clemente, California, o 12 de xullo de 1973, co\u00f1ecido como Lon Chaney Jr., foi un actor estadounidense co\u00f1ecido por interpretar a Larry Talbot no filme \"The Wolf Man\" (1941) e en varios \"crossovers\", a Count Alucard (Dr\u00e1cula deletreado ao rev\u00e9s) en \"Son of Dracula\", o monstro de Frankenstein en \"The Ghost of Frankenstein\" (1942), a momia en tres filmes e outras personaxes en numerosos filmes de terror de Universal. Interpretou tam\u00e9n a Lennie Small en \"Of Mice and Men\" (1939) e pequenos papeis secundarios noutros filmes de \u00e9xito. Orixinalmente foi acreditado como Creighton Chaney, dende 1935 como \"Lon Chaney, Jr.\" e dende \"Man Made Monster\" (1941), foi case sempre acreditado co nome do seu pai, Lon Chaney, pola insistencia do estudio. A carreira de Chaney no cinema e na televisi\u00f3n durou entre 1931 e 1971.\nTraxectoria.\nChaney naceu en Oklahoma City e traballou duro para evitar estar \u00e1 sombra da fama do seu pai, o actor Lon Chaney. A s\u00faa primeira aparici\u00f3n nun filme foi sen acreditar en \"Girl Crazy\" en 1932, e o seu primeiro traballo inmportante, a\u00ednda sen ser o protagonista, realizouno en \"Ave do para\u00edso\", con Dolores del R\u00edo.\nEn 1941, Chaney interpretou a personaxe ep\u00f3nima na versi\u00f3n de \"The Wolf Man\" para Universal Pictures, unha caracterizaci\u00f3n que o marcou o resto da s\u00faa vida. Durante os anos seguintes realizou papeis en filmes de terror, ademais de series de misterios parapsicol\u00f3xicos e papeis en filmes do oeste.\nTras deixar o estudio, traballou de xeito espor\u00e1dico, en parte polo seu encadramento no cinema de terror, en parte polo seu alcoholismo, e en parte polo cancro de gorxa que o afectou durante os \u00faltimos anos da s\u00faa vida, a mesma doenza que acabou coa vida do seu pai.\nVida persoal.\nChaney casou d\u00faas veces. A s\u00faa primeira esposa Dorothy divorciouse de en 1936 porque beb\u00eda demasiado e era fusco. Casou con Patsy Beck en 1937. Tivo dous fillos coa s\u00faa primeira esposa, Lon Ralph Chaney e Ronald Creighton Chaney.\nChaney era apreciado por alg\u00fans dos seus colegas (o adxectivo que m\u00e1is usaban para referirse a el aqueles que o apreciaban era \"doce\"), a\u00ednda que era tam\u00e9n capaz de intensos odios. Por exemplo, el o seu compa\u00f1eiro habitual Evelyn Ankers non se levaban ben a pesar da s\u00faa qu\u00edmica en pantalla. Tam\u00e9n era co\u00f1ecido por facerse amigo de actores novos e defender os vellos que sent\u00eda que eran menospreciados polos estudios. Un exemplo foi William Farnum, grande estrela do cinema mudo que interpretou un pequeno papel en \"The Mummy's Curse\". Segundo o coprotagonista Peter Coe, Chaney pediu que Farnum tivese a s\u00faa propia cadeira no plat\u00f3 e fose tratado con respecto, ou el marchar\u00eda do filme.\nChaney tivo discusi\u00f3ns co actor Frank Reicher (a quen case estrangula fronte a c\u00e1mara en \"The Mummy's Ghost\") e co director Robert Siodmak (Chaney rompeu un floreiro sobre a s\u00faa cabeza). O actor Robert Stack afirmou na s\u00faa autobiograf\u00eda de 1980 que Chaney e o seu compa\u00f1eiro de borracheiras Broderick Crawford eran co\u00f1ecidos como \"os monstros\" en Universal Pictures polo seu comportamento cando estaban b\u00e9bedos que con frecuencia acababa en sangue."}
{"id": "511002", "revid": "47401", "url": "https://gl.wikipedia.org/wiki?curid=511002", "title": "Lon Chaney, Jr.", "text": ""}
{"id": "511004", "revid": "72012", "url": "https://gl.wikipedia.org/wiki?curid=511004", "title": "Monopoly", "text": "Monopoly \u00e9 un xogo de mesa baseado no intercambio e a compra-venda de bens ra\u00edces, habitualmente inspirados nos nomes das r\u00faas dunha determinada cidade. Na actualidade est\u00e1 producido pola empresa estadounidense Hasbro e \u00e9 un dos xogos de mesa m\u00e1is vendidos do mundo.\nComo suxire o nome, o obxectivo do xogo \u00e9 formar un monopolio de oferta, posu\u00edndo todas as propiedades inmuebles que aparecen no xogo. Os xogadores moven as s\u00faas fichas respectivas por quendas en sentido horario arredor dun taboleiro, segundo a puntuaci\u00f3n dos dados, e caen en propiedades que poden comprar dun banco imaxinario, ou deixar que o banco poxe en caso de que non fosen compradas. Se a propiedade en que cae un xogador xa ten propietario, os donos poden cobrar por pasar pola s\u00faa propiedade.\nO Monopoly ten a s\u00faa orixe nun xogo de principios do s\u00e9culo XX, \"The Landlord's Game\", creado por Lizzie Magie, do que se derivaron outros xogos de bens ra\u00edces ademais do propio Monopoly. Dende os Estados Unidos, o xogo expandiuse a outros pa\u00edses en diversas versi\u00f3ns, como o \"Matador\" dinamarqu\u00e9s. Xogadores en Inglaterra ou nos Estados Unidos, por exemplo, adaptaban esta clase de xogos \u00e1s s\u00faas localidades, engadindo nomes de lugares pr\u00f3ximos nos taboleiros.\nHistoria.\nO xogo ten a s\u00faa orixe nun xogo creado por Lizzie Magie en 1903 e patentado en 1904, chamado \"The Landlord's Game\". O xogo f\u00edxose popular en varias cidades dos Estados Unidos nos anos seguintes, e editouse en varias formas e versi\u00f3ns sen o control da s\u00faa autora. O xogo creouno para demostrar que unha econom\u00eda que favorece a creaci\u00f3n de riqueza \u00e9 mellor que unha monopolista e para promover as teor\u00edas econ\u00f3micas de Henry George, en particular as s\u00faas ideas sobre impostos.\nEn 1935 Charles Darrow, un vendedor de calefactores dom\u00e9sticos desempregado do sueste de Pensilvania durante a Gran Depresi\u00f3n dos anos trinta patentou a versi\u00f3n de Atlantic City do xogo co nome de Monopoly. Tras un primeiro intento fracasado de vendelo \u00e1 empresa de xoguetes Parker Brothers, iniciou unha produci\u00f3n a pequena escala do xogo que tivo \u00e9xito. Parker chamou ent\u00f3n \u00e1 s\u00faa porta para facerse co xogo.\nA compa\u00f1\u00eda Parker Brothers, que foi adquirida pola multinacional Hasbro, mantivo que o autor do xogo fora unicamente Charles Darrow en 1935 por motivos de mercadotecnia, mais a autora orixinal foi Elizabeth Magie en 1903 e a orixe do Monopoly como evoluci\u00f3n de xogos anteriores (todos eles derivados de The Landlord's Game), mesmo foi reco\u00f1ecida polos tribunais estadounidenses no caso de Parker vs. Ralph Anspach, durante o longo proceso xudicial que tivo lugar entre 1975 e 1986 a ra\u00edz da publicaci\u00f3n dun xogo de mesa chamado Anti-Monopoly.\nDarrow fac\u00eda inicialmente os seus xogos a man coa axuda do seu fillo m\u00e1is vello, William Darrow, e da s\u00faa esposa, que coloreaban os espazos debuxados cunha pluma por Charles Darrow sobre anacos circulares de hule e recortaban e marcaban as tarxetas de cartolina. Despois, cando a demanda do xogo aumentou, Darrow mandou facer os xogos nunha imprenta de Filadelfia, con taboleiros cadrados de cart\u00f3n. Posteriormente, en 1935, Darrow vendeu os dereitos de produci\u00f3n de Monopoly \u00e1 empresa Parker Brothers de Massachusetts.\nO \"Guinness World Records\", igual que a empresa Hasbro, d\u00e1 un n\u00famero pr\u00f3ximo a 500 mill\u00f3ns de xogadores de Monopoly ata 1999, convert\u00e9ndoo no xogo de mesa m\u00e1is xogado do mundo. Hasbro organiza regularmente campionatos estadounidenses e mundiais de Monopoly."}
{"id": "511005", "revid": "23204", "url": "https://gl.wikipedia.org/wiki?curid=511005", "title": "Belar\u00fas nos Xogos Ol\u00edmpicos", "text": "Belar\u00fas competiu por vez primeira nos Xogos Ol\u00edmpicos en 1994, nos Xogos Ol\u00edmpicos de Inverno de Lillehammer. Anteriormente competiu como parte da Uni\u00f3n Sovi\u00e9tica. Despois da disoluci\u00f3n da Uni\u00f3n Sovi\u00e9tica en 1991, Belar\u00fas, xunto con catro doutras antigas rep\u00fablicas sovi\u00e9ticas, competiu nos Xogos Ol\u00edmpicos de Inverno de 1992 como parte do Equipo Unificado. Dende 1994, Belar\u00fas compite como unha naci\u00f3n independente, conseguindo un total de 103 medallas ol\u00edmpicas."}
{"id": "511006", "revid": "5863", "url": "https://gl.wikipedia.org/wiki?curid=511006", "title": "Hyundai i20 R5", "text": "O Hyundai i20 R5 \u00e9 un coche de rally constru\u00eddo por Hyundai Motorsport e baseado no coche de estrada Hyundai i20. Est\u00e1 constru\u00eddo coa normativa R5. \nO i20 R5 debutou en competici\u00f3n no Rally de C\u00f3rsega de 2016, onde foi conducido por Kevin Abbring e Sebastian Marshall. Compite actualmente no WRC 2 e no Campionato Europeo de Rallys usado polo equipo oficial de Hyundai e varios equipos privados. "}
{"id": "511020", "revid": "54334", "url": "https://gl.wikipedia.org/wiki?curid=511020", "title": "RefWorks", "text": ""}
{"id": "511028", "revid": "23204", "url": "https://gl.wikipedia.org/wiki?curid=511028", "title": "Israel nos Xogos Ol\u00edmpicos", "text": "Israel competiu por vez primeira nos Xogos Ol\u00edmpicos en 1952. O seu Comit\u00e9 Ol\u00edmpico Nacional foi creado en 1933 durante o Mandato brit\u00e1nico de Palestina. \nIsrael enviou un equipo a cada edici\u00f3n dos Xogos Ol\u00edmpicos de Ver\u00e1n dende 1952 (ag\u00e1s cando participaron no boicot liderado polos Estados Unidos aos Xogos Ol\u00edmpicos de 1980 celebrados en Moscova) e a cada edici\u00f3n dos Xogos Ol\u00edmpicos de Inverno dende 1994. O pa\u00eds converteuse en membro do Comit\u00e9 Ol\u00edmpico Europeo en 1994."}
{"id": "511029", "revid": "59564", "url": "https://gl.wikipedia.org/wiki?curid=511029", "title": "Alicia Armenteros", "text": "Alicia Armenteros Arca, nada en Pontevedra o 18 de febreiro de 1996, \u00e9 unha actriz galega.\nTraxectoria.\nEstudou secundaria no IES S\u00e1nchez Cant\u00f3n de Pontevedra. Aos 18 anos foi a Madrid estudar interpretaci\u00f3n no Estudio Corazza para actores. Durante a s\u00faa formaci\u00f3n realizou mostras ao p\u00fablico no Teatro Conde Duque, interpretando a Rose Maurrant en \"Escenas de la calle de Elmer Rice\", o a Carol Conway en \"El tiempo y los Conway\" de J.B Priestley. Ademais ten participado en curtas, televisi\u00f3n e teatro."}
{"id": "511033", "revid": "54334", "url": "https://gl.wikipedia.org/wiki?curid=511033", "title": "Sofie Lithenius", "text": "Sofie Lithenius, nada o 24 de abril de 1847 en Turku (Finlandia) e finada na mesma cidade o 11 de marzo de 1926, foi unha mestra e compositora finlandesa. Lithenius xogou un importante papel na historia da m\u00fasica vocal finlandesa, as\u00ed como no ensino musical no seu pa\u00eds.\nTraxectoria.\nSofie Lithenius naceu o 24 de abril de 1847 en Turku, daquela no Gran Ducado de Finlandia e actualmente en Finlandia. Seu pai Henrik Lithenius era un mestre torneiro e frautista\u00a0afeccionado. Seu irm\u00e1n Anton tam\u00e9n ti\u00f1a inclinaci\u00f3ns musicais, xa que tocaba o viol\u00edn na casa. A pesar de que lle prohibiran facelo, Sofie probou ambos instrumentos. A fascinaci\u00f3n da nena pola m\u00fasica levouna a so\u00f1ar con ser unha m\u00fasica profesional, a\u00ednda que a inviabilidade econ\u00f3mica, xunto coa falta de apoio de seus pais \u00e1s s\u00faas aspiraci\u00f3ns imposibilitaron a materializaci\u00f3n do seu so\u00f1o."}
{"id": "511034", "revid": "785", "url": "https://gl.wikipedia.org/wiki?curid=511034", "title": "Fundaci\u00f3n Pedro Barri\u00e9", "text": ""}
{"id": "511035", "revid": "89787", "url": "https://gl.wikipedia.org/wiki?curid=511035", "title": "John Konesky", "text": "John S. Konesky, nado en Columbus (Ohio) o 19 de novembro de 1980, \u00e9 un guitarrista, produtor musical e actor ocasional estadounidense.\nTraxectoria.\nKonesky naceu e criouse en Columbus, Ohio, onde actuou nunha banda co seu amigo John Spiker. A trav\u00e9s dun amigo en com\u00fan, el e Spiker co\u00f1eceron \u00f3 guitarrista de Tenacious D Kyle Gass, quen estaba a recrutar m\u00fasicos para a banda Trainwreck. En 2003, Konesky e Spiker would mud\u00e1ronse \u00f3s \u00c1nxeles e convert\u00e9ronse no guitarrista e baixista de Trainwreck. En 2005, Konesky e Spiker interpretaron no segundo \u00e1lbum de Tenacious D, \"The Pick of Destiny\" e actuaron en directo na xira \"The Pick of Destiny Tour\", convert\u00e9ndose (xunto co bater\u00eda Brooks Wackerman) en membros adicionais en directo de Tenacious D. En 2010, Trainwreck separouse, o que motivou que Konesky e Gass formasen Kyle Gass Band. En 2009, Konesky e Gass tam\u00e9n traballaron en \"Guitarings\" a trav\u00e9s da s\u00faa canle de YouTube. En 2012, Konesky formou Wynchester xunto con Mike Bray. Konesky continuou gravando o terceiro e cuarto \u00e1lbums de Tenacious D, \"Rize of the Fenix\" (2012) e \"Post-Apocalypto\" (2018). En 2015, Konesky ga\u00f1ou un Premio Grammy pola s\u00faa gravaci\u00f3n de \"The Last in Line\" para o tributo a Ronnie James Dio. Konesky volveu formar parte de Trainwreck cando se volveu xuntar o grupo en 2018."}
{"id": "511038", "revid": "89787", "url": "https://gl.wikipedia.org/wiki?curid=511038", "title": "M\u00f3naco nos Xogos Ol\u00edmpicos", "text": "M\u00f3naco participou por vez primeira nos Xogos Ol\u00edmpicos en 1920, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1932, 1956 e 1980. M\u00f3naco tam\u00e9n participou en cada edici\u00f3n dos Xogos Ol\u00edmpicos de Inverno dende 1984.\nNing\u00fan deportista de M\u00f3naco conseguiu ga\u00f1ar unha medalla ol\u00edmpico, sendo o pa\u00eds que m\u00e1is veces participou nas olimp\u00edadas sen ga\u00f1ar unha medalla.\nO Comit\u00e9 Ol\u00edmpico Nacional de M\u00f3naco foi creado en 1907, mais non foi reco\u00f1ecido polo Comit\u00e9 Ol\u00edmpico Internacional at\u00e9 1953."}
{"id": "511041", "revid": "23204", "url": "https://gl.wikipedia.org/wiki?curid=511041", "title": "Luxemburgo nos Xogos Ol\u00edmpicos", "text": "Luxemburgo participou por vez primeira nos Xogos Ol\u00edmpicos en 1900. O Comit\u00e9 Ol\u00edmpico Nacional de Luxemburgo foi fundado no ano 1912 e enviou o seu primeiro equipo ol\u00edmpico nos Xogos de 1912 en Estocolmo."}
{"id": "511043", "revid": "98629", "url": "https://gl.wikipedia.org/wiki?curid=511043", "title": "Lepa Radi\u0107", "text": "Lepa Svetozara Radi\u0107 (en alfabeto cir\u00edlico serbio: \u041b\u0435\u043f\u0430 \u0421\u0432\u0435\u0442\u043e\u0437\u0430\u0440\u0430 \u0420\u0430\u0434\u0438\u045b), nada en Ga\u0161nica, Reino de Iugoslavia, o 19 de decembro de 1925 e finada en Bosanska Krupa, Estado Independente de Croacia, o 8 de febreiro de 1943, foi unha partisana iugoslava durante a segunda guerra mundial. Recibiu postumamente a Orde de Heroe do Pobo o 20 de decembro de 1951, polo seu papel na resistencia contra as Potencias do Eixe. \nFoi aforcada en febreiro de 1943 \u00e1 idade de 17 anos, por disparar contra as tropas alem\u00e1s durante a segunda guerra mundial. Mentres lle ataban a soga ao pescozo, ofrec\u00e9ronlle salvarse se revelaba as identidades dos seus camaradas e l\u00edderes. Ela respondeu que non era unha traidora e que co\u00f1ecer\u00edan as s\u00faas identidades cando aparecesen para vingar a s\u00faa morte.\nTraxectoria.\nDespois de graduarse na escola primaria de Bistrica, asistiu ao primeiro grao da Escola Feminina de Artesan\u00eda en Bosanska Krupa e completou os restantes cursos na escola de Gradi\u0161ka. Como alumna salientou polo seu traballo duro e a s\u00faa seriedade, e tam\u00e9n polo seu interese pola literatura avanzada. Foi influenciada por seu t\u00edo Vladeta Radi\u0107, involucrado no movemento obreiro.\nMilitou na Liga de Mocidades Comunistas de Iugoslavia (SKOJ) e posteriormente, con 15 anos, uniuse ao Partido Comunista de Iugoslavia en 1941.\nSegunda guerra mundial.\nO 10 de abril de 1941, despois da invasi\u00f3n de Iugoslavia, as potencias do Eixe estableceron no seu antigo territorio o Estado Independente de Croacia, un Estado marioneta que inclu\u00eda Bosanska Gradi\u0161ka e os seus arredores.\nLepa Radi\u0107 participou nas preparaci\u00f3ns do levantamento con acci\u00f3ns como agochar armas. En novembro de 1941, Lepa Radi\u0107 e outros membros da familia foron arrestados pola Usta\u0161e, unha banda terrorista independentista croata. Coa axuda de partisanos encubertos, ela e a s\u00faa irm\u00e1 Dara fuxiron da prisi\u00f3n o 23 de decembro de 1941.\nA continuaci\u00f3n uniuse como combatente \u00e1 7\u00aa compa\u00f1\u00eda partisana do 2\u00ba Destacamento de Kraji\u0161ki. Recibiu instruci\u00f3n na localidade de Lamovita e foi activista da Liga dos Comunistas na zona de Prijedor. Foi logo enviada \u00e1 zona de Pogrme\u010d, onde traballou politicamente coas mocidades e participou nas actividades insurxentes. En febreiro de 1943, Lepa Radi\u0107 encargouse de transportar os feridos na batalla do Neretva a un refuxio en Grmech. \nDurante a loita contra a 7\u00aa Divisi\u00f3n de Monta\u00f1a SS Prinz Eugen foi capturada e trasladada a Bosanska Krupa. Despois de ser torturada durante varios d\u00edas nun intento de sacarlle informaci\u00f3n, foi sentenciada a morte por aforcamento.\nCoa corda no pescozo, gritou: \"Longa vida ao Partido Comunista e aos partisanos! Loita, xente, pola t\u00faa liberdade! Non te rendas ante os malvados! Serei asasinada, pero haber\u00e1 quen me vingue!\" Nos seus \u00faltimos momentos no cadafalso, ofreceron o indulto a cambio de delatar os l\u00edderes e membros do Partido Comunista no refuxio. Ela rexeitou a s\u00faa oferta coas palabras: \"Non son unha traidora da mi\u00f1a xente. Eses por quen preguntas revelar\u00e1n as s\u00faas identidades cando logren borrar a todos os teus malfeitores, ata o \u00faltimo home\". Lepa Radi\u0107 ti\u00f1a s\u00f3 17 anos cando foi executada publicamente."}
{"id": "511044", "revid": "23204", "url": "https://gl.wikipedia.org/wiki?curid=511044", "title": "Ucra\u00edna nos Xogos Ol\u00edmpicos", "text": "Ucra\u00edna participou por vez primeira nos Xogos Ol\u00edmpicos como unha naci\u00f3n independente en 1994, e dende ent\u00f3n enviou deportistas para cometir en cada edici\u00f3n dos Xogos de Ver\u00e1n e de Inverno.\nO Comit\u00e9 Ol\u00edmpico Nacional de Ucra\u00edna foi creado en 1990 e foi reco\u00f1ecido polo Comit\u00e9 Ol\u00edmpico Internacional en 1993."}
{"id": "511046", "revid": "839", "url": "https://gl.wikipedia.org/wiki?curid=511046", "title": "Arquidiocese cat\u00f3lica latina de Corf\u00fa", "text": ""}
{"id": "511047", "revid": "98629", "url": "https://gl.wikipedia.org/wiki?curid=511047", "title": "Arquidiocese cat\u00f3lica latina de Corf\u00fa, Zante e Cefalonia", "text": "A arquidiocese de Corf\u00fa, Zante e Cefalonia (en ) \u00e9 unha s\u00e9 metropolitana sen sufrag\u00e1neas da Igrexa latina en Grecia. En 2016 ti\u00f1a 3.820 fieis bautizados, sobre unha poboaci\u00f3n total de 120.600 habitantes.\nTerritorio.\nA arquidiocese ten xurisdici\u00f3n sobre os fieis de rito latino das illas X\u00f3nicas, e en particular de Corf\u00fa, Zante, Cefalonia, Lefkada, \u00cdtaca e da rexi\u00f3n do Epiro en Grecia.\nA s\u00e9 arquiepiscopal \u00e9 a cidade de Corf\u00fa, onde est\u00e1 a catedral de Santiago e San Cristovo.\nO territorio est\u00e1 organizado en 3 parroquias.\nHistoria.\nA arquidiocese de rito latino de Corf\u00fa e as dioceses de Zante e Cefalonia foron erixidas no s\u00e9culo XIII, cando pasaron a ser posesi\u00f3ns dos Anjou (Corf\u00fa e Cefalonia) e da Rep\u00fablica de Venecia (Zante). As datas de erecci\u00f3n son incertas, e as citadas nas fontes son posteriores \u00e1 elecci\u00f3n do primeiro bispo.\nZante e Cefalonia foron orixinalmente sufrag\u00e1neas da arquidiocese de Corinto, e foron unidas en 1222. Pasaron a ser sufrag\u00e1neas de Patras antes de 1228, e posteriormente inmediatamente suxeitas \u00e1 Santa S\u00e9, mais nalg\u00fan momento entre 1625 e 1695 pasaron a ser parte da provincia eclesi\u00e1stica de Corf\u00fa. Segundo outras fontes, as dioceses eran xa sufrag\u00e1neas de Corf\u00fa en 1386.\nO 3 de xullo de 1919 co breve \"Cum ex Apostolico\" do papa Bieito XV as tres s\u00e9s foron unidas; dende ese momento a s\u00e9 metropolitana quedou sen sufrag\u00e1neas.\nO 10 de marzo de 1926, co breve \"Quae rei sacrae\" de P\u00edo XI a arquidiocese tomou da arquidiocese de Durr\u00ebs o territorio correspondente coa actual rexi\u00f3n grega do \u00c9piro.\nDende 1992 o arcebispo \u00e9 tam\u00e9n administrador apost\u00f3lico \"sede vacante\" da vigair\u00eda apost\u00f3lica de Tesal\u00f3nica."}
{"id": "511049", "revid": "89787", "url": "https://gl.wikipedia.org/wiki?curid=511049", "title": "Moldavia nos Xogos Ol\u00edmpicos", "text": "Moldavia participou por vez primeira nos Xogos Ol\u00edmpicos como unha naci\u00f3n independente en 1994, e dende ent\u00f3n enviou deportistas para competir en cada edici\u00f3n dos Xogos de Ver\u00e1n e Inverno.\nO Comit\u00e9 Ol\u00edmpico Nacional da Rep\u00fablica de Moldova foi creada en 1991 e foi reco\u00f1ecido polo Comit\u00e9 Ol\u00edmpico Internacional en 1993."}
{"id": "511052", "revid": "94673", "url": "https://gl.wikipedia.org/wiki?curid=511052", "title": "El Raspai", "text": ""}
{"id": "511054", "revid": "45576", "url": "https://gl.wikipedia.org/wiki?curid=511054", "title": "Gran Premio de Sakhir", "text": "O Gran Premio de Sakhir foi \u00e9 unha carreira do campionato de F\u00f3rmula 1 patrocinada por Rolex que tivo lugar por primeira vez no Circu\u00edto Internacional de Bahrain o 29 de novembro de 2020.\nFormou parte do calendario da tempada porque o calendario orixinal viuse afectado pola pandemia da COVID-19 que levou \u00e1 celebraci\u00f3n de novas carreiras para completar unha tempada de 17 carreiras, confirmada en agosto de 2020, xunto cos Grandes Premios de Turqu\u00eda, Bahrain e Abu Zabi. Do mesmo xeito que o GP de Bahrain, utilizouse o Circu\u00edto Internacional de Bahrain, coa diferenza de que nesta carreira se empregar\u00e1 o trazado exterior do circu\u00edto. \nO nome do Gran Premio v\u00e9n do nome da cidade onde est\u00e1 situado o circu\u00edto."}
{"id": "511056", "revid": "7523", "url": "https://gl.wikipedia.org/wiki?curid=511056", "title": "Ja Morant", "text": "Temetrius Jamel \"Ja\" Morant, nado o 10 de agosto de 1999 en Dalzell, Carolina do Sur, \u00e9 un xogador profesional estadounidense de baloncesto que xoga nos Memphis Grizzlies da National Basketball Association (NBA). Con 1,91 metros de estatura xoga na posici\u00f3n de base.\nTraxectoria profesional.\nO 20 de xu\u00f1o de 2019, Morant foi seleccionado polos Memphis Grizzlies na segunda posici\u00f3n do Draft da NBA de 2019. O 2 de xullo de 2019, asinou cos Grizzlies un contrato por dous anos. Morant debutou na NBA o 23 de outubro de 2019, facendo 14 puntos, 4 rebotes e 4 asistencias na derrota dos Grizzlies por 101-120 contra os Miami Heat. Na s\u00faa primeira tempada na liga foi nomeado Rookie do Ano da NBA de 2020, e inclu\u00eddo no mellor quinteto de rookies da tempada."}
{"id": "511057", "revid": "98629", "url": "https://gl.wikipedia.org/wiki?curid=511057", "title": "Francisco Porto Mella", "text": "Francisco Porto Mella, nado o 18 de decembro de 1925 en Santiago de Compostela, e finado o 26 de xullo de 2012 na mesma cidade, foi un avogado galego.\nTraxectoria.\nPorto Mella licenciouse en Dereito na Universidade de Santiago de Compostela.\nAdemais de exercer a avogac\u00eda en Santiago, no seu despacho Porto Abogados, foi profesor de Dereito mercantil na USC, asesor xur\u00eddico do Concello de Santiago de Compostela e presidente da Alianza Francesa de Santiago. At\u00e9 1997 foi c\u00f3nsul honorario de Francia en Santiago, cargo que exerceu durante 30 anos.\nVida persoal.\nCasou coa catedr\u00e1tica de Historia da Arte Mar\u00eda do Socorro Ortega Romero e foi pai da avogada Rosario Porto, famosa por asasinar en 2013 xunto ao seu marido Alfonso Basterra \u00e1 s\u00faa filla Asunta nun dos crimes con m\u00e1is sona nos medios da historia de Galicia."}
{"id": "511058", "revid": "89787", "url": "https://gl.wikipedia.org/wiki?curid=511058", "title": "Carta celeste", "text": "Unha carta celeste ou mapa celeste \u00e9 un mapa do ceo. Os astr\u00f3nomos adoitan dividilas en grades para usalas m\u00e1is facilmente. Empr\u00e9ganse para identificar e localizar obxectos astron\u00f3micos como estrelas, constelaci\u00f3ns e galaxias, e foron usadas para a navegaci\u00f3n humana dende tempos antigos. Unha carta celeste difer\u00e9nciase dun cat\u00e1logo astron\u00f3mico, que \u00e9 unha listaxe de obxectos astron\u00f3micos para un prop\u00f3sito particular.\nPrehistoria.\nA carta celeste m\u00e1is antiga co\u00f1ecida \u00e9 unha presa esculpida en marfil de mamut descuberta en Alema\u00f1a en 1979. Este artefacto ten 32 500 anos de idade e ten unha escultura que se asemella \u00e1 constelaci\u00f3n de Ori\u00f3n. Un debuxo na parede das cavernas de Lascaux, en Francia, ten unha representaci\u00f3n gr\u00e1fica do aglomerado aberto das Pl\u00e9iades. Est\u00e1 datada hai entre 33\u00a0000 e 10\u00a0000 anos. O investigador Michael A. Rappenglueck suxeriu que un panel nas mesmas cavernas que representa un bisonte de carga, un home con cabeza dun paxaro e a cabeza dun paxaro sobre un pedazo de madeira, en conxunto, poden representar o tri\u00e1ngulo de ver\u00e1n, que na \u00e9poca era unha formaci\u00f3n circumpolar. Outro panel dunha carta celeste, creado m\u00e1is de 21 000 anos atr\u00e1s, foi atopado na gruta de La T\u00eate du Lion. Os bovinos nese panel poden representar a constelaci\u00f3n do Touro, cun detalle que representa as Pl\u00e9iades localizado xusto por riba do debuxo.\nAntig\u00fcidade.\nO rexistro astron\u00f3mico chin\u00e9s m\u00e1is antigo \u00e9 anterior ao Per\u00edodo dos Reinos Combatentes (476-221\u00a0a.C.). A m\u00e1is antiga representaci\u00f3n chinesa dunha carta celeste \u00e9 unha caixa de laca de 430 a.C., a\u00ednda que esta representaci\u00f3n non amosa estrelas individuais.\nO Atlas Farnese \u00e9 unha copia do s\u00e9culo II dunha estatua da era helen\u00edstica que representa o Tit\u00e1n Atlas suxeitando a esfera celeste sobre o seu ombreiro. \u00c9 a m\u00e1is antiga representaci\u00f3n sobrevivente das constelaci\u00f3ns da Grecia antiga e ten reixas circulares que fornecen posici\u00f3ns das coordenadas. Por causa da precesi\u00f3n dos equinoccios, as posici\u00f3ns das constelaci\u00f3ns mudan lentamente ao longo do tempo. Ao comparar as posici\u00f3ns das 41 constelaci\u00f3ns contra as reixas circulares, pode facerse unha determinaci\u00f3n precisa da \u00e9poca en que se realizaron as observaci\u00f3ns orixinais. Con base nesta informaci\u00f3n, as constelaci\u00f3ns inscritas no Atlas son de aproximadamente 125 \u00b1 55 a.C.. Esa evidencia indica que se empregou o cat\u00e1logo de estrelas do astr\u00f3nomo grego Hiparco.\nUn exemplo da era romana dunha carta celeste \u00e9 o zod\u00edaco de Dendera, datada de 50\u00a0a.C. \u00c9 unha escultura en baixorrelevo dun teito no templo de Dendera. \u00c9 un planisferio que representa o zod\u00edaco en representaci\u00f3ns gr\u00e1ficas. No entanto, as estrelas individuais non aparecen representadas.\nIdade media.\nO mapa celestial manuscrito m\u00e1is antigo foi descuberto nas grutas de Mogao ao longo da ruta da seda e co\u00f1\u00e9cese como a carta celeste de Dunhuang. \u00c9 un pergameo de 210\u00a0cm de lonxitude e 24,4\u00a0cm de largura, que mostra o ceo entre as declinaci\u00f3ns 40\u00b0 S e 40\u00b0 N, en doce paneis, al\u00e9n dun panel que mostra o d\u00e9cimo terceiro ceo do norte circumpolar. Est\u00e1n debuxadas 1345 estrelas en total, agrupados en 257 asterismos. A data desa carta \u00e9 incerta, mais est\u00edmase entre 705 e 710.\nDurante a dinast\u00eda Song, o astr\u00f3nomo chin\u00e9s Su Song escribiu un libro titulado \"Yixiang Xin Yao Fa\" (\"Novo debuxo para o reloxo armilar\"), que cont\u00e9n cinco mapas cun total de 1464 estrelas. Foi elaborado en 1092. En 1193, o astr\u00f3nomo Huang Shang confeccionou un planisferio, xuntamente cun texto explicativo. Foi gravado en pedra en 1247 e esta carta a\u00ednda existe no templo Miao Wen de Suzhou.\nNa astronom\u00eda isl\u00e1mica, a primeira carta celeste debuxada foron as ilustraci\u00f3ns producidas polo astr\u00f3nomo persa Abd al-Rahman al-Sufi no seu traballo de 964 titulado \"Libro das Estrelas Fixas\". Este libro era unha actualizaci\u00f3n das partes VII.5 e VIII.1 do cat\u00e1logo de estrelas \"Almaxesto\", do segundo s\u00e9culo, realizado por Ptolomeo. O traballo de al-Sufi conti\u00f1a ilustraci\u00f3ns das constelaci\u00f3ns e das estrelas m\u00e1is brillantes, representadas como puntos. O libro orixinal non sobreviviu, mais cons\u00e9rvase unha copia de 1009 na Universidade de Oxford.\nA carta celeste europea m\u00e1is antiga \u00e9 un manuscrito en pergameo titulado \"De Composicione Spere Solide\", confeccionado en Viena en 1440. Consist\u00eda nun mapa de d\u00faas partes, que describ\u00edan as constelaci\u00f3ns do hemisferio norte celeste e a ecl\u00edptica. Puido servir como un prototipo para a carta celeste europea impresa m\u00e1is antiga, un conxunto de retratos de 1515 en xilograf\u00eda producido por Albrecht D\u00fcrer en N\u00fcrnberg.\nIdade moderna.\nDurante a era dos descubrimentos, as expedici\u00f3ns ao hemisferio sur provocaron que se fosen engadindo novas constelaci\u00f3ns. Estas probabelmente vi\u00f1eron a partir dos rexistros de dous mari\u00f1eiros neerlandeses, Pieter Dirkszoon Keyser e Frederick de Houtman, que en 1595 viaxaron xuntos \u00e1s Indias Orientais Neerlandesas. As s\u00faas compilaci\u00f3ns resultaron no globo de Jodocus Hondius, de 1601, que engadiu doce novas constelaci\u00f3ns no sur. Produc\u00edronse varios outros mapas, inclu\u00edndo a \"Uranometria\" de Johann Bayer, en 1603. Este foi o primeiro atlas que cartografou ambos os hemisferios celestes e introduciu a designaci\u00f3n de Bayer para identificar as estrelas m\u00e1is brillantes mediante o alfabeto grego. A \"Uranometria\" conti\u00f1a 48 mapas das constelaci\u00f3ns de Ptolomeo, unha placa das constelaci\u00f3ns do sur e d\u00faas placas mostrando todo os hemisferios norte e sur en proxecci\u00f3n estereogr\u00e1fica polar.\nO polaco Johannes Hevelius rematou a s\u00faa carta celeste \"Firmamentum Sobiescianum\" en 1690. Conti\u00f1a 56 mapas estelares, cada un en d\u00faas p\u00e1xinas, e mellorou a precisi\u00f3n das posici\u00f3ns das estrelas do sur. Introduciu m\u00e1is de once constelaci\u00f3ns, entre outras Scutum, Lacerta e Canes Venatici."}
{"id": "511059", "revid": "47401", "url": "https://gl.wikipedia.org/wiki?curid=511059", "title": "Carta estelar", "text": ""}
{"id": "511060", "revid": "23204", "url": "https://gl.wikipedia.org/wiki?curid=511060", "title": "Alfonso Basterra Camporro", "text": "Alfonso Basterra Camporro, nado en 1964 en Bilbao, \u00e9 un xornalista espa\u00f1ol.\nTraxectoria.\nNado en Bilbao, trasladouse a Galicia na d\u00e9cada de 1980, establec\u00e9ndose en Santiago de Compostela. Especializado en informaci\u00f3n econ\u00f3mica, colaborou coa prensa local, foi correspondente dun xornal econ\u00f3mico nacional e fixo traballos para distintos medios televisivos e radiof\u00f3nicos.\nCasou o 4 de febreiro de 1996 coa avogada Rosario Porto Ortega, da que posteriormente se divorciou. Ambos os esposos, sen fillos, adoptaron unha nena chinesa dun ano de idade, de nome Fang Yong, orixinaria da cidade de Yongzhou (Hunan), \u00e1 que lle puxeron o nome de Asunta Fang Yong, m\u00e1is co\u00f1ecida como Asunta Basterra Porto.\nDesaparici\u00f3n de Asunta.\nO 21 de setembro de 2013, cando a nena ti\u00f1a 12 anos, desapareceu. Os seus pais adoptivos denunciaron a s\u00faa desaparici\u00f3n na tarde-noite dese mesmo d\u00eda. Na madrugada do d\u00eda seguinte, d\u00faas persoas descubriron un cad\u00e1ver nunha pista forestal da parroquia de San Sim\u00f3n de Ons de Cacheiras, no municipio de Teo (a s\u00f3 5 km da casa de campo de Rosario Porto en Montouto, tam\u00e9n en Teo), alertando aos Servizos de Emerxencia, que identificaron o corpo da nena desaparecida. O d\u00eda 24 de setembro a nai, Rosario Porto, foi detida e investigada por un presunto delito de homicidio. Un d\u00eda despois tam\u00e9n o pai, Alfonso Basterra, foi detido e investigado. \nO xu\u00edz que se encargou do caso foi Jos\u00e9 Antonio V\u00e1zquez Ta\u00edn, co\u00f1ecido pola s\u00faa actuaci\u00f3n anterior e recente na recuperaci\u00f3n do C\u00f3dice Calixtino (2012) e no caso do accidente ferroviario de Angrois (2013). O caso motivou grande interese e foi obxecto de numerosos reportaxes nos principais medios televisivos espa\u00f1ois. De acordo cos datos recollidos durante a investigaci\u00f3n, a mesma xirou en torno a unha serie de pistas, entre as que se encontran:\nEn xu\u00f1o de 2014 o xu\u00edz V\u00e1zquez Ta\u00edn puxo fin \u00e1 instruci\u00f3n do caso, dando paso ao proceso de apertura de xu\u00edzo oral. En outubro, a Secci\u00f3n Sexta da Audiencia provincial da Coru\u00f1a con sede en Satiago terminou cos \u00faltimos tr\u00e1mites xudiciais. A selecci\u00f3n do xurado popular iniciouse en maio de 2015, estando previsto o comezo do xu\u00edzo para entre o 23 de xu\u00f1o e o 17 de xullo do mesmo ano, pero produc\u00edronse alg\u00fans atrasos, e foi finalmente a principios de outubro de 2015 cando se iniciou o xu\u00edzo na Audiencia Provincial da Coru\u00f1a, con 84 testemu\u00f1as e 60 peritos. O 30 de outubro de 2015 o xurado popular designado polo Xulgado de Santiago de Compostela determinou, por unanimidade, como culp\u00e1beis tanto a Alfonso Basterra como a Rosario Porto do asasinato de Asunta Basterra. En novembro de 2015, apenas d\u00faas semanas despois de co\u00f1ecerse o veredito, co\u00f1\u00e9cese a sentenza contra os pais de Asunta Basterra: 18 anos de c\u00e1rcere para cada un por un delito de asasinato coa concorrencia da agravante de parentesco."}
{"id": "511061", "revid": "88215", "url": "https://gl.wikipedia.org/wiki?curid=511061", "title": "Alida Valli", "text": "Baronesa Alida Maria Laura von Altenburger von Markckenstein-Frauenberg, nada en Pola, Reino de Italia (hoxe Croacia) o 31 de maio de 1921 e finada en Roma o 22 de abril de 2006, foi unha actriz de cinema italiana, co\u00f1ecida como Alida Valli.\n\u00c9 lembrada internacionalmente pola s\u00faa participaci\u00f3n no filme 1949 \"The Third Man\", de Carol Reed. Foi condecorada cos t\u00edtulos de doutora honoris causa pola Universidade de Roma La Sapienza, Cabaleira das Artes de Francia e Cabaleira (\"Cavaliere\") da Rep\u00fablica Italiana.\nFamilia.\nAlida Valli naceu no seo dunha familia aristocr\u00e1tica e intelectual. O seu pai foi Gino Altenburger, bar\u00f3n do Trentino, profesor de filosof\u00eda, e a s\u00faa nai foi Silvia Obrekar, pianista.\nO seu av\u00f3 paterno foi o bar\u00f3n Luigi Altenburger (ou Altempurger), un austr\u00edaco-italiano de Trento, descendente dos condes de Arco. A avoa paterna de Alida Valli foi Elisa Tomasi, tam\u00e9n de Trento, que era curm\u00e1 do senador italiano Ettore Tolomei. A nai de Tolomei foi Silvia Oberecker della Martina nada en Pula (Istria, naqueles tempos parte do Imperio Austroh\u00fangaro) e que fora irm\u00e1 do austr\u00edaco Felix Oberecker (ou Obrekar) da cidade de Laibach, (hoxe Liubliana, capital de Eslovenia, mais a inicios do s\u00e9culo XX, unha cidade moi xermanizada de Austria).\nA nai de Alida Valli foi Virginia della Martina, tam\u00e9n nada en Pula. O t\u00edo av\u00f3 por parte materna de Maria Valli foi Rodolfo, quen foi amigo \u00edntimo de Gabriele d'Annunzio.\nCarreira.\nDesde pequena chamoulle a atenci\u00f3n a interpretaci\u00f3n, participando, xa con 8 anos, en funci\u00f3ns de teatro ben\u00e9ficas. Cando cumpriu trece anos comezou a traballar no cinema a trav\u00e9s do Centro Experimental de Cinematograf\u00eda de Roma, en filmes como \"Il capello a tre punte\", de Mario Camerini (1934), ou \"I due sergenti\" (1936). No ano 1942, realizou a s\u00faa primeira grande interpretaci\u00f3n no filme \"Piccolo mondo antico\", que lle valeu un premio \u00e1 mellor interpretaci\u00f3n no Festival de Venecia.\nEse mesmo ano, estreou un cl\u00e1sico do cinema italiano da d\u00e9cada de 1940, o drama \"Noi Vivi\" de Goffredo Alessandrini, que adapta a novela de Ayn Rand \"We the Living\", e no que Alida Valli realizou unha das s\u00faas mellores interpretaci\u00f3ns, xunto ao ent\u00f3n en apoxeo Fosco Giachetti.\nDurante a segunda guerra mundial deixou de facer filmes para evitar que o goberno italiano a usase como propaganda fascista. Por ese mesmo motivo houbo de esconderse, evitando as\u00ed que a detivesen.\nHollywood.\nRematada a segunda guerra mundial, tentou abrirse un oco en Hollywood. Al\u00ed foi acreditada s\u00f3 polo seu apelido, Valli, \"para facela soar a\u00ednda m\u00e1is ex\u00f3tica\". En 1951, explicou que non lle gustaba ese nome \u00fanico. \"S\u00edntome parva indo por a\u00ed cun s\u00f3 nome\", dixo. \"A xente conf\u00fandeme con Rudy Vall\u00e9e\".\nContratada por David O. Selznick, protagonizou o filme \"The Paradine Case\" (1947) de Alfred Hitchcock, xunto a Gregory Peck e Ethel Barrymore, nun papel pensado para o regreso de Greta Garbo \u00e1 pantalla.\nEn 1949 protagonizou en Inglaterra a que probablemente sexa o seu filme m\u00e1is co\u00f1ecido, \"The Third Man\" de Carol Reed, xunto a Orson Welles e Joseph Cotten. Terminou a s\u00faa estad\u00eda en Hollywood co melodrama \"The Miracle of the Bells\" (1948), de Irving Pichel, xunto a Fred MacMurray, e o drama de escaladores \"The White Tower\" (1950), de Ted Tezlaff, facendo un dos seus mellores traballos \u00e1 beira de Glenn Ford.\nCinema con directores europeos.\nPosteriormente, participou noutros filmes que lle deron prestixio, xa finc\u00e1ndose en Europa, como \"Senso\" (1953), de Luchino Visconti, onde se namorou do seu compa\u00f1eiro Farley Granger; \"Il grido\" (1957) de Michelangelo Antonioni, xunto ao estadounidense Steve Cochran ou a terror\u00edfica \"Les yeux sans visage\" (1959), de Georges Franju.\nEn 1960 encarna o papel da Nai Tareixa de Santo Agosti\u00f1o na produci\u00f3n de Philippe Agostini e Raymond Leopold Bruckberger sobre a novela hom\u00f3nima de Gertrud von le Fort: \"Le dialogue des Carm\u00e9lites\", como a priora do convento de Compi\u00e8gne que foi guillotinada durante a Revoluci\u00f3n Francesa xunto a outras quince monxas carmelitas. En 1961 tivo un papel menor na comedia de ladr\u00f3ns \"The Happy Thieves\", xunto a Rita Hayworth e Rex Harrison. M\u00e1is profundidade te\u00f1en filmes posteriores do seu historial, como a versi\u00f3n de \"Edipo re\" de S\u00f3focles (1967), realizada por Pier Paolo Pasolini, xunto a Silvana Mangano e Franco Citti; o cl\u00e1sico de terror \"Suspiria\" (1977) de Dario Argento; \"Novecento\" (1976), e o drama \"A L\u00faa\" (1979), ambas de Bernardo Bertolucci.\nEstivo dedicada ao cinema ata poucos anos antes de morrer, sendo unha das s\u00faas \u00faltimas aparici\u00f3ns destacadas \"A Month by the Lake\" de John Irvin, estreado en 1995, onde compartiu protagonismo con Vanessa Redgrave e Uma Thurman. En 1997 foi galardoada co Le\u00f3n de ouro do Festival de Venecia por toda a s\u00faa carreira cinematogr\u00e1fica.\nMorte.\nA morte de Valli na s\u00faa casa o 22 de abril de 2006 foi anunciada pola oficina do alcalde de Roma, Walter Veltroni.\nO cr\u00edtico David Shipman escribiu no seu libro \"The Great Movie Stars: The International Years\", que base\u00e1ndose nos seus famosos filmes antes de 1950, Alida Valli puido ser \"unha das importaci\u00f3ns continentais de Hollywood con menos \u00e9xito\", mais quen vexa \"dous ou tres filmes dos que fixo dende ent\u00f3n (...) probablemente a considerar\u00e1 entre a media ducia de mellores actrices do mundo\". O cr\u00edtico franc\u00e9s Fr\u00e9d\u00e9ric Mitterrand escribiu: \"[Ela] foi a \u00fanica actriz de Europa en igualar a Marlene Dietrich ou Greta Garbo\".\nVida persoal.\nO seu amor de adolescente Carlo Cugnasca, foi un famoso piloto acrob\u00e1tico italiano. Serviu coa Regia Aeronautica]]\" e morreu durante unha misi\u00f3n sobre Tobruk o 14 de abril de 1941.\nA carreira cinematogr\u00e1fica de Valli sufriu por un esc\u00e1ndalo en 1953 relacionado coa morte de Wilma Montesi, cuxo corpo foi atopado nunha praia preto de Ostia. A isto seguiu unha investigaci\u00f3n que implicaba drogas e orx\u00edas sexuais na sociedade romana. Entre os acusados (todos posteriormente liberados, deixando o caso sen resolver) estaba un amante de Valli, o m\u00fasico de jazz Piero Piccioni, fillo do ministro de Asuntos Exteriores, e que empregou a Valli como coartada.\nValli casou con Oscar de Mejo en 1943 e solicitou o divorcio del en 1949, a\u00ednda que posteriormente se reconciliaron. Tiveron dous fillos antes de que o matrimonio se divorciase definitivamente en 1952 e ela volvese a Italia. A principios da d\u00e9cada de 1960 casou co director de cinema italiano Giancarlo Zagni, do que se divorciou en 1970."}
{"id": "511062", "revid": "23204", "url": "https://gl.wikipedia.org/wiki?curid=511062", "title": "Chipre nos Xogos Ol\u00edmpicos", "text": "Chipre participou por vez primeira nos Xogos Ol\u00edmpicos en 1980. Chipre conseguiu a s\u00faa primeira medalla ol\u00edmpica nos Xogos de 2012, cando Pavlos Kontides conseguiu a prata en vela. O primeiro deportista ol\u00edmpico moderno de Chipre foi Anastasios Andreou en 1896, quen competiu baixo a bandeira de Grecia. Naquela \u00e9poca, Chipre era unha colonia brit\u00e1nica.\nDebido a que a Rep\u00fablica Turca do Norte de Chipre \u00e9 non \u00e9 reco\u00f1ecida internacionalmente por ningunha autoridade (inclu\u00edndo o COI), non ten comit\u00e9 ol\u00edmpico. Polo tanto, t\u00f3dolos deportistas ol\u00edmpicos chipriotas deben competir baixo a bandeira da Rep\u00fablica de Chipre. Aqueles que non desexen competir baixo a bandeira da Rep\u00fablica poden competir por Turqu\u00eda, ou por calquera outro pa\u00eds."}
{"id": "511063", "revid": "5312", "url": "https://gl.wikipedia.org/wiki?curid=511063", "title": "Asunta Basterra Porto", "text": "Asunta Basterra Porto, nada en Yongzhou (Hunan, China) o 30 de setembro de 2000 e finada en Santiago de Compostela o 21 de setembro de 2013, foi unha nena galega asasinada pouco antes de facer os 13 anos.\nTraxectoria.\nAdopci\u00f3n.\nCando a nena ti\u00f1a un ano de idade, o matrimonio formado por Alfonso Basterra Camporro e Rosario Porto Ortega, residente en Santiago de Compostela e sen fillos biol\u00f3xicos, despraz\u00e1ronse a China e adopt\u00e1rona, po\u00f1\u00e9ndolle o nome de Asunta Fang Yong.\nDesaparici\u00f3n e morte de Asunta.\nO 21 de setembro de 2013, cando a nena ti\u00f1a 12 anos, desapareceu. Os seus pais adoptivos denunciaron a s\u00faa desaparici\u00f3n na tarde-noite dese mesmo d\u00eda. Na madrugada do d\u00eda seguinte, d\u00faas persoas descubriron un cad\u00e1ver nunha pista forestal da parroquia de San Sim\u00f3n de Ons de Cacheiras, no municipio de Teo (a s\u00f3 5 km da casa de campo de Rosario Porto en Montouto, tam\u00e9n en Teo), alertando aos Servizos de Emerxencia, que identificaron o corpo da nena desaparecida. \nO d\u00eda 24 de setembro a nai, Rosario Porto, foi detida e investigada por un presunto delito de homicidio. Un d\u00eda despois tam\u00e9n o pai, Alfonso Basterra, foi detido e investigado. \nO xu\u00edz que se encargou do caso foi Jos\u00e9 Antonio V\u00e1zquez Ta\u00edn, co\u00f1ecido pola s\u00faa actuaci\u00f3n anterior e recente na recuperaci\u00f3n do C\u00f3dice Calixtino (2012) e no caso do accidente ferroviario de Angrois (2013). O caso motivou grande interese e foi obxecto de numerosos reportaxes nos principais medios televisivos espa\u00f1ois. De acordo cos datos recollidos durante a investigaci\u00f3n, a mesma xirou en torno a unha serie de pistas, entre as que se encontran:\nEn xu\u00f1o de 2014 o xu\u00edz V\u00e1zquez Ta\u00edn puxo fin \u00e1 instruci\u00f3n do caso, dando paso ao proceso de apertura de xu\u00edzo oral. En outubro, a Secci\u00f3n Sexta da Audiencia provincial da Coru\u00f1a con sede en Santiago terminou cos \u00faltimos tr\u00e1mites xudiciais. A selecci\u00f3n do xurado popular iniciouse en maio de 2015, estando previsto o comezo do xu\u00edzo para entre o 23 de xu\u00f1o e o 17 de xullo do mesmo ano, pero produc\u00edronse alg\u00fans atrasos, e foi finalmente a principios de outubro de 2015 cando se iniciou o xu\u00edzo na Audiencia Provincial da Coru\u00f1a, con 84 testemu\u00f1as e 60 peritos. O 30 de outubro de 2015 o xurado popular designado polo Xulgado de Santiago de Compostela determinou, por unanimidade, como culp\u00e1beis tanto a Alfonso Basterra como a Rosario Porto do asasinato de Asunta Basterra. En novembro de 2015, apenas d\u00faas semanas despois de co\u00f1ecerse o veredito, co\u00f1\u00e9cese a sentenza contra os pais de Asunta Basterra: 18 anos de c\u00e1rcere para cada un por un delito de asasinato coa concorrencia da agravante de parentesco.\nNotas.\n "}
{"id": "511065", "revid": "23204", "url": "https://gl.wikipedia.org/wiki?curid=511065", "title": "Croacia nos Xogos Ol\u00edmpicos", "text": "Croacia competiu por vez primeira nos Xogos Ol\u00edmpicos en 1992, e dende ent\u00f3n participou en cada unha das edici\u00f3ns dos Xogos de Ver\u00e1n e Inverno. \nO Comit\u00e9 Ol\u00edmpico Nacional de Croacia foi creado en 1991, e foi reco\u00f1ecido polo Comit\u00e9 Ol\u00edmpico Internacional en 1993."}
{"id": "511067", "revid": "23204", "url": "https://gl.wikipedia.org/wiki?curid=511067", "title": "Yongzhou", "text": "Yongzhou (en chin\u00e9s \u6c38\u5dde\u5e02; en pinyin Y\u01d2ngzh\u014du sh\u00ec), antes chamada Lingling, \u00e9 unha cidade-prefectura localizada no suroeste da provincia de Hunan, na Rep\u00fablica Popular China. \nXeograf\u00eda.\nLimita ao norte con Shaoyang, ao sur e ao oeste con Guangxi e ao oeste con Huaihua. \nOcupa unha superficie de 22 441 km\u00b2 e a s\u00faa poboaci\u00f3n en 2010 era de 5 650 000 habitantes, polo que nese ano a s\u00faa densidade de poboaci\u00f3n era de 232,77 hab./km\u00b2.\nA s\u00faa temperatura media \u00e9 de 18\u00a0\u00b0C.\nAdministraci\u00f3n.\nA cidade prefectura de Yongzhou administra 2 distritos, 8 condados e 1 condado aut\u00f3nomo:"}
{"id": "511068", "revid": "89787", "url": "https://gl.wikipedia.org/wiki?curid=511068", "title": "Paris Air Show", "text": "O Paris Air Show (en franc\u00e9s tam\u00e9n co\u00f1ecido como o Salon international de l'a\u00e9ronautique et de l'espace de Paris-Le Bourget ou Salon du Bourget) \u00e9 o festival a\u00e9reo e exposici\u00f3n da industria aeroespacial m\u00e1is grande do mundo en termos de n\u00famero de expositores e tama\u00f1o da \u00e1rea do festival. No segundo lugar at\u00f3pase o Farnborough Air Show, seguido polo Dubai Air Show e o Singapore Airshow. A \u00faltima edici\u00f3n foi a n\u00famero 53 e celebrouse entre o 17 e o 23 de xu\u00f1o de 2019 con 2 453 expositores de 49 pa\u00edses nun espazo de m\u00e1is de 125 000 m2. O evento presume tam\u00e9n de ser o festival a\u00e9reo m\u00e1is antigo do mundo. Creado no ano 1909, cel\u00e9brase cada ano impar dende 1949 no aeroporto de Par\u00eds-Le Bourget, no norte de Par\u00eds.\n\u00c9 unha gran feira da industria aeron\u00e1utica, con demostraci\u00f3ns de avi\u00f3ns tanto militares como civ\u00eds, e a ela asisten moitas forzas militares e os principais construtores aeron\u00e1uticos, que adoitan a anunciar al\u00ed grandes vendas de avi\u00f3ns. O festival comeza con catro d\u00edas para os profesionais e despois \u00e1brese para o p\u00fablico xeral dende o venres ata o domingo. O formato \u00e9 semellante ao de Farnborough e ao ILA Berlin Air Show, os dous celebrados en anos pares. Est\u00e1 organizado polo principal organismo representativo da industria aeroespacial francesa, o Groupement des industries fran\u00e7aises a\u00e9ronautiques et spatiales (GIFAS)."}
{"id": "511071", "revid": "89787", "url": "https://gl.wikipedia.org/wiki?curid=511071", "title": "Numismatic Guaranty Corporation", "text": "Numismatic Guaranty Corporation (NGC) \u00e9 unha compa\u00f1\u00eda privada estadounidense con base en Sarasota, Florida, que ofrece un servizo internacional de certificaci\u00f3n de moedas.\nNGC forma parte do grupo \"Certified Collectibles Group\" (CCG), que pos\u00fae cinco servizos de certificaci\u00f3n de obxectos de colecci\u00f3n.\nHistoria.\n\"Numismatic Guaranty Corporation\" fundouse en 1987 en Parsippany, Nova Jersey, como unha das primeiras empresas independentes de clasificaci\u00f3n de moedas de terceiros. En 1995, NGC foi escollida pola \"American Numismatic Society\" (ANA) como o seu provedor oficial de servizos de certificaci\u00f3n. En 2002, a compa\u00f1\u00eda cambiou a s\u00faa sede a Sarasota, en Florida, e ese mesmo ano foi nomeada tam\u00e9n como certificadora oficial do Gremio de Numism\u00e1ticos Profesionais (\"Professional Numismatists Guild\" \u2013PNG\u2013) dos Estados Unidos.\nEn 2006, NGC cambiou novamente a s\u00faa sede, dentro da mesma cidade, a un edificio de m\u00e1is de 5.500 metros cadrados dotado das necesarias medidas de seguridade, que tam\u00e9n acolleu as restantes compa\u00f1\u00edas certificadoras do grupo: \"Numismatic Conservation Services\" (NCS), \"Paper Money Guaranty\" (PMG), \"Certified Guaranty Company\" (CGC) e \"Classic Collectible Services\" (CCS).\nAdemais da s\u00faa sede central, NGC ten sucursais situadas en Hong Kong, Shanghai, M\u00fanic e Londres.\nCertificaci\u00f3n NGC.\nA certificaci\u00f3n NGC consiste na autenticaci\u00f3n, a clasificaci\u00f3n segundo o estado de conservaci\u00f3n, a atribuci\u00f3n e a encapsulaci\u00f3n en soportes de pl\u00e1stico transparentes. O seu \u00e1mbito de actuaci\u00f3n abrangue a maior\u00eda das moedas, fichas privadas e medallas antigas, tanto estadounidenses coma de calquera parte do mundo, e as tarifas por estes servizos var\u00edan en funci\u00f3n do valor das pezas, as\u00ed como dos tempos de resposta e dos servizos adicionais que se poidan requirir. NGC leva certificadas preto de 47 mill\u00f3ns de moedas.\nA certificaci\u00f3n NGC ofrece garant\u00eda contra a falsificaci\u00f3n e contra a atribuci\u00f3n incorrecta, e acerca do estado de conservaci\u00f3n, mais non determina o valor das pezas certificadas.\nA s\u00faa escala bas\u00e9ase nunha escala baseada en 70 puntos establecida polo psic\u00f3logo e numism\u00e1tico norteamericano William Sheldon, co\u00f1ecida como escala \"Sheldon\". Por\u00e9n, as moedas limpadas, raiadas ou deterioradas, a\u00ednda que poden ser tam\u00e9n encapsuladas, non reciben unha cualificaci\u00f3n num\u00e9rica, sen\u00f3n un comentario verbal.\nCada moeda sometida \u00e1 certificaci\u00f3n NGC \u00e9 examinada por, polo menos, dous examinadores, e todos os empregados da compa\u00f1\u00eda te\u00f1en prohibida a adquisici\u00f3n das pezas sometidas a exame, para as\u00ed reducir a posibilidade de que xurdan conflitos de intereses. A garant\u00eda da certificaci\u00f3n implica a compensaci\u00f3n econ\u00f3mica, no caso de erros de avaliaci\u00f3n que leven consigo desaxustes na valoraci\u00f3n econ\u00f3mica das pezas certificadas.\nA etiqueta NGC amosa os datos descritivos da moeda, as\u00ed como a s\u00faa variedade, o grao de conservaci\u00f3n, a s\u00faa rastrexabilidade (se se co\u00f1ece) e outros datos, e as\u00edgnalle \u00e1 peza un n\u00famero de serie."}
{"id": "511076", "revid": "65337", "url": "https://gl.wikipedia.org/wiki?curid=511076", "title": "NGC", "text": "As siglas NGC poden estar referidas a:"}
{"id": "511077", "revid": "23204", "url": "https://gl.wikipedia.org/wiki?curid=511077", "title": "Hunan", "text": "Hunan (en chin\u00e9s \u6e56 \u5357, en pinyin: H\u00fan\u00e1n) \u00e9 unha provincia situada no centro da China. \nXeograf\u00eda, historia, etnias e linguas.\nA s\u00faa capital e cidade m\u00e1is grande es Changsha, nas ribeiras do r\u00edo Xiang. Cunha poboaci\u00f3n de pouco m\u00e1is de 67 mill\u00f3ns de habitantes (datos de 2014), que residen nun territorio de aproximadamente 210\u00a0000\u00a0km\u00b2, \u00e9 a s\u00e9tima provincia m\u00e1is poboada da China e a d\u00e9cima provincia m\u00e1is extensa do pa\u00eds.\nO nome de Hunan significa literalmente \u00absur do lago\u00bb. Este lago ao que se fai referencia \u00e9 o lago Dongting, no nordeste da provincia. Situada no treito medio da conca do r\u00edo Yangtz\u00e9, limita coas provincias de Hubei ao norte, Jiangxi ao leste, Guangdong e Guangxi ao sur, Guizhou ao oeste e Chongqing ao noroeste. \nA zona de Hunan caeu baixo o dominio chin\u00e9s contra o ano 350\u00a0a.\u00a0C., cando a provincia converteuse en parte do Estado de Chu. Hunan foi o lugar de nacemento do revolucionario comunista chin\u00e9s Mao Zedong, quen se convirteu no pai fundador da Rep\u00fablica Popular Chinesa.\nHoxe en d\u00eda, Hunan \u00e9 o fogar dalgunhas minor\u00edas \u00e9tnicas, inclu\u00eddos os tujia e os miao, xunto cos chineses han, que constit\u00faen a maior\u00eda da poboaci\u00f3n. As variedades de chin\u00e9s que se falan incl\u00faen o xiang, o gan e o mandar\u00edn do suroeste. O sitio de Wulingyuan foi inscrito como Patrimonio da Humanidade pola UNESCO en 1992.\nDivisi\u00f3ns administrativas.\nHunan div\u00eddese en catorce divisi\u00f3nes do nivel de prefectura: trece cidades de nivel de prefectura e unha prefectura aut\u00f3noma:\nAs catorce divisi\u00f3ns a nivel de prefectura de Hunan subdiv\u00eddense en 122 divisi\u00f3ns a nivel de condado (35 distritos, 17 cidades-condado, 63 condados e 7 condados aut\u00f3nomos). Estas \u00e1 s\u00faa vez comprenden 2 587 divisi\u00f3ns a nivel de municipio (1098 pobos, 1 158 municipios, 98 pobos \u00e9tnicos, 225 subdistritos e oito oficinas p\u00fablicas de distrito). A finais de 2017, a poboaci\u00f3n total era de 68,6 mill\u00f3ns de habitantes.\nPol\u00edtica.\nA pol\u00edtica de Hunan est\u00e1 estruturada nun sistema de duplo partido-goberno como todas as demais instituci\u00f3ns de goberno da China continental.\nO gobernador de Hunan \u00e9 o funcionario de m\u00e1is alto rango no goberno popular de Hunan. \nPor\u00e9n, no sistema de goberno de duplo partido-goberno da provincia, o gobernador ten menos poder que o Secretario do Comit\u00e9 Provincial do Partido Comunista Chin\u00e9s de Hunan, denominado coloquialmente como o \"Xefe do PCCh de Hunan\".\nCultura.\nA industria cultural de Hunan xerou 87 mil mill\u00f3ns de iuans en valor econ\u00f3mico en 2007, e \u00e9 un importante contribu\u00ednte ao crecemento econ\u00f3mico da provincia. Esta industria representa o 7,5 % do PIB da rexi\u00f3n.\nIdioma.\nO chin\u00e9s xiang (\u6e58\u8a9e) \u00e9 a variedade hom\u00f3nima de chin\u00e9s que se fala en Hunan. Ademais do chin\u00e9s xiang, tam\u00e9n hai outros dialectos e idiomas presentes, como o mandar\u00edn do suroeste, o hakka, o waxiang e o shaozhou tuhua. O N\u00fc shu, un sistema de escritura para o shaozhou tuhua, \u00fasase exclusivamente entre mulleres no condado de Jiangyong e \u00e1reas veci\u00f1as no sur de Hunan.\nGastronom\u00eda.\nA coci\u00f1a de Hunan destaca polo uso case ubicuo de chiles, allos e chalotas. Estes ingredientes dan lugar a un sabor distintivo seco e picante (en chin\u00e9s \u5e72\u8fa3; \"g\u0101n l\u00e0\"), con pratos como touci\u00f1o afumado e carne de res picante rustrida como exemplos principais do sabor.\nM\u00fasica.\nO huaguxi \u00e9 unha forma local de \u00f3pera chinesa que \u00e9 moi popular na provincia de Hunan."}
{"id": "511082", "revid": "88215", "url": "https://gl.wikipedia.org/wiki?curid=511082", "title": "Diego Rolan", "text": "Diego Alejandro Rolan Silva, nado en Montevideo o 24 de marzo de 1993, \u00e9 un futbolista uruguaio que xoga de dianteiro no FC Ju\u00e1rez da Primeira Divisi\u00f3n de M\u00e9xico.\nTraxectoria.\nDefensor Sporting.\nRolan criouse na canteira do Defensor Sporting, chegando ao primeiro equipo en 2011. O 28 de agosto de 2011, fixo o seu debut oficial nun empate 1-1 contra Cerrito. O 13 de novembro de 2011, marcou o seu primeiro gol oficial contra o Cerro Largo FC. O 23 de setembro, anotou un triplete na vitoria por 4-1 sobre o Progreso. O 17 de novembro, marcou outro hat-trick, esta vez na vitoria por 4-0 fronte a Bella Vista.\nGirondins de Bordeos.\nDespois da s\u00faa actuaci\u00f3n no Campionato Suramericano de F\u00fatbol Sub-20 de 2013, onde marcou catro goles, varios equipos grandes de Europa interes\u00e1ronse na s\u00faa fichaxe. O 11 de febreiro de 2013 asinou un contrato co FC Girondins de Bordeaux da Ligue 1.\nXogou o que restaba desa tempada e catro m\u00e1is no Girondins, sendo a s\u00faa mellor campa\u00f1a a 2014/15, na que anotou 16 goles en 38 partidos. Xogou un total de 149 partidos co club franc\u00e9s, marcando 38 goles.\nCesi\u00f3n ao M\u00e1laga CF.\nNo ver\u00e1n de 2017 o Girondins chegou a un acordo co Deportivo da Coru\u00f1a para o traspaso do futbolista, pero dado que o club galego ti\u00f1a chea a cota de extracomunitarios, o traspaso adiouse un ano, sendo cedido mentres ao M\u00e1laga CF. Xogou 27 partidos co club andaluz, marcando cinco goles, que non serviron para evitar o descenso.\nDeportivo da Coru\u00f1a.\nO 17 de xullo de 2018 o Girondins de Bordeos anunciou o traspaso ao Deportivo da Coru\u00f1a, que acababa de descender \u00e1 Segunda Divisi\u00f3n. O custo da operaci\u00f3n estimouse en 6 mill\u00f3ns de euros. \nCesi\u00f3n ao Legan\u00e9s.\nNove d\u00edas despois, foi cedido ao CD Legan\u00e9s na primeira divisi\u00f3n por un ano, cunha cl\u00e1usula de compra. \nApenas dispuxo de minutos no equipo de Mauricio Pellegrino, participando s\u00f3 en oito partidos e en xaneiro de 2019 deixou o club madrile\u00f1o para recalar cedido no Deportivo Alav\u00e9s ata o final de tempada.\nCesi\u00f3n ao Alav\u00e9s.\nTampouco Abelardo, t\u00e9cnico do equipo vasco, contou moito con el, o que sumado a unha lesi\u00f3n no b\u00edceps, fixo que s\u00f3 xogase 9 partidos, 3 deles como titular.\nCesi\u00f3n ao FC Ju\u00e1rez.\nNa tempada 2019/20 foi cedido ao F\u00fatbol Club Ju\u00e1rez, da Primeira Divisi\u00f3n de M\u00e9xico, co que marcou oito goles en 21 partidos.\nTempada co Deportivo.\nPara a tempada 2020/21 o Deportivo da Coru\u00f1a, descendido a Segunda B, tentou unha nova cesi\u00f3n do uruguaio debido ao alto salario deste, pero non conseguiu a sa\u00edda do xogador, polo que foi inscrito para disputar co club galego a tempada. Debutou co Deportivo o 29 de novembro de 2020, na xornada 6 fronte ao Racing de Ferrol en Riazor, marcando de penalti no minuto 6 o gol da vitoria (1-0). Disputou un total de cinco partidos, anotando dous goles, e o 2 de febreiro de 2021 anunciouse a s\u00faa cesi\u00f3n ata final de tempada ao Pyramids FC da liga exipcia. Co club exipcio xogou oito partidos marcando tres goles.\nFC Ju\u00e1rez.\nEn agosto de 2021 anunciouse a s\u00faa fichaxe polo FC Ju\u00e1rez, no que xa xogara cedido fac\u00eda d\u00faas tempadas. Na s\u00faa segunda etapa no club mexicano disputou 20 partidos de liga, marcando 4 goles. Trala s\u00faa sa\u00edda do Ju\u00e1rez demandou ao club por incumprimento de contrato e a FIFA fallou ao seu favor, obrigando \u00e1 entidade a pagarlle m\u00e1is dun mill\u00f3n de d\u00f3lares.\nPe\u00f1arol.\nA continuaci\u00f3n regresou ao seu pa\u00eds e en febreiro de 2023 foi anunciado como novo xogador do Pe\u00f1arol.\nSelecci\u00f3n nacional.\nRolan representou \u00e1 selecci\u00f3n de f\u00fatbol sub-20 do Uruguai na Copa do Mundo de F\u00fatbol sub-20 de 2011 en Colombia. En 2013 marcou catro goles no Campionato Suramericano de F\u00fatbol Sub-20 na Arxentina, acadando co equipo o terceiro posto e a clasificaci\u00f3n para a Copa Mundial Sub-20 da FIFA 2013.\nEn setembro de 2014 fixo o seu debut coa selecci\u00f3n uruguaia absoluta nun amig\u00e1bel contra Xap\u00f3n en Sapporo. Deulle a asistencia a Edinson Cavani no primeiro dos dous goles (2\u20130) fronte aos campi\u00f3ns asi\u00e1ticos. O seu primeiro gol coa selecci\u00f3n foi nunha vitoria por 1\u20132 sobre Chile o 18 de novembro de 2014.\nEn maio de 2015, Rolan foi inclu\u00eddo na selecci\u00f3n do Uruguai para a Copa Am\u00e9rica 2015 polo adestrador \u00d3scar Tab\u00e1rez. Levou o n\u00famero 9, usado normalmente polo suspendido Luis Su\u00e1rez."}
{"id": "511084", "revid": "89787", "url": "https://gl.wikipedia.org/wiki?curid=511084", "title": "Eslovenia nos Xogos Ol\u00edmpicos", "text": "Eslovenia participou por vez primeira nos Xogos Ol\u00edmpicos nas Olimp\u00edadas de Inverno de 1992 en Albertville, e dende ent\u00f3n o pa\u00eds competiu en cada edici\u00f3n dos Xogos de Ver\u00e1n e Inverno. O Comit\u00e9 Ol\u00edmpico Esloveno foi estabelecido en 1991 e foi reco\u00f1ecido oficialmente polo Comit\u00e9 Ol\u00edmpico Internacional o 5 de febreiro de 1992."}
{"id": "511086", "revid": "35560", "url": "https://gl.wikipedia.org/wiki?curid=511086", "title": "Radiotelescopio de Arecibo", "text": "O radiotelescopio de Arecibo \u00e9 un centro de observaci\u00f3n astron\u00f3mica situado no Estado Libre Asociado de Porto Rico, no concello de Arecibo. Estivo administrado desde 1966 at\u00e9 2011 pola Universidade Cornell, e despois pasou a depender da National Science Foundation dos Estados Unidos de Am\u00e9rica.\nDespois de case seis d\u00e9cadas de funcionamento, o que durante moito tempo foi o radiotelescopio maior e m\u00e1is potente do mundo (hoxe en d\u00eda \u00e9o o FAST chin\u00e9s, de 500 m de di\u00e1metro), no 2020 sufriu d\u00faas roturas (en agosto e novembro) de cables de soporte da estrutura de recollida de sinais, pasando a ser perigoso. Decidiuse a retirada da c\u00fapula gregoriana (a plataforma suspendida con cables) e o prato principal, despois de que caera o cable sobre esta placa reflectora. Antes da s\u00faa retirada, a plataforma colapsou on 1 de decembro de 2020.\nTivo importancia en diversos campos da astronom\u00eda, sendo notorio na procura de vida extraterrestre co proxecto SETI."}
{"id": "511087", "revid": "83328", "url": "https://gl.wikipedia.org/wiki?curid=511087", "title": "Harriet E. Wilson", "text": "Harriet E. Wilson, apelidada Adams de solteira, nada en Milford o 15 de marzo de 1825 e finada en Quincy o 28 de xu\u00f1o de 1900, foi unha escritora estadounidense. Adoita ser considerada a primeira escritora afroamericana as\u00ed como a primeira en publicar unha novela en Am\u00e9rica do Norte, en virtude da publicaci\u00f3n da s\u00faa novela autobiogr\u00e1fica \"Our Nig\" en 1859. Esta obra ilustra o sistema de servidume nos estados do norte antes da guerra. Non obstante, foi ignorada at\u00e9 1982, ano no que foi redescuberta polo estudoso Henry Louis Gates Jr., que lle deu fama nacional e internacional."}
{"id": "511088", "revid": "98629", "url": "https://gl.wikipedia.org/wiki?curid=511088", "title": "Olalla V\u00e1zquez", "text": "Olalla V\u00e1zquez V\u00e1zquez, nada en Chantada o 3 de setembro de 1981, \u00e9 unha cient\u00edfica galega.\nTraxectoria.\nA\u00ednda que nada en Chantada, terra de seus pais, aos 4 anos xa foi para Pontevedra e estudou secundaria no IES Valle-Incl\u00e1n. Licenciouse en Qu\u00edmica pola Universidade de Santiago de Compostela en 2004. En 2005 recibiu unha bolsa FPU de doutoramento do Ministerio de Educaci\u00f3n e Ciencia espa\u00f1ol. Para o seu doutoramento, traballou en mim\u00e9ticos sint\u00e9ticos das prote\u00ednas, factores de transcrici\u00f3n e sondas fluorescentes para o reco\u00f1ecemento de ADN dirixida por Jos\u00e9 Luis Mascare\u00f1as e Eugenio V\u00e1zquez. Realizou d\u00faas estad\u00edas como estudante visitante na Universidade de Harvard, co profesor Gregory L. Verdine (2006) e na Humboldt Universit\u00e4t zu Berlin, co profesor Oliver Seitz (2008). En 2010 defendeu a s\u00faa tese de doutoramento, obtendo Summa cum laude.\nConseguiu a bolsa de investigaci\u00f3n posdoutoral Marie Curie e regresou ao laboratorio do profesor Oliver Seitz, traballando sobre as posibilidades de usar reacci\u00f3ns molde baseadas in ARN mensaxeiro para sintetizar p\u00e9ptidos citot\u00f3xicos no contexto da terapia contra o cancro. En 2014 obtivo unha praza de \"W1\u00a0Juniorprofessor (tenure track)\" na Philipps Universit\u00e4t Marburg, para establecer o novo departamento de Qu\u00edmica Biol\u00f3xia en colaboraci\u00f3n co profesor Eric Meggers. En 2020, a s\u00faa avaliaci\u00f3n foi positiva, recibindo unha oferta de Profesora Titular (W 2 Professur) na mesma universidade. Actualmente Olalla\u00a0 lidera o seu laboratorio onde traballa no desenvolvemento de ferramentas optoqu\u00edmicas para controlar e comprender os procesos biol\u00f3xicos a nivel molecular\u201d\nDurante toda a s\u00faa traxectoria profesional publicou artigos en revistas especializadas de alto impacto."}
{"id": "511089", "revid": "6939", "url": "https://gl.wikipedia.org/wiki?curid=511089", "title": "Harriet E. Adams Wilson", "text": ""}
{"id": "511090", "revid": "6939", "url": "https://gl.wikipedia.org/wiki?curid=511090", "title": "Harriet Wilson", "text": ""}
{"id": "511093", "revid": "89787", "url": "https://gl.wikipedia.org/wiki?curid=511093", "title": "Sybil Wettasinghe", "text": "Sybil Wettasinghe (), nada en Ginthota o 31 de outubro de 1927 e finada en Sri Jayawardenapura-Kotte o 1 de xullo de 2020, foi unha ilustradora e escritora infantil srilankesa, considerada a decana da literatura infantil en Sri Lanka, escribiu m\u00e1is de 200 libros para nenos que se traduciron a diversas linguas. \nTraxectoria.\nA segunda de cinco irm\u00e1ns, seu pai era contratista e seu av\u00f3 fora escultor. Pasou os primeiros seis anos da s\u00faa infancia na vila de Ginthota, nos arredores de Galle, e realizou a educaci\u00f3n primaria na escola busdista local. Tras mudarse a s\u00faa familia a Colombo cando ti\u00f1a seis anos ingresou na escola do Convento da Sagrada Familia de Bambalapitiya.\nEn 1942 seu pai enviou alg\u00fans debuxos de Sybil para unha exposici\u00f3n nunha galer\u00eda de arte, e al\u00ed viunos o director do Royal Primary, H. D. Sugathapala, e ofreulle ilustrar un libro de texto para primaria. Con 17 entrou no xornal \"Lankadeepa\" e en 1952 cambiou para traballar no grupo Lakehouse para se converter na ilustrador principal do xornal \"Janatha\", e foi a primeira muller en Sri Lanka en traballar a tempo completo como xornalista. Escribiu, ademais de ilustrar, en diversas publicaci\u00f3ns do grupo como \"Sunday Observer\", \"Silumina\", \"Daily News\" e \"Sarasaviya\". En 1955 casou con Dharmapala Wettasinghe, o editor xefe de Lakehouse News; a parella tivo catro fillos e cinco netos.\nEn 1952 mentres traballaba en Janatha realizou o seu primeiro intento de escribir ficci\u00f3n, foi co conto \"Kuda Hora\" na p\u00e1xina infantil do xornal e que acabou desenvolvendo nun libro que se publicou en 1956 co mesmo t\u00edtulo e foi o primeiro libro infantil que se publicou no pa\u00eds e que se acabou por converter no m\u00e1is famoso da autora, ga\u00f1ador do premio ao mellor libro estranxeiro en 1986 e ao libro m\u00e1is popular en 1987 da Asociaci\u00f3n de Bibliotecas do Xap\u00f3n. Inspirada polo seu \u00e9xito do seu primeiro libro continuou a escribir ata realizar m\u00e1is de 200 libros infant\u00eds no decurso da s\u00faa vida. Por \"Meti Gedara Lamai\" ga\u00f1ou o premio Literario Estatal de 1992.\nAs s\u00faas obras traduc\u00edronse ao xapon\u00e9s, chin\u00e9s, sueco, noruegu\u00e9s, dan\u00e9s, ingl\u00e9s, coreano, neerland\u00e9s e t\u00e1mil. Ademais editou o semanario infantil \"Bindu\" (1986) e en 2009 publicou a s\u00faa autobiograf\u00eda."}
{"id": "511095", "revid": "85894", "url": "https://gl.wikipedia.org/wiki?curid=511095", "title": "John D. Olivas", "text": "John Daniel \"Danny\" Olivas, nado en Hollywood Norte o 25 de maio de 1965, \u00e9 un astronauta estadounidense retirado que formou parte das misi\u00f3ns STS-117 e STS-128.\nTraxectoria.\nOlivas graduouse en enxe\u00f1ar\u00eda mec\u00e1nica pola Universidade de Texas-El Paso e \u00e9 m\u00e1ster na mesma materia pola Universidade de Houston. Ten un doutoramento en enxe\u00f1ar\u00eda mec\u00e1nica e ciencia de materiais pola Universidade Rice.\nFoi seleccionado como astronauta pola NASA en 1998, participando nas misi\u00f3ns STS-117 e STS-128, pasando un total de 27,71 d\u00edas no espazo."}
{"id": "511096", "revid": "23204", "url": "https://gl.wikipedia.org/wiki?curid=511096", "title": "Marco Apicella", "text": "Marco Apicella, nado en Bolo\u00f1a o 7 de outubro de 1965, \u00e9 un expiloto de carreiras de Italia. Participou en gran parte da s\u00faa carreira deportiva na F\u00f3rmula 3000 Internacional e no Xap\u00f3n. Tam\u00e9n participou no Gran Premio de Italia de 1993 de F\u00f3rmula 1 para o equipo Jordan Grand Prix, na que ser\u00eda a s\u00faa \u00fanica carreira nesa categor\u00eda.\nAdemais, Apicella participou en varias edici\u00f3ns das 24 Horas de Le Mans.\nTraxectoria.\nF\u00f3rmula 3000 internacional (1987-1991).\nA primeira tempada de Apicella na F\u00f3rmula 3000 Internacional, 1987, non foi competitiva no coche EuroVenturini Dallara, s\u00f3 anotou un punto grazas a un quinto posto no circu\u00edto de Spa-Francorchamps. Durante o mesmo ano, probou o coche Minardi de F\u00f3rmula Un no Aut\u00f3dromo do Estoril. Apicella mudouse ao equipo FIRST para a tempada 1988 e era o favorito ao t\u00edtulo da tempada. O equipo tivo un desempe\u00f1o insuficiente, pero na tempada de 1989, de novo con FIRST, Apicella conseguiu varios podios no seu cami\u00f1o cara a quedar cuarto no Campionato de Pilotos. Apicella parec\u00eda un aspirante ao campionato para a tempada 1990 e continuou co primeiro equipo, pero as s\u00faas actuaci\u00f3ns empeoraron a medida que avanzaba a tempada, rematando cunha descualificaci\u00f3n na rolda de Brands Hatch. A pesar dunha mala tempada en 1990, Apicella tivo a oportunidade de probar cos equipos M\u00f3dena e Minardi. A finais de ano, foi ao Xap\u00f3n e fixo algunhas probas para Bridgestone nun Reynard - Mugen Formula un prototipo de coche. Apicella escolleu cambiar de equipo para a tempada 1991, pasando a Paul Stewart Racing, formando equipo co propio Stewart. Ao final da tempada clasificou quinto na xeral. \nF\u00f3rmula 3000 xaponesa (1992-1993).\nSen ofertas para pilotoar na F\u00f3rmula 3000 Internacional para a tempada de 1992, Apicella foi ao Xap\u00f3n para pilotar na serie F\u00f3rmula 3000 xaponesa, establecendo unha relaci\u00f3n co equipo Dome. Apicella, pilotando o Dome F103 ga\u00f1ou a quinta rolda do campionato ese ano. Continuou mellorando, quedando cuarto na tempada 1993, ga\u00f1ando no circu\u00edto de carreiras Sugo. \nF\u00f3rmula 1.\nAs boas actuaci\u00f3ns de Apicella no Xap\u00f3n durante 1992 e principios de 1993 d\u00e9ronlle unha oportunidade no equipo Jordan de F\u00f3rmula Un para a s\u00faa carreira na casa na tempada de , co xefe do equipo Eddie Jordan querendo probar os futuros pilotos de F\u00f3rmula 3000. Clasificouse na 23\u00aa posici\u00f3n, pero retirouse na primeira curva da primeira volta da carreira tras unha colisi\u00f3n de varios veh\u00edculos. Foi substitu\u00eddo por Emanuele Naspetti para a seguinte rolda en Portugal. Como resultado disto, consid\u00e9rase erroneamente que fixo a carreira de F\u00f3rmula 1 m\u00e1is curta de todos os pilotos, r\u00e9cord que obstenta Ernst Loof.\nF\u00f3rmula 3000 xaponesa / Formula Nippon (1994\u20131996).\nDurante 1994, Apicella continuou con Dome na F\u00f3rmula 3000 xaponesa, ga\u00f1ando nos circu\u00edtos de Mine, Suzuka e Fuji no seu cami\u00f1o cara \u00e1 vitoria o t\u00edtulo. Continuou na F3000 xaponesa durante a tempada de 1995 e a tempada de 1996 (a serie pasou a denominarse F\u00f3rmula Nippon neste \u00faltimo ano), esta vez co equipo 5Zigen, pero a s\u00faa actividade era limitada, xa que decidiu facer outras actividades no deporte motor, como as 24 Horas de Le Mans. A \u00faltima tempada de Apicella na F\u00f3rmula Nippon foi en 1997, pilotando para o equipo internacional de Stellar. O seu mellor resultado para o equipo foi un cuarto lugar no circu\u00edto de Mine.\nOutras categor\u00edas.\nApicella volveu a Italia para 1999, competindo na F\u00f3rmula 3000 italiana. Marcou d\u00faas vitorias na tempada cami\u00f1o ao terceiro posto do campionato. Tam\u00e9n intentou clasificarse para a carreira de F\u00f3rmula 3000 de Spa-Francorchamps en 1999 para Monaco Motorsport, pero non puido facelo debido \u00e1s condici\u00f3ns meteorol\u00f3xicas adversas. Desde ent\u00f3n regresou ao Xap\u00f3n, para competir en coches en Super GT. Tam\u00e9n competiu en varias carreiras das 24 horas de Le Mans. Estaba programado para competir no evento de 2007 co equipo JLOC Isao Noritake, pero o primeiro d\u00eda de adestramento estivo involucrado nun accidente na recta de Mulsanne, que danou gravemente o seu Lamborghini Murcielago. Apicella volveu competir na edici\u00f3n de 2009 co equipo JLOC. Despois disto, non volveu competir no automobilismo.\nResultados nas carreiras.\nResultados completos na F\u00f3rmula 3000 xaponesa/Formula Nippon.\n\u2020 Did not finish, but was classified as he had completed more than 90% of the race distance.\nResultados completos na F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "511099", "revid": "785", "url": "https://gl.wikipedia.org/wiki?curid=511099", "title": "Osorio Gut\u00e9rrez", "text": ""}
{"id": "511101", "revid": "1131", "url": "https://gl.wikipedia.org/wiki?curid=511101", "title": "Bieito Alonso", "text": "Bieito Alonso Fern\u00e1ndez, nado en Ourense en 1958, \u00e9 un profesor e historiador galego.\nTraxectoria.\nFoi profesor de xeograf\u00eda e historia no ensino secundario, traballando no Lyc\u00e9e International de Saint-Germain-en-Laye (Francia) e en Rabat. \n\u00c9 autor de traballos en obras de car\u00e1cter colectivo e artigos en revistas especializadas."}
{"id": "511103", "revid": "23204", "url": "https://gl.wikipedia.org/wiki?curid=511103", "title": "Damar", "text": "A illa de Damar (en indonesio: Pulau Damer) \u00e9 unha pequena illa volc\u00e1nica do grupo das illas de Barat Daya (literalmente suroeste) da provincia indonesia das Molucas, no lado sur do mar de Banda. Rodeada por catro illas m\u00e1is pequenas - unha ao leste, unha ao oeste e d\u00faas ao sur, conxuntamente conforman as illas de Damar, e constit\u00faense nun distrito administrativo dentro da rexencia de Maluku Barat Daya. O distrito ten unha \u00e1rea terrestre de 392.29 km2 e ti\u00f1a unha poboaci\u00f3n de 5.659 habitantes en 2013.\nDescrici\u00f3n.\nDamar ten sobre 20\u00a0km de longo por 18\u00a0km de largo. At\u00f3pase a uns 125\u00a0km ao leste de Romang e 200\u00a0km ao leste de Wetar. A parte setentrional da illa foi amplamente deforestada para agricultura de seca\u00f1o de cocos, anacardios, cafeeiras, cacaos, craveiros e da noz moscada, mentres que a parte sur est\u00e1 principalmente forestal. A poboaci\u00f3n conc\u00e9ntrase do norte e leste da illa, sendo a maior\u00eda dos habitantes da illa labregos e mari\u00f1eiros. O punto m\u00e1is alto da illa est\u00e1 a 868\u00a0m, o monte de Wurlali, un estratovolc\u00e1n andes\u00edtico .\n\u00c1rea ornitol\u00f3xica importante.\nA parte forestal da illa foi identificada por BirdLife Internacional como unha \"Important Bird Area\" (\"IBA\") polo end\u00e9mico \"Ficedula henrici\", restrinxido o seu h\u00e1bitat principalmente ao bosque baixo perennifolio."}
{"id": "511105", "revid": "111586", "url": "https://gl.wikipedia.org/wiki?curid=511105", "title": "Sentinel-6", "text": "Copernicus Sentinel-6 Michael Freilich \u00e9 unha das misi\u00f3ns Sentinel do Programa Cop\u00e9rnico da ESA. \u00c9 un intento de substitu\u00edr o alt\u00edmetro de alta precisi\u00f3n do sat\u00e9lite Jason-3. Servir\u00e1 para medir a topograf\u00eda dos oc\u00e9anos a nivel mundial v\u00eda sat\u00e9lite, traballo que se leva facendo dende 1992 e \u00e9 unha indicador clave do cambio clim\u00e1tico, e moi interesante para estudos oceanogr\u00e1ficos. Traballa en conxunto con servizos como o Copernicus Climate Change Service (C3S) para proporcionar unha visi\u00f3n m\u00e1is completa e precisa dos cambios nos oc\u00e9anos e o clima da Terra. \nO nome.\nMichael Freilich contribu\u00edu a que a NASA tivera colaboraci\u00f3ns s\u00f3lidas con cient\u00edficos e axencias espaciais de todo o mundo. Foi un namorado da oceanograf\u00eda e das ciencias da Terra.\nDatos.\nO seu lanzamento produciuse o 21 de novembro de 2020 \u00e1s 17:17 GMT, dende Vandenberg, California, nun SpaceX Falcon 9 e provisto dos instrumentos alt\u00edmetro radar Poseidon-4 (sucesor dos Poseidon dos Jason) de frecuencia dual C e Ku, e un radi\u00f3metro microondas. \nTen prevista unha vida \u00fatil de ao menos 10 anos. A s\u00faa altitude orbital ser\u00e1 1336 km, en \u00f3rbitas cunha inclinaci\u00f3n de 66 \u00ba, co que cubrir\u00e1 o 95 % dos oc\u00e9anos cada 10 d\u00edas. Traballar\u00e1 en tandem co Jason 3, significando unha necesidade de aproximaci\u00f3n da posici\u00f3n na \u00f3rbita de 30 s como m\u00e1ximo, isto \u00e9, 230 km de variaci\u00f3n. Sentinel-6 transporta un paquete de instrumentos de posicionamento, inclu\u00eddo un sistema que pode usar sinais tanto de GPS como de Galileo para o seu posicionamento.\nA s\u00faa masa \u00e9 de 1,2 toneladas.\nSecuencia tras o lanzamento.\nO seu lanzamento produciuse o 21 de novembro de 2020 \u00e1s 17:17 GMT (18:17 CET), e 2 minutos e 16 segundos despois apagouse o motor principal. Seguiu de xeito inmediato a separaci\u00f3n da segunda etapa e o primeiro encendido do segundo motor. Despois, a primeira etapa da lanzadeira reusable Falcon 9 comezou o regreso autom\u00e1tico \u00e1 base para a s\u00faa aterraxe controlada.\n\u00d3s 3 minutos, tras protexer o sat\u00e9lite \u00f3 atravesar a atmosfera, o cono de morro do veh\u00edculo de lanzamento separouse como refugallo.\n\u00d3s 8 minutos produciuse o apagado do motor da segunda etapa.\n\u00d3s 53 minutos foi o primeiro rearranque da segunda etapa durante 15 segundos.\n\u00d3s 58 minutos separouse o sat\u00e9lite.\n\u00c1 1 hora e 7 minutos comezou o despregue dos paneis solares.\n\u00c1 1 hora e 33 minutos (19:49 CET) foi o primeiro contacto coas estaci\u00f3ns terrestres de Alasca. Comezo do funcionamento normal coa baixada de datos de telemetr\u00eda.\nFuncionamento.\nO 30 de novembro, o centro de operaci\u00f3ns da ESA en Alema\u00f1a puxo en marcha o Poseidon-4, comezando a tomar medidas do nivel do mar (altimetr\u00eda mari\u00f1a).\nCon posterioridade, poucos d\u00edas despois,f\u00edxose cargo da xesti\u00f3n EUMETSAT.\nO sat\u00e9lite usa o sistema de posicionamento europeo Galileo e o GPS dos EEUUpara mellorar o seu posicionamento e polo tanto, o resultado das s\u00faas medici\u00f3ns. O sat\u00e9lite usa dous aparellos 'Receptor Preciso de Determinaci\u00f3n de \u00d3rbita' (Precise Orbit Determination Receiver, PODRIX) do tama\u00f1o dunha caixa de zapatos, fabricados por RUAG Space en Austria. O receptor cont\u00e9n a cuarta xeraci\u00f3n do do circu\u00edto integrado de aplicaci\u00f3n espec\u00edfica avanzado GPS/Glonass (Advanced GPS/GLONASS Application Specific Integrated Circuit, AGGA-4) constru\u00eddo por Airbus co soporte da secci\u00f3n de microelectr\u00f3nica da ESA. \nXesti\u00f3n.\nA ESA desenvolveu o alt\u00edmetro radar de Poseidon-4 e todo o sat\u00e9lite Sentinel-6 Michael Freilich de Copernicus por conta da Comisi\u00f3n Europea e Eumetsat.\nA propiedade foi transferida \u00e1 Comisi\u00f3n Europea \u00f3 engalar. A ESA oc\u00fapasese da \u00f3rbita temper\u00e1 e da planificaci\u00f3n da verificaci\u00f3n en \u00f3rbita, as\u00ed como do apoio \u00e1s operaci\u00f3ns de voo de Eumetsat.\nEumetsat \u00e9 responsable do desenvolvemento da parte terrestre e das operaci\u00f3ns despois das fases de lanzamento e \u00f3rbita temper\u00e1, procesado de datos e subministraci\u00f3n de servizos e produtos para Europa.\nA NASA responde do lanzamento, desenvolvemento do radi\u00f3metro de microondas, o retrorreflector l\u00e1ser e o receptor de ocultaci\u00f3n de radio GNSS, a m\u00e1is do apoio en terra e as operaci\u00f3ns e procesamento de datos nos Estados Unidos.\nA NASA e a NOAA comparten responsabilidade para distribu\u00edr produtos de datos nos Estados Unidos."}
{"id": "511108", "revid": "72012", "url": "https://gl.wikipedia.org/wiki?curid=511108", "title": "Pidgin-Deutsch", "text": "Pidgin-Deutsch ou alem\u00e1n pidgin \u00e9 unha lingua de contacto xurdida na emigraci\u00f3n en Alema\u00f1a. O termo popularizouse nas d\u00e9cadas entre o 1965 e 1985, a partir do estudo \"Zum Pidgin-Deutsch der Gastarbeiter\" analizado en base a enquisas a traballadores migrantes espa\u00f1ois e italianos. O termo non se centra en nacionalidades espec\u00edficas sen\u00f3n no conxunto total de inmigrantes no pa\u00eds considerando o efecto no total da poboaci\u00f3n e en comparaci\u00f3n con migrantes m\u00e1is asentadas como as turcas. Varios acad\u00e9micos coinciden en que este tipo de pidgin, pese a mostrar trazos propios do termo, carece do trasfondo sociol\u00f3xico. "}
{"id": "511109", "revid": "23204", "url": "https://gl.wikipedia.org/wiki?curid=511109", "title": "Anselmo Antonio Vilar", "text": ""}
{"id": "511110", "revid": "785", "url": "https://gl.wikipedia.org/wiki?curid=511110", "title": "Chronicon Albeldense", "text": ""}
{"id": "511111", "revid": "23204", "url": "https://gl.wikipedia.org/wiki?curid=511111", "title": "Eslovaquia nos Xogos Ol\u00edmpicos", "text": "Eslovaquia participou por vez primeira nos Xogos Ol\u00edmpicos en 1994, e dende ent\u00f3n enviou deportistas para competir en cada edici\u00f3n dos Xogos de Ver\u00e1n e de Inverno. Antes da disoluci\u00f3n de Checoslovaquia en 1993, os deportistas eslovacos competiron para Checoslovaquia nas olimp\u00edadas.\nO Comit\u00e9 Ol\u00edmpico Nacional de Eslovaquia foi creado en 1992 e reco\u00f1ecido polo COI en 1993."}
{"id": "511112", "revid": "85894", "url": "https://gl.wikipedia.org/wiki?curid=511112", "title": "Victoria M\u00edguez", "text": "Victoria M\u00edguez Vilas, citada tam\u00e9n como Vitoria M\u00edguez, nada en Santiago de Compostela o 6 de marzo de 1892, foi unha mestra galega.\nTraxectoria.\nM\u00edguez foi mestra de Couso (Coristanco), Tal (Muros) e dende 1932 da escola unitaria mixta de Vid\u00e1n, onde desenvolveu o seu labor docente ata a s\u00faa xubilaci\u00f3n. Destacou as\u00ed mesmo pola s\u00faa faceta ben\u00e9fica.\nA principal avenida de Vid\u00e1n, hoxe un barrio compostel\u00e1n, e unha asociaci\u00f3n de veci\u00f1os levan o seu nome en lembranza do seu traballo."}
{"id": "511113", "revid": "6", "url": "https://gl.wikipedia.org/wiki?curid=511113", "title": "FAST (radiotelescopio)", "text": ""}
{"id": "511114", "revid": "6939", "url": "https://gl.wikipedia.org/wiki?curid=511114", "title": "Vitoria M\u00edguez", "text": ""}
{"id": "511116", "revid": "23204", "url": "https://gl.wikipedia.org/wiki?curid=511116", "title": "Serbia nos Xogos Ol\u00edmpicos", "text": "Serbia participou por vez primeira nos Xogos Ol\u00edmpicos en 1912, como o Reino de Serbia. Serbia regresou \u00e1s olimp\u00edadas como un equipo independente noventa e seis anos despois, nos Xogos Ol\u00edmpicos de 2008."}
{"id": "511119", "revid": "89787", "url": "https://gl.wikipedia.org/wiki?curid=511119", "title": "Professional Coin Grading Service", "text": "Professional Coin Grading Service (PCGS) \u00e9 unha compa\u00f1\u00eda privada estadounidense con base en Santa Ana, California, que ofrece un servizo internacional de certificaci\u00f3n de moedas, fundada en 1985. \nA compa\u00f1\u00eda conta con divisi\u00f3ns en Europa e en Asia,e forma parte do grupo \"Collectors Universe\". PCGS cualificou m\u00e1is de 42,5 mill\u00f3ns de moedas, medallas, fichas comerciais e billetes, valorados en m\u00e1is de 36.000 mill\u00f3ns de d\u00f3lares.\nHistory.\nPCGS foi fundada en 1985 por sete comerciantes numism\u00e1ticos, entre os que estaba o seu expresidente, David Hall, que pretend\u00edan establecer un padr\u00f3n definitivo para a valoraci\u00f3n do estado de conservaci\u00f3n das moedas de colecci\u00f3n, apoiado por unha garant\u00eda da precisi\u00f3n desa valoraci\u00f3n. \nA compa\u00f1\u00eda comezou as s\u00faas operaci\u00f3ns o 3 de febreiro de 1986 e foi ampliando o seu \u00e1mbito xeogr\u00e1fico ata abrir divisi\u00f3ns en Europa e Asia, e foi adquirida polo grupo \"Collectors Universe\".\nServizos.\nCertificaci\u00f3n.\nPCGS certifica a maior\u00eda das moedas dos EEUU e de pa\u00edses estranxeiros. A certificaci\u00f3n consiste na s\u00faa clasificaci\u00f3n, autenticaci\u00f3n, atribuci\u00f3n e encapsulaci\u00f3n en soportes pl\u00e1sticos herm\u00e9ticos, que garanten a s\u00faa conservaci\u00f3n. As moedas limpadas, raiadas ou deterioradas, a\u00ednda que poden ser tam\u00e9n encapsuladas, non reciben, por\u00e9n, unha cualificaci\u00f3n num\u00e9rica estrita, sen\u00f3n un comentario verbal.\nAs c\u00e1psulas de PCGS est\u00e1n feitas dun pl\u00e1stico transparente, non degradable e amoreable, e incl\u00faen medidas contra a falsificaci\u00f3n, como un holograma na s\u00faa parte posterior, marcas no soporte e, nalg\u00fans casos, un chip. Unha etiqueta impresa amosa os datos m\u00e1is salientables da moeda, outra informaci\u00f3n relevante e, se se co\u00f1ece, tam\u00e9n a s\u00faa rastrexabilidade, e as\u00edgnalle un n\u00famero de serie e un c\u00f3digo universal de produto .\nDurante un tempo, PCGS foi escollido como a entidade certificadora oficial do \"Professional Numismatic Guild\" (\"Gremio Numism\u00e1tico Profesional\") e nesa \u00e9poca as c\u00e1psulas amosaban o logotipo do PNG. O dese\u00f1o foi cambiado por outro diferente cando o PNG cambiou de entidade certificadora \u00e1 \"Numismatic Guaranty Corporation\" (NGC).\nRexistro de certificaci\u00f3ns.\nPCGS garda un rexistro de todas as moedas que cualificou desde os seus inicios. O acceso a este rexistro \u00e9 gratu\u00edto a trav\u00e9s da s\u00faa p\u00e1xina web e tam\u00e9n se ofrecen actualizaci\u00f3ns peri\u00f3dicas da s\u00faa versi\u00f3n impresa.\nA an\u00e1lise destes rexistros permite realizar estimaci\u00f3ns acerca da rareza de moedas concretas. Nalg\u00fans casos revelouse que algunhas moedas que habitualmente se consideraban raras eran, realmente moito m\u00e1is com\u00fans, en tanto que outras consideradas com\u00fans demostraron ser m\u00e1is escasas. Estes rexistros son analizados en profuncidade polos numism\u00e1ticos profesionais \u00e1 hora de establecer o prezo de determinadas moedas.\n\"CoinFacts\".\nPCGS mant\u00e9n o portal \"CoinFacts\", fonte de informaci\u00f3n das moedas estadounidenses. Neste sitio web, de acceso gratu\u00edto, publ\u00edcase informaci\u00f3n tanto sobre as moedas federais como acerca das da \u00e9poca colonial e doutras de car\u00e1cter prefederal. Incl\u00faense nesta informaci\u00f3n estat\u00edsticas, niveis de rareza, cotizaci\u00f3n na gu\u00eda de prezos de PCGS, resultados acadados en poxas p\u00fablicas, variedades e fotograf\u00edas."}
{"id": "511121", "revid": "65337", "url": "https://gl.wikipedia.org/wiki?curid=511121", "title": "PCGS", "text": ""}
{"id": "511122", "revid": "1888", "url": "https://gl.wikipedia.org/wiki?curid=511122", "title": "Victoria M\u00edguez Vilas", "text": ""}
{"id": "511123", "revid": "23204", "url": "https://gl.wikipedia.org/wiki?curid=511123", "title": "Roman\u00eda nos Xogos Ol\u00edmpicos", "text": "Roman\u00eda participou por vez primeira nos Xogos Ol\u00edmpicos en 1900, contando daquela cun s\u00f3 participante. O Comit\u00e9 Ol\u00edmpico Nacional de Roman\u00eda foi creado e reco\u00f1ecido en 1914. O pa\u00eds enviou o seu primeiro equipo aos Xogos de 1924, e dende ent\u00f3n s\u00f3 perdeu d\u00faas edici\u00f3ns dos Xogos de Ver\u00e1n e de Inverno. Roman\u00eda foi o \u00fanico pa\u00eds do bloque do leste que participou nos 1984, os cales foron boicoteados polos outros pa\u00edses da esfera sovi\u00e9tica. Eses Xogos foron ademais os m\u00e1is exitosos para Roman\u00eda, ga\u00f1ando 20 medallas de ouro e un total de 53 medallas."}
{"id": "511125", "revid": "89787", "url": "https://gl.wikipedia.org/wiki?curid=511125", "title": "Wilhelm Kubitschek", "text": "Wilhelm Kubitschek, nado o 28 de xu\u00f1o de 1858 en Bratislava e finado o 2 de outubro de 1936 en Viena, foi un historiador cl\u00e1sico, epigrafista e numism\u00e1tico austr\u00edaco.\nTraxectoria.\nLogo de conclu\u00edr a s\u00faa educaci\u00f3n secundaria no \"Akademisches Gymnasium\" de Viena, entre 1875 e 1879 estudou Historia Antiga, Epigraf\u00eda e Arqueolox\u00eda na Nuniversidade de Viena, onde contou con profesores como Otto Hirschfeld e Otto Benndorf. Posteriormente, ampliou a s\u00faa formaci\u00f3n pasando unha estad\u00eda dun semestre na Universidade Humboldt de Berl\u00edn, como alumno de Theodor Mommsen, e obtivo o seu doutoramento en 1881. \nEntre 1881 e 1886 impartiu clases en institutos de secundaria de Hollabrunn, na Baixa Austria, e de Viena, e en 1887 acadou a habilitaci\u00f3n como profesor universitario de Historia Antiga. \nEn 1896 obtivo unha praza como profesor asociado da Universidade de Graz e o ano seguinte regresou a Viena como conservador do Gabinete Numism\u00e1tico (\"M\u00fcnzkabinett\") do Museo de Historia da Arte (\"Kunsthistorisches Museum\"), posto que compaxinou coa docencia de Arqueolox\u00eda Romana, Epigraf\u00eda e Numism\u00e1tica na Universidade de Viena. En 1916 converteuse no sucesor de Eugen Bormann como profesor titular de Arqueolox\u00eda e Epigraf\u00eda Romanas.\nEn 1903 foi nomeado conservador da Comisi\u00f3n Central para o Estudo e a Conservaci\u00f3n da Arte e os Monumentos Hist\u00f3ricos (\"Zentralkommission f\u00fcr Erforschung und Erhaltung der Kunst- und historischen Denkmale\"), e o ano seguinte conservador xeral dos monumentos antigos de Austria. \nEntre 1907 e 1913 foi o editor da publicaci\u00f3n peri\u00f3dica \"Jahrbuch f\u00fcr Altertumskunde\". Unha importante cantidade dos seus artigos foi publicada en \"Realencyclop\u00e4die der classischen Altertumswissenschaft\".\nPublicaci\u00f3ns.\nEstes son alg\u00fans dos traballos monogr\u00e1ficos m\u00e1is representativos da traxectoria acad\u00e9mica de Wilhelm Kubitschek."}
{"id": "511127", "revid": "65337", "url": "https://gl.wikipedia.org/wiki?curid=511127", "title": "W. Kubitschek", "text": ""}
{"id": "511128", "revid": "65337", "url": "https://gl.wikipedia.org/wiki?curid=511128", "title": "Kubitschek, Wilhelm", "text": ""}
{"id": "511129", "revid": "65337", "url": "https://gl.wikipedia.org/wiki?curid=511129", "title": "Kubitschek, W.", "text": ""}
{"id": "511132", "revid": "98629", "url": "https://gl.wikipedia.org/wiki?curid=511132", "title": "Vera Menchik", "text": "Vera Frantsevna Menchik (; ), nada en Moscova o 16 de febreiro de 1906 e finada en Londres o 26 de xu\u00f1o de 1944, foi unha xadrecista brit\u00e1nica-rusa-checoslovaca que se converteu na primeira ga\u00f1adora do Campionato Mundial Feminino de Xadrez.\nTraxectoria.\nSeu pai, Franti\u0161ek Men\u010d\u00edk era administrador de propiedades da aristocracia rusa e natural de Bystra nad Jizerou, na Bohemia austroh\u00fangara. S\u00faa nai, Olga Illingworth (c. 1885-1944), era unha institutriz brit\u00e1nica. Vera naceu na capital rusa en 1906 e o ano seguinte naceu s\u00faa irm\u00e1 Olga. Con nove anos seu pai regaloulle un xogo de xadrez e aprendeulle a xogar. Cando ti\u00f1a 15 anos o seu club escolar organizou un torneo de xadrez e quedou segunda. \nComo resultado da Revoluci\u00f3n Rusa de 1917 a familia perdeu a casa e o mu\u00ed\u00f1o que ti\u00f1a en propiedade e o matrimonio acabou separ\u00e1ndose. O pai volveu a Bohemia e en 1921 a nai e as d\u00faas fillas foron a Inglaterra e establec\u00e9ronse en Hastings. Vera, que ti\u00f1a como lingua habitual o ruso e falaba mal o ingl\u00e9s, viu a s\u00faa participaci\u00f3n no club de xadrez local como unha actividade ideal e as\u00ed entrou no club o 18 de marzo de 1923. Comezou a tomar lecci\u00f3ns, foi alumna do gran mestre G\u00e9za Mar\u00f3czy e deu o paso de xogar competici\u00f3ns oficiais.\nEn decembro de 1923 xogou o seu primeiro torneo internacional, no Hastings Congress, e quedou en t\u00e1boas con Edith Price, a campioa feminina brit\u00e1nica do momento. No seguinte Hastings Congress que se celebrou no Nadal de 1924/25 volveu xogar no Grupo A, primeira clase, e terminou segunda con cinco puntos de sete. De novo enfrontouse con Price na \u00faltima rolda do grupo de ga\u00f1adores e outra volta quedaron en t\u00e1boas. \nEn 1925 competiu en dous encontros con Price e ga\u00f1ou os dous, consagr\u00e1ndose como a principal xogadora do pa\u00eds mais ao non ter a\u00ednda a nacionalidade brit\u00e1nica non pod\u00eda participar nas competici\u00f3ns nacionais.\nEn xaneiro de 1926 ga\u00f1ou o primeiro Aberto Xuvenil Feminino no Imperial Club en Londres coa s\u00faa irm\u00e1 Olga en terceiro lugar. En 1927 logrou manter o t\u00edtulo e Olga foi segunda. No ano seguinte Vera por idade xa non puido participar, e Olga foi outra volta segunda. En 1933 f\u00edxose co t\u00edtulo de campi\u00f3n da Uni\u00f3n Central de Xogadores de Xadrez de Checoslovaquia, competindo en p\u00e9 de igualdade cos xogadores masculinos.\nCampionato Mundial Feminino.\nGa\u00f1ou o primeiro Campionato Mundial Feminino en 1927, e defendeu o seu t\u00edtulo seis veces en todos os outros campionatos realizados durante a s\u00faa vida, e totalizou unha soa partida perdida, ga\u00f1ou 78 e quedou en t\u00e1boas en catro.\nTam\u00e9n ga\u00f1ou dous partidos contra Sonja Graf para o t\u00edtulo mundial feminino; (+3-1=0) en Rotterdam 1934, e (+9-2=5) en Semmering 1937.\nTorneos internacionais.\nA partir de 1929 participou en varios dos torneos de Hastings:\nO torneo m\u00e1is importante dos xogados por Menchik foi o Torneo de Moscova de 1935 que contou cos campi\u00f3ns mundiais Botvinnik, Capablanca e Lasker, as\u00ed como un gran n\u00famero de xogadores de elite entre os que estaban futuros campi\u00f3ns mundiais como Flohr, Ragozin, Spielmann, Levenfish ou Lilenthal. Aqu\u00ed, Menchik terminou en \u00faltimo lugar, 20\u00aa sobre 20 competidores cunha puntuaci\u00f3n de (+0-16=3).\nOutros grandes torneos internacionais nos que participou incl\u00faen o de Karlsbad en 1929, onde rematou a \u00faltima, 22\u00aa de 22 xogadores, cunha puntuaci\u00f3n de (+2-17=2) e Lodz en 1938, no que rematou 15\u00aa de 16, cunha puntuaci\u00f3n de (+1-9=5)..\nOs seus mellores resultados en torneos internacionais foron os de Ramsgate en 1929 que segu\u00eda o sistema Scheveningen con 7 xogadores dun equipo competindo contra outro equipo doutros 7. Menchik rematou invicta coa puntuaci\u00f3n (+3-0=4). En 1934 rematou en 3\u00ba lugar de 9 xogadores en Maribor tras Lajos Steiner e Vasja Pirc, pero por diante de Rudolf Spielmann e Mil\u00e1n Vidmar, cunha puntuaci\u00f3n de (+3-1=4). En 1942 ga\u00f1ou un partido contra Jacques Mieses (+4-1=5). As\u00ed e todo, Mieses contaba con 77 anos de idade e non era un participante activo en torneos.\n\u00abClub Vera Menchik\u00bb.\nCando en 1929 Menchik entrou no torneo de Karlovy Vary, o mestre austr\u00edaco Albert Becker ridiculizouna ao propo\u00f1er que calquera xogador ao que Menchik derrotara hab\u00edalle que conceder a adhesi\u00f3n ao \u00abClub Vera Menchik\u00bb. Mais nese torneo, o propio Becker converteuse no primeiro membro do \u00abclub\u00bb. A Becker segu\u00edronno Conel Hugh O'Donel Alexander, Abraham Baratz, Eero B\u00f6\u00f6k, Edgard Colle, Max Euwe, Harry Golombek, Mir Sultan Khan, Frederic Lazard, Jacques Mieses, Stuart Milner-Barry, Karel Opo\u010densk\u00fd, Brian Reilly, Samuel Reshevsky, Friedrich S\u00e4misch, Lajos Steiner, George Alan Thomas, William Winter e Frederick Yates.\n\u00daltimos anos.\nEn 1937 casou con Rufus Henry Streatfeild Stevenson (1878-1943) editor de subscrici\u00f3ns da \"British Chess Magazine .\"\nO 26 de xu\u00f1o de 1944, no decurso da segunda guerra mundial, unha bomba V1 destru\u00edu a s\u00faa casa no 47 de Gauden Road no distrito de Clapham, ao sur de Londres. No ataque morreron ela, s\u00faa irm\u00e1 Olga e s\u00faa nai. Inciner\u00e1nse os tres en Streatham Park Crematorium o 4 de xullo de 1944.\nDurante toda a s\u00faa carreira competiu reprentando a Checoslovaquia. Con todo, nos resultados do primeiro Campionato Mundial Feminino de 1927 apareceu como rusa e no Campionato de Buenos Aires de 1939 como inglesa. O trofeo do equipo vencedor na Olimp\u00edada de Xadrez Feminino co\u00f1\u00e9cese como a Copa \u00e9 co\u00f1ecido como o \"Vera Menchik\"."}
{"id": "511133", "revid": "75439", "url": "https://gl.wikipedia.org/wiki?curid=511133", "title": "Margarita Soto Viso", "text": "Margarita M\u00f3nica Soto Viso, nada na Coru\u00f1a o 22 de marzo de 1957, \u00e9 unha int\u00e9rprete, compositora e music\u00f3loga galega.\nTraxectoria.\nRealizou os seus estudos no Conservatorio Profesional de M\u00fasica e Declamaci\u00f3n da Coru\u00f1a: de piano con Jeannette Romero, de harmon\u00eda e contrapunto con Rogelio Groba. Ampliou co\u00f1ecementos con M\u00aa Luisa Nache (canto), Jos\u00e9 Ferrer (trompa), Carlos L\u00f3pez Garc\u00eda Picos (composici\u00f3n), Eva Alc\u00e1zar, Edith Picht-Axenfeld e Noem\u00ed Novara (piano).\nDestacou como compositora, pianista acompa\u00f1ante, music\u00f3loga e editora de m\u00fasica. Tam\u00e9n como pianista acompa\u00f1ante na danza e no canto. Realizou concertos acompa\u00f1ando a diversos instrumentistas. Como music\u00f3loga ten investigado principalmente sobre compositores galegos, destacando o seu traballo sobre a figura de Marcial del Adalid e a s\u00faa obra \"In\u00e9s e Bianca\". \nCreou a editorial VISO dedicada \u00e1 publicaci\u00f3n de m\u00fasica de autores galegos que leva publicados m\u00e1is de que 40 t\u00edtulos de Luis de Mison, Santiago de Murcia, Almeida Mota, Gaspar Smith, Beethoven, Bach, Adalid, Torres Adalid, Francisco Pi\u00f1eiro, Canuto Berea, Chane Eduardo Rodr\u00edguez-Losada, Daniel Quintas, Paulino Pereiro, Juan Dur\u00e1n E.M. Soto.\n\u00c9 autora de artigos sobre m\u00fasica en revistas especializadas como \"Ritmo\", \"Revista de musicolog\u00eda\" etc.\nFoi presidenta da Asociaci\u00f3n de Compositores de Galicia."}
{"id": "511134", "revid": "72012", "url": "https://gl.wikipedia.org/wiki?curid=511134", "title": "Meteor 1", "text": ""}
{"id": "511135", "revid": "72012", "url": "https://gl.wikipedia.org/wiki?curid=511135", "title": "Meteor 2", "text": ""}
{"id": "511136", "revid": "72012", "url": "https://gl.wikipedia.org/wiki?curid=511136", "title": "Meteor 3", "text": ""}
{"id": "511137", "revid": "72012", "url": "https://gl.wikipedia.org/wiki?curid=511137", "title": "Meteor 3M", "text": ""}
{"id": "511138", "revid": "72012", "url": "https://gl.wikipedia.org/wiki?curid=511138", "title": "Meteor-M 1", "text": ""}
{"id": "511139", "revid": "72012", "url": "https://gl.wikipedia.org/wiki?curid=511139", "title": "Meteor-M 2", "text": ""}
{"id": "511140", "revid": "4817", "url": "https://gl.wikipedia.org/wiki?curid=511140", "title": "Omega (sat\u00e9lites)", "text": "Omega foi unha serie de dous sat\u00e9lites artificiais sovi\u00e9ticos lanzados en 1963.\nCaracter\u00edsticas.\nOs dous sat\u00e9lites Omega foron demostradores tecnol\u00f3xicos para desenvolver a tecnolox\u00eda necesaria para o programa de sat\u00e9lites meteorol\u00f3xicos Meteor 1. Os dous sat\u00e9lites ti\u00f1an unha masa de 300 kg, estabiliz\u00e1banse nos tres eixos e aliment\u00e1banse mediante dous paneis solares. Probaron tam\u00e9n sistemas de protecci\u00f3n t\u00e9rmicos. Omega 1 (Kosmos 14) foi lanzado o 13 de abril de 1964, mentres que Omega 2 (Kosmos 23) o foi o 13 de decembro dese mesmo ano. Os dous usaron foguetes Kosmos 63S1 para chegar a \u00f3rbita desde a base de Kapustin Yar."}
{"id": "511141", "revid": "72012", "url": "https://gl.wikipedia.org/wiki?curid=511141", "title": "Kosmos 14", "text": ""}
{"id": "511142", "revid": "72012", "url": "https://gl.wikipedia.org/wiki?curid=511142", "title": "Kosmos 23", "text": ""}
{"id": "511143", "revid": "4817", "url": "https://gl.wikipedia.org/wiki?curid=511143", "title": "Omid", "text": "Omid foi un sat\u00e9lite artificial da Administraci\u00f3n Nacional Espacial Iraniana lanzado o 2 de febreiro de 2009 mediante un foguete Safir 1 desde o centro de lanzamento de Semnan.\nCaracter\u00edsticas.\nOmid foi o primeiro sat\u00e9lite en ser constru\u00eddo e lanzado con \u00e9xito por Ir\u00e1n. Un lanzamento anterior dun sat\u00e9lite id\u00e9ntico, o 17 de agosto de 2008, fracasou por un problema coa segunda etapa do foguete lanzador. Omid levaba a bordo instrumentos para estudar a contorna espacial e un receptor GPS para determinar a s\u00faa posici\u00f3n. Ti\u00f1a unha masa de 27 kg e foi inxectado nunha \u00f3rbita inicial de 245 km de perixeo e 378 km de apoxeo. Reentrou na atmosfera o 25 de abril de 2009."}
{"id": "511144", "revid": "65337", "url": "https://gl.wikipedia.org/wiki?curid=511144", "title": "Gabinete Real de Moedas de Estocolmo", "text": "O Gabinete Real de Moedas de Estocolmo (formalmente, en sueco: \"Ekonomiska museet - Kungliga Myntkabinettet\") \u00e9 un museo sueco dedicado \u00e1 historia econ\u00f3mica e da moeda, que mant\u00e9n un rexistro dos achados monetarios de Suecia. \nDesde 2020 comparte a s\u00faa sede co Museo Hist\u00f3rico de Estocolmo, e forma parte da estrutura de Museos Hist\u00f3ricos do Estado.\nOs seus fondos est\u00e1n compostos por arredor de 650.000 obxectos, dos que uns 450.000 son moedas procedentes de todo o mundo.\nHistoria.\nOrixes da colecci\u00f3n.\nAs ra\u00edces da colecci\u00f3n do Gabinete Real de Moedas est\u00e1n nas colecci\u00f3ns reais suecas. A m\u00e1is antiga das co\u00f1ecidas data do s\u00e9culo XVI. Cara a 1572, Rasmus Ludvigsson, chanceler de Xo\u00e1n III (1568-1592) buscou as moedas suecas m\u00e1is antigas no marco da disputa que se manti\u00f1a con Dinamarca sobre o dereito de usar o s\u00edmbolo das tres coroas como escudo de armas. A este pequeno n\u00facleo sum\u00f3uselle o grande achado de moedas medievais da parroquia de Tystberga, en S\u00f6dermanland ocorrido en 1599.\nEn 1630, o rei Gustavo II Adolfo (1611-1632) incrementou a colecci\u00f3n real con moedas de maior antig\u00fcidade. Durante a Guerra dos Trinta Anos, os suecos tomaron como bot\u00edn numerosas moedas e medallas, moitas das cales, cara a 1650, chegaron \u00e1s mans da ra\u00ed\u00f1a Cristina (1632-1654) como agasallo do seu curm\u00e1n Carlos Gustavo e, finalmente, acabaron sum\u00e1ndose aos fondos da colecci\u00f3n. Por\u00e9n, na s\u00faa abdicaci\u00f3n en 1654, a ra\u00ed\u00f1a levou con ela moitas destas pezas cara ao estranxeiro, a\u00ednda que un bo n\u00famero de moedas imperiais romanas e os emitidas polos emperadores bizantinos permaneceron na colecci\u00f3n real. Carlos XI (1660-1697) tam\u00e9n intercambiou e adquiriu posteriormente a un comerciante de \u00c1msterdam algunhas das pezas levadas por Cristina, que puideron as\u00ed ser reintegradas \u00e1 colecci\u00f3n.\nDurante a d\u00e9cada de 1690 a colecci\u00f3n comezou a ser organizada por parte de Johan Gabriel Sparfwenfeldt. Este contou como asesores con Elias Brenner e Nils Keder, que en 1692 traballaban no Arquivo de Antig\u00fcidades. Este labor de organizaci\u00f3n parece que se interrompeu coa morte de Carlos XI en 1697. Ese mesmo ano houbo un incendio no castelo real e a colecci\u00f3n foi protexida na illa Helgeandsholmen. A partir de a\u00ed mant\u00edvose custodiada polas autoridades de facenda e non volveu a ver a luz ata 1727.\n1727-1974.\nEn 1727 a colecci\u00f3n fusionouse cos fondos que o Arquivo de Antig\u00fcidades adquirira e con outros que se integraron nel procedentes de achados monetarios, e foi ent\u00f3n cando comezou a utilizarse formalmente a denominaci\u00f3n de Gabinete Real de Moedas (\"Kungliga Myntkabinettet\"), e pasou a estar baixo a administraci\u00f3n do Consello Nacional de Patrimonio de Suecia. \nAo longo de todo o s\u00e9culo XVIII os fondos do Gabinete foron medrando progresivamente, coa adquisici\u00f3n de varias colecci\u00f3ns privadas, entre elas a de moeda romana do conde Jacob Cronstedts, comprada en 1731 por 48.000 \"daler\" de cobre. Outra gran adquisici\u00f3n foi a da colecci\u00f3n de moeda sueca de Magnus von Bromell en 1734, a\u00ednda que non foi transferida ao Gabinete ata 1744. \nEn 1746, a princesa herdeira Lu\u00edsa Ulrica comprou a t\u00edtulo particular a gran colecci\u00f3n de moedas e medallas antigas e modernas de Carl Gustaf Tessins, por 135.370 \"daler\" de cobre, e en 1762, sendo xa ra\u00ed\u00f1a, viuse na obriga de entregarlle ao Estado todas as s\u00faas colecci\u00f3ns privadas en compensaci\u00f3n coas importantes d\u00e9bedas que manti\u00f1a cos seus acredores. Isto levou a que tales colecci\u00f3ns acabasen finalmente ampliando os fondos do Gabinete Real de Moedas.\nEn 1769, as colecci\u00f3ns transfer\u00edronse ao Palacio Real de Estocolmo, de nova construci\u00f3n.\nEn 1786 fundouse a Academia Real de Letras, Historia e Antig\u00fcidades, que pasou a encargarse da xesti\u00f3n da colecci\u00f3n numism\u00e1tica, e entre 1793 e 1816 esta responsabilidade pasou ao Museo Gustavo III de Antig\u00fcidades, no Palacio Real. Foi nesta \u00e9poca cando se comezou a utilizar o termo \"Garde des m\u00e9dailles\", ao estilo dos gabinetes de antig\u00fcidades franceses, aplicado \u00e1 persoa ou \u00e1 instituci\u00f3n que se responsabilizaba da colecci\u00f3n.\nA partir de 1816, o Gabinete Real de Moedas pasou novamente a depender directamente da Academia Real de Letras, Historia e Antig\u00fcidades, e as\u00ed permaneceu ata 1975.\nOs anos 1844 e 1845 o \"Myntkabinettet\" trasladouse desde o Palacio Real de Estocolmo ata a casa Ridderstolpska en Skeppsbron, onde se inaugurou unha exposici\u00f3n aberta ao p\u00fablico.\nA segunda metade do s\u00e9culo XIX supuxo unha nova \u00e9poca de ampliaci\u00f3n dos fondos do Gabinete. En 1857 adquiriuse a colecci\u00f3n de moeda celtib\u00e9rica do diplom\u00e1tico Gustaf Daniel Lorich, e en 1863 Charlotte von Platen doou ao Gabinete a s\u00faa gran colecci\u00f3n de moeda sueca.\nEn 1865 produciuse o traslado do Gabinete Real de Moedas ao novo edificio do Museo Nacional, e entre 1938 e 1948 ambas as instituci\u00f3ns mud\u00e1ronse a unhas novas instalaci\u00f3ns no c\u00e9ntrico barrio de \u00d6stermalm, no cruzamento entre as r\u00faas Narvav\u00e4gen e Storgatan, onde se organizaron novas exposici\u00f3ns. En 1959 inaugurouse unha nova sala para dedicada \u00e1s moedas das posesi\u00f3ns suecas e en 1970 abriuse unha nova exposici\u00f3n permanente sobre as moedas do mundo.\nEn 1974, o Museo do banco sueco \"Handelsbanken\" incorporouse ao Gabinete Real de Moedas de Estocolmo.\nDespois de 1975.\nEn 1975, o Gabinete Real de Moedas converteuse nunha instituci\u00f3n muse\u00edstica independente dentro da Administraci\u00f3n do Patrimonio do Estado de Suecia e da estrutura de Museos Hist\u00f3ricos do Estado, polo que deixou de estar subordinado \u00e1 Academia Sueca. \nEn 1985 iniciouse unha colaboraci\u00f3n coas caixas de aforro de Suecia para constitu\u00edr conxuntamente un museo de historia econ\u00f3mica. En 1996 o \"Kungliga Myntkabinettet\" trasladouse a unhas novas instalaci\u00f3ns en Slottsbacken, nunha das r\u00faas laterais co Palacio Real, cuxa exposici\u00f3n permanente foi inaugurada o 11 de xu\u00f1o de 1997 polo rei Carlos XVI Gustavo.\nEn 2007 o Gabinete Real de Moedas asumiu formalmente a colecci\u00f3n hist\u00f3rica do Banco de Suecia (\"Riksbank\"). Esta instituci\u00f3n bancaria fora formando o seu propio gabinete de moedas a partir de 1756, comezando coa adquisici\u00f3n da colecci\u00f3n numism\u00e1tica do bar\u00f3n Gustaf Claesson, e fora evolucionando paralelamente \u00e1 colecci\u00f3n do Gabinete Real. No entanto, xa a partir de 1940 unha parte dos fondos do \"Riksbank\" fora depositada no Gabinete Real de Moedas e mesmo formaba parte da s\u00faa colecci\u00f3n permanente. A entrega formal ao \"Kungliga Myntkabinettet\" dos 20.000 obxectos da colecci\u00f3n do \"Riksbank\" produciuse o 1 de xullo de 2007.\nEntre 2018 e 2020 o Gabinete Real de Moedas foise trasladando progresivamente \u00e1s instalaci\u00f3ns actuais na r\u00faa Narvav\u00e4gen, que comparte co Museo Hist\u00f3rico de Estocolmo. Este \u00faltimo ano, o Gabinete adoptou oficialmente a nova denominaci\u00f3n de \"Ekonomiska museet \u2013 Kungliga myntkabinettet\" (\"Museo Econ\u00f3mico - Gabinete Real de Moedas\")."}
{"id": "511145", "revid": "65337", "url": "https://gl.wikipedia.org/wiki?curid=511145", "title": "Gabinete Numism\u00e1tico de Estocolmo", "text": ""}
{"id": "511146", "revid": "65337", "url": "https://gl.wikipedia.org/wiki?curid=511146", "title": "Ekonomiska museet", "text": ""}
{"id": "511147", "revid": "65337", "url": "https://gl.wikipedia.org/wiki?curid=511147", "title": "Kungliga Myntkabinettet", "text": ""}
{"id": "511148", "revid": "65337", "url": "https://gl.wikipedia.org/wiki?curid=511148", "title": "Ekonomiska museet - Kungliga Myntkabinettet", "text": ""}
{"id": "511149", "revid": "65337", "url": "https://gl.wikipedia.org/wiki?curid=511149", "title": "Gabinete Numism\u00e1tico Real de Suecia", "text": ""}
{"id": "511150", "revid": "65337", "url": "https://gl.wikipedia.org/wiki?curid=511150", "title": "Gabinete Real de Moedas de Suecia", "text": ""}
{"id": "511151", "revid": "65337", "url": "https://gl.wikipedia.org/wiki?curid=511151", "title": "Gabinete Numism\u00e1tico Real de Estocolmo", "text": ""}
{"id": "511152", "revid": "98629", "url": "https://gl.wikipedia.org/wiki?curid=511152", "title": "Festival Cinema Mulleres", "text": "O Festival Cinema Mulleres (FILMU) foi un festival promovido pola Casa da Muller do concello de Lugo para visibilizar as mulleres cineastas de todo o mundo e amosar os seus traballos.\nCelebrouse unha \u00fanica edici\u00f3n, no ano 2020 A inauguraci\u00f3n do festival tivo lugar o 25 de novembro coincidindo co D\u00eda Internacional para a Eliminaci\u00f3n da Violencia contra a Muller. O Festival entrega os premios Nova Onda e ten catro secci\u00f3ns."}
{"id": "511155", "revid": "23204", "url": "https://gl.wikipedia.org/wiki?curid=511155", "title": "Su\u00edza nos Xogos Ol\u00edmpicos", "text": "Su\u00edza competiu por vez primeira nos Xogos Ol\u00edmpicos na edici\u00f3n inaugural de 1896. Su\u00edza boicoteou os Xogos Ol\u00edmpicos de 1956 en Melbourne, mais as probas de h\u00edpica deses Xogos celebr\u00e1ronse en Estocolmo, onde o equipo su\u00edzo ga\u00f1ou a medalla de bronce.\nOs deportistas su\u00edzos ga\u00f1aron un total de 205 medallas nos Xogos de Ver\u00e1n, e outras 153 nos Xogos de Inverno."}
{"id": "511157", "revid": "23204", "url": "https://gl.wikipedia.org/wiki?curid=511157", "title": "Museo do Di\u00f1eiro de Feodosia", "text": "O Museo do Di\u00f1eiro de Feodosia (en ucra\u00edno: \"\u0424\u0435\u043e\u0434\u043e\u0441\u0456\u0439\u0441\u044c\u043a\u0438\u0439 \u043c\u0443\u0437\u0435\u0439 \u0433\u0440\u043e\u0448\u0435\u0439\"; en ruso: \"\u0424\u0435\u043e\u0434\u043e\u0441\u0438\u0439\u0441\u043a\u0438\u0439 \u043c\u0443\u0437\u0435\u0439 \u0434\u0435\u043d\u0435\u0433\") \u00e9 un museo numism\u00e1tico establecido en Feodosia, Crimea, en 2003.\nAs s\u00faas actividades est\u00e1n dirixidas ao estudo e \u00e1 difusi\u00f3n do co\u00f1ecemento da cu\u00f1axe de moeda e da impresi\u00f3n de papel moeda ao longo da historia de Feodosia.\nHistoria.\nAntecedentes.\nO Museo do Di\u00f1eiro de Feodosia ten os seus atntecedentes no labor desenvolvido polo numism\u00e1tico G. Galera, alcalde da cidade e primeiro director (1811-1830) do Museo de Antig\u00fcidades de Feodosia, fundado en 1810. A primeira adquisici\u00f3n dese museo consistiu nun lote de m\u00e1is dun cento de moedas romanas de cobre ao comerciante local Jivardzhi. Posteriormente, en 1818 o gran duque Nicol\u00e1s agasallou o museo cunha moeda de ouro de Lis\u00edmaco e unha moeda de prata de Filipo III de Macedonia.\nUnha segunda etapa da incipiente colecci\u00f3n est\u00e1 vinculada ao labor do numism\u00e1tico O. F. Retovsky (1849-1925), un coleccionista que dirixiu o Museo de Antig\u00fcidades durante 22 anos. Neste per\u00edodo, Feodosia converteuse nun dos principais centros numism\u00e1ticos do Imperio Ruso. En 1908, a colecci\u00f3n numism\u00e1tica do museo abrangu\u00eda 12 moedas de ouro, 1.004 de prata e 1.042 de cobre. \nA partir da Revoluci\u00f3n de 1917, o museo careceu de persoal con preparaci\u00f3n numism\u00e1tica que puidese manter en condici\u00f3ns a colecci\u00f3n e organizar exposici\u00f3ns dedicadas \u00e1 historia da circulaci\u00f3n monetaria en Feodosia. A segunda guerra mundial causou danos irreparables nas colecci\u00f3ns do museo, e no per\u00edodo de posguerra recuper\u00e1ronse alg\u00fans dos fondos que foran requisados polos ocupantes, entre eles parte da colecci\u00f3n numism\u00e1tica. \nO Museo do Di\u00f1eiro.\nContinuando esta tradici\u00f3n, o coleccionista local Oleshuk Alexander Romanovich fundou o Museo do Di\u00f1eiro de Feodosia o 15 de xullo de 2003, como primeiro museo numism\u00e1tico de Ucra\u00edna. A cerimonia de inauguraci\u00f3n tivo lugar o 22 de agosto dese mesmo ano. Unha das principais tarefas desta nova etapa foi a reposici\u00f3n das pezas perdidas nas \u00e9pocas tsarista e sovi\u00e9tica e a adquisici\u00f3n doutras de \u00e9pocas non representadas na colecci\u00f3n. O propio emblema do museo responde a esta visi\u00f3n da representatividade que caracteriza o museo; dentro dun rombo e sobre un billete do Goberno rexional de Crimea co contorno Gubernia de Tavria, disp\u00f3\u00f1ense moedas de diversas \u00e9pocas, xunto cunha lupa como s\u00edmbolo da investigaci\u00f3n e o estudo.\nO 31 de xullo de 2005 inaugurouse a co\u00f1ecida como \u201csala segura\u201d no museo, na que se expo\u00f1en moedas e billetes producidos en Feodosia desde a Antig\u00fcidade ata a Idade Contempor\u00e1nea. Am\u00f3sanse, entre outras, moedas procedentes da ceca de Feodosia na Antig\u00fcidade e da ceca xenovesa que operaba nesta cidade durante a Idade Media. Ademais, tam\u00e9n os t\u00e1rtaros cu\u00f1aron moeda en Crimea e o derradeiro khan de Crimea, Shagin-Girey, estableceu unha casa de moeda propia nos arredores de Feodosia. Logo da anexi\u00f3n de Crimea ao Imperio Ruso, esta ceca dedicouse \u00e1 produci\u00f3n de moeda rusa.\nAdemais da colecci\u00f3n de moedas e billetes, c\u00f3mpre salientar tam\u00e9n unha mostra sobre a historia da banca en Feodosia.\nA colecci\u00f3n.\nOs fondos do Museo do Di\u00f1eiro de Feodosia abranguen m\u00e1is de 30.000 moedas desde o s\u00e9culo VII a. de C. ata os nosos d\u00edas, entre as que se atopan as procedentes do tesouro de Feodosia, correspondentes ao khanato de Crimea, de mediados do s\u00e9culo XVI. Hai tam\u00e9n arredor de 1.000 exemplares de papel moeda. \nA parte correspondente \u00e1 moeda antiga de Feodosia \u00e9 a m\u00e1is completa do mundo. Na \u00e9poca medieval salienta a representaci\u00f3n das moedas do Reino de B\u00f3sforo, con exemplares \u00fanicos e outros s\u00f3 presentes nas colecci\u00f3ns do \"Ermitage\", en San Petersburgo, ou do Departamento de Moedas e Medallas do Museo Brit\u00e1nico, en Londres.\nA colecci\u00f3n div\u00eddese tematicamente en sete secci\u00f3ns:"}
{"id": "511158", "revid": "65337", "url": "https://gl.wikipedia.org/wiki?curid=511158", "title": "Museo da Moeda de Feodosia", "text": ""}
{"id": "511159", "revid": "65337", "url": "https://gl.wikipedia.org/wiki?curid=511159", "title": "Museo Numism\u00e1tico de Feodosia", "text": ""}
{"id": "511160", "revid": "23204", "url": "https://gl.wikipedia.org/wiki?curid=511160", "title": "Turqu\u00eda nos Xogos Ol\u00edmpicos", "text": "Turqu\u00eda participou por vez primeira nos Xogos Ol\u00edmpicos como o Imperio Otom\u00e1n en 1908, e dende ent\u00f3n competiu na maior\u00eda das edici\u00f3ns dos Xogos de Ver\u00e1n, as\u00ed como nos de Inverno dende a s\u00faa primeira aparici\u00f3n en 1936.\nOs deportistas turcos ga\u00f1aron un total de 104 medallas, das cales 41 foron de ouro, 26 de prata e 37 de bronce. O deporte que m\u00e1is medallas lle reportou a Turqu\u00eda foi a loita.\nO Comit\u00e9 Ol\u00edmpico Nacional de Turqu\u00eda foi creado en 1908 e reco\u00f1ecido oficialmente en 1911."}
{"id": "511162", "revid": "23204", "url": "https://gl.wikipedia.org/wiki?curid=511162", "title": "Suecia nos Xogos Ol\u00edmpicos", "text": "Suecia participou por vez primeira nos Xogos Ol\u00edmpicos en 1896, e dende ent\u00f3n enviou deportistas para participar en t\u00f3das edici\u00f3ns dos Xogos, ag\u00e1s en 1904. Suecia ga\u00f1ou medallas en cada edici\u00f3n dos Xogos Ol\u00edmpicos ag\u00e1s en dous, os de 1896 e os de 1904 (nos que Suecia non competiu)."}
{"id": "511164", "revid": "23204", "url": "https://gl.wikipedia.org/wiki?curid=511164", "title": "Filippo Lippi", "text": "Fra Filippo Lippi, nado en Florencia arredor de 1406 e finado en Spoleto o 8 ou 10 de outubro de 1469, foi un co\u00f1ecido pintor florentino do Renacemento.\nLippi foi patrocinado principalmente polos Medici e de entre os seus traballos destacan os frescos da Capela dos Medici, \"A Virxe e o Neno con Anxos\" e \"A Virxe o Neno coa Historia da Vida de Santa Ana\".\nAos oito anos de idade, a s\u00faa t\u00eda internouno nun mosteiro carmelita na Toscana. A vida relixiosa, por\u00e9n, non lle acaeu, como describe Giorgio Vasari no seu libro \"As Vidas dos Artistas\":\nTraxectoria.\nLippi naceu en Florencia en 1406. Cando a\u00ednda era neno, perdeu os seus pais e foi enviado a vivir coa s\u00faa t\u00eda Mona Lapaccia. Por\u00e9n, por ser moi pobre para crialo, colocouno no convento carmelita, pr\u00f3ximo \u00e1 veci\u00f1anza. El ti\u00f1a oito anos cando partiu para o convento e comezou a s\u00faa educaci\u00f3n al\u00ed. En 1420, foi admitido na comunidade dos frades carmelitas de Florencia, facendo votos relixiosos o ano seguinte, aos dezaseis anos. Foi ordenado sacerdote aproximadamente en 1425 e morou nese convento ata 1432.\nGiorgio Vasari, o primeiro historiador da arte do Renacemento, escribiu que Lippi foi inspirado a converterse en pintor ao axudar a Masaccio no traballo que realizaba na igrexa de Santa Mar\u00eda del\u00a0Carmine. Os primeiros traballos de Lippi, como \"Tarronia Madonna\" (Galleria Nazionale, Roma), mostran esa influencia de Masaccio. Debido ao interese de Lippi, o prior decidiu darlle a oportunidade para aprender a pintar.\nEn 1432, Filippo Lippi sa\u00edu do mosteiro, a\u00ednda que non foi liberado dos seus votos. Nunha carta datada de 1439, descr\u00edbese como o frade m\u00e1is pobre de Florencia, acusado de manter seis sobri\u00f1as casadas. De acordo con Vasari, Lippi pasou a visitar Ancona e N\u00e1poles, onde foi capturado por piratas da Berber\u00eda e mant\u00edvose como un escravo branco. A s\u00faa habilidade facendo retratos axudou a liberalo, pois pintou un retrato do xefe dos piratas con carb\u00f3n e, este, impresionado, liberouno. Louis Gillet, escribindo para a \"Enciclopedia Cat\u00f3lica\", considerou esta historia \"certamente nada al\u00e9n dunha novela\".\nCo retorno de Lippi a Florencia en 1432, as s\u00faas pinturas volv\u00e9ronse populares, garantindo o apoio da familia Medici, que encargou \"A Anunciaci\u00f3n\" e os \"Sete Santos\". Cosme de Medici tivo que encerralo para obrigalo a traballar, e mesmo as\u00ed o pintor escapou por unha corda feita coas s\u00faas sabas. A s\u00faa vida inclu\u00edu moitas historias semellantes de acci\u00f3ns xudiciais, queixas, promesas quebradas e esc\u00e1ndalos. En 1452, foi nomeado capel\u00e1n das monxas do mosteiro de Santa Mar\u00eda Magdalena de Florencia.\nEn xu\u00f1o de 1456 trasladouse a Prato para pintar os frescos do coro da catedral. En 1458, mentres se dedicaba a este traballo, comezou a pintar un cadro para a capela do mosteiro de Santa Margarida nesa cidade, onde co\u00f1eceu a Lucrezia Buti, unha noviza da orde, filla dun florentino chamado Francesco Buti. Lippi pediu que se lle permitise posar para a figura da Virxe (ou talvez para a de Santa Margarida). Nese contexto, Lippi namorouse da s\u00faa modelo, seduciuna e mantivo relaci\u00f3ns con ela, secuestr\u00e1ndoa durante unha procesi\u00f3n para levala \u00e1 s\u00faa propia casa, mant\u00e9ndoa al\u00ed a pesar dos esforzos das monxas por recuperala. Desta relaci\u00f3n naceu o seu fillo, Filippino Lippi, quen tam\u00e9n se converteu en pinto.\nEn 1457 foi nomeado Reitor (Rettore commendatario) de San Quirico de Legania, unha das instituci\u00f3ns das que ocasionalmente obtivo ganancias consider\u00e1beis. A pesar destes beneficios, Lippi loitou para escapar da pobreza ao longo da s\u00faa vida.\nOs \u00faltimos anos da s\u00faa vida pasounos en Spoleto, onde se lle encargou que pintase escenas da vida da Virxe para a b\u00f3veda da catedral. Lippi morreu en Spoleto, arredor do 8 de outubro de 1469. A causa da s\u00faa morte \u00e9 cuesti\u00f3n de disputa. D\u00edxose que o papa concedera que Lippi se casase con Lucrezia, mais antes de que chegase a licenza, Lippi fora envelenado polos parentes indignados da propia Lucrezia ou dunha se\u00f1ora que a substitu\u00edra nos afectos do inconstante pintor.\nCaracter\u00edsticas.\nInflu\u00eddo por Masaccio, do que foi o disc\u00edpulo m\u00e1is directo, Filippo Lippi deu aos temas tradicionais unha nova intensidade, en especial pola s\u00faa concepci\u00f3n do espazo (emprega paisaxes en lugar de fondos planos para contrastar figuras) e pola s\u00faa procura dos efectos da cor, o que o converteu nun dos maiores expertos coloristas da \u00e9poca. Sobresae pola orixinalidade da paisaxe e a elegancia nerviosa no debuxo, que influ\u00edu decisivamente en Botticelli, destacando a s\u00faa valoraci\u00f3n polo movemento e o gusto polo anecd\u00f3tico.\nComo naturalista, ten un realismo menos vulgar que o dalg\u00fans dos seus contempor\u00e1neos, con animaci\u00f3ns xenu\u00ednas que incl\u00faen incidentes semihumor\u00edsticos e personaxes menores.\nTrata frecuentemente temas relixiosos, sendo a s\u00faa maior achega \u00e1 pintura florentina do quatrocento un maior acento profano respecto \u00e1s obras de Masaccio ou Fra Angelico que lle serviron de inspiraci\u00f3n, xa que enfoca a arte relixosa dende o seu lado humano.\nA s\u00faa carreira estivo en continuo desenvolvemento, sen grandes variaci\u00f3ns en estilo ou cor."}
{"id": "511165", "revid": "89787", "url": "https://gl.wikipedia.org/wiki?curid=511165", "title": "Alfonso Costa", "text": "Alfonso Costa Beiro, nado en Noia en 1943, \u00e9 un pintor galego.\nTraxectoria.\nViviu en Noia ata os 18 anos que se trasladou a Barcelona estudando na Llotja, Escola de Artes e Oficios. En 1967 xa realizou a s\u00faa primeira exposici\u00f3n. En 1972 conseguiu unha bolsa da Fundaci\u00f3n March para ir a Florencia. Comezou a expo\u00f1er en Lisboa, A Habana etc. En 1983 conseguiu unha bolsa do Ministerio de Cultura. En 1984 rematou unha pintura de 2.000 metros cadrados. Realizou murais para diversas instituci\u00f3ns. En 1988 realizou unha grande exposici\u00f3n no Kiosko Alfonso da Coru\u00f1a. En 1997 instalouse definitivamente en Galicia. Pintou diversos murais, como a c\u00fapula do Liceo de Noia, realizou esculturas p\u00fablicas, edit\u00e1ronse varias publicaci\u00f3ns sobre a s\u00faa obra, e recibiu m\u00faltiples premios e menci\u00f3ns.\nFigura nos museos provinciais de Lugo e Pontevedra, de Sada, da Coru\u00f1a; de Arte Moderna de Barcelona, de Palma de Mallorca, de Hospitalet, Barcelona, Provincial de Burgos, de Arte Moderna de Madrid, Zabaleta de Quesada, Xa\u00e9n; de Xirona; de Ostende, B\u00e9lxica; de Vigo e da Fundaci\u00f3n March, en Madrid. Tam\u00e9n: Museo da Emigraci\u00f3n Galega, Buenos Aires (Argentina), Casa da Cultura de Menden (Alema\u00f1a), Vaticano (Roma), Casa da Cultura de Arnsberg (Alema\u00f1a), Museo de Arnsberg (Alema\u00f1a), Casa Henri Abel\u00e9 (Francia). Ademais de instituci\u00f3ns oficiais como o Instituto Padre Sarmiento de Santiago, Universidade de Santiago de Compostela, Xunta de Galicia, Concello da Coru\u00f1a, Generalitat de Barcelona, Deputaci\u00f3ns provinciais de Santander, Xirona, Guadalajara, e o Congreso dos Deputados.\nPintura, debuxo e gravado, murais, carteis, ilustraci\u00f3n de libros e escultura son as facetas destacadas da s\u00faa arte.\nEva Veiga, Luz Pozo Garza e Dores Tembr\u00e1s didic\u00e1ronlle poemas \u00e1 s\u00faa pintura. Creou o Curso de Gravado do Liceo de Noia.\nNa s\u00faa obra hai un di\u00e1logo permanente entre a luz e as cores do Mediterr\u00e1neo e a melancol\u00eda e as nebulosidades do Atl\u00e1ntico, unha viaxe vital e creativa que deu forma a un mundo novo no que cohabitan en harmon\u00eda pintura, debuxo, murais, gravados e dese\u00f1o."}
{"id": "511166", "revid": "47401", "url": "https://gl.wikipedia.org/wiki?curid=511166", "title": "Fra Filippo Lippi", "text": ""}
{"id": "511167", "revid": "5863", "url": "https://gl.wikipedia.org/wiki?curid=511167", "title": "Jenaro P\u00e9rez Villaamil y Duguet", "text": ""}
{"id": "511168", "revid": "98629", "url": "https://gl.wikipedia.org/wiki?curid=511168", "title": "Miku", "text": "Nicol\u00e1s Ladislao Fedor Flores, co\u00f1ecido como Miku, nado en Caracas o 19 de agosto de 1985, \u00e9 un futbolista venezolano que xoga de dianteiro no Arenteiro, da Primeira Divisi\u00f3n RFEF.\nO seu alcume, \"Miku\", \u00e9 o diminutivo de Mikl\u00f3s, Nicol\u00e1s en h\u00fangaro.\nTraxectoria.\nOrixes e inicios.\nSeu pai, L\u00e1szl\u00f3 Fedor, pertence a unha familia h\u00fangara que abandonou o seu pa\u00eds despois da segunda guerra mundial para instalarse en Venezuela. S\u00faa nai \u00e9 a venezolana Maritza Alejandrina Flores. Ten unha irm\u00e1 m\u00e1is vella chamada Alicia Alejandrina Fedor Flores. \nDe 1989 a xu\u00f1o de 2001 xogou no equipo de f\u00fatbol do seu colexio, o Santo Tom\u00e1s de Villanueva en Caracas. En xullo de 2001 foi de vacaci\u00f3ns coa s\u00faa familia a Espa\u00f1a, \u00e1 localidade valenciana de Sueca, onde viv\u00eda seu t\u00edo, e para non perder a forma comezou a adestrar todo o ver\u00e1n cos xuven\u00eds da SD Sueca, que estaban a facer a pretempada. Miku destacou de inmediato e suxer\u00edronlle que quedase en Espa\u00f1a co equipo. Na tempada 2001-02 non puido xogar ao estarse tramitando o seu permiso de residencia, pero adestrouse toda a tempada co Sueca.\nValencia CF.\nPara a tempada 2002-03, aos 16 anos, o Real Madrid e o Valencia CF mostraron interese por el. Probou nos dous equipos e co informe favorable de ambos, optou por quedar no Valencia CF. O club ch\u00e9 cedeuno ao CF Crack's, unha escola de f\u00fatbol fundada por ex xogadores do Valencia, xa que debido \u00e1 s\u00faa condici\u00f3n de estranxeiro non pod\u00eda xogar en ning\u00fan equipo da s\u00faa idade.\nFix\u00e9ronlle unha ficha xuvenil no CF Crack, pero xogou a tempada 2002-03 e 2003-04 co primeiro equipo na Rexional Preferente da Comunidade Valenciana. Xogou cos xuven\u00eds a promoci\u00f3n de ascenso \u00e1 Liga Nacional Xuvenil, conseguindo o ascenso grazas aos seus goles. Durante estas d\u00faas tempadas adestrou un d\u00eda \u00e1 semana co Xuvenil do Valencia da Divisi\u00f3n de Honra Xuvenil.\nCesi\u00f3n ao Alcoyano.\nNa tempada 2004/05 estaba previsto que xogase co Valencia Mestalla, pero o equipo descendeu \u00e1 Terceira Divisi\u00f3n, na que non pod\u00edan xogar estranxeiros nin con pasaporte europeo. Varios equipos estaban interesados no seu traspaso e foi finalmente cedido ao Club Deportivo Alcoyano de Segunda B, co que xogou 21 partidos e marcou cinco goles.\nCesi\u00f3n ao Salamanca.\nNa tempada 2005/06 xogou cedido na UD Salamanca, coa que obtivo o primeiro posto do grupo II de 2\u00aaB e xogou o play-off de ascenso. Disputou 37 partidos e anotou 22 goles, dous deles nos play-offs. O 25 de xu\u00f1o do 2006 marcou o gol da vitoria ante o Sevilla Atl\u00e9tico que deu ao equipo salmantino o \u00faltimo ascenso da s\u00faa historia.\nCesi\u00f3n ao Ciudad de Murcia.\nO 16 de setembro de 2006 marchou cedido por terceiro ano consecutivo, esta vez ao Ciudad de Murcia. Debutou na Segunda Divisi\u00f3n contra o Lorca, perdendo 1-0 e xogando 29 minutos despois de entrar na segunda metade. Apenas contou con minutos en Murcia, xogando s\u00f3 nove partidos, todos como suplente e sen conseguir anotar ning\u00fan gol, polo que rescindiu o seu contrato en xaneiro e volveu ao filial valencianista.\nValencia Mestalla.\nO 4 de febreiro de 2007 debutou co Valencia Mestalla, de novo en 2\u00aaB contra o Orihuela, perdendo 5-0 e xogando os 90 minutos.\nMiku foi convocado por primeira vez polo adestrador do primeiro equipo do Valencia, Quique S\u00e1nchez Flores, para un amigable contra os Colorado Rapids da Major League Soccer no estadio de Mestalla, pero o xogador decidiu, de acordo co club, perder o mesmo para poder presentarse ao partido amigable que a selecic\u00f3n de f\u00fatbol venezolana xogar\u00eda contra Cuba o 24 de marzo do 2007.\nO filial do Valencia rematou a tempada 2006-07 no posto 16, tendo que disputar o play-out, pero perdeu e descendeu \u00e1 Terceira Divisi\u00f3n.\nGimn\u00e1stic de Tarragona.\nO 22 de agosto de 2007 foi cedido ao Gimn\u00e0stic de Tarragona. Disputou 30 partidos oficiais co club catal\u00e1n, marcando dous goles e ga\u00f1ou ademais a Copa Catalu\u00f1a derrotando na final ao FC Barcelona.\nRegreso a Salamanca.\nDurante todo o mes de xullo de 2008 xogou partidos de pretempada co Valencia sendo logo cedido de novo \u00e1 UD Salamanca, onde foi presentado o 26 de agosto de 2008. Entre 2008 e 2009, Miku acumulou 15 goles, sendo o m\u00e1ximo goleador do equipo, o que lle valeu ser convocado de novo pola selecci\u00f3n venezolana, despois de meses sen facelo.\nRegreso a Valencia.\nEn 2009 regresou a Valencia, debutando co primeiro equipo do Valencia na Europa League o 27 de agosto de 2009 contra o Stab\u00e6k no estadio de Mestalla, e anotando un hat-trick. Disputou seis partidos m\u00e1is co Valencia, pero debido ao exceso de dianteiros no equipo foi vendido en xaneiro de 2010 ao Getafe CF.\nGetafe CF.\nEn xaneiro de 2010 confirmouse o seu traspaso ao Getafe CF, co que debutou con gol fronte ao Mallorca na Copa do Rei 2009-10. Conclu\u00edu o que restaba de tempada cun total de 20 partidos e 6 goles.\nNas seguintes d\u00faas tempadas xogou case todos os partidos do seu equipo, marcando 8 goles na primeira delas e 12 na seguinte.\nCesi\u00f3n ao Celtic.\nO 31 de agosto de 2012, no \u00faltimo d\u00eda do per\u00edodo de fichaxes, o Xetafe anunciou que Miku marchar\u00eda a Escocia, cedido por unha tempada con opci\u00f3n de compra ao Celtic Glasgow. Debutou co Celtic o 15 de setembro de 2012 contra o St. Johnstone FC. Debutou na Liga de Campi\u00f3ns o 19 de setembro contra o Benfica e xogou os 90 minutos. Marcou o seu primeiro gol no equipo escoc\u00e9s o 4 de novembro contra o Dundee United. Acabou conquistando tanto a liga escocesa como a Copa de Escocia, a\u00ednda que xogou poucos partidos e mantivo unha mala relaci\u00f3n co t\u00e9cnico Neil Lennon.\nAl-Gharafa.\nEn setembro de 2013 asinou co Al-Gharafa. A s\u00faa etapa en Qatar rematou en 2015 cando decidiu rescindir o contrato con Al-Gharafa para regresar \u00e1 liga espa\u00f1ola.\nRayo Vallecano.\nEn xaneiro de 2015, o xogador venezolano volveu \u00e1 Liga BBVA, fichando polo Rayo Vallecano no mercado invernal pola media tempada restante e d\u00faas m\u00e1is. A s\u00faa fichaxe non gustou ao adestrador Paco J\u00e9mez, co que xa tivera alg\u00fan enfrontamento verbal anos atr\u00e1s. O venezolano non foi convocado nas primeiras xornadas e apenas tivo minutos esa tempada e a primeira metade da seguinte, pero pouco a pouco foi ga\u00f1ando un posto no equipo e a titularidade. O 20 de febreiro converteuse no primeiro xogador venezolano e no primeiro xogador do Rayo en marcar un gol en 5 partidos consecutivos, superando ao mexicano Hugo S\u00e1nchez. Non puido aumentar a xeira na seguinte xornada porque foi substitu\u00eddo ao descanso por unha lesi\u00f3n que o manter\u00eda lonxe dos terreos de xogo durante tres semanas. Non obstante, recibiu da Liga BBVA o premio ao mellor xogador do mes de febreiro.\nBengaluru FC.\nO 30 de agosto de 2017 fichou polo Bengaluru FC da Superliga da India. Na s\u00faa primeira tempada no club de Bangalore marcou 15 goles, sendo o segundo m\u00e1ximo goleador da liga s\u00f3 por detr\u00e1s de Coro, e contribu\u00edndo ao primeiro posto do equipo na liga regular e o conseguinte pase aos play-offs. O Bengaluru chegou \u00e1 final, onde Miku marcou un dos dous goles do seu equipo, insuficientes contra os tres do Chennaiyin FC, que acabou ga\u00f1ando o t\u00edtulo. Xogou ademais a Super Copa, onde o equipo chegou \u00e1 final, ga\u00f1ando o t\u00edtulo fronte ao East Bengal. Miku anotou cinco goles, inclu\u00edndo un triplete no partido de semifinais e un gol na final, sendo elixido mellor xogador do torneo. Na tempada 2018/19 o Bengaluru volveu acabar primeiro na liga e xogou de novo a final, ga\u00f1ando esta vez o t\u00edtulo fronte ao FC Goa. Miku marcou cinco goles, un deles na fase final polo t\u00edtulo.\nOmonia Nicosia.\nO 16 de agosto de 2019 asinou polo Omonia Nicosia ata o 1 de xullo de 2020. Co equipo de Nicosia xogou s\u00f3 oito partidos na liga chipriota e un na Copa.\nDeportivo da Coru\u00f1a.\nO 23 de setembro chegou libre ao Deportivo da Coru\u00f1a, que acababa de descender \u00e1 Segunda Divisi\u00f3n B. Cunha baixa forma f\u00edsica na primeira metade da tempada, gozou de s\u00f3 d\u00faas titularidades nas primeiras 15 xornadas de liga, pero o seu rendemento cambiou na parte final da campa\u00f1a. Na xornada 17 estreou a s\u00faa conta goleadora cun triplete en Barreiro fronte ao Celta B, e marcou outros catro goles nos restantes sete partidos, coloc\u00e1ndose como o m\u00e1ximo goleador do equipo na tempada.\nDurante a tempada 2021/22 foi titular durante a maior parte da liga, e sumou 12 goles, acabando como o segundo mellor goleador do equipo, por detr\u00e1s de Quiles. Sa\u00edu de inicio nos dous partidos da promoci\u00f3n de ascenso en Riazor, onde o equipo fracasou no seu intento de regresar \u00e1 segunda categor\u00eda. Ao remate da tempada o seu contrato non foi renovado, polo que abandonou o club despois dun total de 52 partidos e 19 goles.\nReal Murcia.\nO 5 de agosto de 2022 foi anunciado como novo xogador do Real Murcia, tam\u00e9n da Primeira Divisi\u00f3n RFEF. No equipo murciano disputou 16 partidos en cinco meses, a metade deles como titular, e marcou un gol ante a SD Logro\u00f1\u00e9s. No mercado invernal rescindiu o seu contrato co Murcia e fichou polo Intercity, equipo da mesma categor\u00eda.\nIntercity.\nComezou con mal p\u00e9 no equipo alacantino, sufrindo un traumatismo no cranio o d\u00eda do seu debut, aos 6 minutos de saltar ao terreo de xogo do Stadium Gal ante o Real Uni\u00f3n. O golpe produciulle a fractura dos osos pr\u00f3ximos ao ollo, precisando dunha intervenci\u00f3n cir\u00farxica. Non regresou aos campos de f\u00fatbol ata case un mes e medio despois e completou a campa\u00f1a cun total de 8 partidos e un gol, anotado de novo diante da SD Logro\u00f1\u00e9s.\nArenteiro.\nPara a tempada 2023/24 asinou como novo xogador do Arenteiro, club que vi\u00f1a de conseguir un hist\u00f3rico ascenso \u00e1 Primeira Divisi\u00f3n RFEF.\nSelecci\u00f3n nacional.\nDebutou coa selecci\u00f3n de Venezuela o 16 de agosto de 2006, nun partido amigable contra que rematou cun empate sen goles. Despois pasou varios anos sen entrar nunha convocatoria, ata que grazas \u00e1s s\u00faas actuaci\u00f3ns coa UD Salamanca entre 2008 e 2009, converteuse nun importante membro da selecci\u00f3n nacional nos partidos de clasificaci\u00f3n para o Mundial de 2010. O 3 de marzo de 2009, marcou na vitoria por 2-0 sobre no CTE Cachamay. Ese mesmo ano anotou dous tantos na vitoria por 3-1 contra o .\nFormou parte do equipo que quedou cuarto na Copa Am\u00e9rica 2011, logrando anotar o segundo gol no empate a 3-3 contra . En 2015 integrou o cadro venezolano da Copa Am\u00e9rica de Chile, marcando un gol no partido contra o Brasil."}
{"id": "511169", "revid": "5863", "url": "https://gl.wikipedia.org/wiki?curid=511169", "title": "Seraf\u00edn Joaqu\u00edn Avenda\u00f1o Mart\u00ednez", "text": ""}
{"id": "511170", "revid": "5863", "url": "https://gl.wikipedia.org/wiki?curid=511170", "title": "Rom\u00e1n Navarro Garc\u00eda de Vinuesa", "text": ""}
{"id": "511171", "revid": "5863", "url": "https://gl.wikipedia.org/wiki?curid=511171", "title": "Mariano Tito V\u00e1zquez S\u00e1nchez", "text": ""}
{"id": "511172", "revid": "88215", "url": "https://gl.wikipedia.org/wiki?curid=511172", "title": "Nicol\u00e1s Ladislao Fedor Flores", "text": ""}
{"id": "511173", "revid": "88215", "url": "https://gl.wikipedia.org/wiki?curid=511173", "title": "Nicol\u00e1s Ladislao Fedor", "text": ""}
{"id": "511174", "revid": "88215", "url": "https://gl.wikipedia.org/wiki?curid=511174", "title": "Nicol\u00e1s Fedor", "text": ""}
{"id": "511175", "revid": "5863", "url": "https://gl.wikipedia.org/wiki?curid=511175", "title": "Fundaci\u00f3n Novacaixagalicia", "text": ""}
{"id": "511176", "revid": "5863", "url": "https://gl.wikipedia.org/wiki?curid=511176", "title": "Jes\u00fas Rodr\u00edguez Corredoyra de Castro", "text": ""}
{"id": "511177", "revid": "47401", "url": "https://gl.wikipedia.org/wiki?curid=511177", "title": "Cosimo de Medici", "text": ""}
{"id": "511178", "revid": "47401", "url": "https://gl.wikipedia.org/wiki?curid=511178", "title": "Tommaso Masaccio", "text": ""}
{"id": "511180", "revid": "1822", "url": "https://gl.wikipedia.org/wiki?curid=511180", "title": "Accidente de tr\u00e1fico", "text": "Un accidente de tr\u00e1fico ocorre cando un veh\u00edculo colisiona con outro veh\u00edculo, cun pe\u00f3n, cun animal ou con outro elemento, como un sinal de tr\u00e1fico, unha \u00e1rbore ou un edificio. Os accidentes de tr\u00e1fico frecuentemente provocan feridas, discapacidades ou a morte, e danos \u00e1 propiedade, ademais de custos financeiros \u00e1 sociedade e aos individuos involucrados. O transporte por estrada \u00e9 a situaci\u00f3n m\u00e1is perigosa \u00e1 que se enfronta a xente na s\u00faa vida coti\u00e1, a pesar de que estes accidentes adoitan atraer menos a atenci\u00f3n que outras traxedias menos frecuentes.\nNumerosos factores contrib\u00faen ao risco de colisi\u00f3n, como o dese\u00f1o do veh\u00edculo, a rapidez de operaci\u00f3n, o dese\u00f1o e as condici\u00f3ns da estrada, as habilidades na conduci\u00f3n, a influencia do alcohool e as drogas e o comportamento, especialmente a conduci\u00f3n agresiva, as distracci\u00f3ns, a velocidade excesiva e as carreiras.\nEn 2013, 54 mill\u00f3ns de persoas sufriron feridas en todo o mundo por accidentes de tr\u00e1fico. Resultou en 1,4 mill\u00f3ns de morte ese ano, m\u00e1is do 1,1 mill\u00f3n de falecementos en 1990. Arredor de 68\u00a0000 destas foron de nenos menores de cinco anos. Case todos os pa\u00edses desenvolvidos diminu\u00edron a taxa de morte, mentres que a maior\u00eda dos pa\u00edses con rendas m\u00e1is baixas incrementaron a taxa de falecemento por accidente de tr\u00e1fico. Mentres a taxa de morte en \u00c1frica \u00e9 a m\u00e1is alta (24,1 por 100\u00a0000 habitantes), a taxa m\u00e1is baixa \u00e9 a de Europa (10,3 por 100\u00a0000 habitantes).\nEpidemiolox\u00eda.\nEn 2013, morreron entre 1,25 e 1,4 mill\u00f3ns de persoas por esta causa, aumentando dende o 1,1 mill\u00f3n en 1990. Esta cantidade sup\u00f3n arredor do 2,5% de todas as mortes. Aproximadamente outros 50 mill\u00f3ns de persoas m\u00e1is resultaron feridas, un n\u00famero que non cambiou dende 2004.\nA India rexistrou 105\u00a0000 falecementos por accidentes de tr\u00e1fico nun ano, seguido pola China con 96\u00a0000. Os accidentes con veh\u00edculos de motor son a principal causa de lesi\u00f3ns e de morte entre os nenos de entre 10 e 19 anos en todo o mundo e a sexta causa que se pode previr nos Estados Unidos.\nHistoria.\nO primeiro accidente mortal de tr\u00e1fico rexistrado aconteceu o 31 de agosto de 1869. A cient\u00edfica irlandesa Mary Ward morreu cando caeu do coche de vapor do seu primo e foi atropelada por el.\nO primeiro accidente mortal dun coche aut\u00f3nomo que acabou coa vida dun pe\u00f3n ocorreu en Arizona o 18 de marzo de 2018. A pe\u00f3n, Elaine Herzberg estaba cami\u00f1ando coa s\u00faa bicicleta f\u00f3ra da beirav\u00eda, e faleceu no hospital despois de ser golpeada por un veh\u00edculo aut\u00f3nomo que estaba a ser probado por Uber."}
{"id": "511182", "revid": "25871", "url": "https://gl.wikipedia.org/wiki?curid=511182", "title": "Takuya Onishi", "text": "Takuya Onishi, nado en Toquio o 22 de decembro de 1975, \u00e9 un astronauta xapon\u00e9s que formou parte da misi\u00f3n Soiuz MS-01 e formou parte das expedici\u00f3ns 48 e 49 \u00e1 Estaci\u00f3n Espacial Internacional.\nTraxectoria.\nOnishi graduouse en marzo de 1988 no departamento de aeron\u00e1utica e astron\u00e1utica da facultade de enxe\u00f1ar\u00eda da Universidade de Toquio. Foi seleccionado como astronauta pola JAXA en febreiro de 2009, participando na misi\u00f3n Soiuz MS-01 e sendo membro das expedici\u00f3ns 48 e 49 \u00e1 Estaci\u00f3n Espacial Internacional. Pasou un total de 115,10 d\u00edas no espazo."}
{"id": "511183", "revid": "15490", "url": "https://gl.wikipedia.org/wiki?curid=511183", "title": "Ellison Onizuka", "text": "Ellison Shoji Onizuka, nado en Kealakekua (Hawai) o 24 de xu\u00f1o de 1946, foi un astronauta estadounidense que formou parte das misi\u00f3ns STS-51-C e STS-51-L e que faleceu nesta \u00faltima, o 28 de xaneiro de 1986.\nTraxectoria.\nOnizuka graduouse en enxe\u00f1ar\u00eda aeroespacial pola Universidade de Colorado en xu\u00f1o de 1969 e era m\u00e1ster na mesma materia pola mesma universidade desde decembro dese ano.\nFoi seleccionado como astronauta pola NASA en xaneiro de 1978, participando nas misi\u00f3ns STS-51-C e STS-51-L, pasando un total de 3,07 d\u00edas no espazo. Faleceu nesta \u00faltima, durante o accidente do transbordador espacial Challenger."}
{"id": "511202", "revid": "15490", "url": "https://gl.wikipedia.org/wiki?curid=511202", "title": "Universidade de Michigan", "text": ""}
{"id": "511208", "revid": "98629", "url": "https://gl.wikipedia.org/wiki?curid=511208", "title": "Marcelino de Santiago", "text": "Marcelino de Santiago Viqueira, m\u00e1is co\u00f1ecido como Kukas, nado en Santiago de Compostela o 26 de abril de 1954, \u00e9 un artista e creador multidisplinar galego. A s\u00faa actividade abrangue desde a pintura ou a fotograf\u00eda ata a literatura, a escultura, as artes esc\u00e9nicas ou a m\u00fasica.\nTraxectoria.\nGraduouse en Artes Aplicadas e Oficios Art\u00edsticos, Especialidade de Fotograf\u00eda Art\u00edstica. \nComo pintor realizou desde 1967 m\u00e1is de 70 exposici\u00f3ns individuais e colectivas en Madrid, Pontevedra, Segovia, Santiago de Compostela, Vigo, A Coru\u00f1a, Vilagarc\u00eda de Arosa, O Barco de Valdeorras.\nComo fot\u00f3grafo realizou desde 1975 m\u00e1is de 60 exposici\u00f3ns individuais e colectivas en Bilbao, Vigo, Bruxelas, Salamanca etc. Colaborou co Museo do Pobo Galego (1980-82), Museo das Peregrinaci\u00f3ns (1984), e a familia Valle Incl\u00e1n na recuperaci\u00f3n e conservaci\u00f3n do arquivo do escritor.\nComo dese\u00f1ador gr\u00e1fico realizou portadas de discos para: Milladoiro, Fa\u00edscas do Xiabre, Cadros Malvendidos, carteles como Sorteo Extraordinario de Ver\u00e1n de 1982 da Loter\u00eda Nacional, Monicreques de Kukas, Mofa e Befa, Centro Dram\u00e1tico Galego, Ollomol, Teatro da L\u00faa, Medusa, \u00c1ncora, Concello de Santiago, Grupo de C\u00e1mara e Aula de Teatro da Universidade de Santiago, VII e VIII Homenaxe \u00e1s Bandas Populares, Milladoiro etc. Foi director da secci\u00f3n de artes gr\u00e1ficas da revista universitaria de cultura, \"Coordenadas\" (1979-1983). \nComo autor dram\u00e1tico estreou m\u00e1is de 20 obras: \"O Peluquillas Langarillas, Pirula do Vertedeiro, A r\u00faa das Balconadas, Don Gaiferos, Unha noite no P\u00f3rtico do Para\u00edso, Federico Federico, Galiza M\u00e1xica, Contos do vento acatarrado, Sen T\u00edtulo 8x4x6, 7 Cuentos capitales (Historias Para P\u00edcaros adultos), El Kikirijote, aventuras y desventuras de un gallo de corra\"l. Coa segunda montaxe, \"Manolo Tirantes e Santiago Mand\u00edbulas\", estivo detido por criticar as autoridades.\nTam\u00e9n se dedica \u00e1 interpretaci\u00f3n actoral, a pantomima e a animaci\u00f3n de monicreques.\nAdemais tense dedicado ao ensino impartindo cursos de construci\u00f3n, animaci\u00f3n e posta en escena con monicreques, bonecos, teatro, fotograf\u00eda ou artes pl\u00e1sticas en diferentes lugares.\nOs monicreques de Kukas.\nEn 1979, Marcelino de Santiago (Kukas) e Isabel Rey Pousada fundaron en Santiago de Compostela \"Os monicreques de Kukas\".\nTraballaron na investigaci\u00f3n e creaci\u00f3n de novas marionetas que permitiron novos espect\u00e1culos de grande formato. Participaron nos circu\u00edtos teatrais galegos e en festivais internacionais. Os seus noicreques est\u00e1n representados en diferentes museos, como Lal\u00edn, Bilbao e Almagro.\nEn 1994 colaboraron co \"CDG\" para montar \"O Mariscal\". En 1997 coa \"Xunta de Galicia e o IGAEM\" en \"Unha noite no P\u00f3rtico do Para\u00edso.\" En 2001 comienzan a colaborar coa \"Real Filarmon\u00eda de Galicia\" en \"El Retablo de Maese Pedro\" de Manuel de Falla e o \"Carnaval de los animales\" de C. Saint Sa\u00ebns no 2003 dirixidas por A. Ros Marb\u00e1; en 2004 a \"Cantata San Nicolas\" de Britten e en 2009 \"El Castillo da Rocha Vella\" dirixidas por Maximino Zumalave. \nEn 2004 celebraron o seu 25 Aniversario con \"Galicia M\u00e1xica\" invitados polo \"IGAEM e o XACOBEO\" 2004. En 2007 \"Ministerio de Cultura\" convidounos a crear \"La Doncella Guerrera,\" espect\u00e1culo complementario \u00e1 exposici\u00f3n das \"Misiones Pedag\u00f3gicas 1931-1936.\" En 2015 o \"Festival da \u00d3pera da Coru\u00f1a\" encargoulles A \"Flauta M\u00e1xica\" de Mozart en colaboraci\u00f3n con \"Zoar.\"\nEn 2017 o Pleno do Concello de Santiago de Compostela estableceu un convenio de colaboraci\u00f3n coa compa\u00f1\u00eda para crear a \"Casa dos Monicreques\" un centro de promoci\u00f3n, produci\u00f3n e did\u00e1ctico, proxecto que foi apoiado pola \"Deputaci\u00f3n da Coru\u00f1a\".\nEn 2019 estrearon \"Arlequina\" un espect\u00e1culo multimedia e musical en colaboraci\u00f3n co quinteto de vento \"Zoar.\""}
{"id": "511209", "revid": "59564", "url": "https://gl.wikipedia.org/wiki?curid=511209", "title": "Kukas", "text": ""}
{"id": "511210", "revid": "98629", "url": "https://gl.wikipedia.org/wiki?curid=511210", "title": "Desir\u00e9 Wilson", "text": "Desir\u00e9 Randall Wilson (nada o 26 de novembro de 1953) \u00e9 unha expiloto de carreiras de Sur\u00e1frica e unha das cinco mulleres que competiu na F\u00f3rmula 1. Nada en Brakpan, entrou nun Gran Premio do Campionato do Mundo de F\u00f3rmula Un en 1980 cun Williams FW07 non oficial preparado por RAM Racing, pero non conseguiu cualificar. Tam\u00e9n participou na carreira f\u00f3ra de campionato do Gran Premio de Sur\u00e1frica nun acordo \u00fanico con Tyrrell Racing. Esta carreira non formou parte do campionato mundial de 1981 debido, en parte, \u00e1 guerra FISA-FOCA. Clasificouse no 16\u00ba posto e, despois dun desastroso arranque no que calou o coche, avanzou pola pista baixo achoiva, pero cando secou a pista, caeu cara a atr\u00e1s e danou o coche cando tocou un muro mentres deixaba pasar ao l\u00edder da carreira. \nConverteuse na \u00fanica muller en ga\u00f1ar unha carreira de F\u00f3rmula Un de calquera tipo cando ga\u00f1ou no Circu\u00edto de Brands Hatch no Campionato Brit\u00e1nico Aurora de F1 en 1980. Como resultado deste logro, ten unha tribuna en Brands Hatch que leva o seu nome. Despois dos seus intentos na F\u00f3rmula Un, Wilson participou noutras disciplinas, inclu\u00edda a CART e carreiras de coches deportivos. En 1982, Wilson entrou nas 500 Millas de Indian\u00e1polis, pero non conseguiu cualificar. Tampouco se clasificou para o Indy 500 de 1983 e 1984. \nEst\u00e1 casada con seu compa\u00f1eiro surafricano e construtor de circu\u00edtos, Alan Wilson.\nRacing record.\nResultados completos no Campionato Mundial de F\u00f3rmula 1.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida.\nResultados completos na F\u00f3rmula 1 f\u00f3ra de campionato.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "511211", "revid": "839", "url": "https://gl.wikipedia.org/wiki?curid=511211", "title": "Iuri Onufriienko", "text": "Iuri Onufriienko, nado en Ryasne (Ucra\u00edna) o 6 de febreiro de 1961, \u00e9 un cosmonauta ruso que formou parte das misi\u00f3ns STS-108, STS-111 e Soiuz TM-23 e que foi membro da expedici\u00f3n 4 \u00e1 Estaci\u00f3n Espacial Internacional.\nTraxectoria.\nOnufriienko graduouse na Escola Superior de Aviaci\u00f3n Militar V.M. Komarov Eisk en 1982 como piloto-enxe\u00f1eiro. Gradououse tam\u00e9n en cartograf\u00eda en 1994 na Universidade do Estado de Moscova.\nFoi seleccionado como cosmonauta en 1989, participando nas misi\u00f3ns STS-108, STS-111 e Soiuz TM-23 e sendo membro da expedici\u00f3n 4 \u00e1 Estaci\u00f3n Espacial Internacional."}
{"id": "511215", "revid": "65337", "url": "https://gl.wikipedia.org/wiki?curid=511215", "title": "N. J. Mayhew", "text": ""}
{"id": "511217", "revid": "23204", "url": "https://gl.wikipedia.org/wiki?curid=511217", "title": "Bulgaria nos Xogos Ol\u00edmpicos", "text": "Bulgaria participou por vez primeira nos Xogos Ol\u00edmpicos na edici\u00f3n inaugural de 1896, contando cun s\u00f3 ximnasta. Por\u00e9n, xa que Charles Champaud era un su\u00edzo que viv\u00eda en Sof\u00eda, algunhas fontes sinalan a s\u00faa competici\u00f3n en representaci\u00f3n de Su\u00edza.\nO Comit\u00e9 Ol\u00edmpico B\u00falgaro foi creado en 1923 e enviou o primeiro equipo b\u00falgaro aos Xogos Ol\u00edmpicos de 1924."}
{"id": "511230", "revid": "865", "url": "https://gl.wikipedia.org/wiki?curid=511230", "title": "Peso m\u00e1ximo de engalaxe", "text": "O peso m\u00e1ximo de engalaxe (MTOW polas s\u00faas siglas en ingl\u00e9s) \u00e9 o peso m\u00e1ximo permitido para que un avi\u00f3n poida engalar con seguridade, debido a l\u00edmites estruturais ou doutros tipos.\nO MTOW \u00e9 o peso m\u00e1ximo ao cal a aeronave demostrou cumpir todos os requisitos de aeronavegabilidade que lle son aplicables. O MTOW dun aparello \u00e9 fixo e non var\u00eda coa altitude, temperatura do aire ou lonxitude da pista de aterraxe usada. Un peso distinto, o \"peso m\u00e1ximo admisible de engalaxe\" ou \"peso de engalaxe regulado\", var\u00eda segundo a configuraci\u00f3n de flaps, altitude, temperatura do aire, lonxitude da pista ou outros factores.\nO peso m\u00e1ximo de engalaxe est\u00e1 formado polo peso en baleiro do avi\u00f3n, o peso da carga \u00fatil (pasaxe, equipaxe e carga) e o peso do combustible. O MTOW adoita a expresarse en quilogramos ou libras."}
{"id": "511231", "revid": "865", "url": "https://gl.wikipedia.org/wiki?curid=511231", "title": "MTOW", "text": ""}
{"id": "511232", "revid": "89787", "url": "https://gl.wikipedia.org/wiki?curid=511232", "title": "Noruega nos Xogos Ol\u00edmpicos", "text": "Noruega participou por vez primeira nos Xogos Ol\u00edmpicos en 1900, e dende ent\u00f3n enviou atletas para competir en cada edici\u00f3n dos Xogos, ag\u00e1s en 1904 e 1980. En 1980, nos Xogos celebrados en Moscova, un\u00edronse a un boicot internacional liderado polos Estados Unidos.\nOs deportistas noruegueses ga\u00f1aron un total de 160 medallas nos Xogos de Ver\u00e1n, sendo vela e tiro os deportes que m\u00e1is medallas lle reportaron ao pa\u00eds. Nos Xogos Ol\u00edmpicos de Inverno, Noruega ga\u00f1ou 368 medallas, inclu\u00edndo 132 ouros, sendo a naci\u00f3n que m\u00e1is medallas ga\u00f1ou nos Xogos de Inverno. Noruega \u00e9 un dos tres pa\u00edses (sendo os outros dous Austria e Liechtenstein) que ga\u00f1ou m\u00e1is medallas nos Xogos de Inverno ca nos de Ver\u00e1n.\nO Comit\u00e9 Ol\u00edmpico Nacional de Noruega foi creado e reco\u00f1ecido polo COI en 1900."}
{"id": "511234", "revid": "51040", "url": "https://gl.wikipedia.org/wiki?curid=511234", "title": "Marcelino de Santiago Viqueira", "text": ""}
{"id": "511242", "revid": "55340", "url": "https://gl.wikipedia.org/wiki?curid=511242", "title": "Quinta feira", "text": ""}
{"id": "511243", "revid": "55340", "url": "https://gl.wikipedia.org/wiki?curid=511243", "title": "Cuarta feira", "text": ""}
{"id": "511244", "revid": "1131", "url": "https://gl.wikipedia.org/wiki?curid=511244", "title": "Segunda feira", "text": ""}
{"id": "511245", "revid": "55340", "url": "https://gl.wikipedia.org/wiki?curid=511245", "title": "Terza feira", "text": ""}
{"id": "511248", "revid": "23204", "url": "https://gl.wikipedia.org/wiki?curid=511248", "title": "Wallmapuwen", "text": "Wallmapuwen (que quere dicir \u00abos integrantes do Wallmapu\u00bb en mapuche; ou tam\u00e9n traducido como \u00abcompatriotas do pa\u00eds mapuche\u00bb) \u00e9 un movemento pol\u00edtico indixenista mapuche. Con sede en Temuco, Chile, estivo constitu\u00eddo legalmente como partido pol\u00edtico entre 2016 e 2017.\nHistoria.\nEste partido orixinouse a partir dun n\u00facleo fundador no mes de abril de 2005. En agosto dese mesmo ano, asinou a s\u00faa declaraci\u00f3n de principios e en outubro realizou unha reuni\u00f3n para darse a co\u00f1ecer publicamente. O 4 de novembro de 2006, lanzou as s\u00faas bases program\u00e1ticas na cidade de Temuco, e un ano m\u00e1is tarde, o 24 de novembro de 2007, nun acto p\u00fablico na mesma cidade, subscribiu a acta da s\u00faa inscrici\u00f3n perante o Servizo Electoral (Servel), constitu\u00edndose no primeiro proxecto de partido pol\u00edtico propiamente mapuche da historia deste pobo en inscribirse legalmente. A s\u00faa inscrici\u00f3n foi rexeitada en seis ocasi\u00f3ns.\nO 11 de xullo de 2015 foi creado oficialmente o partido, e o 30 de outubro dese mesmo ano foi declarado como \u00abpartido pol\u00edtico en formaci\u00f3n\u00bb polo Servel, comezando o proceso de recollida de sinatura para constitu\u00edrse de maneira legal. Presentaron arredor de 1\u00a0300 sinaturas o 21 de abril de 2016, e o 2 de xu\u00f1o o Servizo Electoral inscribiu legalmente o partido na Rexi\u00f3n de Araucan\u00eda. Por\u00e9n, ao non ter o n\u00famero m\u00ednimo de militantes, o Servel anunciou o 27 de abril de 2017 que o partido ser\u00eda disolto ao non chegar ao n\u00famero m\u00ednimo de militantes en tres rexi\u00f3ns contiguas ou oito discontiguas.\nIdeolox\u00eda e propostas.\nWallmapuwen ten unha ideolox\u00eda de esquerda, democr\u00e1tica, nacionalista mapuche, autonomista e laica. O seu principal obxectivo \u00e9 acadar, no marco dun Estado plurinacional, pluriling\u00fc\u00edstico e descentralizado en Chile, un estatuto de autonom\u00eda para a Rexi\u00f3n de Araucan\u00eda, m\u00e1is algunhas comunas adxacentes das rexi\u00f3ns de Biob\u00edo e de Los R\u00edos, a cal denominan Wallmapu (literalmente \u00abTerritorio circundante\u00bb, \u00e9 dicir, a \u00e1rea tradicional de asentamento mapuche durante os s\u00e9culos XIX e XX). Deste xeito, Wallmapuwen procura centrar a vida pol\u00edtica mapuche no seu propio territorio. Tam\u00e9n busca a cooficialidade do mapuche, o principal trazo de identidade do pobo mapuche, na rexi\u00f3n aut\u00f3noma, seguindo o exemplo das nacionalidades hist\u00f3ricas e o modelo das comunidades aut\u00f3nomas en Espa\u00f1a.\nWallmapuwen estabeleceu acordos de cooperaci\u00f3n con outras forzas pol\u00edticas como Esquerra Republicana de Catalunya (ERC), o Bloque Nacionalista Galego (BNG), \u00e1mbolos dous en Espa\u00f1a, e a Uni\u00f3n Democr\u00e1tica Bretoa (UDB), en Francia. Durante 2007, estabeleceu relaci\u00f3ns coa Alianza Libre Europea (ALE), partido pol\u00edtico con representaci\u00f3n no Parlamento Europeo, conformado por unha trintena de partidos independentistas, autonomistas e rexionalistas."}
{"id": "511255", "revid": "88215", "url": "https://gl.wikipedia.org/wiki?curid=511255", "title": "Rally Illas Canarias", "text": "O Rally Illas Canarias \u00e9 unha proba de rally que se celebra anualmente dende 1977 na illa de Gran Canaria, Espa\u00f1a, organizado polo equipo Canarias Sport Club.\nInicialmente cham\u00e1base Rally El Corte Ingl\u00e9s, nome que provi\u00f1a do seu principal patrocinador, ata que no 2002 pasou a chamarse Rally Illas Canarias. O evento \u00e9 puntuable para o Campionato de Europa de Rally, Campionato de Espa\u00f1a de Rallys e o S\u00faper Campionato de Espa\u00f1a de Rallys. Tam\u00e9n foi puntuable para o IRC entre 2011 e 2012.\nHistoria.\nComezou a disputarse en 1977 e nos anos 80 xa formaba parte do calendario do Campionato de Espa\u00f1a e do Campionato de Europa. O primeiro ga\u00f1ador foi Medardo P\u00e9rez que ga\u00f1ou as d\u00faas primeiras edici\u00f3ns cun BMW 2002 Alpina. Logo o vasco-franc\u00e9s Marc Etchebers fixo o propio en 1979 e 1980. O vigu\u00e9s Beny Fern\u00e1ndez foi o primeiro ga\u00f1ador dos anos 80, d\u00e9cada que dominar\u00eda Carlos Sainz, ao lograr cinco vitorias consecutivas entre 1985 e 1989, con tres veh\u00edculos diferentes.\nOs pilotos italianos Fabrizio Tabaton e Piero Liatti ga\u00f1aron en 1990 e 1991 respectivamente e o uruguaio Gustavo Trelles f\u00edxoo en 1993; os tres con cadanseu Lancia Delta. Entre 1995 e 2003, Canarias tivo coeficiente m\u00e1ximo no Campionato de Europa. En 1997 Jes\u00fas Puras obtivo a primeira das s\u00faas catro vitorias, case consecutivas, s\u00f3 interrompidas pola do franc\u00e9s Gilles Panizzi en 1998 e Salvador Ca\u00f1ellas no 2002.\nEn 2004 e 2005, a proba quedou f\u00f3ra do Campionato de Europa e pasou a formar parte da Copa de Europa Occidental, xunto con Asturias e Azores entre outras. Entre 2006 e 2009 foi puntuable s\u00f3 para o Campionato de Espa\u00f1a. En 2008 sa\u00edron vencedores os irm\u00e1ns Sergio e Diego Vallejo, que repetiron na edici\u00f3n seguinte.\nA partir de 2010 a proba foi puntuable para o IRC e despois para o ERC. Os pilotos estranxeiros volveron dominar o rally con d\u00faas vitorias para Jan Kopeck\u00fd e unha para Juho H\u00e4nninen.\nEn 2013 perdeu a puntuaci\u00f3n para o campionato de Europa debido ao recorte orzamentario en gran parte pola falta de apoio institucional a\u00ednda que en 2016 volveu ao calendario continental."}
{"id": "511257", "revid": "88215", "url": "https://gl.wikipedia.org/wiki?curid=511257", "title": "Rally Islas Canarias", "text": ""}
{"id": "511259", "revid": "89787", "url": "https://gl.wikipedia.org/wiki?curid=511259", "title": "Rally Illas Canarias (1973-1992)", "text": "O Rally Illas Canarias foi unha proba de rally que se celebrou de 1973 a 1992 nas illas de Gran Canaria e Tenerife. Chamado inicialmente Rally Illas Canarias, celebrouse como Rally Ciudad de Santa Cruz de 1979 a 1985 e en 1986 recuperou o nome orixinal ata 1992, o seu \u00faltimo ano. Foi puntuable para o Campionato de Espa\u00f1a de Rallys na maior\u00eda das s\u00faas edici\u00f3ns.\nHistoria.\nPrimeira \u00e9poca.\nA comezos dos anos 70 as competici\u00f3ns de motor en Canarias estaban paralizadas debido a un accidente ocorrido a finais dos anos sesenta nunha carreira de resistencia disputada nun circu\u00edto. En 1972, a Escuder\u00eda Drago xunto coa federaci\u00f3n local decidiron realizar unha proba de rally co fin de que puntuase para o Campionato de Espa\u00f1a. Na s\u00faa primeira edici\u00f3n disputouse en d\u00faas etapas, unha en Gran Canaria e outra en Tenerife. A lista de inscritos foi curta, de s\u00f3 26 equipos, todos eles canarios. A orde de sa\u00edda realizouse por sorteo e o formato contaba con sa\u00edda o domingo 22 de xullo cun itinerario de 453 km que percorr\u00eda o suroeste da Illa. S\u00f3 quince coches remataron esa primeira etapa para afrontar a segunda cun trazado de 802 km e 13 tramos cronometrados, alg\u00fans deles en terra. O ga\u00f1ador da primeira edici\u00f3n do rally foi o equipo composto por Jos\u00e9 Manuel Ucha e Jes\u00fas Segura a bordo dun Fiat 128 Rally. O ano seguinte as federaci\u00f3ns de Tenerife e As Palmas organizaron a segunda edici\u00f3n, esta vez comezando en Tenerife e rematando en Gran Canaria. O ga\u00f1ador desa edici\u00f3n foi o piloto de SEAT, Antonio Zanini a bordo dun SEAT 1430-1800 acompa\u00f1ado no podio polo seu compa\u00f1eiro de equipo Salvador Ca\u00f1ellas. Esa ser\u00eda a \u00faltima edici\u00f3n na que ambas federaci\u00f3ns traballaron xuntas xa que en anos posteriores altern\u00e1ronse na organizaci\u00f3n da proba. En 1975 o itinerario ti\u00f1a 11 tramos cronometrados sobre un total de 411 km dos cales 204 estaban eran sobre terra. A lista de inscrici\u00f3ns mellorou significativamente e apareceron na illa cincuenta equipos. A proba foi igual de dura que en anos anteriores e s\u00f3 once pilotos cruzaron a li\u00f1a de meta, sendo o ga\u00f1ador Manuel de Aguilar cun Toyota Celica . A cuarta edici\u00f3n, celebrada en 1976, presentou unha lista de inscritos m\u00e1is pobre e s\u00f3 tres pilotos de renome: Fernando Lezama, Eugenio Ortiz e Ricardo Mu\u00f1oz. A proba perdeu protagonismo fronte ao Rally Maspalomas, que o superaba con creces en canto a premios en met\u00e1lico. De 42 equipos, s\u00f3 trece remataron a carreira, sendo o ga\u00f1ador Miguel \u00c1ngel Dom\u00ednguez, coa peculiaridade de que os tres pilotos do podio pilotaban tres Mitsubishi Lancer 1600 GSR procedentes do Campionato do Mundo. O Rally Costa de Marfil, que ese ano estaba no calendario mundial, foi suspendido e os Lancer destinados a competir en dita proba desembarcaron no porto das Palmas e posteriormente foron adquiridos polos pilotos locais.\nEn 1977 a proba non se celebrou debido a o mal entendemento entre as federaci\u00f3ns, polo que os organizadores do Rally Maspalomas, para non perder unha proba do campionato nacional, organizaron unha edici\u00f3n baixo o nome de IV Rallye Maspalomas - V Rallye Islas Canarias.\nSegunda \u00e9poca.\nEn 1979 a proba recuperouse pero baixo o nome de Rally Ciudad de Santa Cruz. Tres anos despois, volveu acadar puntuaci\u00f3n para o Campionato de Espa\u00f1a con coeficiente 3. Celebr\u00e1ronse sete edici\u00f3ns con este nome e os ga\u00f1adores deses anos foron, entre outros, Carlos Alonso-Lamberti (1981), Medardo P\u00e9rez (1982), Jos\u00e9 Luis Rivero (1983) e Carlos Sainz (1985). En 1986, a Escuder\u00eda Anaga rexistrou o nome de Rally Illas Canarias, o que marcou o comezo da segunda etapa do evento, recuperando tanto o nome como as edici\u00f3ns. O ga\u00f1ador desa primeira edici\u00f3n (1986) foi Antonio Zanini a bordo dun Ford RS 200 co que sumou a s\u00faa segunda vitoria na proba. En 1987 Carlos Sainz venceu de novo, aos mandos do Ford Sierra RS Cosworth. M\u00e1is tarde, Salvador Servi\u00e1 ga\u00f1ou en 1988 e Jes\u00fas Puras en 1990 ambos con Lancia Delta Integrale, Luis Monz\u00f3n en 1991 cun Ford Sierra RS Cosworth 4x4 e Ricardo Avero co Mitsubishi Galant VR4 en 1992. Ese foi o \u00faltimo ano da proba, a\u00ednda que anos despois o Rally El Corte Ingl\u00e9s, que tam\u00e9n se celebrba nas illas e puntuaba para o Campionato de Espa\u00f1a, recuperou o nome de Rally Illas Canarias."}
{"id": "511260", "revid": "88215", "url": "https://gl.wikipedia.org/wiki?curid=511260", "title": "Rally El Corte Ingl\u00e9s", "text": ""}
{"id": "511261", "revid": "88215", "url": "https://gl.wikipedia.org/wiki?curid=511261", "title": "Rally Islas Canarias-El Corte Ingl\u00e9s", "text": ""}
{"id": "511262", "revid": "54334", "url": "https://gl.wikipedia.org/wiki?curid=511262", "title": "Peter Spufford", "text": "Peter Spufford, nado o 18 de agosto de 1934 e finado o 18 de novembro de 2017, foi un historiador e numism\u00e1tico brit\u00e1nico especializado na econom\u00eda medieval. \nSpufford foi profesor em\u00e9rito de Historia Europea da Universidade de Cambridge.\nTraxectoria.\nVida acad\u00e9mica.\nPeter Spufford conclu\u00edu en 1956 os seus estudos de Historia na Universidade de Cambridge, onde en 1962 acadou o doutoramento baixo a direcci\u00f3n de Philip Grierson e Hans Van Werveke. A s\u00faa tese foi publicada en Leiden en 1970 co t\u00edtulo de \"Monetary Problems and Policies in the Burgundian Netherlands 1433-1496\". \nEn 1960 ingresou como profesor axudante na Universidade de Keele, instituci\u00f3n na que exerceu a docencia durante nove anos e na que chegou a ser xefe en funci\u00f3ns do Departamento de Historia.\nEn 1979 foi nomeado membro do \"Queens' College\", da Universidade de Cambridge. No seo desa universidade ocupou diferentes postos na s\u00faa Facultade de Historia: foi profesor asociado entre 1979 e 1990, profesor titular de Historia Econ\u00f3mica desde ese ano ata 2000 e catedr\u00e1tico de Historia Econ\u00f3mica en 2000 e 2001, ano en que se retirou do ensino universitario e foi nomeado membro em\u00e9rito do \"Queens' College\".\nO m\u00e1is sobranceiro do seu legado intelectual \u00e9 unha tr\u00edade de libros que constit\u00faen unha referencia no seu \u00e1mbito: \"Money and Its Use in Medieval Europe\" (1988), un estudo anovador do papel que xogaron as cu\u00f1axes e o cr\u00e9dito no funcionamento da econom\u00eda medieval; \"Handbook of Medieval Exchange\" (1986), unha obra de referencia que recolle todos os datos daquela co\u00f1ecidos sobre os tipos de cambio das moedas na Europa Occidental durante toda a Idade Media; e \"Power and Profit: The Merchant in Medieval Europe\" (2003), un estudo ilustrado sobre as rutas comerciais medievais, a banca, o comercio de mercador\u00edas e a vida dos comerciantes. \nEntre outras entidades, Spufford foi membro da Sociedade de Xenealoxistas (1955), da que ocupou a vicepresidencia entre 1997 e 2012. Ademais, foi o editor do xornal da Sociedade de 1961 a 1963.\nDurante o curso 1959-1960, presidiu a Sociedade Her\u00e1ldica e Xeneal\u00f3xica da Universidade de Cambridge, que el mesmo fundara en 1955, e foi o seu vicepresidente en anos posteriores.\nVida persoal.\nSpufford casou en 1962 coa profesora de Historia Margaret Clark (1935-2014). Tiveron un fillo e unha filla, chamados Francis e Bridget, que morreron antes ca eles. O nome da s\u00faa filla permanece na memoria na denominaci\u00f3n do \"Bridget's Hostel\" para estudantes con discapacidade, en Cambridge.\nSpufford morreu o 18 de novembro de 2017. O seu funeral tivo lugar o 24 de novembro na igrexa de Santa Mar\u00eda e Santo Andr\u00e9 en, Whittlesford, Cambridgeshire.\nPublicaci\u00f3ns.\nEstas son as monograf\u00edas publicadas por Peter Spufford ao longo da s\u00faa traxectoria acad\u00e9mica:\nV\u00e9xase tam\u00e9n.\nLigaz\u00f3ns externas.\n "}
{"id": "511263", "revid": "65337", "url": "https://gl.wikipedia.org/wiki?curid=511263", "title": "P. Spufford", "text": ""}
{"id": "511264", "revid": "65337", "url": "https://gl.wikipedia.org/wiki?curid=511264", "title": "Spufford, Peter", "text": ""}
{"id": "511265", "revid": "65337", "url": "https://gl.wikipedia.org/wiki?curid=511265", "title": "Spufford, P.", "text": ""}
{"id": "511266", "revid": "1505", "url": "https://gl.wikipedia.org/wiki?curid=511266", "title": "Rally Illas Canarias de 2020", "text": "O Rally Illas Canarias de 2020 foi a 44\u00aa edici\u00f3n de dito rally, a quinta proba da tempada 2020 do Campionato de Europa de Rally, do Campionato de Espa\u00f1a de Rallys e a sexta do S\u00faper Campionato de Espa\u00f1a de Rallys. \nCelebrouse do 26 ao 28 de novembro e contou cun itinerario de dezasete tramos que sumaron un total de 201,93 km cronometrados. Tam\u00e9n foi puntuable para os campionatos ERC 2, ERC 3, ERC Ladies, ERC 3 Junior, ERC 1 Junior e a Abarth Rally Cup.\nA proba estaba prevista para os d\u00edas 9 e 10 de maio, pero a pandemia de coronavirus causou cambios no calendario e cancelaci\u00f3ns, v\u00e9ndose a organizaci\u00f3n obrigada a cambiar a data; primeiro para os d\u00edas 3 e 5 de novembro e finalmente para os d\u00edas 26 e 28 do mesmo mes. A pandemia tam\u00e9n afectou ao funcionamento normal da proba. O epicentro do rally trasladouse dende o parque Santa Catalina, onde se ti\u00f1a celebrado en anos anteriores, ata a contorna do estadio de Gran Canaria onde se realizaron as verificaci\u00f3ns, a cerimonia de sa\u00edda e onde se instalou o parque de traballo.\nO vencedor foi o franc\u00e9s Adrien Formaux cun Ford Fiesta Rally2, por diante do tam\u00e9n franc\u00e9s Yoann Bonato e do galego Iv\u00e1n Ares. O s\u00e9timo posto do ruso Alexei Lukianuk serviulle para coroarse campi\u00f3n de Europa por segunda vez, mentres que Pepe L\u00f3pez ga\u00f1ou neste rally os t\u00edtulos do Campionato de Espa\u00f1a e do S\u00faper Campionato de Espa\u00f1a, en ambos casos por segunda vez consecutiva."}
{"id": "511267", "revid": "1822", "url": "https://gl.wikipedia.org/wiki?curid=511267", "title": "SITGA", "text": ""}
{"id": "511268", "revid": "89787", "url": "https://gl.wikipedia.org/wiki?curid=511268", "title": "Museo Numism\u00e1tico da China", "text": "O Museo Numism\u00e1tico da China (en chin\u00e9s: ; en pinyin: \"Zhonggu\u00f3 Qi\u00e1nb\u00ec B\u00f3w\u00f9guan\") \u00e9 unha instituci\u00f3n muse\u00edstica chinesa situada en Pequ\u00edn, centrada na historia da moeda e a circulaci\u00f3n monetaria, principalmente nese pa\u00eds.\nA instituci\u00f3n.\nO Museo Numism\u00e1tico da China est\u00e1 baixo a xesti\u00f3n do Banco Popular da China. Fundouse en 1992 e ten a s\u00faa sede na Praza Tian'anmen, en Pequ\u00edn. As s\u00faas instalaci\u00f3ns abranguen uns mil metros cadrados e distrib\u00faense en dous edificios, que anteriormente pertenceron, respectivamente, ao Banco de Garant\u00eda Comercial da China e \u00e1 delegaci\u00f3n en Pequ\u00edn do Banco Central da China. \nO Museo \u00e9 membro do Consello Internacional de Numism\u00e1tica. Tam\u00e9n forma parte do consello do Comit\u00e9 Internacional para os Museos Monetarios e Bancarios (ICOMON), de cuxa novena conferencia anual, celebrada en Pequ\u00edn en 2002, formou parte do comit\u00e9 organizador.\nO Museo Numism\u00e1tico da China \u00e9 ademais a sede do secretariado da Sociedade Numism\u00e1tica Chinesa, unha organizaci\u00f3n non gobernamental de car\u00e1cter acad\u00e9mico fundada en 1982 e rexistrada no Ministerio de Asuntos Civ\u00eds.\nA colecci\u00f3n.\nA s\u00faa misi\u00f3n consiste en recoller, expor e investigar as moedas e outros obxectos antigos, modernos e contempor\u00e1neos relacionados coa historia bancaria. Os seus fondos superan os 300.000 obxectos numism\u00e1ticos.\nA s\u00faa exposici\u00f3n principal c\u00e9ntrase na historia da moeda chinesa e div\u00eddese en cinco secci\u00f3ns e, dentro de cada unha, s\u00e9guense criterios cronol\u00f3xicos e subdivisi\u00f3ns tem\u00e1ticas. As secci\u00f3ns son as seguintes: \nAdemais da s\u00faa exposici\u00f3n principal organiza outras de car\u00e1cter temporal, entre as que destacan \"Tecnolox\u00eda de fundici\u00f3n de moedas antigas chinesas\", \"Di\u00f1eiro contra a falsificaci\u00f3n\" ou \"Moedas do R\u00e9xime Vermello\".\n\" China Numismatics\".\n unha publicaci\u00f3n peri\u00f3dica de car\u00e1cter bimensual coeditada desde 1983 pola Sociedade Numism\u00e1tica Chinesa e o Museo Numism\u00e1tico da China. Tr\u00e1tase da \u00fanica publicaci\u00f3n de car\u00e1cter acad\u00e9mico centrada na numism\u00e1tica e na historia monetaria chinesas, a\u00ednda que en ocasi\u00f3ns estende o seu obxecto de interese \u00e1 moeda doutros pa\u00edses.\nA revista conta con secci\u00f3ns fixas, como \"Foro numism\u00e1tico\", \"Investigaci\u00f3n de historia monetaria\", \"Moeda bancaria e papel moeda\", \"Achados e tesouros\" ou \"Tendencias no coleccionismo de moedas\"."}
{"id": "511270", "revid": "65337", "url": "https://gl.wikipedia.org/wiki?curid=511270", "title": "Museo Numism\u00e1tico Chin\u00e9s", "text": ""}
{"id": "511279", "revid": "7523", "url": "https://gl.wikipedia.org/wiki?curid=511279", "title": "George Jesse Hill", "text": ""}
{"id": "511281", "revid": "839", "url": "https://gl.wikipedia.org/wiki?curid=511281", "title": "Eduardo Gonz\u00e1lez Moro", "text": ""}
{"id": "511283", "revid": "1131", "url": "https://gl.wikipedia.org/wiki?curid=511283", "title": "Literatura galega do Prerrexurdimento", "text": ""}
{"id": "511285", "revid": "5863", "url": "https://gl.wikipedia.org/wiki?curid=511285", "title": "Mauro Alonso Gim\u00e9nez-Cuenca", "text": ""}
{"id": "511286", "revid": "5863", "url": "https://gl.wikipedia.org/wiki?curid=511286", "title": "Juan Antonio Alonso Santodomingo", "text": ""}
{"id": "511287", "revid": "5863", "url": "https://gl.wikipedia.org/wiki?curid=511287", "title": "Jos\u00e9 Bar Boo", "text": ""}
{"id": "511288", "revid": "5863", "url": "https://gl.wikipedia.org/wiki?curid=511288", "title": "Demetrio Bilbat\u00faa Zubeld\u00eda", "text": ""}
{"id": "511290", "revid": "1131", "url": "https://gl.wikipedia.org/wiki?curid=511290", "title": "Salustiano Ol\u00f3zaga", "text": ""}
{"id": "511293", "revid": "98629", "url": "https://gl.wikipedia.org/wiki?curid=511293", "title": "Dardos", "text": "Os dardos son un deporte competitivo que se practica individualmente ou por equipos, e que consiste en lanzar coa man tres dardos alternativamente cada xogador a unha diana ata completaren unha puntuaci\u00f3n determinada ou alcanzar uns sectores determinados unha serie de veces tam\u00e9n determinada, segundo a variante do xogo.\nAdemais dun deporte profesional, os dardos son un xogo de pub tradicional.\nHistoria.\nA primeira vez que se mencionan os dardos nos libros de historia foi en 1314. Entre batallas, os soldados, aburridos, buscaban outras ocupaci\u00f3ns, unha das cales era competir entre eles lanzando paus ou outros materiais punzantes \u00e1s tapas dos bocois de vi\u00f1o. Posteriormente empregaron a secci\u00f3n dun tronco de \u00e1rbore colgado entre unhas p\u00f3las. Os mesmos c\u00edrculos conc\u00e9ntricos da madeira serv\u00edan definir as diferentes puntuaci\u00f3ns. Durante moito tempo foi considerado un deporte practicado polos militares. Era moi apreciado porque manti\u00f1a a punter\u00eda dos soldados, adestrando o lanzamento de armas lixeiras contra o inimigo.\nOs primeiros dardos fabricados especificamente para o xogo fabric\u00e1banse en madeira s\u00f3lida, rodeada cunha tira de chumbo e con plumas de pavo. Estes dardos produc\u00edanse principalmente en Francia.\nA puntuaci\u00f3n est\u00e1ndar da diana atrib\u00faese a un carpinteiro de Lancashire chamado Brian Gamlin, que a desenvolveu en 1896 para penalizar a inexactitude, a\u00ednda que a historia \u00e9 discutida."}
{"id": "511295", "revid": "54334", "url": "https://gl.wikipedia.org/wiki?curid=511295", "title": "Museo das Finanzas dos Estados Unidos", "text": "O Museo das Finanzas dos Estados Unidos (en ingl\u00e9s: \"Museum of American Finance\") \u00e9 o \u00fanico museo independente dos Estados Unidos dedicado \u00e1 preservaci\u00f3n, a exposici\u00f3n e a educaci\u00f3n acerca das finanzas estadounidenses e a historia financeira. Est\u00e1 situado no distrito financeiro de Manhattan, na cidade de Nova York, e \u00e9 unha das instituci\u00f3ns asociadas ao Instituto Smithsoniano.\nHistoria.\nEn 1987, John E. Herzog, naquel momento director executivo de \"Herzog Heine Geduld, Inc.\", tomou a iniciativa de fundar o museo en resposta \u00e1 ca\u00edda do mercado de valores ocorrida aquel ano e proporcionoulle a maior parte do impulso intelectual ao proxecto; posteriormente foi nomeado presidente e administrador em\u00e9rito. \nA constituci\u00f3n formal do museo produciuse en 1988, inicialmente coa denominaci\u00f3n de Museo da Historia Financeira dos Estados Unidos (\"Museum of American Financial History\"), e en 2005 actualizou o seu nome a Museo das Finanzas dos Estados Unidos (\"Museum of American Finance\"). Ata decembro de 2006 estaba situado no n\u00famero 26 de Broadway e o 11 de xaneiro de 2008 o museo abriu unha nova sede no n\u00famero 48 de Wall Street, na antiga sede do \"Bank of New York\". En 2018, as instalaci\u00f3ns sufriron unha inundaci\u00f3n e en 2020 contin\u00faase na procura dunha sede definitiva.\nO seu presidente \u00e9 David J. Cowen.\nEducaci\u00f3n financeira.\nEn 2010, o museo inaugurou o seu Centro para a Educaci\u00f3n Financeira, que ofrece programas de ensino para estudantes desde a idade de educaci\u00f3n infantil ata cursos de posgrao. En 2011 creouse a Academia do Museo das Finanzas (\"Museum Finance Academy\" \u2013MFA\u2013), baseada nun programa de oito semanas como complemento da actividade escolar para estudantes de ensino secundario e tam\u00e9n para persoas adultas. Entre 2011 e 2013, o museo asociouse coa organizaci\u00f3n non gobernamental \"Junior Achievement\" para ofrecer o programa infantil \"Finance Park\".\nColecci\u00f3ns e exposici\u00f3ns.\nComo parte da s\u00faa misi\u00f3n de documentar a historia financeira dos EEUU, o museo compila activamente documentos e obxectos relacionados cos mercados financeiros, co di\u00f1eiro e coa banca. A s\u00faa colecci\u00f3n abrangue m\u00e1is de 10.000 acci\u00f3ns, bonos, gravados, fotograf\u00edas, moedas, billetes de banco, cheques e libros.\nAs exposici\u00f3ns permanentes c\u00e9ntranse nos mercados financeiros, no di\u00f1eiro, na banca e no esp\u00edrito empresarial, e na figura de Alexander Hamilton (1755-1804), un dos pais fundadores dos EEUU. Entre as exposici\u00f3ns temporais m\u00e1is recentes p\u00f3dense salientar \"Alexander Hamilton: Lineage and Legacy\" (abril a decembro de 2011); \"America In Circulation:\" \"A History of US Currency Featuring the Collection of Mark R. Shenkman\" (abril de 2015 - xaneiro de 2018); \"For the love of money: blacks on US currency\" (abril de 2017 - xaneiro de 2018) ou \"Pandemics and Epidemics: Financial and Economic Effects\" (primavera de 2020).\nA exposici\u00f3n \"Alexander Hamilton: Indispensable Founder and Visionary\" foi inaugurada en outubro de 2014 na sala Hamilton do museo polo exsecretario do Tesouro, Timothy Geithner. Os comisarios da exposici\u00f3n foron John Herzog, un dos fundadores do Museo das Finanzas dos EEUU, e Mariana Oller, presidenta da \"Alexander Hamilton Awareness Society\".Con esta exposici\u00f3n conmemorouse o 225 aniversario do nomeamento de Alexander Hamilton como primeiro secretario do Tesouro.\nAs colecci\u00f3ns non se viron danadas pola inundaci\u00f3n que obrigou a pechar o museo en Wall Street en 2018.\nProgramas e eventos.\nNas series de conferencias e nos simposios sobre historia financeira organizados polo museo participan oradores prominentes do \u00e1mbito financeiro. Entre eles p\u00f3dense destacar figuras como John Bogle, Sallie Krawcheck, David Walker, Abby Joseph Cohen, Henry Kaufman, Niall Ferguson ou Neil Barofsky.\nOutras das actividades peri\u00f3dicas habituais son as denominadas \"Lunch and Learn Series\", consistentes en xantares nos que se fan presentaci\u00f3ns, charlas, proxecci\u00f3ns de pel\u00edculas e outros actos.\nDesde 2012, o \"Museum of American Finance\" mant\u00e9n un convenio coa \"Alexander Hamilton Awareness Society\" para a celebraci\u00f3n de varios eventos anuais, en xullo e en xaneiro, denominados \"CelebrateHAMILTON\" e \"Happy Birthday Hamilton!\", para lembrar a a figura de Alexander Hamilton. \nPremio Whitehead.\nA gala anual do museo rende homenaxe a unha persoa a t\u00edtulo individual co Premio Whitehead ao \"servizo p\u00fablico distinguido e ao liderado financeiro\", que leva o nome do subsecretario de Estado e presidente de Goldman Sachs, John C. Whitehead. Entre os galardoados destacan Paul Volcker, Pete Peterson, William Donaldson, Felix Rohatyn e William Harrison, Jr.\nPublicaci\u00f3ns.\nO museo tam\u00e9n publica trimestralmente a revista \"Financial History\", distribu\u00edda por todo o territorio dos EEUU e outros 20 pa\u00edses. Nela publ\u00edcanse artigos acerca de acontecementos e personaxes de relevancia hist\u00f3rica e sobre outros temas relacionados co mundo das finanzas. \nAdemais, tam\u00e9n publica libros e cat\u00e1logos das exposici\u00f3ns temporais que organiza."}
{"id": "511296", "revid": "65337", "url": "https://gl.wikipedia.org/wiki?curid=511296", "title": "Museo das Finanzas dos EEUU", "text": ""}
{"id": "511297", "revid": "65337", "url": "https://gl.wikipedia.org/wiki?curid=511297", "title": "Museo Financeiro dos Estados Unidos", "text": ""}
{"id": "511298", "revid": "65337", "url": "https://gl.wikipedia.org/wiki?curid=511298", "title": "Museo Financeiro dos EEUU", "text": ""}
{"id": "511299", "revid": "65337", "url": "https://gl.wikipedia.org/wiki?curid=511299", "title": "Museo de Finanzas dos Estados Unidos", "text": ""}
{"id": "511300", "revid": "65337", "url": "https://gl.wikipedia.org/wiki?curid=511300", "title": "Museo de Finanzas dos EEUU", "text": ""}
{"id": "511301", "revid": "65337", "url": "https://gl.wikipedia.org/wiki?curid=511301", "title": "Museum of American Finance", "text": ""}
{"id": "511302", "revid": "88215", "url": "https://gl.wikipedia.org/wiki?curid=511302", "title": "Nacho Gonz\u00e1lez", "text": "Juan Ignacio Gonz\u00e1lez Brazeiro, co\u00f1ecido como Nacho Gonz\u00e1lez, nado en Paysand\u00fa o 5 de novembro de 1993, \u00e9 un futbolista uruguaio, que xoga de centrocampista.\nTraxectoria.\nDanubio FC.\nFormouse na canteira do Danubio FC, co que debutou en Primeira Divisi\u00f3n o 10 de novembro de 2012 ante Central Espa\u00f1ol. En maio de 2013 marcou o seu primeiro gol no empate 1-1 fronte a River Plate. Permaneceu no club uruguaio durante un total de sete tempadas, marcando 15 goles en 173 partidos e ga\u00f1ando o t\u00edtulo de liga na tempada 2013-14. \nDefensa y Justicia.\nEn xaneiro de 2019 asinou polo Defensa y Justicia da Primeira Divisi\u00f3n arxentina. Al\u00ed sufriu unha rotura de ligamentos que o mantivo afastado dos terreos de xogo. \nSan Mart\u00edn de Tucum\u00e1n.\nEn agosto deixou o equipo para fichar polo San Mart\u00edn de Tucum\u00e1n, da Primeira B Nacional, a segunda divisi\u00f3n arxentina. Debutou nun empate a dous goles contra o Chacarita Juniors o 18 de setembro de 2019, e disputou un total de seis partidos co club de Tucum\u00e1n.\nPlaza Colonia.\nEn agosto de 2020 volveu ao f\u00fatbol uruguaio recalando no Plaza Colonia. Xogou sete partidos na Primeira Divisi\u00f3n durante o mes seguinte, antes de marchar para Galicia para fichar polo Deportivo da Coru\u00f1a.\nDeportivo da Coru\u00f1a.\nDebutou co Deportivo en Segunda Divisi\u00f3n B na primeira xornada da tempada 2020/21, no partido fronte ao Salamanca. Comezou como titular con Fernando V\u00e1zquez no banco, pero desapareceu das ali\u00f1aci\u00f3ns tras a chegada de Rub\u00e9n de la Barrera. Disputou un total de 12 encontros co Deportivo, e en xu\u00f1o o club prescindiu dos seus servizos, acoll\u00e9ndose a unha das cl\u00e1usulas contidas no seu contrato.\nApollon Larissa.\nO 13 de xullo de 2021 foi anunciado como novo xogador do Apollon Larissa, da Segunda divisi\u00f3n de Grecia, onde asinou un contrato por d\u00faas tempadas. Con todo, acabou deixando o club antes de debutar e tras uns meses sen equipo, asinou en 2022 co Central Espa\u00f1ol, regresando as\u00ed ao f\u00fatbol uruguaio.\nCentral Espa\u00f1ol.\nCo equipo de Montevideo disputou un total de 14 partidos, anotando dous goles.\nSelecci\u00f3n nacional.\nEn 2015 foi convocado pola selecci\u00f3n sub-22 do Uruguai para os Xogos Panamericanos de Toronto. Participou nos cinco partidos do torneo, no que o seu pa\u00eds se proclamou campi\u00f3n ao derrotar na final a M\u00e9xico. "}
{"id": "511303", "revid": "89787", "url": "https://gl.wikipedia.org/wiki?curid=511303", "title": "Museo Monetario do Banco da Reserva da India", "text": "O Museo Monetario do Banco da Reserva da India (en ingl\u00e9s: \"Reserve Bank of India Monetary Museum\"; en hindi: \u092d\u093e\u0930\u0924\u0940\u092f \u0930\u093f\u091c\u0930\u094d\u0935 \u092c\u0948\u0902\u0915 \u092e\u094c\u0926\u094d\u0930\u093f\u0915 \u0938\u0902\u0917\u094d\u0930\u0939\u093e\u0932\u092f) \u00e9 un museo situado en Fort, o distrito financeiro de Bombai, especializado na historia do di\u00f1eiro e da moeda na India.\nHistoria.\nO Museo Monetario do RBI fundouse en 2004 como parte do programa educativo do banco central e entidade emisora do pa\u00eds, o Banco de Reserva da India, e foi inaugurado por A. P. J. Abdul Kalam, daquela presidente da India. Tr\u00e1tase do \u00fanico museo do pa\u00eds centrado na numism\u00e1tica e na historia econ\u00f3mica.\nA colecci\u00f3n.\nOs fondos do museo abranguen mostras da evoluci\u00f3n dos medios de pagamento na India, desde o antigo sistema do troco ata as actuais transacci\u00f3ns electr\u00f3nicas.\nA colecci\u00f3n pres\u00e9ntase dividida en seis secci\u00f3ns e componse de arredor de 1.500 obxectos, entre os que destacan moedas datadas no s\u00e9culo VI a. de C. e do Val do Indo, moedas do Imperio Cuxano, exemplares do Imperio Gupta e do per\u00edodo do Raj Brit\u00e1nico, as\u00ed como papel moeda de diversos lugares da India, da China e do Sueste Asi\u00e1tico, instrumentos financeiros e outros obxectos af\u00edns.\nNa s\u00faa primeira secci\u00f3n, denominada \"Ideas, conceptos e curiosidades\", am\u00f3sase un orixinal conxunto de 49 moedas de formas e tama\u00f1os moi diversos utilizadas entre os s\u00e9culos IV e XX en diversos lugares do mundo, como \u00e9 o caso das barras dobradas indias, as moedas-coitelo da China, as moedas-pulseira de \u00c1frica Occidental ou as moedas-bala de Tailandia."}
{"id": "511305", "revid": "785", "url": "https://gl.wikipedia.org/wiki?curid=511305", "title": "Estatuto de autonom\u00eda de Galiza", "text": ""}
{"id": "511307", "revid": "1131", "url": "https://gl.wikipedia.org/wiki?curid=511307", "title": "Robert Kajanus", "text": "Robert Kajanus, nado o 2 de decembro de 1856 en Helsinqui e finado na mesma cidade o 6 de xullo de 1933, foi un compositor e director de orquestra finland\u00e9s.\nA s\u00faa obra est\u00e1 influenciada polo romanticismo alem\u00e1n e a m\u00fasica folcl\u00f3rica finlandesa.\nKajanus formouse en Helsinqui, Leipzig e Par\u00eds."}
{"id": "511309", "revid": "23204", "url": "https://gl.wikipedia.org/wiki?curid=511309", "title": "Austria nos Xogos Ol\u00edmpicos", "text": "Austria competiu por vez primeira nos Xogos Ol\u00edmpicos en 1896, e dende ent\u00f3n competiu en cada unha das edici\u00f3ns dos Xogos de Ver\u00e1n e de Inverno, ag\u00e1s en 1920, xa que exclu\u00eddo foi pola s\u00faa implicaci\u00f3n cos Potencias Centrais na primeira guerra mundial.\nOs atletas austr\u00edacos ga\u00f1aron un total de 94 medallas nos Xogos de Ver\u00e1n e outras 232 nos Xogos de Inverno. Austria ga\u00f1ou m\u00e1is medallas en esqu\u00ed alpino ca ningunha outra naci\u00f3n do mundo.\nO Comit\u00e9 Ol\u00edmpico Nacional de Austria foi creado en 1908 e reco\u00f1ecido en 1912."}
{"id": "511310", "revid": "98629", "url": "https://gl.wikipedia.org/wiki?curid=511310", "title": "Hatra", "text": "Hatra foi unha antiga cidade da Alta Mesopotamia situada na actual Gobernaci\u00f3n de N\u00ednive oriental, no norte do actual Iraq. A cidade at\u00f3pase a 290 km. ao noroeste de Bagdad e a 110 km. ao suroeste de Mosul.\nHatra era un caravasar fortemente fortificado e capital do pequeno reino \u00c1rabe de Hatra, situado entre os imperios romano e parto/persa. Hatra floreceu no s\u00e9culo II, e destru\u00edrona e abandonarona no s\u00e9culo III. As s\u00faas impresionantes ru\u00ednas foron descubertas no s\u00e9culo XIX.\nNome.\nHatra co\u00f1\u00e9cese como () en \u00e1rabe. Rex\u00edstrase como \"\u1e25\u1e6dr\u02be\" \ud802\udce7\ud802\udce8\ud802\udce0 (\"\u1e24a\u1e6dr\u0101\") nas inscrici\u00f3ns do Arameo de Hatra, probablemente significando \"recinto, sebe, cerca\". En sir\u00edaco, adoita rexistrarse na forma plural \"\u1e24a\u1e6dr\u0113\". Nas obras romanas, rex\u00edstrase en grego como \"\u00c1tra\" e en lat\u00edn como ' e '.\nA cidade cham\u00e1base oficialmente \"Beit \u02beEl\u0101h\u0101\u02be\" \ud802\udce1\ud802\udce9\ud802\udcf5 \ud802\udce0\ud802\udceb\ud802\udce4\ud802\udce0 \"Casa de Deus\", nas inscrici\u00f3ns en arameo de Hatra e unha vez rexistrada como \"Recinto de Shamash\" (\" \u1e25tr\u02be d-\u0161m\u0161\" \ud802\udce7\ud802\udce8\ud802\udce3\ud802\udce0 \ud802\udce3\ud802\udcf4\ud802\udcec\ud802\udcf4) nunha moeda.\nHistoria.\nAlg\u00fans cren que Hatra puido ser constru\u00edda polos asirios ou posiblemente no s\u00e9culo III ou II a.C. baixo a influencia do Imperio Sel\u00e9ucida, pero non hai informaci\u00f3n fiable sobre a cidade antes do per\u00edodo Parto. Hatra floreceu baixo os Partos, durante os s\u00e9culos I e II d.C., como centro relixioso e comercial. M\u00e1is tarde, a cidade converteuse na capital posiblemente do primeiro Reino \u00e1rabe da cadea de cidades \u00e1rabes que vai de Hatra, no nordeste, a trav\u00e9s de Palmira, Baalbek e Petra, no suroeste. A rexi\u00f3n controlada desde Hatra era o Reino de Hatra, un reino barreira semi-aut\u00f3nomo nos l\u00edmites occidentais do Imperio Parto, gobernado por pr\u00edncipes \u00e1rabes.\nHatra converteuse nunha importante cidade fortificada fronteiriza e desempe\u00f1ou un papel importante na Segunda Guerra Parta, soportando repetidos ataques do Imperio romano. Durante o s\u00e9culo II d.C. a cidade rexeitou os asedios tanto por Traxano (116/117) como por Septimio Severo (198/199). As forzas de Hatra derrotaron ao ascendente imperio persa sas\u00e1nida no 238 na batalla de Shahrazoor, pero caeron pouco despois no 241 ao ex\u00e9rcito sas\u00e1nida do rei Shapur I e foi destru\u00eddo. As historias tradicionais da ca\u00edda de Hatra falan de al-Nadirah, filla do rei de Araba, que traizoou a cidade e a puxo en mans de Shapur cando se namorou del. A historia fala de como Shapur matou o rei e casou con Al-Nadirah, pero matouna m\u00e1is tarde logo de decatarse da s\u00faa ingratitude cara ao seu pai. \nHatra era o exemplo mellor conservado e informativo dunha cidade Parta. O seu plano era circular, e estaba rodeada por muros interiores e exteriores de case 2 km. de di\u00e1metro e apoiado por m\u00e1is de 160 torres. Un t\u00e9menos (\u03c4\u03ad\u03bc\u03b5\u03bd\u03bf\u03c2) rodeaba os principais edificios sagrados do centro da cidade. Os templos cubr\u00edan unhas 1,2 hect\u00e1reas e estaban dominados polo Gran Templo, unha enorme estrutura con b\u00f3vedas e columnas que outrora ascend\u00edan a 30 metros. A cidade era famosa pola s\u00faa fusi\u00f3n dos pante\u00f3ns gregos, mesopot\u00e1micos, cananeos, arameos e \u00e1rabes, co\u00f1ecido en arameo como \"\" (\"Casa de Deus\"). A cidade ti\u00f1a templos para Nergal (Asirio - Babil\u00f3nico e Acadio), Hermes (Grego), Atargatis (Sirio-arameo), Al-lat, Shamiyyah (\u00e1rabe) e Shamash (o mesopot\u00e1mico deus do sol). Outras divindades mencionadas nas inscrici\u00f3ns arameas de Hatra foron as arameas Ba'al Shamayn, e a deidade feminina co\u00f1ecida como Assurbel, que quizais foi a asimilaci\u00f3n das d\u00faas deidades o deus asirio Assur e o babil\u00f3nico Bel, a pesar de ser individualmente masculinos.\nLista de gobernantes.\nNas inscrici\u00f3ns atopadas en Hatra, c\u00edtanse varios gobernantes. Outros gobernantes son mencionados esporadicamente por autores cl\u00e1sicos. Aparecen con dous t\u00edtulos. Os gobernantes anteriores cham\u00e1rnse mrj\u02be\" (\"m\u0101ry\u0101\", \"se\u00f1or\"), e os posteriores mlk\u02be\" (' malk\u0101\", \"rei\"). \nArte de Hatra.\nSegundo John M. Rosenfield, as estatuas de Hatra pertencen \u00e1 esfera cultural parta, con numerosas semellanzas en canto a vestimenta, elementos decorativos ou posturas, que tenden a ser macizas e frontais, cos p\u00e9s, a mi\u00fado, abertos. A propia arquitectura de Hatra \u00e9 xeralmente vista como un exemplo de arquitectura parta. Tam\u00e9n se poden ver similitudes coa Arte dos cuxanos, debido a intercambios culturais directos entre a \u00e1rea de Mesopotamia e o Imperio Cuxno naquel momento, ou dun fondo art\u00edstico parto com\u00fan que leva a tipos de representaci\u00f3n similares.\nHatra moderna.\nHatra usouse como escenario para a escena inicial na pel\u00edcula de 1973 \"O exorcista\", e desde 1985 \u00e9 Patrimonio da Humanidade da UNESCO. \nSaddam Hussein viu que a historia mesopot\u00e1mica do sitio reflect\u00eda a gloria en si mesmo, e tratou de restauralo, as\u00ed como outros en N\u00ednive, Nimrud, Assur e Babilonia, como s\u00edmbolo do logro \u00e1rabe, gastando m\u00e1is de 80 mill\u00f3ns de d\u00f3lares na primeira fase da restauraci\u00f3n de Babilonia. Saddam Hussein esixiu que os novos ladrillos na restauraci\u00f3n usasen o seu nome (a imitaci\u00f3n de Nabucodonosor) e que partes dun templo restaurado de Hatra tivesen o nome de Sadam. \nWalter Andrae, do equipo alem\u00e1n de escavaci\u00f3ns que traballou en Assur, de 1906 a 1911, realizou o primeiro levantamento do xacemento. Pero os arque\u00f3logos iraqu\u00eds realizaron escavaci\u00f3ns sistem\u00e1ticas a partir de 1951. A partir dos anos oitenta, a Expedici\u00f3n Arqueol\u00f3xica Italiana, dirixida por R. Ricciardi Venco (Universidade de Tur\u00edn), fixo grandes descubrimentos en Hatra. As escavaci\u00f3ns centr\u00e1ronse nunha importante casa (\"Edificio A\" ), situado preto do T\u00e9menos e en sondaxes profundas na zona central do T\u00e9menos. Agora a Expedici\u00f3n est\u00e1 activa en diferentes proxectos relativos \u00e1 preservaci\u00f3n e desenvolvemento do xacemento arqueol\u00f3xico. En 1990, unha expedici\u00f3n polaca do Centro polaco de arqueolox\u00eda mediterr\u00e1nea, Universidade de Varsovia gravou e estudou os muros de defensa da cidade. O equipo foi dirixido por Micha\u0142 Gawlikowski (PCMA UW). \nEn 2004, \"The Daily Telegraph\" afirmaba \"As columnas e as estatuas finamente conservadas de Hatra conv\u00e9rteno nun dos sitios arqueol\u00f3xicos m\u00e1is impresionantes de Iraq\" \nDestruci\u00f3n polo Estado Isl\u00e1mico (EI).\nAs acci\u00f3ns do Estado Isl\u00e1mico de Iraq e Levante, que ocuparon a zona a mediados de 2014, foron unha ameaza importante para Hatra. A principios de 2015 anunciaron a s\u00faa intenci\u00f3n de destru\u00edr moitos artefactos, alegando que tales \"imaxes gravadas\" non eran isl\u00e1micas, fomentaban o shirk (polite\u00edsmo), e non se pod\u00eda permitir a s\u00faa existencia, a pesar da preservaci\u00f3n do sitio durante 1.400 anos por varios r\u00e9ximes isl\u00e1micos. Os militantes do EI compromet\u00e9ronse a destru\u00edr os artefactos restantes. Pouco despois, lanzaron un v\u00eddeo que mostraba a destruci\u00f3n dalg\u00fans artefactos de Hatra. Despois da demolici\u00f3n de Nimrud o 5 de marzo de 2015, \"Hatra por suposto ser\u00e1 a seguinte\", dixo Abdulamir Hamdani, un arque\u00f3logo iraqu\u00ed da Stony Brook University. O 7 de marzo fontes oficiais kurdas e iraqu\u00eds informaron que o EI comezara a demolici\u00f3n das ru\u00ednas de Hatra. Un v\u00eddeo publicado por ISIL durante mes seguinte amosou a destruci\u00f3n dos monumentos. \nA UNESCO e ISESCO emitiron unha declaraci\u00f3n conxunta dicindo: \"Con este \u00faltimo acto de barbarie contra Hatra, (o grupo EI) amosa o desprezo polo que garda a historia e o patrimonio dos \u00e1rabes\". \nO goberno pro-iraqu\u00ed Forzas de mobilizaci\u00f3n populares capturou a cidade o 26 de abril de 2017. Unha portavoz das milicias afirmou que o EI destru\u00edu as esculturas e as imaxes gravadas do sitio, pero os seus muros e torres segu\u00edan en p\u00e9 a\u00ednda que conti\u00f1an furados e rabu\u00f1adas recibidos das balas do EI. As unidades das FPM tam\u00e9n declararon que o grupo minara as portas orientais do sitio, evitando as\u00ed temporalmente calquera avaliaci\u00f3n de danos por parte dos arque\u00f3logos. Informouse o 1 de maio de que o sitio sufrira menos danos do que se tem\u00eda anteriormente. Un xornalista de EFE informara anteriormente de atopar moitas estatuas destru\u00eddas, edificios queimados e signos de saqueo. Layla Salih, xefe de antig\u00fcidades da gobernaci\u00f3n de N\u00ednive, afirmou que a maior\u00eda dos edificios estaban intactos e que a destruci\u00f3n non se comparaba coa doutros xacementos arqueol\u00f3xicos de Iraq. Un comandante das PMF tam\u00e9n afirmou que o dano foi relativamente leve.\nClima.\nHatra ten un clima semi\u00e1rido quente (Clasificaci\u00f3n clim\u00e1tica de K\u00f6ppen \"BSh\"). Amaior\u00eda da chuvia cae no inverno. Atemperatura media anual en Hatra \u00e9 de . Arredor de de precipitaci\u00f3n caen anualmente. falls annually."}
{"id": "511316", "revid": "1131", "url": "https://gl.wikipedia.org/wiki?curid=511316", "title": "Folklore Gallego", "text": ""}
{"id": "511318", "revid": "1131", "url": "https://gl.wikipedia.org/wiki?curid=511318", "title": "Jos\u00e9 Caama\u00f1o", "text": "O nome Jos\u00e9 Caama\u00f1o pode referirse a:"}
{"id": "511321", "revid": "5863", "url": "https://gl.wikipedia.org/wiki?curid=511321", "title": "Francisco Xavier Fern\u00e1ndez Villaverde", "text": ""}
{"id": "511322", "revid": "5863", "url": "https://gl.wikipedia.org/wiki?curid=511322", "title": "Xavier Fern\u00e1ndez Villaverde", "text": ""}
{"id": "511323", "revid": "98629", "url": "https://gl.wikipedia.org/wiki?curid=511323", "title": "Rolls-Royce Trent 7000", "text": "O Rolls-Royce Trent 7000 \u00e9 un motor turboventilador de alta derivaci\u00f3n fabricado por Rolls-Royce. Tr\u00e1tase dunha variante da familia Trent que equipa exclusivamente ao Airbus A330neo. O motor anunciouse o 14 de xullo de 2014 e o seu primeiro encendido realizouse o 27 de novembro de 2015. O seu primeiro voo foi o 19 de outubro de 2017 a bordo do A330neo. A s\u00faa primeira entrega foi o 26 de novembro e aprobouse para ETOPS 330 o 20 de decembro. Comparado co Trent 700 do A330, o 7000 dobra o cociente de derivaci\u00f3n ata 10:1 e \u00e9 a metade de ruidoso. O cociente de presi\u00f3n aumenta ata 50:1, e ten un ventilador de 280 cm e un sistema de purgado de aire. O consumo de combustible tam\u00e9n mellora nun 11%. \nDesenvolvemento.\nO Trent 7000 anunciouse no Farnborough Airshow o d\u00eda 14 de xullo de 2014 como o motor exclusivo do Airbus A330neo, sucedendo ao Trent 700 usado no Airbus A330. Encendeuse por vez primeira o 27 de novembro de 2015 nun banco de probas en Derby. A\u00ednda que os dous primeiros motores de proba fabric\u00e1ronse en Derby, o resto dos Trent 7000 montanse nas instalaci\u00f3ns de Rolls-Royce en Singapur.\nEn 2015 Rolls-Royce tivo problemas no desenvolvemento do Trent 1000 TEN, e tivo que destinar m\u00e1is recursos para cumprir cos prazos para o voo de estrea do Boeing 787-10 en marzo de 2017, atrasando as\u00ed o Trent 7000. O primeiro par de motores envi\u00e1ronse a Airbus en xu\u00f1o de 2017 e realizou o seu primeiro voo a bordo dun A330neo o 19 de outubro dese ano, xusto despois de rematar as probas en terra.\nAo estar baseado no Trent 1000 pod\u00eda compartir os seus problemas de durabilidade e disuadir as\u00ed a compradores potenciais, polo que as correcci\u00f3ns deber\u00edan estar dispo\u00f1ibles seis meses despois da intruduci\u00f3n do avi\u00f3n no ver\u00e1n de 2018. O CEO Rolls-Royce Warren East dixo que o 7000 non se ver\u00eda afectado polos problemas do Trent 1000.\nO motor obtivo a s\u00faa certificaci\u00f3n de tipo por parte da EASA o 20 de xullo de 2018 como unha variante do Trent 1000, a\u00ednda que inicialmente program\u00e1rase para o primeiro cuarto de 2017. Nese momento as probas ETOPS atop\u00e1banse a medio cami\u00f1o dos 3 000 ciclos planeados, coa intenci\u00f3n de ser completadas a principios de agosto. O motor tivo que ser desmontado e examinado para conseguir a s\u00faa certificaci\u00f3n ETOPS a tempo antes da entrada en servizo a finais de ano.\nEn agosto de 2018 a cantidade de produci\u00f3n era un desaf\u00edo para Rolls-Royce e no mes de outubro a compa\u00f1\u00eda agardaba a entrega de 500 grandes motores en 2018 (non principio ti\u00f1a programadas 550 entregas). Rolls confirmou 10 entregas para finais de outubro, por debaixo das 30 necesarias para as entregas de 15 A330neos cara finais de ano. O A330neo-900 recibiu inicialmente unha autorizaci\u00f3ns ETOPS de 180 minutos cunha limitaci\u00f3n de 500 ciclos de motor para a primeira entrega a TAP Portugal o 26 de novembro. A ETOPS completa requir\u00eda un plan de aprobaci\u00f3n da EASA con probas de validaci\u00f3n de 3 000 ciclos ademais de tres desv\u00edos simulados, seguidos polo exame dos motores antes de finais de ano. O motor conseguiu o ETOPS 330 o 20 de decembro.\nEn 2019 Rolls-Royce entregara 106 Trent 7000, en comparaci\u00f3n cos 8 de 2018, que conseguiran un 99,9% de fiabilidade.\nDese\u00f1o.\nA s\u00faa arquitectura procede da \u00faltima versi\u00f3n do Trent 1000, o TEN, usando a experiencia do Trent 700 do A330 e tecnolox\u00eda do Trent XWB. O motor de 300-320 kN dobra o cociente de derivaci\u00f3n e ten a metade de ru\u00eddo emitido en comparaci\u00f3n co Trent 700. O m\u00e1ximo cociente de presi\u00f3n increm\u00e9ntase de 36:1 ata 50:1 from 36:1 e ten un sistema de purgado de aire para contron ambiental e desconxelamento das \u00e1s.\nEn comparaci\u00f3n co Trent 700, introducido en 1995, o Trent 7000 ten un ventilador m\u00e1is grande (de 2,8 m comparados cos 2,5 m do 700), e un eixo do ventilador m\u00e1is pequeno. Este feito dobra o cociente de derivaci\u00f3n de 5 a 10, conseguindo o cociente m\u00e1is grande de todos os motores Trent. O ventilador do Tren 7000 ten 20 \u00e1labes.\nA relaci\u00f3n de presi\u00f3n xeral aumenta grazas \u00e1 tecnolox\u00eda do compresor central do Trent XWB, mellorando a eficiencia t\u00e9rmica. Isto asociase cun aumento de 200 Kelvin en temperaturas internas; \u00fasanse \u00e1labes con recubrimento t\u00e9rmico na turbina de presi\u00f3n en vez de compostos de matriz cer\u00e1mica m\u00e1is caros, que ser\u00e1n usados na pr\u00f3xima xeraci\u00f3n de motores de Rolls-Royce. O ventilador m\u00e1is grande e o maior cociente de derivaci\u00f3n precisan de d\u00faas etapas m\u00e1is na turbina de baixa presi\u00f3n, polo que o motor \u00e9 m\u00e1is pesado. O Trent 7000 pesa 6 445 kg, mentres que o Trent 700 pesa 6 160 kg.\nA pesar do peso adicional e da resistencia extra debido ao seu maior di\u00e1metro, Rolls-Royce di que o consumo de combustible \u00e9 un 11% menor. Ao usar aire purgado en vez da xeraci\u00f3n de enerx\u00eda el\u00e9ctrica (como no Trent 1000 do 787), o acoplamento de accesorios est\u00e1 menos sobrecargado e permite que o compresor de alta presi\u00f3n mante\u00f1a a estabilidade con configuraci\u00f3ns de baixa potencia, mellorando o consumo de combustible a velocidades baixas para operaci\u00f3ns de curto alcance. O motor conta cun control activo do espazo de sa\u00edda da turbina, proporcion\u00e1ndolle o nivel optimo de refrixeraci\u00f3n para as distintas fases do voo.\nNa engalaxe o ventilador move ata 1,3 t de aire por segundo, a velocidade do chorro da tobeira e de case 450 m/s ) e cada p\u00e1 da turbina de alta presi\u00f3n xera ao redor de 800 hp, xirando a 12 500 rpm e acadando as s\u00faas puntas os 540 m/s. Rolls-Royce di que o motor \u00e9 10 dB m\u00e1is silencioso que o Trent 700."}
{"id": "511324", "revid": "98629", "url": "https://gl.wikipedia.org/wiki?curid=511324", "title": "Arques-la-Bataille", "text": "Arques-la-Bataille \u00e9 unha comuna do departamento de Seine-Maritime, na rexi\u00f3n de Normand\u00eda, no noroeste de Francia.\nXeograf\u00eda.\nArques est\u00e1 situada cerca da confluencia dos r\u00edos Eaulne, Verenne e B\u00e9thune, a 6 km ao sueste de Dieppe.\nA unha altitude de entre os 2 e os 129 msnm, o municipio ocupa unha superficie de 14,69 km2.\nSegundo o censo do 1 de xaneiro de 2017, ti\u00f1a unha poboaci\u00f3n de 2 583 habitantes, polo que a s\u00faa densidade de poboaci\u00f3n nese ano era de 180 hab./km2. \nHistoria.\nO centro da vila alberga un castelo que foi constru\u00eddo no s\u00e9culo XI por Guillerme de Talou; o seu sobri\u00f1o, Guillerme o Conquistador, consider\u00e1ndoo como unha ameaza para o seu poder, sitiouno e ocupouno. Tras cambiar de mans con frecuencia, pasou aopoder dos ingleses, que foron expulsados en 1449 tras unha ocupaci\u00f3n de trinta anos. En 1589 o seu can\u00f3n decidiu a batalla de Arques a favor do rei Henrique IV de Francia.\nDesde 1869 o castelo \u00e9 propiedade estatal. A primeira li\u00f1a de fortificaci\u00f3n foi obra de Francisco I; a segunda li\u00f1a e a torre rem\u00f3ntanse ao s\u00e9culo XI. \nA igresxa de Arques, edificio do s\u00e9culo XVI, conserva unha parede de pedra, estatuas, vidreiras e outros restos do Renacemento.\nXusto nas aforas da cidade enc\u00f3ntrase o cemiterio da \"Commonwealth War Graves Commission\" da primeira guerra mundial, dese\u00f1ado por J. R. Truelove, lugar onde repousan os cad\u00e1veres de 377 homes do \"South African Native Labour Corps\"."}
{"id": "511325", "revid": "1131", "url": "https://gl.wikipedia.org/wiki?curid=511325", "title": "Tom\u00e1s Jos\u00e9 Fern\u00e1ndez-Couto Juanas", "text": ""}
{"id": "511330", "revid": "1131", "url": "https://gl.wikipedia.org/wiki?curid=511330", "title": "Parque Audiovisual de Catalu\u00f1a", "text": "O Parque Audiovisual de Catalu\u00f1a (en catal\u00e1n: \"Parc Audiovisual de Catalunya\") \u00e9 un centro de produci\u00f3n adicado \u00e1 creaci\u00f3n audiovisual. Est\u00e1 formado por 4 plat\u00f3s, espazos para a produci\u00f3n de rodaxes de cinema, publicidade e televisi\u00f3n e un cl\u00faster empresarial.\nHistoria.\nO Parque Audiovisual de Catalu\u00f1a foi emprendido polo concello de Terrassa co apoio da Generalitat de Catalu\u00f1a co obxectivo de diversificar e ampliar a capacidade da industria da cidade de Terrassa e dar un maior empurr\u00f3n \u00e1 creaci\u00f3n de contidos audiovisuais as\u00ed como a capacidade tecnol\u00f3xica para a s\u00faa creaci\u00f3n, debido a que tanto o concello de Terrassa como o goberno catal\u00e1n consideran este sector dunha grande importancia estrat\u00e9xica.\nO abandonado Hospital do T\u00f3rax foi escollido como o espazo onde situar as instalaci\u00f3ns do que ser\u00eda o futuro Parque Audiovisual de Catalu\u00f1a.\nFoi no ano 2004 cando a Generalitat de Catalu\u00f1a e o Concello de Terrassa acordaron transformar o recinto do hospital no complexo audiovisual que \u00e9 agora.\nAs obras empezaron en 2005 e paralelamente empez\u00e1banse a rodar con periodicidade anuncios publicitarios, longametraxes e curtametraxes usando os primeiros plat\u00f3s (1 e 2) as\u00ed como tam\u00e9n o edificio antigo como localizaci\u00f3n de rodaxe.\nNaqueles primeiros anos, entre outras, rod\u00e1ronse as seguintes pel\u00edculas:\n\u00c9 a partir de 2007 cando se abren as oficinas estables do Parque Audiovisual, a\u00ednda cos dous plat\u00f3s, e a actividade empeza a crecer mentres contin\u00faan as obras.\nNo ano 2011 xa se dispo\u00f1\u00eda de 4 plat\u00f3s climatizados e insonorizados; un de 1260\u00a0m\u00b2, un de 1200\u00a0m\u00b2, un de 600\u00a0m\u00b2 e outro de 305\u00a0m\u00b2 as\u00ed como todos os espazos necesarios para unha produci\u00f3n: oficinas, salas para os equipos de produci\u00f3n, vestiarios, almac\u00e9ns, taller de arte, lavander\u00eda etc., con m\u00e1is de 600 prazas de aparcadoiro. \u00c9 a partir deste intre que aumenta a produci\u00f3n convert\u00e9ndose nun dos centros de produci\u00f3n m\u00e1is importantes de Catalu\u00f1a e Espa\u00f1a. A creaci\u00f3n do Parque Audiovisual permite ofrecer a produtoras e creadores audiovisuais un amplo espazo con todas as comodidades tanto a nivel t\u00e9cnico como de atenci\u00f3n personalizada.\nParalelamente, nestes anos tam\u00e9n se realizan as obras de construci\u00f3n do Centro de Conservaci\u00f3n e Restauraci\u00f3n da Filmoteca de Catalu\u00f1a, dependendo da Generalitat de Catalu\u00f1a a zona sur do gran complexo que comprende o Parque Audiovisual."}
{"id": "511333", "revid": "88215", "url": "https://gl.wikipedia.org/wiki?curid=511333", "title": "Juan Ignacio Gonz\u00e1lez Brazeiro", "text": ""}
{"id": "511334", "revid": "88215", "url": "https://gl.wikipedia.org/wiki?curid=511334", "title": "Ignacio Gonz\u00e1lez Brazeiro", "text": ""}
{"id": "511339", "revid": "89787", "url": "https://gl.wikipedia.org/wiki?curid=511339", "title": "Lucho Garc\u00eda", "text": "Luis Alberto Garc\u00eda Pacheco, co\u00f1ecido como Lucho Garc\u00eda, nado en Barranquilla o 20 de marzo de 1998, \u00e9 un futbolista colombiano que xoga de porteiro no Atl\u00e9tico Huila, da Categor\u00eda Primera A de Colombia. \nTraxectoria.\nChegou a Espa\u00f1a en 2012, fichado polo Real Madrid para a s\u00faa canteira, pero poucos meses despois deixou o equipo branco debido \u00e1 falta de minutos, e recalou nas categor\u00edas inferiores do Rayo Vallecano. A partir do 2016 foi convocado co primeiro equipo do Rayo en numerosas ocasi\u00f3ns, pero sen chegar a debutar, tendo por diante a porteiros como Paulo Gazzaniga ou Alberto.\nA principios da tempada 2018/19 fichou polo Sevilla Atl\u00e9tico, filial do Sevilla FC. Xogou d\u00faas tempadas no equipo sevillano na Segunda B, disputando 29 partidos e sendo convocado co primeiro partido en catro ocasi\u00f3ns, sen chegar a debutar en partido oficial, a\u00ednda que si o fixo no Trofeo Antonio Puerta.\nEn setembro de 2020, despois de desvincularse co Sevilla, fichou polo Deportivo da Coru\u00f1a, que acababa de descender \u00e1 Segunda B. A\u00ednda que comezou a tempada como suplente de Carlos Abad, acabou por facerse coa titularidade na porter\u00eda galega, disputando os \u00faltimos dez partidos de liga, nos que encaixou s\u00f3 tres goles.\nO 1 de xullo de 2021 anunciouse o seu traspaso \u00e1 Ponferradina. Debutou na categor\u00eda de prata na cuarta xornada, diante do Tenerife no Heliodoro Rodr\u00edguez Lop\u00e9z, pero non tivo continuidade na porter\u00eda do equipo adestrado por Bolo, que preferiu ao iraniano Amir Abedzadeh, polo que disputou s\u00f3 seis encontros en toda a campa\u00f1a.\nEn xullo de 2022 fichou polo Rayo Majadahonda, da Primeira Divisi\u00f3n RFEF, onde foi titular en 34 dos 38 partidos de liga. A continuaci\u00f3n regresou ao seu pa\u00eds natal para xogar no Atl\u00e9tico Huila, da Categor\u00eda Primera A.\nSelecci\u00f3n nacional.\nFoi internacional coas categor\u00edas sub-15, sub-17 e sub-20 de Colombia. Foi convocado pola selecci\u00f3n sub-20 de Colombia para disputar o Campionato Suramericano sub-20 de 2017 celebrado en Ecuador."}
{"id": "511340", "revid": "23204", "url": "https://gl.wikipedia.org/wiki?curid=511340", "title": "Polonia nos Xogos Ol\u00edmpicos", "text": "Polonia participou por vez primeira nos Xogos Ol\u00edmpicos en 1924, e dende ent\u00f3n competiu en cada edici\u00f3n dos Xogos de Ver\u00e1n e de Inverno, ag\u00e1s en 1984, cando formou parte do boicot liderado pola Uni\u00f3n Sovi\u00e9tica.\nOs deportistas polacos ga\u00f1aron un total de 320 medallas: 79 de ouro, 96 de prata e 145 de bronce. Polonia \u00e9 o terceiro pa\u00eds m\u00e1is exitoso (ap\u00f3s Hungr\u00eda e Roman\u00eda) que nunca foi sede dos Xogos Ol\u00edmpicos.\nO Comit\u00e9 Ol\u00edmpico Polaco foi creado en 1918 e reco\u00f1ecido en 1919."}
{"id": "511342", "revid": "89787", "url": "https://gl.wikipedia.org/wiki?curid=511342", "title": "Ruth Prawer Jhabvala", "text": "Ruth Prawer Jhabvala, nada en Colonia o 7 de maio de 1927 e finada en Nova York o 3 de abril de 2013, foi unha escritora e guionista brit\u00e1nica-alem\u00e1 e estadounidense. \u00c9 talvez m\u00e1is co\u00f1ecida pola s\u00faa longa colaboraci\u00f3n coa Merchant Ivory Productions, formada polo cineasta James Ivory e o produtor Ismail Merchant.\nMoitas das s\u00faas novelas est\u00e1n ambientados na India, como \"Heat and Dust\", premiada co Booker Prize en 1975. \u00c9 a \u00fanica persoa que ga\u00f1ou tanto este premio como un \u00d3scar.\nTraxectoria.\nJhabvala naceu en Alema\u00f1a ori\u00fanda dunha familia de xudeus polacos e emigrou a Inglaterra coa s\u00faa familia en 1939. \nTras co\u00f1ecer o arquitecto Cyrus Jhabvala in England, casou con el e foi marchou para a India en 1951. A parella viviu en Delhi e tivo tres fillas, Ava, Firoza e Renana. Jhabvala comezou ent\u00f3n a elaborar as s\u00faas experiencias na India e escribiu novelas e contos sobre temas indios.\nEn 1963, Jhabvala recibiu a encarga de James Ivory e Ismail Merchant para que escribise o gui\u00f3n para o seu primeiro filme, \"The Householder\", baseado na s\u00faa novela de 1960. M\u00e1is adiante, Merchant dixo que durante o seu primeiro encontro, Jhabvala, tratando de evitalos, finxiu ser a asistenta da casa cando a visitaron. O filme, estreado por Merchant Ivory Productions en 1963 e protagonizado por Shashi Kapoor e Leela Naidu, recibiu eloxios da cr\u00edtica e marcou o comezo dunha colaboraci\u00f3n que deu lugar a m\u00e1is de vinte filmes.\nEn 1975 Jhabvala mudouse a Nova York e dividiu o seu tempo entre a India e os Estados Unidos. En 1986 converteuse en cidad\u00e1 estadounidense."}
{"id": "511343", "revid": "23204", "url": "https://gl.wikipedia.org/wiki?curid=511343", "title": "Canad\u00e1 nos Xogos Ol\u00edmpicos", "text": "O Canad\u00e1 competiu por vez primeira nos Xogos Ol\u00edmpicos en 1900, e dende ent\u00f3n participou en cada edici\u00f3n dos Xogos Ol\u00edmpicos de Inverno e na maior\u00eda das edici\u00f3ns de Ver\u00e1n, perdendo s\u00f3 a edici\u00f3n inaugural de 1896, e a de 1980, cando se uniu ao boicot liderado polos Estados Unidos."}
{"id": "511345", "revid": "47401", "url": "https://gl.wikipedia.org/wiki?curid=511345", "title": "Sarmizegetusa Regia", "text": ""}
{"id": "511347", "revid": "54334", "url": "https://gl.wikipedia.org/wiki?curid=511347", "title": "Ian Wis\u00e9hn", "text": "Kent Ian Bertil Wis\u00e9hn, nado en 1951, \u00e9 un numism\u00e1tico sueco, exdirector do Gabinete Real de Moedas de Estocolmo (\"Kungliga Myntkabinettet\").\nWis\u00e9hn e os roubos no \"Kungliga Myntkabinettet\".\nDurante o per\u00edodo da s\u00faa direcci\u00f3n do Gabinete Real de Moedas, en 2013, produc\u00edronse uns roubos de moedas e medallas por valor de varios mill\u00f3ns de coroas. Nas investigaci\u00f3ns levadas a cabo en 2017, Wis\u00e9hn confesou a s\u00faa participaci\u00f3n nestes feiros, polos que foi procesado e condenado.\nO propio Ian Wis\u00e9hn participou na serie documental dirixida por \u00c5sa Blank titulada \"Guldfeber: st\u00f6lderna p\u00e5 Kungliga Myntkabinettet\" (\"Febre do ouro: os roubos no Gabinete Real de Moedas), da canle SVT en abril de 2020. Nela, admite alg\u00fans dos roubos no Gabinete, a\u00ednda que afirma que na s\u00faa confesi\u00f3n de culpabilidade actuou baixo presi\u00f3n.\nNotas.\n "}
{"id": "511348", "revid": "65337", "url": "https://gl.wikipedia.org/wiki?curid=511348", "title": "Kent Ian Bertil Wis\u00e9hn", "text": ""}
{"id": "511349", "revid": "65337", "url": "https://gl.wikipedia.org/wiki?curid=511349", "title": "I. Wis\u00e9hn", "text": ""}
{"id": "511350", "revid": "65337", "url": "https://gl.wikipedia.org/wiki?curid=511350", "title": "Wis\u00e9hn, Ian", "text": ""}
{"id": "511351", "revid": "65337", "url": "https://gl.wikipedia.org/wiki?curid=511351", "title": "Wis\u00e9hn, I.", "text": ""}
{"id": "511353", "revid": "785", "url": "https://gl.wikipedia.org/wiki?curid=511353", "title": "Grenlandia", "text": ""}
{"id": "511354", "revid": "1131", "url": "https://gl.wikipedia.org/wiki?curid=511354", "title": "Tom\u00e1s G\u00f3mez", "text": "O nome Tom\u00e1s G\u00f3mez pode referirse a:"}
{"id": "511356", "revid": "4817", "url": "https://gl.wikipedia.org/wiki?curid=511356", "title": "Optus", "text": "Optus \u00e9 unha serie de sat\u00e9lites de comunicaci\u00f3ns Australianos.\nCaracter\u00edsticas.\nOs sat\u00e9lites Optus pertencen \u00e1 empresa Optus Communications Pty., Ltd., de Australia, formada a trav\u00e9s da privatizaci\u00f3n da empresa nacional de sat\u00e9lites AUSSAT, que en 1982 seleccionou a Hughes Communications International para desenvolver o primeiro programa de sat\u00e9lites de comunicaci\u00f3ns do pa\u00eds. Os primeiros sat\u00e9lites comezaron a lanzarse en 1985 e a d\u00eda de hoxe os seus sucesores est\u00e1n destinados a dar servizo de comunicaci\u00f3ns, datos e voz ao territorio australiano.\nOptus A1, A2 e A3 (AUSSAT A1, A2 e A3).\nOs primeiros tres sat\u00e9lites Optus lanz\u00e1ronse baixo a denominaci\u00f3n AUSSAT entre 1985 e 1987. Usaban o bus HS-376 e estabiliz\u00e1banse mediante xiro. Ti\u00f1an forma cil\u00edndrica, con 2 metros de di\u00e1metro e 6,9 m de longo, cunha antena cun mecanismo de antirrotaci\u00f3n nunha das bases para poder apuntar continuamente \u00e1 Terra. Levaban 15 transpondedores en banda Ku. A alimentaci\u00f3n el\u00e9ctrica corr\u00eda a cargo de c\u00e9lulas solares recubrindo a superficie do sat\u00e9lite. Optus A1 e A2 foron lanzados polos transbordadores espaciais Discovery e Atlantis respectivamente, o 27 de agosto de 1985 e o 27 de novembro dese mesmo ano, mentres que Optus A3 foi lanzado mediante un Ariane 3 o 16 de setembro de 1987.\nOptus B1, B2 e B3.\nOs tres seguintes sat\u00e9lites Optus eran sat\u00e9lites estabilizados nos tres eixos e usaban o bus HS-601 de Hughes. Foron lanzados entre 1992 e 1994, os tres a bordo de foguetes CZ-2E e con Optus B2 sendo destru\u00eddo durante o lanzamento debido ao colapso da cofia pero cos seus restos chegando a \u00f3rbita. Levaban a bordo 15 transpondedores en banda Ku cada un, un transpondedor en banda L, unha baliza en banda K e un retrorreflector l\u00e1ser. Cada un ti\u00f1a unha masa de 2858 kg con propelente (1659 kg en baleiro).\nOptus C1.\nOptus C1, tam\u00e9n co\u00f1ecido como Optus and Defence C1, foi lanzado para proporcionar servizo de comunicaci\u00f3ns comerciais e militares. Para o servizo comercial, destinado ao seu uso polo Departamento de Defensa de Australia, usa transpondedores en banda Ku, mentres que para o servizo militar usa UHF e as bandas X e Ka. Usa o bus SSL-1300, con dous paneis solares e unha masa de 4725 kg. Foi lanzado o 11 de xu\u00f1o de 2003 mediante un foguete Ariane 5.\nOptus D1, D2 e D3.\nOs sat\u00e9lites Optus da serie D levan a bordo 24 transpondedores en banda Ku con 8 canais de respaldo adicionais. Est\u00e1n baseados no bus Star-2.4 e te\u00f1en unha masa duns 2400 kg, cun par de paneis solares que xeran ata 4 kW de potencia el\u00e9ctrica. Foron lanzados entre 2006 e 2009, todos mediante foguetes Ariane 5.\nOptus 10.\nOptus 10 foi lanzado o 11 de setembro de 2014 a bordo dun Ariane 5. Ten unha masa de 3270 kg usando o bus SSL-1300LL e levando 24 transpondedores en banda Ku."}
{"id": "511357", "revid": "72012", "url": "https://gl.wikipedia.org/wiki?curid=511357", "title": "Aussat A3", "text": ""}
{"id": "511358", "revid": "72012", "url": "https://gl.wikipedia.org/wiki?curid=511358", "title": "Aussat A2", "text": ""}
{"id": "511359", "revid": "72012", "url": "https://gl.wikipedia.org/wiki?curid=511359", "title": "Aussat A1", "text": ""}
{"id": "511360", "revid": "25871", "url": "https://gl.wikipedia.org/wiki?curid=511360", "title": "Hygrophorus latitabundus", "text": "O limago (Hygrophorus latitabundus) \u00e9 unha especie de fungo do x\u00e9nero \"Hygrophorus\". At\u00f3pase polos montes de pi\u00f1eiro europeos, con preferencia por solos calcarios. Abrolla en outono producindo grandes cogomelos comest\u00edbeis con chapeus e p\u00e9s viscosos.\nDescrici\u00f3n.\nOs corpos frut\u00edfero dos limagos son ag\u00e1ricos e anchos. O chapeu \u00e9 convexo e lixeiramente umbonado, de cor acasta\u00f1ada agrisada e oliv\u00e1cea cun centro cun marr\u00f3n m\u00e1is escuro. Est\u00e1 cuberta por unha caracter\u00edstica capa pega\u00f1enta de mucilaxe, especialmente en ambientes h\u00famidos. As marxes enr\u00f3lanse cara a dentro. O di\u00e1metro do sombreiro pode chegar aos 15\u00a0cm, e cando madura, ach\u00e1iase. As lamelas son brancas e grosas, separadas, adnatas e decorrentes debilmente no talo.\nO estipe \u00e9 branco e alto, fusiforme, groso e robusto. Pos\u00fae numerosas especies de escamas brancas e est\u00e1 cuberto cunha capa grosa de mucilaxe. Estas escamas tenden a volverse acasta\u00f1adas e est\u00e9ndense desde a base at\u00e9 unha certa altura, formando unha especie de anel. Por riba, o p\u00e9 \u00e9 branco e t\u00f3rnase visibelmente m\u00e1is fino. O estipe ten uns 15\u00a0cm de alto e 2\u20134\u00a0cm de largo.\nA carne \u00e9 branca e firme, cun ulido f\u00fanxico e gusto agrad\u00e1bel. Unha axuda de identificaci\u00f3n \u00e9 a reacci\u00f3n qu\u00edmica da carne do p\u00e9 cando se lle aplica amon\u00edaco. Nesta especie, a carne t\u00f3rnase laranxa enferruxado, e logo marr\u00f3n, na base, e amarelo ocre na parte superior.\nComestibilidade.\nO limago consid\u00e9rase un bo fungo comest\u00edbel. \u00c9 recollido e comercializado para o consumo en Espa\u00f1a, particularmente na rexi\u00f3n catal\u00e1, onde \u00e9 co\u00f1ecido como \"llenega negra\".\nH\u00e1bitat e distribuci\u00f3n.\n\"Hygrophorus latitabundus\" at\u00f3pase en bosques de con\u00edferas, formando relaci\u00f3ns ectomicorrizais exclusivamente con pi\u00f1eiros (\"Pinus\"). O fungo aflora en outono, mostrando unha preferencia por terras calcarias. Este suceso d\u00e1se pouco, mais \u00e9 abundante al\u00ed onde se d\u00e1.\nA s\u00faa distribuci\u00f3n abrangue Europa do sur e central, comprendendo Austria, Alema\u00f1a, Francia, Italia, Eslovenia e Espa\u00f1a. Tam\u00e9n se d\u00e1 por Macedonia, Grecia e Turqu\u00eda.\nEspecie similar.\nEntre as moitas especies do x\u00e9nero \"Hygrophorus\", hai algunhas que se poden confundir co limago."}
{"id": "511362", "revid": "23204", "url": "https://gl.wikipedia.org/wiki?curid=511362", "title": "Estados Unidos de Am\u00e9rica nos Xogos Ol\u00edmpicos", "text": "Os Estados Unidos de Am\u00e9rica participaron en cada edici\u00f3n dos Xogos Ol\u00edmpicos modernos dende o seu inicio, ag\u00e1s nos Xogos de 1980, durante os cales lideraron un boicot para protestar pola invasi\u00f3n sovi\u00e9tica de Afganist\u00e1n. O Comit\u00e9 Ol\u00edmpico e Paral\u00edmpico dos Estados Unidos (USOPC nas s\u00faas siglas en ingl\u00e9s) \u00e9 o Comit\u00e9 Ol\u00edmpico Nacional do pa\u00eds.\nOs deportistas estadounidenses ga\u00f1aron un total de 2\u00a0656 medallas (1\u00a0070 delas de ouro) nos Xogos Ol\u00edmpicos de Ver\u00e1n e outras 307 (105 delas de ouro) nos Xogos de Inverno, sendo o pa\u00eds que m\u00e1is medallas ga\u00f1ou na historia dos Xogos Ol\u00edmpicos."}
{"id": "511367", "revid": "98629", "url": "https://gl.wikipedia.org/wiki?curid=511367", "title": "Elena Sanz", "text": "Elena Armanda Nicolasa Sanz y Mart\u00ednez de Arizala ou Elena Sanz Mart\u00ednez d'Arrizala, nada en Castell\u00f3 de la Plana o 6 de decembro de 1844\u200b e finada en Par\u00eds o 24 de decembro de 1898\u200b, foi unha cantante l\u00edrica do s\u00e9culo XIX con tesitura de contralto. \nFoi unha das m\u00e1is grandes voces da \u00f3pera de todos os tempos. Foi especialmente valorarada a s\u00faa arte foi nos teatros de Par\u00eds. A s\u00faa gran val\u00eda art\u00edstica ficou eclipsada pola s\u00faa biograf\u00eda. \nCastelar describiuna como \"de labios vermellos, de pel cor morena, a dentadura branca, a cabeleira negra e relucente como de acibeche, o nariz remangado e aberto, o pescozo carnoso e torneado, unha marabilla, a fronte ampla como a dunha divindade exipcia, os ollos negros e insondables cal dous abismos que chaman \u00e1 morte e ao amor\".\nTraxectoria.\nFoi educada coa s\u00faa irm\u00e1 Dolores no Colegio de las Ni\u00f1as de Legan\u00e9s. Na dita instituci\u00f3n entrou \u00e1 idade de dez anos co obxecto de aprender canto, formando parte do coro. \nTivo un primeiro fillo, Jorge, de pai desco\u00f1ecido no ano 1875. Posteriormente, tivo dous fillos var\u00f3ns m\u00e1is, co rei Afonso XII de Espa\u00f1a, Alfonso (1880) e Fernando (1881). Os tres fillos levaron os seus apelidos de solteira, xa que o rei Afonso XII morreu aos 28 anos sen reco\u00f1ecelos. \nNovela.\nEn 2013 o escritor Tom\u00e1s Gismera Velasco (Atienza, 1958) quedou finalista do premio \"Hispania\" de novela hist\u00f3rica, coa obra \"Elena Sanz: Tu ser\u00e1s mi reina\". \nElena Sanza na literatura.\nNo episodio nacional C\u00e1novas de Benito P\u00e9rez Gald\u00f3s n\u00e1rrase a s\u00faa relaci\u00f3n co monarca Afonso XII."}
{"id": "511369", "revid": "865", "url": "https://gl.wikipedia.org/wiki?curid=511369", "title": "A330", "text": ""}
{"id": "511370", "revid": "865", "url": "https://gl.wikipedia.org/wiki?curid=511370", "title": "Boeing 787-10", "text": ""}
{"id": "511371", "revid": "98629", "url": "https://gl.wikipedia.org/wiki?curid=511371", "title": "Ana Justel", "text": "Ana Mar\u00eda Justel Eusebio, nada en Madrid o 27 de decembro de 1967, \u00e9 unha investigadora matem\u00e1tica e doutora en Econom\u00eda. \nEn 2019 recibiu o I Premio Margarita Salgas \u00e1 mellor traxectoria cient\u00edfica.\nTraxectoria profesional.\nTraxectoria acad\u00e9mica.\nLicenciada en Matem\u00e1ticas pola Universidade Complutense de Madrid en 1990, doutorouse en Econom\u00eda na Universidade Carlos III de Madrid en 1995, coa tese de doutoramento: \"\"Algoritmos adaptativos de Gibbs Sampling para la identificaci\u00f3n de heterogeneidade en regresi\u00f3n y series temporales\"\", dirixida polo profesor Daniel Pe\u00f1a. \nIniciou a s\u00faa carreira profesional como Axudante nos Departamentos de Estat\u00edstica e Econometr\u00eda e no de Econom\u00eda da Universidade Carlos III de Madrid, no per\u00edodo 1990-95. No curso 1995/96 foi \"Research Associate\", do \"Center for Operations Research and Econometrics\" (CORE) na \"Universit\u00e9 Catholique de Louvain\". Dende outubro de 1996 a xu\u00f1o de 2000 foi Profesora Titular de Universidade Interina en Estat\u00edstica e Investigaci\u00f3n Operativa, Departamento de Matem\u00e1ticas, da Facultade de Ciencias, na Universidade Aut\u00f3noma de Madrid (UAM). \nDende xu\u00f1o de 2000 \u00e9 Profesora Titular de Universidade do Departamento de Estat\u00edstica e Econometr\u00eda da UAM, onde, \u00e1 parte de ensinar e investigar no campo da estat\u00edstica -tanto en estat\u00edstica matem\u00e1tica como en estat\u00edstica aplicada; en concreto no \u00e1mbito da estat\u00edstica matem\u00e1tica e computacional- tam\u00e9n exerceu os cargos de Vicedecana de Relaci\u00f3ns Internacionais e Institucionais da Facultade de Ciencias (2000-2003), Coordinadora de Programas de Intercambio e Mobilidade da Facultade de Ciencias (2003-2017) e Directora da Oficina de An\u00e1lise e Prospectiva (2006-2017).\nTraxectoria investigadora.\nAs s\u00faas li\u00f1as de investigaci\u00f3n incl\u00faen tanto a estat\u00edstica te\u00f3rica como a aplicada. Publicou numerosos artigos en revistas internacionais de reco\u00f1ecido prestixio, 28 delas en revistas JCR, e unha ducia m\u00e1is delas recollidas noutras revistas nacionais e internacionais.\u200b\u200b\u200b\nTen realizado estancias de investigaci\u00f3nen diversos lugares, entre outros no ISDS (\"Institute of Statistics and Decision Sciences\" ), Duke University. North Carolina, USA. (xullo 1993- xaneiro 1994), no CREST, ENSAE (\"Ecole Nationale de Statistique et l'Administration Economique\" ), INSEE . Par\u00eds. (agosto 1994, abril-xu\u00f1o 1999), no CORE (\"Center for Operations Research and Econometrics\" ), \"Universit\u00e9 Catholique de Louvain\" . B\u00e9lxica. (outubro 1995 - setembro 96), no Departamento de Estat\u00edstica, Pontificia Universidade Cat\u00f3lica de Chile. Santiago de Chile. (agosto 1998), no Departamento de Estat\u00edstica, Universidade Nacional de Trujillo. Per\u00fa. (agosto 1998), no Campamento Byers, dependente da Base Ant\u00e1rtica Espa\u00f1ola Juan Carlos I. Illa de Livingston, Continente Ant\u00e1rtico. (febreiro 2003, decembro 2003-xaneiro 2004, febreiro 2006, decembro 2008, xaneiro 2013, febreiro 2016, febreiro 2018, xaneiro 2019) e no Departamento de Matem\u00e1ticas, Universidade de San Andr\u00e9s. Bos Aires. (maio 2005, abril 2006, marzo 2007, setembro 2007, outubro 2010, febreiro 2012, xu\u00f1o 2017).\nDirixiu varios proxectos relacionados co desenvolvemento de novas metodolox\u00edas estat\u00edsticas para a an\u00e1lise de indicadores de sustentabilidade. Colabora con varios grupos de investigaci\u00f3n en problemas ambientais, en particular participou en campa\u00f1as do Programa de Investigaci\u00f3n Espa\u00f1ola na Ant\u00e1rtida como membro do proxecto Limnopolar dende 1997, o que lle valeu o alcume de \u00abLady Byers\u00bb. Dende 2017 codirixe co bi\u00f3logo Antonio Quesada o proxecto Microairpolar.\nInvestigaci\u00f3ns polares.\nProxecto Limnopolar.\nDende 1997 -como resultado da colaboraci\u00f3n cun grupo de investigaci\u00f3n en Biolox\u00eda e Ecolox\u00eda da Facultade de Ciencias da Universidade Aut\u00f3noma de Madrid- Ana Justel participa en Limnopolar, un proxecto de investigaci\u00f3n en limnolox\u00eda que se desenvolve en ambientes polares, concretamente na Ant\u00e1rtida, onde se estudan os ecosistemas acu\u00e1ticos non mari\u00f1os.\nO proxecto Limnopolar \u00e9 un proxecto interdisciplinario de investigaci\u00f3n en limnolog\u00eda que se desenvolve na Ant\u00e1rtida, na Pen\u00ednsula Byers (Illa Livingston, illas Shetland do Sur, Ant\u00e1rtida), un lugar especialmente protexido da Ant\u00e1rtida pola gran diversidade ecol\u00f3xica de corpos de auga existentes. Est\u00e1 financiado polo Plan Nacional de I+D+I co obxectivo principal de investigar a sensibilidade dos ecosistemas acu\u00e1ticos ant\u00e1rticos non mari\u00f1os ante o cambio clim\u00e1tico, mediante o estudo dos seus compo\u00f1entes bi\u00f3ticos e abi\u00f3ticos, e as s\u00faas relaci\u00f3ns coas variables ambientais ou clim\u00e1ticas.\nA s\u00faa primeira campa\u00f1a no Proxecto Limnopolar foi durante o inverno austral 2001-2002 e nel participaron m\u00e1is de 20 investigadores nacionais pertencentes \u00e1s Universidades Aut\u00f3noma de Madrid, Valencia e Castela-A Mancha, o \"Centro de Estudios Hidrogr\u00e1ficos\" do CEDEX, e o \"Instituto Nacional de Meteorolog\u00eda\". Tam\u00e9n colaboraron investigadores de universidades estranxeiras como a \"Universit\u00e9 Laval\" (Canad\u00e1), \"University of Tasmania\" (Australia), \"University of Salzburgo\" (Austria) ou a \"University of Liege\" (B\u00e9lxica).\u200b\nAna Justel participou en sete campa\u00f1as deste proxecto, dende 2003 ata 2018.\u200b O seu traballo neste proxecto vai dende colaborar na toma de mostras a, xa de forma m\u00e1is espec\u00edfica, ocuparse de modelizar e resolver os problemas estat\u00edsticos. \"\"O tratamento matem\u00e1tico que dou aos problemas que se me presentan \u00e9, obviamente, o estat\u00edstico, o que sei facer. T\u00f3manse moitas mostras que primeiro hai que converter en datos; unha vez en formato n\u00famero, a estat\u00edstica \u00e9 unha ferramenta fundamental para a an\u00e1lise e a extracci\u00f3n de conclusi\u00f3ns\". \"Como ademais os datos conseguidos al\u00ed non son suficientes para explicar toda a din\u00e1mica dos lagos, \u00e9 necesario inferir das fontes de informaci\u00f3n de que se disp\u00f3n durante a parte do ano en que non se pode estar al\u00ed -o que se consegue por medio da estaci\u00f3n meteorol\u00f3xica permanente al\u00ed situada-\"\", explicaba Ana Justel nunha entrevista.\nProxecto Microairpolar.\nAna Justel dirixe, xunto co bi\u00f3logo Antonio Quesada, o proxecto Microairpolar.\nO proxecto Microairpolar, financiado pola Axencia Estatal de Investigaci\u00f3n, iniciouse en 2017 co obxectivo de estudar a capacidade de dispersi\u00f3n dos microorganismos nas zonas polares, onde o cambio clim\u00e1tico est\u00e1 a propiciar procesos de deglaciaci\u00f3n que favorecen a aparici\u00f3n de novas superficies colonizables en zonas que estiveron cubertas de xeo durante miles de anos. En febreiro de 2018, un grupo multidisciplinar de investigadores da Universidade Aut\u00f3noma de Madrid (UAM) e a Axencia Estatal de Meteorolox\u00eda (AEMET), liderado por Ana Justel e Antonio Quesada, emprenderon a expedici\u00f3n cient\u00edfica a bordo do Buque de Investigaci\u00f3n Oceanogr\u00e1fica Hesp\u00e9rides, rumbo \u00e1 Ant\u00e1rtida.\nCo fin de estudar como se inician esas novas formas de vida, utilizaron por primeira vez un colector de part\u00edculas para comprobar se puido ter sido o aire o que permitiu que os microorganismos colonizaran o solo unha vez que os glaciares se retiraron de Byres. Para capturar e estudar o contido do aire sen ningunha inxerencia, no proxecto desenvolv\u00e9ronse tecnolox\u00edas espec\u00edficas que permitiron, por exemplo, utilizar \u00abO Trineo do vento\u00bb, veh\u00edculo \u00abcero emisi\u00f3ns\u00bb, ou t\u00e9cnicas estat\u00edsticas avanzadas e de computaci\u00f3n masiva de datos.\u200b O reto matem\u00e1tico foi modelizar a conexi\u00f3n entre os microorganismos atopados no aire e os estudos de biodiversidade realizados en Byers nos \u00faltimos anos.\u200b\nAna Justel explic\u00f3 as\u00ed su trabajo: \"\u201cLa identificaci\u00f3n de los microorganismos encontrados en los muestreos de campo se realizar\u00e1 mediante modernas t\u00e9cnicas de secuenciaci\u00f3n masiva del material gen\u00e9tico. La utilizaci\u00f3n de complejos programas de modelizaci\u00f3n atmosf\u00e9rica y el dise\u00f1o de nuevos algoritmos de clasificaci\u00f3n para big data permitir\u00e1 construir un mapa de dispersi\u00f3n de aeronavegantes combinando las retrotrayectorias de las masas de aire con los prop\u00e1gulos capturados in-situ\u201d.\"\u200b\nA capacidade de colonizaci\u00f3n dos aeronavegantes, tendo en conta variables de \u00edndole f\u00edsico, biol\u00f3xico e ambiental, \u00e9 un problema complexo que require a participaci\u00f3n de expertos de distintas disciplinas que intenten abordar conxuntamente o traballo tecnol\u00f3xico, biol\u00f3xico, meteorol\u00f3xico e matem\u00e1tico. Ana Justel explicou as\u00ed o seu traballo: \"\u201c\"Para a identificaci\u00f3n dos microorganismos atopados nas mostraxes de campo util\u00edzanse modernas t\u00e9cnicas de secuenciaci\u00f3n masiva do material xen\u00e9tico, as\u00ed como complexos programas de modelizaci\u00f3n atmosf\u00e9rica e o dese\u00f1o de novos algoritmos de clasificaci\u00f3n para \"big data\", cara a constru\u00edr un mapa de dispersi\u00f3n de aeronavegantes combinando as retrotrayectorias das masas de aire cos prop\u00e1gulos capturados \"in-situ\". \nO proxecto require moito traballo de campo e laboratorio, novos m\u00e9todos estat\u00edsticos, modelos meteorol\u00f3xicos, enxe\u00f1ar\u00eda e moita computaci\u00f3n para estudar a dispersi\u00f3n dos microorganismos nas rexi\u00f3ns polares, que son tan importantes no escenario actual de cambio clim\u00e1tico. O funcionamento dos ecosistemas microbianos das rexi\u00f3ns polares a\u00ednda \u00e9 bastante desco\u00f1ecido. \u00c9 necesario dese\u00f1ar novos instrumentos de captura de microorganismos para saber que formas de vida m\u00f3vense no interior do continente ant\u00e1rtico. Para conseguir capturalas, \u00e9 necesario avanzar no desenvolvemento de novas tecnolox\u00edas para explorar a informaci\u00f3n que conte\u00f1en os datos procedentes da secuenciaci\u00f3n de ADN, que cada vez se fai con m\u00e1is profundidade e no de m\u00e9todos de computaci\u00f3n eficientes para levar a cabo unha simulaci\u00f3n masiva que permita comprender o transporte a\u00e9reo dos microorganismos que, co cambio clim\u00e1tico, poden alterar os ecosistemas ant\u00e1rticos terrestres m\u00e1is resistentes \u00e1s condici\u00f3ns extremas. As\u00ed que hai que seguir traballando en todas as frontes abertas en ciencia, tecnolox\u00eda, enxe\u00f1ar\u00eda e matem\u00e1ticas, comenta Ana Justel nunha entrevista concedida \u00e1 RSME en decembro de 2019.\nPublicaci\u00f3ns.\nTen publicado numerosos artigos en revistas JCR e en revistas nacionais e internacionais.\u200b\u200b\u200b Pero durante toda a s\u00faa carreira profesional Ana Justel compaxinou os seus labores acad\u00e9micos: de docencia, xesti\u00f3n e investigaci\u00f3n, cunha participaci\u00f3n activa en tarefas de divulgaci\u00f3n, mediante a publicaci\u00f3n de artigos para dar a co\u00f1ecer o seu traballo de investigaci\u00f3n, participando en entrevistas e proxectos de comunidades educativas, ou con entrevistas en diversos medios de comunicaci\u00f3n, entre os que se est\u00e1n:"}
{"id": "511373", "revid": "72012", "url": "https://gl.wikipedia.org/wiki?curid=511373", "title": "Espa\u00f1a nos Xogos Ol\u00edmpicos", "text": "Espa\u00f1a participou por vez primeira nos Xogos Ol\u00edmpicos en 1900, e dende ent\u00f3n participou na maior\u00eda dos Xogos de Ver\u00e1n a partir de 1920. Espa\u00f1a tam\u00e9n participou en cada edici\u00f3n dos Xogos de Inverno dende 1936. O seu equipo \u00e9 xestionado polo Comit\u00e9 Ol\u00edmpico Espa\u00f1ol (COE) creado en 1924.\nSpain non participou nos Xogos Ol\u00edmpicos de 1936 celebrados na Alema\u00f1a nazi por mor da guerra civil espa\u00f1ola, e tam\u00e9n participou no boicot dos Xogos de 1956 en Melbourne por mor da invasi\u00f3n sovi\u00e9tica de Hungr\u00eda.\nEspa\u00f1a foi a sede dos Xogos Ol\u00edmpicos de 1992 en Barcelona, a cidade de orixe do daquela presidente do Comit\u00e9 Ol\u00edmpico Internacional (COI), Juan Antonio Samaranch. Os deportistas espa\u00f1ois ga\u00f1aron un total de 171 medallas, sendo a vela o deporte que m\u00e1is metais lle reportou. Catro desas medallas foron ga\u00f1adas nos Xogos de Inverno.\nO Comit\u00e9 Ol\u00edmpico Espa\u00f1ol conta unha medalla m\u00e1is ca o COI porque reco\u00f1ecen a ga\u00f1ada por Pedro Jos\u00e9 Pidal y Bernaldo de Quir\u00f3s nunha proba de tiro de 1900, mentres que o COI non reco\u00f1ece oficialmente ese evento e o ga\u00f1ador foi galardoado cun premio en met\u00e1lico e non cunha medalla."}
{"id": "511379", "revid": "23204", "url": "https://gl.wikipedia.org/wiki?curid=511379", "title": "Deportes ol\u00edmpicos", "text": "Os deportes ol\u00edmpicos son disputados nos Xogos Ol\u00edmpicos de Ver\u00e1n e Inverno. Os Xogos Ol\u00edmpicos de 2016 contaban con 28 deportes, e no programa dos Xogos Ol\u00edmpicos de 2020 incl\u00faense cinco deportes adicionais; os Xogos Ol\u00edmpicos de Inverno de 2014 contaban con sete deportes. O n\u00famero e os tipos de probas poden variar lixeiramente dunha olimp\u00edada a outra. Cada deporte ol\u00edmpico est\u00e1 representado por un organismo internacional ou federaci\u00f3n internacional. O Comit\u00e9 Ol\u00edmpico Internacional (COI) estabelece unha xerarqu\u00eda dos deportes, das disciplinas e das probas. Segundo esta xerarqu\u00eda, cada deporte ol\u00edmpico pode subdividirse en m\u00faltiples disciplinas, que moi a mi\u00fado son confundidas cos deportes. Exemplos disto son a nataci\u00f3n e o w\u00e1ter-polo, que de feito son disciplinas do deporte acu\u00e1tico (representado pola Federaci\u00f3n Internacional de Nataci\u00f3n), ou a patinaxe art\u00edstica sobre xeo e patinaxe de velocidade sobre xeo, que son disciplinas da patinaxe sobre xeo (representada pola Uni\u00f3n Internacional de Patinaxe sobre Xeo).\nOs Xogos Ol\u00edmpicos pasados inclu\u00edron deportes que xa non forman parte do programa, como o polo ou o tiro de corda. Co\u00f1ecidos como \"deportes descontinuados\", foron eliminados ou ben pola perda de interese ou pola ausencia dunha organizaci\u00f3n deportiva axeitada."}
{"id": "511380", "revid": "23204", "url": "https://gl.wikipedia.org/wiki?curid=511380", "title": "Deportes nos Xogos Ol\u00edmpicos", "text": ""}
{"id": "511381", "revid": "85894", "url": "https://gl.wikipedia.org/wiki?curid=511381", "title": "Kenneth Jonsson", "text": "Kenneth Jonsson, nado en 1950 en Filipstad, no condado de V\u00e4rmland, \u00e9 un arque\u00f3logo e numism\u00e1tico sueco especializado na \u00e9poca medieval.\nTraxectoria.\nLogo da s\u00faa graduaci\u00f3n na Universidade de Lund en 1973, Kenneth Jonsson acadou o seu doutoramento en 1987 baixo a direcci\u00f3n de Brita Malmer na Universidade de Estocolmo, coa tese titulada \"The new era: the reformation of the late Anglo-Saxon coinage\", na que aborda a reforma monetaria de Inglaterra ca. 973.\nEntre 1988 e 1992 traballou como asistente de investigaci\u00f3n no Consello de Investigaci\u00f3n en Humanidades e Ciencias Sociais (\"Humanistisk-samh\u00e4llsvetenskapliga forskningsr\u00e5det\"). \nPosteriormente traballou no Gabinete Real de Moedas de Estocolmo e na compa\u00f1\u00eda de poxas numism\u00e1ticas Ahlstr\u00f6m. \nA s\u00faa docencia na Universidade de Estocolmo comezou en 1990 como profesor asociado, e en 1992 accedeu ao posto de profesor titular de Numism\u00e1tica e Historia Monetaria nesa universidade. Al\u00ed sucedeu a Brita Malmer como titular da c\u00e1tedra Gunnar Ekstr\u00f6m de Numism\u00e1tica e Historia Monetaria. Esta c\u00e1tedra, est\u00e1 adscrita ao Instituto de Arqueolox\u00eda, co patrocinio da Fundaci\u00f3n Gunnar Ekstr\u00f6m para a Investigaci\u00f3n Numism\u00e1tica (\"Gunnar Ekstr\u00f6ms stiftelse f\u00f6r numismatisk forskning\"), baixo a denominaci\u00f3n de Instituto Numism\u00e1tico de Estocolmo. \nO seu principal foco de investigaci\u00f3n constit\u00faeo a historia das moedas e do di\u00f1eiro no norte de Europa na Idade Media.\nKenneth Jonsson \u00e9 membro da Real Academia Sueca de Letras, Historia e Antig\u00fcidades desde 2001.\nDesde 2003, Jonsson \u00e9 o editor da revista en internet \"Myntstudier\".\nPublicaci\u00f3ns.\nAdemais dun bo n\u00famero de artigos en revistas numism\u00e1ticas, Jonsson \u00e9 autor de varios traballos monogr\u00e1ficos. Esta \u00e9 unha escolma dos m\u00e1is representativos:"}
{"id": "511382", "revid": "89787", "url": "https://gl.wikipedia.org/wiki?curid=511382", "title": "Xogos Ol\u00edmpicos de Inverno de 1994", "text": "Os Xogos Ol\u00edmpicos de Inverno de 1994 (en ), foron un evento deportivo internacional celebrado dende o 12 at\u00e9 o 27 de febreiro de 1994 en Lillehammer, Noruega. Logo de perder a s\u00faa candidatura aos Xogos Ol\u00edmpicos de Inverno de 1992 en Albertville, Francia, a Lillehammer f\u00f3ronlle concedidos os Xogos de 1994 o 15 de setembro de 1988, na 94\u00aa sesi\u00f3n do COI en Se\u00fal, Corea do Sur. Estes foron os \u00fanicos Xogos de Inverno en celebrarse dous anos despois dos anteriores, e os primeiros en celebrarse nun ano diferente ao dos Xogos de Ver\u00e1n. Os Xogos de 1994 en Lillehammer foron os segundos Xogos celebrados en Noruega, sendo os primeiros os Xogos de 1952 en Oslo, e os cuartos Xogos celebrados nun pa\u00eds n\u00f3rdico, despois dos Xogos de 1912 en Estocolmo, Suecia, e os Xogos de 1952 en Helsinqui, Finlandia. Lillehammer \u00e9 a cidade m\u00e1is setentrional que foi sede duns Xogos Ol\u00edmpicos."}
{"id": "511383", "revid": "65337", "url": "https://gl.wikipedia.org/wiki?curid=511383", "title": "K. Jonsson", "text": ""}
{"id": "511384", "revid": "65337", "url": "https://gl.wikipedia.org/wiki?curid=511384", "title": "Jonnson, Kenneth", "text": ""}
{"id": "511385", "revid": "65337", "url": "https://gl.wikipedia.org/wiki?curid=511385", "title": "Jonsson, K.", "text": ""}
{"id": "511387", "revid": "55340", "url": "https://gl.wikipedia.org/wiki?curid=511387", "title": "Xogos Ol\u00edmpicos de Inverno de 1998", "text": "Os Xogos Ol\u00edmpicos de Inverno de 1998 (en ; \"Dai J\u016bhachi-kai Orinpikku T\u014dkiky\u014dgi Taikaiforon\") foron un evento deportivo de inverno internacional que se celebrou dende o 7 at\u00e9 o 22 de febreiro de 1998, principalmente en Nagano, no Xap\u00f3n. Os eventos dos Xogos de Inverno tam\u00e9n tiveron lugar nas comunidades monta\u00f1osas de Hakuba, Karuizawa, Nozawa Onsen e Yamanouuchi. A cidade de Nagano xa fora anteriormente candidata a ser a sede nos Xogos Ol\u00edmpicos de Inverno de 1940 (que foron posteriormente cancelados), as\u00ed como nos Xogos Ol\u00edmpicos de Inverno de 1972, mais t\u00f3dalas veces Nagano foi eliminado a nivel nacional por Sapporo.\nOs Xogos acolleron 2\u00a0176 deportistas de 72 pa\u00edses, os cales competiron en 7 deportes e 68 probas. O n\u00famero de participantes e de pa\u00edses supuxo un r\u00e9cord naquela \u00e9poca. Os Xogos viron a introduci\u00f3n do h\u00f3ckey sobre xeo feminino, o curling e o snowboard. O comit\u00e9 organizador permitiu a participaci\u00f3n dos xogadores da National Hockey League na competici\u00f3n por vez primeira. Acerbaix\u00e1n, Kenya, Macedonia, o Uruguai e Venezuela fixeron o seu debut nos Xogos de Inverno."}
{"id": "511388", "revid": "47401", "url": "https://gl.wikipedia.org/wiki?curid=511388", "title": "Lars O. Lagerqvist", "text": "Lars Olof Lagerqvist, nado en Estocolmo o 8 de febreiro de 1929 e finado en Tollarp o 25 de outubro de 2023, foi un numism\u00e1tico e historiador sueco, especializado na \u00e9poca medieval, que foi director do Gabinete Real de Moedas de Estocolmo.\nTraxectoria.\nLagerqvis graduouse en Humanidades na Universidade de Estocolmo en 1952 e acadou o mestrado en 1961.\nEn 1951 estivera xa colaborando no Gabinete Real de Moedas (\"Kungliga myntkabinettet\"), e entre 1959 e 1962 exerceu tam\u00e9n como bibliotecario do Ministerio de Asuntos Exteriores de Suecia. \nEntre 1963 e 1975 foi xefe do departamento pedag\u00f3xico do Consello Nacional de Patrimonio de Suecia (\"Riksantikvarie\u00e4mbetet\") e do Museo Hist\u00f3rico de Estocolmo (\"Statens historiska\"). Neste \u00faltimo foi tam\u00e9n primeiro conservador e xefe da unidade de estudos, de 1975 a 1977.\nEn 1979 ingresou novamente no Gabinete de Real de Moedas (\"Kungliga myntkabinettet\") como primeiro anticuario; entre 1981 e 1983 ocupou a xefatura do departamento, e entre 1983 e 1992 foi o director da instituci\u00f3n.\nNa Sociedade Numism\u00e1tica Sueca ocupou os cargos de secretario entre 1956 e 1973, e de presidente, no per\u00edodo 1973-1978, e na Sociedade Arqueol\u00f3xica Sueca foi nomeado vicepresidente en 1985 e presidente entre 1987 e 1989. Entre 1975 e 1994 presidiu a Federaci\u00f3n Internacional da Medalla de Arte (FIDEM). \nEn 1992 ingresou como membro correspondente na Academia Sueca de Letras, Historia e Antig\u00fcidades.\nLagerqvist dedicouse especialmente ao estudo da numism\u00e1tica sueca da \u00e9poca medieval, e \u00e9 autor da obra de referencia para este per\u00edodo, \"Svenska mynt under vikingatid och medeltid (ca 995\u20131521) samt gotl\u00e4ndska mynt (ca 1140\u20131565)\" (Stockholm 1970), que serve como base para a clasificaci\u00f3n desas moedas.\nEscolma de publicaci\u00f3ns.\nLars Olof Lagerqvist \u00e9 o autor dunha gran cantidade de traballos monogr\u00e1ficos. Esta \u00e9 unha escolma dos m\u00e1is representativos:"}
{"id": "511389", "revid": "65337", "url": "https://gl.wikipedia.org/wiki?curid=511389", "title": "Lars Olof Lagerqvist", "text": ""}
{"id": "511390", "revid": "65337", "url": "https://gl.wikipedia.org/wiki?curid=511390", "title": "L. O. Lagerqvist", "text": ""}
{"id": "511391", "revid": "65337", "url": "https://gl.wikipedia.org/wiki?curid=511391", "title": "Lagerqvist, Lars O.", "text": ""}
{"id": "511392", "revid": "65337", "url": "https://gl.wikipedia.org/wiki?curid=511392", "title": "Lagerqvist, L. O.", "text": ""}
{"id": "511393", "revid": "65337", "url": "https://gl.wikipedia.org/wiki?curid=511393", "title": "Xogos Ol\u00edmpicos de Inverno de 2002", "text": "Os Xogos Ol\u00edmpicos de Inverno de 2002 (en ) foron un evento deportivo de inverno e internacional celebrado dende o 8 at\u00e9 o 24 de febreiro de 2002 na cidade de Salt Lake City, Utah, nos Estados Unidos de Am\u00e9rica.\nOs Xogos recibiron 2\u00a0399 deportistas de 78 pa\u00edses, os cales competiron en 78 probas en quince disciplinas celebradas en 165 sesi\u00f3ns deportivas. Os Xogos Ol\u00edmpicos e Paral\u00edmpicos de Inverno de 2002 foron \u00e1mbolos dous organizados polo Comit\u00e9 Organizativo de Salt Lake (SLOC polas s\u00faas siglas en ingl\u00e9s), sendo a primeira vez na historia dos Xogos que os dous eventos son organizados por un \u00fanico comit\u00e9. Utah converteuse no quinto estado dos Estados Unidos en acoller uns Xogos Ol\u00edmpicos, despois de Missouri, Nova York, California e Xeorxia. Os Xogos de 2002 foron os \u00faltimos Xogos celebrados nos Estados Unidos, at\u00e9 os futuros Xogos Ol\u00edmpicos de 2028 que se celebrar\u00e1n nos \u00c1nxeles. Estes foron os primeiros Xogos baixo a presidencia do COI de Jacques Rogge."}
{"id": "511394", "revid": "23204", "url": "https://gl.wikipedia.org/wiki?curid=511394", "title": "Xogos Ol\u00edmpicos de inverno de 1998", "text": ""}
{"id": "511395", "revid": "23204", "url": "https://gl.wikipedia.org/wiki?curid=511395", "title": "Xogos Ol\u00edmpicos de inverno de 2010", "text": ""}
{"id": "511396", "revid": "23204", "url": "https://gl.wikipedia.org/wiki?curid=511396", "title": "Xogos Ol\u00edmpicos de inverno de 2018", "text": ""}
{"id": "511397", "revid": "23204", "url": "https://gl.wikipedia.org/wiki?curid=511397", "title": "Xogos Ol\u00edmpicos de inverno de 2002", "text": ""}
{"id": "511398", "revid": "89787", "url": "https://gl.wikipedia.org/wiki?curid=511398", "title": "Xogos Ol\u00edmpicos de Inverno de 2006", "text": "Os Xogos Ol\u00edmpicos de Inverno de 2006 (en ) foron un evento deportivo de inverno e internacional que se celebrou dende o 10 at\u00e9 o 26 de febreiro de 2006 en Tur\u00edn, no Piemonte, Italia. Esta foi a segunda vez que Italia era sede dos Xogos Ol\u00edmpicos de Inveno\u00a1, sendo a primeira en 1956 en Cortina d'Ampezzo. Italia tam\u00e9n foi a sede dos Xogos de Ver\u00e1n en 1960 en Roma. Tur\u00edn foi escollida como a cidade sede en xu\u00f1o de 1999.\nO lema oficial de Tur\u00edn 2006 foi \"a paix\u00f3n vive aqu\u00ed\". O logo dos Xogos representa un perfil estilizado do edificio Mole Antonelliana, con formas de cristal en branco e azul en representaci\u00f3n da neve e do xeo. A rede de cristal tam\u00e9n representa a rede das novas tecnolox\u00edas e o esp\u00edrito ol\u00edmico da comunidade. As mascotas dos Xogos de 2006 foron Neve, unha b\u00f3la de neve feminina, e Gliz, un cubo de xeo masculino."}
{"id": "511399", "revid": "5312", "url": "https://gl.wikipedia.org/wiki?curid=511399", "title": "Uni\u00f3n Democr\u00e1tica Bretoa", "text": "Uni\u00f3n Democr\u00e1tica Bretoa (en ; en ) ou UDB, \u00e9 un partido nacionalista, autonomista e rexionalista da Breta\u00f1a e do Loira Atl\u00e1ntico. A UDB defende a transferencia de competencias para a Breta\u00f1a, as\u00ed como a promoci\u00f3n da lingua bretoa e a s\u00faa cultura.\nA Uni\u00f3n Democr\u00e1tica Bretoa ten tres asentos no Consello Rexional da Breta\u00f1a dende marzo de 2004. Un cuarto asento foi outorgado a Christian Troadec, alcalde de Carhaix-Plouguer quen, a\u00ednda sen ser membro da organizaci\u00f3n foi considerado achegado a ela. Por\u00e9n, escolleu abandonar o consello rexional o 18 de decembro de 2008 por mor de discrepancias polo hospital de Carhaix.\nA Uni\u00f3n Democr\u00e1tica Bretoa ten alianzas con Europa Ecolox\u00eda Os Verdes (EELV) e \u00e9 membro da Alianza Libre Europea (ALE). O partido apoia a creaci\u00f3n dunha Europa federal."}
{"id": "511400", "revid": "23204", "url": "https://gl.wikipedia.org/wiki?curid=511400", "title": "Unvaniezh Demokratel Breizh", "text": ""}
{"id": "511401", "revid": "54334", "url": "https://gl.wikipedia.org/wiki?curid=511401", "title": "Ulla Westermark", "text": "Ulla Westermark, nada o 30 de marzo de 1927 e finada en 2020, foi unha numism\u00e1tica sueca.\nTraxectoria.\nNa Suecia do per\u00edodo posterior \u00e1 II guerra mundial, Westermark comezou a traballar, entre 1954 e 1963 no Gabinete Real de Moedas de Estocolmo (\"Kungliga myntkabinettet\"), e xa era profesora na Universidade de Estocolmo desde 1952.\nNese per\u00edodo na universidade, tomou contacto co numism\u00e1tico alem\u00e1n Willy Schwabacher, especialista en moeda da Antiga Grecia, de quen tomou o seu interese pola numism\u00e1tica.\nEn 1961 Westermark acadou o seu doutoramento cunha tese en alem\u00e1n que se considera unha referencia para o estudo das moedas de P\u00e9rgamo: \"Das Bildnis des Philetairos von Pergamon. Corpus der M\u00fcnzpr\u00e4gung\" (\"O retrato de Filetero de P\u00e9rgamo. Corpus das cu\u00f1axes\").\nA s\u00faa vinculaci\u00f3n co Gabinete Real de Moedas foi moi duradeira, e entre 1979 e 1983, ao final da s\u00faa carreira profesional, chegou a ser a directora da instituci\u00f3n. Nese per\u00edodo foi cando publicou unha das monograf\u00edas m\u00e1is salientables, titulada \"The Coinage of Kamaria\", escrita xunto a G. K. Jenkins e publicada en 1980 pola \"Royal Numismatic Society\".\nMesmo na \u00e9poca do seu retiro, entre 1986 e 1996, foi a coordinadora da obra monumental \"Sylloge Nummorum Graecorum\" e traballou na elaboraci\u00f3n dun corpus de moedas promovido pola Sociedade Numism\u00e1tica Sueca.\nReco\u00f1ecementos.\nEn 2002, Harald Nilsson editou un libro homenaxe a Ulla Westermark con motivo do seu 75 aniversario, no que colaboraron 47 numism\u00e1ticos especialistas na moeda da Antiga Grecia.\nTam\u00e9n foi reco\u00f1ecida como membro honorario do Consello Internacional de Numism\u00e1tica e da \"Royal Numismatic Society,\" e como membro correspondente da Sociedade Numism\u00e1tica Sueca (1967). Pola s\u00faa banda, a Universidade de Estocolmo outorgoulle un doutoramento honorario en 1988.\nPublicaci\u00f3ns.\nEstas son alg\u00fans dos traballos monogr\u00e1ficos m\u00e1is salientables publicados durante a carreira acad\u00e9mica de Ulla Westermark:\nV\u00e9xase tam\u00e9n.\nBibliograf\u00eda.\n "}
{"id": "511402", "revid": "65337", "url": "https://gl.wikipedia.org/wiki?curid=511402", "title": "U. Westermark", "text": ""}
{"id": "511403", "revid": "65337", "url": "https://gl.wikipedia.org/wiki?curid=511403", "title": "Westermark, Ulla", "text": ""}
{"id": "511404", "revid": "65337", "url": "https://gl.wikipedia.org/wiki?curid=511404", "title": "Westermark, U.", "text": ""}
{"id": "511407", "revid": "5863", "url": "https://gl.wikipedia.org/wiki?curid=511407", "title": "Carlos Mantilla Rodr\u00edguez", "text": ""}
{"id": "511408", "revid": "785", "url": "https://gl.wikipedia.org/wiki?curid=511408", "title": "Lei de amelloramento do foro", "text": ""}
{"id": "511410", "revid": "839", "url": "https://gl.wikipedia.org/wiki?curid=511410", "title": "Evangelista Boni", "text": "Evangelista Boni, O.F.M.Cap., nado o 14 de setembro de 1829 en Pistoia e finado o 19 de agosto de 1897 foi un relixioso cat\u00f3lico latino italiano.\nTraxectoria.\nNaceu en Pistoia, na diocese de Pistoia e Prato, o 14 de setembro de 1829. Entrou na Orde dos Freires Menores Capuchinos.\nO 7 de xu\u00f1o de 1872 foi nomeado bispo de Zante e Cefalonia. Recibiu a consagraci\u00f3n episcopal en Roma, o 25 de xullo do mesmo ano, de mans do cardeal Fabio Maria Asquini.\nO 23 de xaneiro de 1885 foi nomeado arcebispo metropolitano de Corf\u00fa. Permaneceu no cargo at\u00e9 o seu pasamento o 19 de agosto de 1897.\nDistinci\u00f3ns.\nFoi nomeado prelado dom\u00e9stico de S\u00faa Santidade Le\u00f3n XIII. Foi tam\u00e9n distinguido coa Cruz de Ouro da Orde do Salvador."}
{"id": "511413", "revid": "5863", "url": "https://gl.wikipedia.org/wiki?curid=511413", "title": "Jos\u00e9 Mar\u00eda Castroviejo y Blanco Cicer\u00f3n", "text": ""}
{"id": "511414", "revid": "5863", "url": "https://gl.wikipedia.org/wiki?curid=511414", "title": "\u00c1lvaro Patricio Cunqueiro Mora", "text": ""}
{"id": "511415", "revid": "5863", "url": "https://gl.wikipedia.org/wiki?curid=511415", "title": "Joaqu\u00edn Santom\u00e9", "text": ""}
{"id": "511416", "revid": "1888", "url": "https://gl.wikipedia.org/wiki?curid=511416", "title": "Amado Garra Castellanzuelo", "text": ""}
{"id": "511417", "revid": "5863", "url": "https://gl.wikipedia.org/wiki?curid=511417", "title": "Waldo Gil Santostegui", "text": ""}
{"id": "511418", "revid": "5863", "url": "https://gl.wikipedia.org/wiki?curid=511418", "title": "Emma Gonz\u00e1lez Bermello", "text": ""}
{"id": "511419", "revid": "5863", "url": "https://gl.wikipedia.org/wiki?curid=511419", "title": "O Reisi\u00f1o", "text": ""}
{"id": "511420", "revid": "5863", "url": "https://gl.wikipedia.org/wiki?curid=511420", "title": "Reisi\u00f1o", "text": ""}
{"id": "511423", "revid": "5863", "url": "https://gl.wikipedia.org/wiki?curid=511423", "title": "Antonio L\u00f3pez de Neira y Freire", "text": ""}
{"id": "511424", "revid": "5863", "url": "https://gl.wikipedia.org/wiki?curid=511424", "title": "Fray Jos\u00e9 L\u00f3pez Ortiz", "text": ""}
{"id": "511426", "revid": "5863", "url": "https://gl.wikipedia.org/wiki?curid=511426", "title": "Remigio Ram\u00f3n Nieto Otero", "text": ""}
{"id": "511427", "revid": "5863", "url": "https://gl.wikipedia.org/wiki?curid=511427", "title": "Ferm\u00edn Penzol Labandera", "text": ""}
{"id": "511428", "revid": "98629", "url": "https://gl.wikipedia.org/wiki?curid=511428", "title": "Lingua propia", "text": "A lingua propia \u00e9 a lingua dun territorio estabelecida historicamente. Como termo xur\u00eddico, alude, en distintos Estatutos de autonom\u00eda de comunidades aut\u00f3nomas do Reino de Espa\u00f1a, a linguas que foron declaradas oficiais de dita comunidade aut\u00f3noma canda o castel\u00e1n, de acordo co estabelecido no artigo terceiro da Constituci\u00f3n espa\u00f1ola. O mesmo termo empr\u00e9gase tam\u00e9n na Lei de Ordenaci\u00f3n do Uso da Lingua Oficial do Principado de Andorra con relaci\u00f3n \u00f3 catal\u00e1n, \u00fanica lingua oficial do Estado andorrano.\nHistoricamente, a afirmaci\u00f3n xur\u00eddica de que a lingua aut\u00f3ctona ten car\u00e1cter de lingua propia \u00e9 un concepto que parte do Estatuto de R\u00e9xime Interior de Catalu\u00f1a de 25 de maio de 1933, e foi posteriormente retomado, a partir da Transici\u00f3n espa\u00f1ola, coa creaci\u00f3n do chamado Estado das Autonom\u00edas. En 1996, o Goberno de Espa\u00f1a, o Congreso dos Deputados e o Senado, unanimemente, adher\u00edronse \u00e1 proposta de Declaraci\u00f3n Universal dos Dereitos Ling\u00fc\u00edsticos, un texto de car\u00e1cter institucional que estabelece que \u00aba denominaci\u00f3n lingua propia dun territorio fai referencia \u00f3 idioma da comunidade historicamente estabelecida neste espazo\u00bb. Esta declaraci\u00f3n foi asinada, entre outras personalidades e organizaci\u00f3ns \u2015tam\u00e9n de car\u00e1cter ling\u00fc\u00edstico\u2015, pola Asociaci\u00f3n Internacional da Ling\u00fc\u00edstica Aplicada.\nO Dicionario da Real Academia Galega equipara a lingua propia coa vern\u00e1cula, \u00f3 definir esta \u00faltima como \u00ab\"lingua propia\" dun pa\u00eds ou lugar\u00bb. Pola s\u00faa banda, o Dicionario da Real Academia Espa\u00f1ola, na s\u00faa voz \u00ablingua morta\u00bb, fai referencia, desde 1803, \u00e1 lingua que \u00abnon se fala xa como \"lingua propia\" e natural dun pa\u00eds ou naci\u00f3n\u00bb.\nOrixe.\nO concepto de lingua propia formulouse nun texto xur\u00eddico pola primeira vez no Estatuto de R\u00e9xime Interior de Catalu\u00f1a, aprobado polo Parlamento de Catalu\u00f1a o 25 de maio de 1933, que no seu artigo terceiro estabelec\u00eda: \u00abA lingua propia de Catalu\u00f1a \u00e9 a catal\u00e1\u00bb. Foi empregado posteriormente no Estatuto de autonom\u00eda de Catalu\u00f1a de 1979, onde se enuncia que a lingua propia de Catalu\u00f1a \u00e9 o catal\u00e1n. O pre\u00e1mbulo da Lei de Normalizaci\u00f3n Ling\u00fc\u00edstica catal\u00e1 de 1983 repite esta mesma afirmaci\u00f3n engadindo xenericamente que a lingua propia \u00ab\u00e9 unha ferramenta natural de comunicaci\u00f3n, expresi\u00f3n e s\u00edmbolo dunha unidade cultural con profundas ra\u00edces hist\u00f3ricas\u00bb. O termo, por outra banda, non aparece na Constituci\u00f3n espa\u00f1ola de 1978, que define o castel\u00e1n como \u00ablingua espa\u00f1ola oficial do Estado\u00bb e disp\u00f3n simplemente que \u00abas demais linguas espa\u00f1olas\u00bb sexan \u00abtam\u00e9n oficiais nas respectivas Comunidades Aut\u00f3nomas\u00bb, sen alusi\u00f3n ningunha a linguas propias distintas das oficiais.\nOs estatutos citados consagran a existencia de varias linguas oficiais, das cales a cualificada como \u00abpropia\u00bb adoita ser aquela lingua distinta do castel\u00e1n; as excepci\u00f3ns son os r\u00e9ximes xur\u00eddicos do aran\u00e9s no Val de Ar\u00e1n e do castel\u00e1n en Navarra. O Estatuto de Autonom\u00eda de Catalu\u00f1a cualifica como propia do Val de Ar\u00e1n a lingua occitana denominada \"aran\u00e9s\", non o castel\u00e1n nin o catal\u00e1n; mentres a Lei foral do \u00e9uscaro cualifica como linguas propias tanto o castel\u00e1n como o \u00e9uscaro. A Constituci\u00f3n Espa\u00f1ola no seu artigo 3 estabelece que o castel\u00e1n \u00e9 a \u00fanica lingua oficial de todo o pa\u00eds declarando que \u00abT\u00f3dolos espa\u00f1ois te\u00f1en o deber de a co\u00f1ecer e o dereito de a usar\u00bb, mais abstense de designar nin o castel\u00e1n nin o resto de linguas do Estado como lingua propia, concepto este que s\u00f3 ser\u00eda introducido na lexislaci\u00f3n auton\u00f3mica. \nUnido \u00f3 de normalizaci\u00f3n ling\u00fc\u00edstica, este novo concepto foi b\u00e1sico para lexitimar o dese\u00f1o de pol\u00edticas de recuperaci\u00f3n da lingua propia no senso xur\u00eddico do termo, que, segundo os territorios e a conxuntura pol\u00edtica, flutuou da acci\u00f3n positiva ou a chamada inmersi\u00f3n ling\u00fc\u00edstica at\u00e9 o que alg\u00fans cualifican como promoci\u00f3n de monoling\u00fcismo institucional.\nTipo de categorizaci\u00f3n xur\u00eddica no dereito ling\u00fc\u00edstico comparado.\nNa categorizaci\u00f3n xur\u00eddica das linguas nos Estados europeos, \"lingua propia\" ten un valor semellante \u00f3 concepto de lingua principal, o cal, nas leis que regulan as autonom\u00edas das Illas Feroe e Groenlandia, pertencentes a Dinamarca, fai referencia \u00e1s linguas orixinarias de \u00e1mbolos territorios.\nPresenza lexislativa.\nO termo aparece na pr\u00e1ctica totalidade dos Estatutos de autonom\u00eda das comunidades aut\u00f3nomas de Espa\u00f1a con m\u00e1is dun idioma oficial, as\u00ed como na Lei de Ordenaci\u00f3n do Uso da Lingua Oficial de Andorra.\nEspa\u00f1a.\nArag\u00f3n.\nA Lei de Linguas de Arag\u00f3n de 2009 define que os idiomas aragon\u00e9s e catal\u00e1n son \u00ablinguas propias orixinais e hist\u00f3ricas\u00bb de Arag\u00f3n. As\u00ed e todo, esta lei non declara explicitamente a oficialidade destes idiomas, tal como prev\u00eda que o far\u00eda a lei de linguas, segundo dispu\u00f1a a Lei de Patrimonio Cultural Aragon\u00e9s de 1999. Para un dos partidos pol\u00edticos (CHA) que co seu voto a favor permitiu a aprobaci\u00f3n desta lei no parlamento aragon\u00e9s, a mesma \u00abestabelece \"de facto\" un r\u00e9xime de cooficialidade\u00bb nas zonas de utilizaci\u00f3n hist\u00f3rica predominante e un primeiro paso para unha futura cooficialidade.\nCatalu\u00f1a.\nNo Estatuto de autonom\u00eda de Catalu\u00f1a de 1979, o catal\u00e1n \u00e9 definido como lingua propia de Catalu\u00f1a (art. 3.1). No Estatuto de autonom\u00eda de Catalu\u00f1a de 2006 mantense tal denominaci\u00f3n (art. 6.1), inclu\u00edndose algunhas das consecuencias xur\u00eddicas xa derivadas deste \"status\" desde o restabelecemento da Xeneralidade de Catalu\u00f1a, coa Lei de Normalizaci\u00f3n Ling\u00fc\u00edstica de 1983 e a Lei de Pol\u00edtica Ling\u00fc\u00edstica de 1998, como son que o catal\u00e1n sexa o idioma de uso normal e preferente das Administraci\u00f3ns p\u00fablicas e dos medios de comunicaci\u00f3n p\u00fablicos de Catalu\u00f1a, sendo tam\u00e9n a lingua normalmente empregada como vehicular e de aprendizaxe na ensinanza. Nel def\u00ednese tam\u00e9n o occitano como lingua propia do Val de Ar\u00e1n e oficial en todo o territorio de Catalu\u00f1a (art. 6.5).\nGaliza.\nNo Estatuto de autonom\u00eda de Galiza de 1981 (art. 5.1), as\u00ed como na Lei de Normalizaci\u00f3n Ling\u00fc\u00edstica de 1983, o galego \u00e9 definido como lingua propia de Galiza.\nIllas Baleares.\nNo caso das Illas Baleares o actual Estatuto de Autonom\u00eda no seu artigo 4.1 estabelece que \u00abA lingua catal\u00e1, propia das Illes Balears, ter\u00e1, xunto coa castel\u00e1, o car\u00e1cter de idioma oficial\u00bb.\nNavarra.\nEn Navarra, a Lei de amelloramento do foro de 1982 (art. 9.2) non reco\u00f1ece a lingua ningunha o car\u00e1cter de lingua propia de Navarra; mais a posterior Lei foral do \u00e9uscaro de 1986 outorga o car\u00e1cter de linguas propias de Navarra tanto \u00f3 castel\u00e1n como \u00f3 \u00e9uscaro (art. 2.1).\nPa\u00eds Valenciano.\nO Estatuto de autonom\u00eda do Pa\u00eds Valenciano tam\u00e9n incl\u00fae a definici\u00f3n do valenciano, variedade do catal\u00e1n falada no Pa\u00eds Valenciano, como lingua propia (art. 6.1). Tal definici\u00f3n non se elevou a rango estatutario at\u00e9 a s\u00faa reforma en 2006, malia que xa a estabelec\u00eda a Lei de uso e ensinanza do valenciano de 1983 (art. 2 e 7.1).\nPa\u00eds Vasco.\nO Estatuto de autonom\u00eda do Pa\u00eds Vasco de 1979, reco\u00f1ece o \u00e9uscaro como lingua propia do pobo vasco (art. 6.1). A proposta de reforma do Estatuto, co\u00f1ecida como Plan Ibarretxe, manti\u00f1a dito car\u00e1cter (art. 8.1).\nAsturias.\nA Lei de uso e promoci\u00f3n do asturiano, variedade do asturleon\u00e9s falada en Asturias, aprobada pola Xunta Xeral do Principado de Asturias en 1998, no seu artigo primeiro, reco\u00f1ece esta lingua como \u00abtradicional\u00bb de Asturias, sen a definir como propia.\nCastela e Le\u00f3n.\nO Estatuto de Autonom\u00eda de Castela e Le\u00f3n estabelece que o dialecto leon\u00e9s, variedade do asturleon\u00e9s falada na rexi\u00f3n de Le\u00f3n, ser\u00e1 obxecto de protecci\u00f3n por parte das instituci\u00f3ns auton\u00f3micas. A s\u00faa protecci\u00f3n, uso e promoci\u00f3n han ser obxecto de regulaci\u00f3n. \u00c1 s\u00faa vez, rec\u00f3llese o respecto e a protecci\u00f3n da lingua galega. Ambas non son estabelecidas como linguas propias.\nAndorra.\nO termo transcendeu o \u00e1mbito auton\u00f3mico espa\u00f1ol xa que a Lei de Ordenaci\u00f3n da Lingua Oficial de Andorra (decembro de 1999) incorporouno na s\u00faa exposici\u00f3n de motivos: \u00abA lingua catal\u00e1 \u00e9 a lingua propia do pobo andorrano\u00bb.\nDereito internacional.\nA xurista e romanista austr\u00edaca Ursula Wurl considera como precedentes xur\u00eddicos do termo a alusi\u00f3n \u00f3 \u00abidioma propio\u00bb ou \u00abpropio idioma\u00bb referido \u00e1s minor\u00edas nacionais (\u00e9tnicas, relixiosas ou ling\u00fc\u00edsticas), que se realiza:"}
{"id": "511430", "revid": "785", "url": "https://gl.wikipedia.org/wiki?curid=511430", "title": "Ling\u00fc\u00edstico", "text": ""}
{"id": "511431", "revid": "5863", "url": "https://gl.wikipedia.org/wiki?curid=511431", "title": "Desiderio Pernas Mart\u00ednez", "text": ""}
{"id": "511432", "revid": "5863", "url": "https://gl.wikipedia.org/wiki?curid=511432", "title": "Jos\u00e9 Policarpo Sanz", "text": ""}
{"id": "511433", "revid": "5863", "url": "https://gl.wikipedia.org/wiki?curid=511433", "title": "Rafael Jes\u00fas Portanet Su\u00e1rez", "text": ""}
{"id": "511434", "revid": "5863", "url": "https://gl.wikipedia.org/wiki?curid=511434", "title": "Jos\u00e9 G. Posada Curros", "text": ""}
{"id": "511435", "revid": "5863", "url": "https://gl.wikipedia.org/wiki?curid=511435", "title": "Hermanos Sarabia", "text": ""}
{"id": "511436", "revid": "5863", "url": "https://gl.wikipedia.org/wiki?curid=511436", "title": "Antonio Bernardino Ramilo Fern\u00e1ndez-Areal", "text": ""}
{"id": "511437", "revid": "5863", "url": "https://gl.wikipedia.org/wiki?curid=511437", "title": "Luis Taboada Coca", "text": ""}
{"id": "511438", "revid": "23204", "url": "https://gl.wikipedia.org/wiki?curid=511438", "title": "UDB", "text": ""}
{"id": "511439", "revid": "98629", "url": "https://gl.wikipedia.org/wiki?curid=511439", "title": "Roberto Di Benedetto", "text": "Roberto Di Benedetto, nado en Noisy-le-Grand (Sena-San Denis, Francia) o 8 de maio de 1997, \u00e9 un xogador de h\u00f3ckey a pat\u00edns franc\u00e9s, de orixe italiana e galega. Xoga de dianteiro no Benfica, da Primeira Divisi\u00f3n de Portugal.\n\u00c9 irm\u00e1n xemelgo bivitelino de Bruno Di Benedetto e irm\u00e1n m\u00e1is novo de Carlo Di Benedetto, ambos tam\u00e9n xogadores profesionais de h\u00f3ckey.\nTraxectoria.\nNoisy-le-Grand e SA M\u00e9rignac (2000-2012).\nNaceu en Francia, fillo dun italiano e unha coru\u00f1esa de Monte Alto. Comezou a xogar ao h\u00f3ckey a pat\u00edns con 3\u00a0anos no club CS Noisy-le-Grand, xunto ao seu irm\u00e1n xemelgo bivitelino Bruno e seu irm\u00e1n m\u00e1is vello Carlo. Al\u00ed xogou ata 2012, cando marchou cos seus irm\u00e1ns a M\u00e9rignac (Xironda) para xogar no SA M\u00e9rignac. \nLa Vend\u00e9enne (2013-2017).\nTras un ano no M\u00e9rignac, os tres irm\u00e1ns ficharon polo La Vend\u00e9enne. Co club franc\u00e9s ga\u00f1ou d\u00faas ligas francesas en catro anos. \nLleida (2017-2019).\nEn abril de 2017, un ano despois da marcha do seu irm\u00e1n Carlo ao Liceo, Roberto anunciou \u00e1 s\u00faa vez que deixaba Francia con rumbo tam\u00e9n \u00e1 OK Liga para fichar xunto a seu irm\u00e1n Bruno polo Lleida. Xogou d\u00faas tempadas no club catal\u00e1n, proclam\u00e1ndose d\u00faas veces campi\u00f3n da Copa CERS. Chegou tam\u00e9n \u00e1s semifinais da Copa do Rei de 2019, onde caeu eliminado fronte ao Liceo de seu irm\u00e1n Carlo.\nDeportivo Liceo (2019-2022).\nNa tempada 2019/20 fichou xunto ao seu xemelgo polo Deportivo Liceo, ao mesmo tempo que o seu outro irm\u00e1n, Carlo, deixaba o club coru\u00f1\u00e9s rumbo ao Porto. Os dous irm\u00e1ns chegaron \u00e1 Coru\u00f1a xunto a outro par de irm\u00e1ns, Carles e Marc Grau.\nNa s\u00faa primeira tempada o equipo galego acabou subcampi\u00f3n da OK Liga, ao suspenderse a competici\u00f3n por mor da pandemia por coronavirus, subcampionato que repetiu na tempada seguinte, na que ga\u00f1ou a Copa do Rei. Na campa\u00f1a 2021/22 proclamouse campi\u00f3n de liga, despois de derrotar na final ao Reus, e foi elixido mellor xogador do campionato.\nBenfica (2022-actualidade).\nNo ver\u00e1n de 2022 deixou A Coru\u00f1a para iniciar unha etapa no h\u00f3ckey portugu\u00e9s, fichando polo Benfica, ao tempo que o seu irm\u00e1n Bruno regresaba ao Liceo.\nSelecci\u00f3n nacional.\nCategor\u00edas inferiores.\nEn 2012 disputou coa selecci\u00f3n francesa sub-17, e xunto aos seus irm\u00e1ns, o Campionato Europeo sub-17 na Breta\u00f1a, onde o seu equipo se proclamou subcampi\u00f3n, caendo na final contra a Espa\u00f1a de Ferran Font, Ignacio Alabart e C\u00e9sar Carballeira. Repetiu medalla de prata na edici\u00f3n seguinte, sendo derrotados na final esta vez por Portugal. En 2014 xogou o Europeo sub-20, conseguindo a medalla de bronce despois de perder en semifinais contra Portugal.\nSelecci\u00f3n absoluta.\n\u00c9 internacional coa selecci\u00f3n francesa absoluta dende 2016, ano no que disputou xunto aos seus irm\u00e1ns o Campionato de Europa, caendo en cuartos de final fronte a Su\u00edza. En 2017 participou no seu primeiro Campionato do Mundo, onde o equipo non pasou da fase de grupos. Xogou tam\u00e9n o Europeo de 2018, onde obtivo o cuarto posto, despois de caer en semifinais por 8-2 contra a Espa\u00f1a de Xavier Mali\u00e1n, Edu Lamas, Adroher e Bargall\u00f3 entre outros. No Mundial de 2019 o equipo chegou \u00e1s semifinais, onde foi eliminado pola Arxentina."}
{"id": "511440", "revid": "23204", "url": "https://gl.wikipedia.org/wiki?curid=511440", "title": "Andr\u00e9 T\u00e9chin\u00e9", "text": "Andr\u00e9 T\u00e9chin\u00e9, nado en Valence-d'Agen o 13 de marzo de 1943, \u00e9 un director de cinema e guionista franc\u00e9s. Ten unha longa e reco\u00f1ecida carreira que o situou entre os m\u00e1is destacados directores franceses da post-Nouvelle Vague. T\u00e9chin\u00e9 pertence \u00e1 segunda xeraci\u00f3n de cr\u00edticos asociados con \"Cahiers du cin\u00e9ma\".\nTraxectoria.\nAndr\u00e9 T\u00e9chin\u00e9 naceu nunha pequena localidade da rexi\u00f3n de Midi-Pyr\u00e9n\u00e9es, no department de Tarn-et-Garonne. A s\u00faa familia, de orixe espa\u00f1ola, posu\u00eda un pequeno negocio de equipamentos agr\u00edcolas. Creceu no campo no suroeste de Francia e na s\u00faa adolescencia comezou a s\u00faa paix\u00f3n polo cinema. De 1952 a 1959 asistiu a unha escola cat\u00f3lica de Montauban. S\u00f3 pod\u00eda sa\u00edr da escola os domingos pola tarde, cando \u00eda ao cinema, a\u00ednda que \u00e1s veces ti\u00f1a que regresar antes de que acabase o filme. En 1959 pasou a unha escola p\u00fablica, e al\u00ed foi exposto a outras culturas, con mestres de ideolox\u00eda marxista, un cineclub e unha revista cinematogr\u00e1fica, \"La Plume et l'\u00e9cran\", en que participou. \"Os filmes eran a mi\u00f1a \u00fanica apertura ao mundo\", dixo T\u00e9chin\u00e9. \"Eran a mi\u00f1a \u00fanica posibilidade de escapar do ambiente familiar e do internado. Probablemente era perigoso porque, a trav\u00e9s dos filmes, aprend\u00edn como funciona o mundo e as relaci\u00f3ns humanas. Mais era m\u00e1xico, e eu estaba decidido a seguir o f\u00edo desa maxia\".\nAos dezanove anos mudouse a Par\u00eds para seguir unha carreira como cineasta. Suspendeu o exame de acceso \u00e1 principal escola de cinema de Francia, mais comezou a escribir cr\u00edticas para \"Cahiers du cin\u00e9ma\", onde traballou catro anos (1964\u20131967). O seu primeiro artigo, sobre \"La peau douce\", de Fran\u00e7ois Truffaut, publicouse en xullo de 1964.\nA primeira experiencia de T\u00e9chin\u00e9 na direcci\u00f3n chegou no teatro. Pasou despois a ser axudante de director de Marc'O en \"Les Idoles\" (1967), versi\u00f3n cinematogr\u00e1fica dunha obra experimental. O filme foi montado por Jean Eustache; T\u00e9chin\u00e9 fixo unha pequena aparici\u00f3n sen acreditar no filme de Eustache \"La Maman et la putain\" (1972). T\u00e9chin\u00e9 foi tam\u00e9n axudante de director de Jacques Rivette (o seu editor en \"Cahiers du Cinema\") en \"L'amour fou\" (1969).\nCaracter\u00edsticas.\nT\u00e9chin\u00e9 Destaca polos seus filmes elegantes e cargados emocionalmente que con frecuencia indagan na complexidade e nas emoci\u00f3ns da condici\u00f3n humana. Un aroma intimista impregna a s\u00faa obra. Unha das marcas de T\u00e9chin\u00e9 \u00e9 o exame l\u00edrico das relaci\u00f3ns humanas dun xeito sensible, mais non sentimental. \nInflu\u00eddo por Roland Barthes, Bertolt Brecht, Ingmar Bergman, William Faulkner e a Nouvelle Vague, a orixinalidade de T\u00e9chin\u00e9 xace na s\u00faa exploraci\u00f3n sutil da sexualidade e da identidade nacional, mentres desaf\u00eda as expectativas nas s\u00faas representaci\u00f3ns das relaci\u00f3ns homosexuais, as dimensi\u00f3ns norteafricanas da cultura francesa contempor\u00e1nea, e a relaci\u00f3n centro-periferia entre Par\u00eds e o seu suroeste nativo. T\u00edmido e de aspecto asc\u00e9tico, T\u00e9chin\u00e9 non opina sobre temas pol\u00edticos e raras veces aparece na televisi\u00f3n. O seu medo a voar evita que asista a moitas das s\u00faas estreas ou aos festivais que est\u00e1n a m\u00e1is dunha viaxe en tren do seu piso con vistas ao xard\u00edn de Luxemburgo.\n\"Nunca sei como rematar\u00e1 cada filme\", dixo T\u00e9chin\u00e9. \"Cando rodo, filmo cada escena coma se fose unha curtametraxe. \u00c9 s\u00f3 cando monto cando me preocupo pola narraci\u00f3n. O meu obxectivo \u00e9 contar unha historia, mais iso \u00e9 a \u00faltima cousa que fago\"."}
{"id": "511441", "revid": "23204", "url": "https://gl.wikipedia.org/wiki?curid=511441", "title": "Scots National Pairty", "text": ""}
{"id": "511442", "revid": "23204", "url": "https://gl.wikipedia.org/wiki?curid=511442", "title": "P\u00e0rtaidh N\u00e0iseanta na h-Alba", "text": ""}
{"id": "511443", "revid": "88215", "url": "https://gl.wikipedia.org/wiki?curid=511443", "title": "Roberto di Benedetto", "text": ""}
{"id": "511444", "revid": "88215", "url": "https://gl.wikipedia.org/wiki?curid=511444", "title": "Bruno Di Benedetto", "text": "Bruno Di Benedetto, nado en Noisy-le-Grand (Sena-San Denis, Francia) o 8 de maio de 1997, \u00e9 un xogador de h\u00f3ckey a pat\u00edns franc\u00e9s, de orixe italiana e galega. Xoga de defensa no Deportivo Liceo, da OK Liga.\n\u00c9 irm\u00e1n xemelgo bivitelino de Roberto Di Benedetto e irm\u00e1n m\u00e1is novo de Carlo Di Benedetto, ambos tam\u00e9n xogadores profesionais de h\u00f3ckey.\nTraxectoria.\nNoisy-le-Grand e SA M\u00e9rignac (2000-2012).\nNaceu en Francia, fillo dun italiano e unha coru\u00f1esa de Monte Alto. Comezou a xogar ao h\u00f3ckey a pat\u00edns con 3 anos no club CS Noisy-le-Grand, xunto ao seu irm\u00e1n xemelgo bivitelino Roberto e seu irm\u00e1n m\u00e1is vello Carlo. Al\u00ed xogou ata 2012, cando marchou cos seus irm\u00e1ns a M\u00e9rignac (Xironda) para xogar no SA M\u00e9rignac. Estiveron al\u00ed un ano e logo ficharon polo\nLa Vend\u00e9enne (2013-2017).\nTras un ano no M\u00e9rignac, os tres irm\u00e1ns ficharon polo La Vend\u00e9enne. Co club franc\u00e9s ga\u00f1ou d\u00faas ligas francesas en catro anos.\nLleida Lista Blava (2017-2019).\nEn abril de 2017, un ano despois da marcha do seu irm\u00e1n Carlo ao Liceo, Bruno e Roberto anunciaron \u00e1 s\u00faa vez que deixaban Francia con rumbo tam\u00e9n \u00e1 OK Liga para fichar polo Lleida. Xogou d\u00faas tempadas no club catal\u00e1n, proclam\u00e1ndose d\u00faas veces campi\u00f3n da Copa CERS. Chegou tam\u00e9n \u00e1s semifinais da Copa do Rei de 2019, onde caeu eliminado fronte ao Liceo de seu irm\u00e1n Carlo.\nDeportivo Liceo (2019-2020).\nNa tempada 2019/20 fichou xunto ao seu xemelgo polo Deportivo Liceo, ao mesmo tempo que o seu outro irm\u00e1n, Carlo, deixaba o club coru\u00f1\u00e9s rumbo ao Porto. Os dous irm\u00e1ns chegaron \u00e1 Coru\u00f1a xunto a outro par de irm\u00e1ns, Carles e Marc Grau.\nO equipo galego acabou a tempada como subcampi\u00f3n da OK Liga, ao suspenderse a competici\u00f3n por mor da pandemia por coronavirus.\n2\u00aa etapa no Lleida Lista Blava (2020-2022).\nEn maio de 2020 anunciou o seu regreso ao Lleida Llista Blava. Co club catal\u00e1n ga\u00f1ou a s\u00faa terceira Copa CERS, ao derrotar na final da edici\u00f3n 2020/21 ao Sarzana italiano.\n2\u00aa etapa no Liceo (2022-actualidade).\nNo ver\u00e1n de 2022 regresou ao Liceo coru\u00f1\u00e9s, que atravesaba unha etapa de renovaci\u00f3n, coa marcha de ata sete xogadores, entre eles o seu irm\u00e1n Roberto.\nSelecci\u00f3n nacional.\nCategor\u00edas inferiores.\nEn 2012 disputou coa selecci\u00f3n francesa sub-17, e xunto aos seus irm\u00e1ns, o Campionato Europeo sub-17 na Breta\u00f1a, onde o seu equipo se proclamou subcampi\u00f3n, caendo na final contra a Espa\u00f1a de Ferran Font, Ignacio Alabart e C\u00e9sar Carballeira. Repetiu medalla de prata na edici\u00f3n seguinte, sendo derrotados na final esta vez por Portugal. En 2014 xogou o Europeo sub-20, conseguindo a medalla de bronce despois de perder en semifinais contra Portugal.\nSelecci\u00f3n absoluta.\n\u00c9 internacional coa selecci\u00f3n francesa absoluta dende 2016, ano no que disputou xunto aos seus irm\u00e1ns o Campionato de Europa, caendo en cuartos de final fronte a Su\u00edza. En 2017 participou no seu primeiro Campionato do Mundo, onde o equipo non pasou da fase de grupos. Xogou tam\u00e9n o Europeo de 2018, onde obtivo o cuarto posto, despois de caer en semifinais por 8-2 contra a Espa\u00f1a de Xavier Mali\u00e1n, Edu Lamas, Adroher e Bargall\u00f3 entre outros. No Mundial de 2019 o equipo chegou \u00e1s semifinais, onde foi eliminado pola Arxentina."}
{"id": "511445", "revid": "89787", "url": "https://gl.wikipedia.org/wiki?curid=511445", "title": "S\u00edlvia Munt", "text": "S\u00edlvia Munt Quevedo, nada en Barcelona o 24 de marzo de 1957, \u00e9 unha actriz e directora de cinema, teatro e televisi\u00f3n catal\u00e1.\nGa\u00f1ou dos premios Goya, \u00e1 mellor actriz pola s\u00faa interpretaci\u00f3n en \"Alas de mariposa\" e \u00e1 mellor curtametraxe documental por \"Lalia\", escrita e dirixida por Munt. Esta curtametraxe recibiu m\u00e1is de quince premios, entre eles o United Nations World Forum on Children's Television.\nTraxectoria.\nEstudou danza cl\u00e1sica e contempor\u00e1nea, que combinou con estudos de psicolox\u00eda. Aos dezaseis anos debutou como bailarina. Titulada en ballet cl\u00e1sico pola Royal Ballet de Londres en 1974, entre 1973 e 1978 dedicouse plenamente \u00e1 danza como bailarina e core\u00f3grafa, formando parte entre outras das compa\u00f1\u00edas de Gelu Barbu (primeiro bailar\u00edn do Ballet Nacional de Romania) e do Ballet Contemporani de Barcelona.\nAos vinte anos comezou na interpretaci\u00f3n teatral. Debutou no cinema en 1978 co filme \"L'orgia\". En 1981 protagonizou \"La pla\u00e7a del Diamant\", que lle valeu \u00e1 Concha de Prata do Festival de Cinema de Donostia, e rapidamente comezou a traballar con directores como Fernando Trueba, Vicente Aranda, Manuel Guti\u00e9rrez Arag\u00f3n ou Montxo Armend\u00e1riz.\nMunt \u00e9 membro da Academia do Cinema Europeo e da Academia das Artes e as Ciencias Cinematogr\u00e1ficas de Espa\u00f1a. Enre decembro de 2008 e o 14 de novembro de 2011 foi membro do plenario do Consell Nacional de la Cultura i de les Arts (CoNCA), organismo do que dimitiu xunto con outros nove membros como protesta polo modelo que que propu\u00f1a o proxecto da Llei \u00d2mnibus."}
{"id": "511446", "revid": "88215", "url": "https://gl.wikipedia.org/wiki?curid=511446", "title": "Bruno di Benedetto", "text": ""}
{"id": "511447", "revid": "47401", "url": "https://gl.wikipedia.org/wiki?curid=511447", "title": "Silvia Munt", "text": ""}
{"id": "511450", "revid": "23204", "url": "https://gl.wikipedia.org/wiki?curid=511450", "title": "Xa", "text": "Xa, do persa \u0634\u0627\u0647, \u0161\u0101h, \"rei\", \u00e9 o t\u00edtulo dado aos monarcas de Ir\u00e1n, e procede do que ti\u00f1an os soberanos aquem\u00e9nidas da antiga Persia. Esta palabra foi adoptada por outras linguas, a mi\u00fado transcrita como \"Shah\" ou \"Sha\", e tam\u00e9n aparece noutros t\u00edtulos derivados, como nalg\u00fans estados isl\u00e1micos tales como o Imperio otom\u00e1n (\"\u015eah\" e \"\u015eeh\"), ou os imperios Mogol de Tamerl\u00e1n, o de Mughal na India, o sultanato de Bengala, o dos Gurkhas do Nepal, e no antigo Afganist\u00e1n.\nDesde mediados do s\u00e9culo VIII a.C., os monarcas iranianos levaron o t\u00edtulo de \"sh\u0101h\u0101n sh\u0101h\" (\"rei de reis\"). O feminino \u00e9 xabanu (en persa \u0634\u0647\u0628\u0627\u0646\u0648, \"ra\u00ed\u00f1a\") e s\u00f3 foi empregado por tres emperatrices, Purandokht, Azarmidokht, contra o ano 630, e Farah Diba, esposa de Mohammad Reza Pahlavi, o \u00faltimo xa de Ir\u00e1n (destronado na Revoluci\u00f3n iraniana de 1979).\nOs fillos do xa ou da xabanu son os sahzada (termo derivado de \"shahzada\", \"fillo do xa\" ou \"pr\u00edncipe\"). \"Shahpur\" os var\u00f3ns e \"Shahdojt\" as mulleres. \nEn Ir\u00e1n (e na rexi\u00f3n do Gran Ir\u00e1n) o t\u00edtulo empregouse continuamente; en lugar de rei no sentido europeo, cada gobernante iraniano consider\u00e1base a si mesmo como o Shahan shah (en persa: \u0634\u0627\u0647\u0646\u0634\u0627\u0647, romanizado: \"\u0160\u0101han\u0161\u0101h\", \"rei de reis\") ou Padi shah (en persa: \u067e\u0627\u062f\u0634\u0627\u0647, romanizado: \"P\u0101de\u0161\u0101h\", \"rei mestre\") do Imperio persa."}
{"id": "511453", "revid": "89787", "url": "https://gl.wikipedia.org/wiki?curid=511453", "title": "La Espa\u00f1a Moderna", "text": "La Espa\u00f1a Moderna foi unha revista cultural editada na cidade espa\u00f1ola de Madrid que comezou a s\u00faa andaina o 1 de xaneiro de 1889 e rematou en decembro de 1914.\nTraxectoria.\nA revista foi publicada de 1889 a 1914 pola editorial do mesmo nome, sendo propietario e fundador de \u00e1mbalas d\u00faas Jos\u00e9 L\u00e1zaro Galdiano. A s\u00faa posta en marcha foi avalada por Emilia Pardo Baz\u00e1n, quen axudou a L\u00e1zaro Galdiano a lanzar e promocionar a revista e buscar colaboradores nos inicios desta. \nTivo varios subt\u00edtulos como \"Revista \u00cdbero-americana\", a partir do n\u00famero 7, ou tam\u00e9n \"Revista de Espa\u00f1a\" dende o 1 de xaneiro de 1894.\nFoi cualificada por varios autores como unha especie de versi\u00f3n espa\u00f1ola da revista francesa \"Revue deas deux mondes\". Actuou como unha plataforma publicitaria da propia editorial, pois conti\u00f1a a mi\u00fado comentarios de libros e novidades publicadas por esta.\nEn \"La Espa\u00f1a Moderna\", abord\u00e1rase xa daquela a denominada \u00abcuesti\u00f3n feminina\u00bb, e foron colaboradores autores como Rafael Altamira, Augusto Mart\u00ednez Olmedilla, Miguel de Unamuno, Emilia Pardo Baz\u00e1n, Benito P\u00e9rez Gald\u00f3s, Leopoldo Alas \"Clar\u00edn\", Marcelino Men\u00e9ndez Pelayo, Pedro Dorado Montero, Adolfo Posada ou Concepci\u00f3n Arenal.\nNas s\u00faas p\u00e1xinas apareceron traducidos textos de Tolstoi e de Ibsen e tam\u00e9n publicou, en 1895, a obra de Unamuno, \"En torno al casticismo\"."}
{"id": "511454", "revid": "89787", "url": "https://gl.wikipedia.org/wiki?curid=511454", "title": "Moya Brennan", "text": "Moya Brennan, co\u00f1ecida artisticamente ata 2002 como M\u00e1ire Brennan e nada M\u00e1ire Philomena N\u00ed Bhraon\u00e1in en Dubl\u00edn o 4 de agosto de 1952, \u00e9 unha cantante, letrista e harpista irlandesa que principiou a s\u00faa carreira ao formar a s\u00faa familia a banda Clannad e est\u00e1 considerada unha das voces m\u00e1is reco\u00f1ecidas da m\u00fasica celta, co\u00f1ecida como \"primeira dama da m\u00fasica celta\". A partir de 1992 comezou unha carreira en solitario con \u00e9xito, o seu primeiro \u00e1lbum sa\u00edu en 1992 co t\u00edtulo de \"M\u00e1ire\" e foi candidata a dous Grammy. Gravou varias bandas sonoras, entre as que salientan \"Titanic\", \"To End All Wars\" e \"King Arthur\".\nTraxectoria.\nMalia nacer na capital irlandesa, logo de seus pais fuxiren do condado de Donegal para casar no de Louth, medrou como a filla m\u00e1is vella dunha familia ligada \u00e1 m\u00fasica en Gaoth Dobhair, a maior parroquia de Irlanda onde o irland\u00e9s permanece como a lingua principal de uso diario da maior\u00eda da poboaci\u00f3n. S\u00faa nai, M\u00e1ire, era profesora de m\u00fasica, e seu pai, Leo Brennan, formaba parte dun grupo de cabar\u00e9 co que tam\u00e9n actuaba Moya dende cativi\u00f1a. A parella tivo catro fillas m\u00e1is: Deirdre, Lugh (m\u00e1is co\u00f1ecida como Enya), Olive e Br\u00edd\u00edn e catro fillos: Ciar\u00e1n, P\u00f3l, Leon e Bartley. De nena cantou canda seus irm\u00e1ns no pub da familia, T\u00e1bhairne Leo na aldea de M\u00edn na Leice, a pouca distancia da casa familiar. Tam\u00e9n participou en espect\u00e1culos de pantomimas no teatro local, o \"Amharclann Ghaoth Dobhair\". Despois de rematar a escola secundaria estudou arpa, piano e canto uns anos na Real Academia Irlandesa de M\u00fasica de Dubl\u00edn e ensinou m\u00fasica no Holy Cross College de An F\u00e1l Carrach, xa no condado de Donegal.\nClannad.\nEn 1970 Moya xuntouse, cos seus irm\u00e1ns P\u00f3l e Ciar\u00e1n e os irm\u00e1ns xemelgos de s\u00faa nai Noel e P\u00e1draig \u00d3 D\u00fag\u00e1in, nun grupo que acabou por se denominar Clannad e que o m\u00fasico Tony MacMahon introduciu por primeira volta na televisi\u00f3n no seu programa \"Gl\u00f3r\". Despois dunha d\u00e9cada de estar entre os grupos musicais m\u00e1is co\u00f1ecidos de Irlanda, Clannad acadou as listas de \u00e9xitos en 1982, co sinxelo \"Theme from Harry's Game\" do \u00e1lbum \"Magical Ring\". En pouco tempo a voz de Brennan tornou en sin\u00f3nimo de m\u00fasica celta e m\u00fasica Irlandesa. Gravou 17 \u00e1lbums con Clannad e ga\u00f1ou un premio Grammy, un BAFTA e un Ivor Novello co quinteto. A s\u00faa irm\u00e1, Eithene N\u00ed Bhraon\u00e1in, pasou un par de anos con Clannad a principios da d\u00e9cada de 1980, e logo continuou unha moi exitosa carreira en solitario baixo o nome de Enya.\nCarreira en solitario.\nA inicios da d\u00e9cada de 1990 Moya sufriu unha transformaci\u00f3n persoal centrada na adopci\u00f3n do cristianismo como eixo da s\u00faa vida o que se reflectiu ao longo da s\u00faa carreira nas s\u00faas canci\u00f3ns, moitas delas cun forte compo\u00f1ente cristi\u00e1n e espiritual. Esas mudanzas persoais recolleunas na s\u00faa autobiograf\u00eda \"The Other Side of the Rainbow\" que publicou en 2000 e no que ademais da s\u00faa carreira musical fala do que denomina os seus \"anos escuros\" nos que tivo problemas co alcohol e as drogas ademais de realizar un aborto e logo dun per\u00edodo de avaliaci\u00f3n da s\u00faa vida rexurdiu como unha cristi\u00e1 comprometida.\nEn 1992 apareceu o seu primeiro \u00e1lbum en solitario foi \"M\u00e1ire\" con Atlantic Records ao que lle seguiu \"Misty Eyes Adventures\" en BGM tres anos m\u00e1is tarde. En 1995 realizou un dueto con Shane MacGowan co tema \"You're the One\" para a pel\u00edcula \"Circle of Friends\". En 1998 asinou con Word Records e sa\u00edu \"Perfect Time\" e \"Whisper to the Wild Water\" un ano m\u00e1is tarde e foi candidato ao mellor \u00e1lbum New Age nos Grammy en 2001. Publicou a s\u00faa autobiograf\u00eda, \"The Other Side of the Rainbow\", en 2000 e interpretou a canci\u00f3n \"Perfect Time\" na Xornada Mundial da Xuventude en Roma fronte unha multitude de peregrinos e Xo\u00e1n Paulo II o que considerou unha honra, malia non ser cat\u00f3lica ao crer no respecto mutuo entre os cristi\u00e1ns, e tam\u00e9n gravou no \u00e1lbum do acontemento, \"One\". Realizou un dueto con Booley, que logo mudou o nome a Duke Special. A canci\u00f3n \"Peace Has Broken Out\" trata do conflito en Irlanda no Norte.\nNa pel\u00edcula \"King Arthur\" (2004) cantou, e escribiu con Hans Zimmer, o tema \"Tell Me Now (What You See)\" e tam\u00e9n escribiu canci\u00f3ns para \"To End All Wars\" (2001). Brennan colaborou con moitos outros m\u00fasicos, entre os que salientan Chicane, Alan Parsons, Bono, Robert Plant, Van Morrison, Michael McDonald dos Doobie Brothers, Bruce Hornsby, Joe Elliott, The Chieftains, Paul Young, Paul Brady, Michael Crawford, Joe Jackson e Ronan Keating.\nBrennan gravou 25 \u00e1lbums e vendeu uns 20\u00a0mill\u00f3ns de discos. A partir de 2002 empregou como nome art\u00edstico Moya Brennan, pronuncia que se aproxima foneticamente ao seu nome irland\u00e9s, e en 2009 cambiou legalmente o seu nome e xa con ese nome lanzou en 2003 o \u00e1lbum \"Two Horizons\" baixo o seu novo selo, Universal. Colaborou con Chicane para interpretar a voz do sinxelo \"Saltwater\", que tam\u00e9n apareceu na campa\u00f1a publicitaria de VisitScotland e mais tam\u00e9n empregou F\u00e1ilte Ireland para promover Irlanda, as\u00ed como o concello de Belfast en anuncios de televisi\u00f3n. En 2003 foi embaixadora de boa vontade da Christian Blind Mission de Irlanda e viaxou a Ruanda e ao Congo mais por mor da violencia neste pa\u00eds tiveron que a evacuar a Kenya; non obstante, volveu en 2005 e protagonizou un documental para a canle en irland\u00e9s TG4. Nos anos seguintes na s\u00faa calidade de embaixadora da CBM realizou viaxes ao Brasil, Belize e Tanzania.\nO 17 de marzo de 2004 actuou no Capitol Hill diante do presidente estadounidense George W. Bush e dignatarios irlandeses e durante a vixilia na Xornada Mundial da Xuventude de 2005, en Colonia, diante Bieito XVI na fronte dun mill\u00f3n de persoas e foi tam\u00e9n parte do CD oficial \"Building on World\".\nEn 2006 sacou un \u00e1lbum natalicio, \"An Irish Christmas\" e o ano seguinte viu a luz o \u00e1lbum \"Signature\" que describiu como unha colecci\u00f3n de imaxes da s\u00faa vida e a\u00ednda que s\u00f3 inclu\u00edu unha canci\u00f3n en irland\u00e9s, a s\u00faa lingua materna est\u00e1 presente en todo o \u00e1lbum por medio dos coros. Ao longo de 2007 e 2008 mentres realizaba xiras de promoci\u00f3n de \"Signature\" gravou colaboraci\u00f3ns para \u00e1lbums de Iona e Joanne Hogg e tam\u00e9n co grupo Grand Canal realizou a canci\u00f3n oficial para o equipo ol\u00edmpico irland\u00e9s de 2008,\nO seu \u00e1lbum en directo \"Heart Strings\" gravouno coa Royal Liverpool Philharmonic en outubro e novembro de 2007 e sa\u00edu en setembro de 2008 e realizou xiras nos Pa\u00edses Baixos, Alema\u00f1a, Irlanda e o Reino Unido para promover o \u00e1lbum.\nEn abril de 2010 apareceu un novo \u00e1lbum de estudio co arpista Cormac de Barra baixo o t\u00edtulo de \"My Match Is a Makin\"' en exclusiva para a s\u00faa xira de primavera de 2010 nos Pa\u00edses Baixos e ao ano seguinte apareceu unha versi\u00f3n remasterizada para a s\u00faa venda xeral co t\u00edtulo \"Voices &amp; Harps\" e en 2013 gravou un novo \u00e1lbum en colaboraci\u00f3n con de Barra, \"Voices &amp; Harps \u2013 Affinity\".\nEn 2017 editou \"Canvas\", o seu primeiro \u00e1lbum en solitario en case unha d\u00e9cada no que participaron como letristas dous dos seus fillos.\nEn 2020 formou parte do coelctivo de cantantes e m\u00fasicas, \"Irish Women in Harmony\", que gravaron unha versi\u00f3n da canci\u00f3n \"Dreams\" de The Cranberries para colaborar con Safe Ireland na s\u00faa campa\u00f1a contra da violencia dom\u00e9stica que en Irlanda aumentou durante a pandemia por coronavirus."}
{"id": "511456", "revid": "88215", "url": "https://gl.wikipedia.org/wiki?curid=511456", "title": "Carlo Di Benedetto", "text": "Carlo Di Benedetto, nado en Noisy-le-Grand (Sena-San Denis, Francia) o 31 de maio de 1996, \u00e9 un xogador de h\u00f3ckey a pat\u00edns franc\u00e9s, de orixe italiana e galega. Xoga de dianteiro no FC Porto, do Campionato Portugu\u00e9s.\n\u00c9 irm\u00e1n m\u00e1is vello dos xemelgos bivitelinos Bruno e Roberto, ambos tam\u00e9n xogadores profesionais de h\u00f3ckey.\nTraxectoria.\nNoisy-le-Grand e SA M\u00e9rignac (2000-2012).\nNaceu en Francia, fillo dun italiano e unha coru\u00f1esa de Monte Alto. Comezou a xogar ao h\u00f3ckey a pat\u00edns con 3 anos no club CS Noisy-le-Grand, xunto aos seus irm\u00e1ns Bruno e Roberto. Al\u00ed xogou ata 2012, cando marchou cos seus irm\u00e1ns a M\u00e9rignac (Xironda) para xogar no SA M\u00e9rignac. Debutou aos 16 anos co primeiro equipo na Nationale 1 e na Copa CERS. \nLa Vend\u00e9enne (2013-2016).\nTras un ano no M\u00e9rignac, os tres irm\u00e1ns ficharon polo La Vend\u00e9enne. Co club franc\u00e9s ga\u00f1ou unha liga francesa na s\u00faa terceira e derradeira tempada, na que foi ademaiso segundo m\u00e1ximo goleador da liga con 35 goles.\nHC Liceo (2016-2019).\nEn 2016 trasladouse \u00e1 Coru\u00f1a tras recibir unha oferta do Liceo. Na s\u00faa primeira tempada enfrontouse ao seu ex equipo e aos seus irm\u00e1ns na Copa de Europa, derrot\u00e1ndoos tanto na ida como na volta. Nas seguintes d\u00faas campa\u00f1as acabou como subcampi\u00f3n da OK Liga por detr\u00e1s do FC Barcelona. Na s\u00faa segunda tempada no Liceo foi o terceiro m\u00e1ximo anotador da Liga con 28 goles e na \u00faltima tempada foi segundo, con 41 goles, s\u00f3 por detr\u00e1s do arxentino Pablo \u00c1lvarez.\nFC Porto (2019-actualidade).\nNa tempada 2019/20 deixou o Liceo para fichar polo FC Porto, ao mesmo tempo que os seus irm\u00e1ns recalaban no equipo coru\u00f1\u00e9s. No seu primeiro ano na liga portuguesa non chegou a rematar a tempada, pois a competici\u00f3n foi suspendida por mor da pandemia por coronavirus, pero conquistou a Supercopa de Portugal. Na seguinte campa\u00f1a foi o quinto m\u00e1ximo goleador do campionato de liga, con 31 goles en 28 partidos, contribu\u00edndo a que o equipo acabase a liga regular no primeiro posto. Con todo, acabou perdendo a final dos play-offs contra o Sporting, club contra o que perdeu tam\u00e9n a final da Liga Europea.\nNa tempada 2021/22 elevou a s\u00faa cifra de goles en liga ata os 50, s\u00f3 por detr\u00e1s do seu compa\u00f1eiro Gon\u00e7alo Alves, e acadou de novo a final, desta vez ante o Benfica. Anotou cinco goles nos partidos da final, sendo un xogador clave para que o seu equipo conquistase o t\u00edtulo de liga, ao que sumou esa mesma tempada o da Copa de Portugal e a Copa Intercontinental.\nSelecci\u00f3n francesa.\nEn 2010, aos 14\u00a0anos, uniuse \u00e1s categor\u00edas inferiores da selecci\u00f3n francesa, coa que disputou ese ano o Campionato de Europa sub-17. Dous anos despois, acabou como segundo m\u00e1ximo goleador na mesma competici\u00f3n, anotando nove goles e contribu\u00edndo \u00e1 medalla de prata da s\u00faa selecci\u00f3n. Dous meses despois participou tam\u00e9n no Campionato de Europa sub-20, ga\u00f1ando a medalla de bronce, que repetiu dous anos despois en Valongo.\nTam\u00e9n en 2014 participou na s\u00faa primeira competici\u00f3n coa selecci\u00f3n francesa absoluta, o Campionato de Europa, na que o seu pa\u00eds rematou quinto. En 2015 disputou a 66\u00aa Copa das Naci\u00f3ns, onde foi o m\u00e1ximo goleador, e uns meses despois o Mundial de Francia, onde a s\u00faa selecci\u00f3n caeu en oitavos de final fronte \u00e1 Arxentina. \nNo Campionato de Europa de 2016, a selecci\u00f3n francesa, onde xa xogaban os tres irm\u00e1ns Di Benedetto, caeu en cuartos de final fronte a Su\u00edza, mentres que no Mundial de 2017 non pasou da fase de grupos. No Campionato de Europa de 2018 obtivo o cuarto posto, despois de caer en semifinais por 8-2 contra a Espa\u00f1a de Xavier Mali\u00e1n, Edu Lamas, Adroher e Bargall\u00f3 entre outros. Carlo anotou 7 goles no campionato. No Mundial de 2019 o equipo chegou \u00e1s semifinais, onde foi eliminado pola Arxentina.\nEn 2021 disputou o Campionato de Europa na cidade portuguesa de Paredes, sendo elixido mellor xogador do torneo, despois de liderar \u00e1 selecci\u00f3n francesa ata a final, onde perderon contra a selecci\u00f3n espa\u00f1ola."}
{"id": "511457", "revid": "98629", "url": "https://gl.wikipedia.org/wiki?curid=511457", "title": "Fructu\u00f3s Gelabert", "text": "Fructu\u00f3s Gelabert i Badiella, nado en Vila de Gr\u00e0cia o 15 de xaneiro de 1874 e finado en Barcelona o 27 de febreiro de 1955, foi un director, guionista, operador de c\u00e1mara e produtor cinematogr\u00e1fico catal\u00e1n. Foi, xunto a Segundo de Chom\u00f3n, o pioneiro m\u00e1is importante do cinema espa\u00f1ol e o primeiro que rodou filmes en Catalu\u00f1a. Foi o director do que se considera o primeiro filme espa\u00f1ol con argumento, \"Ri\u00f1a en un caf\u00e9\" (1897). Ata ese momento s\u00f3 se filmaran fragmentos de tipo documental. \nTraxectoria.\nGelabert naceu na r\u00faa Llibertat da Vila de Gr\u00e0cia, naquel momento un municipio independente. O seu pai, Joan Gelabert, era un ebanista de orixe mallorquina, mentres que a s\u00faa nai, Ll\u00facia Badiella, sufr\u00eda un trauma psicol\u00f3xico por mor dun accidente e non pod\u00eda ocuparse do seu fillo. En 1876, a familia trasladouse ao barrio de Sants, onde o pai abriu un obradoiro. Fructu\u00f3s aprendeu o oficio do seu pai, mais tam\u00e9n se interesou na fotograf\u00eda e comezou a traballar cos irm\u00e1ns Napole\u00f3n, que eran donos dun importante estudio de fotograf\u00eda en Barcelona.\nEn 1895 asistiu \u00e1 proxecci\u00f3n do kinetoscopio, invento de Edison para representar imaxes en movemento, e dende ent\u00f3n afeccionouse \u00e1s lanternas m\u00e1xicas e a todo tipo de instrumentos que servisen precisamente para presentar esas imaxes. O ano seguinte asistiu \u00e1s sesi\u00f3ns do cinemat\u00f3grafo Lumi\u00e8re no taller dos irm\u00e1ns Napole\u00f3n e viu entre outros filmes \"L'Arroseur arros\u00e9\", co que decidiu que a s\u00faa futura ocupaci\u00f3n ser\u00eda o cinema.\nEn 1897, p\u00faxose en contacto co fot\u00f3grafo Santiago Biosca, con quen constru\u00edu unha r\u00e9plica do invento franc\u00e9s e rodou os documentais \"Salida de los trabajadores de la f\u00e1brica \"La Espa\u00f1a Industrial\"\" e \"Salida del p\u00fablico de la iglesia parroquial de Santa Mar\u00eda de Sants\". Animado pola lembranza de \"L'Arroseur arros\u00e9\" decidiu arriscarse a facer un filme de ficci\u00f3n, \"Ri\u00f1a en un caf\u00e9\", que rodou integramente no patio anexo ao Casino de Sants, coa axuda dalg\u00fans amigos e clientes do casino como actores e con Santiago Biosca como operador de c\u00e1mara. Con todos eles e alg\u00fans dos irm\u00e1ns Lumi\u00e8re realizou a que se considera a primeira estrea en Barcelona.\nO ano seguinte realizou a primeira filme espa\u00f1ol con efectos especiais, \"Choque de dos trasatl\u00e1nticos\" (1898), para o que empregou maquetas e barcos en miniatura. Nos anos seguintes dedicouse por completo ao cinema: rodou documentais como \"Visita de Do\u00f1a Cristina y Don Alfonso XIII a Barcelona\", en 1898, primeiro filme espa\u00f1ol distribu\u00eddo por todo o mundo, e inventou dispositivos de proxecci\u00f3n.\nEn 1905 rodou finalmente o seu primeiro grande \u00e9xito mundial, \"Los guapos de la Vaquer\u00eda del Parque\", comedia de quince minutos, pola que mesmo recibiu unha oferta para ir traballar aos Estados Unidos, que rexeitou. O \u00e9xito do filme permitiulle que en 1906 a empresa Diorama se convertese nunha produtora cinematogr\u00e1fica, rebautizada como Films Barcelona. En 1908 constru\u00edu os primeiros estudios cinematogr\u00e1ficos de Barcelona, cunha inmensa galer\u00eda de vidro xuntos os xard\u00edns da leira Llu\u00eds Mart\u00ed Codolar, exalcalde de Barcelona. En 1910 rodou a s\u00faa obra mestra, \"Guzm\u00e1n el Bueno\", coa principal dama do teatre catal\u00e1n do momento, [[Margarida Xirgu].\nEn 1928 filmou o seu \u00faltimo filme, \"La puntaire\". O filme foi un fracaso estrepitoso debido a que non se estreou ata os anos trinta, cando todos os filmes eran sonoros. Esta mala experiencia apartouno definitivament da rodaxe de filmes e coa axuda dos seus novos socios Aris\u00f3 e Ruiz, dedicouse exclusivamente \u00e1 reparaci\u00f3n e invenci\u00f3n de aparatos cinematogr\u00e1ficos coa s\u00faa propia marca, Frugel, con poucos beneficios.\nDespois da guerra civil, recuperou a idea de investigar as posibilidades do cinema en tres dimensi\u00f3ns, mais sen apoio econ\u00f3mico os seus traballos quedaron en nada. En 1950 faleceu a s\u00faa esposa, e vi\u00favo, diab\u00e9tico e pobre, foi acollido polo seu fillo Josep.\nEn 1952, [[Joan Francesc de Lasa]], daquela un director mozo admirador de Gelabert, conseguiu que o concello de Barcelona lle fixese unha modesta homenaxe no cinema Alexandra, ademais de pasarlle unha pequena cantidade de di\u00f1eiro que o axudase a sobrevivir algo mellor. Por\u00e9n, Gelabert investiu os cartos en rodar unha nova versi\u00f3n de \"[[Ri\u00f1a en un caf\u00e9]]\", que se perdera entre a aparente indiferenza do sector.\nFaleceu no barrio de [[Sants]] de Barcelona, o [[27 de febreiro]] de [[1955]], totalmente esquecido pola industria cinematogr\u00e1fica.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en Barcelona]]\n[[Categor\u00eda:Nados en 1874]]\n[[Categor\u00eda:Finados en 1955]]\n[[Categor\u00eda:Directores de cine de Catalu\u00f1a]]\n[[Categor\u00eda:Inventores de Espa\u00f1a]]"}
{"id": "511458", "revid": "23204", "url": "https://gl.wikipedia.org/wiki?curid=511458", "title": "Gran Premio de Sakhir de 2020", "text": "O Gran Premio de Sakhir de 2020 (oficialmente co\u00f1ecido como Formula 1 Rolex Sakhir Grand Prix 2020) foi unha carreira de F\u00f3rmula Un que se celebrou o 6 de decembro de 2020 no Circu\u00edto Internacional de Bahrain en Sakhir, Bahrain. A carreira foi a d\u00e9cimo sexta rolda da tempada .\nAntecedentes.\nO brasileiro Pietro Fittipaldi, neto do bicampi\u00f3n de F\u00f3rmula 1 Emerson Fittipaldi, debutar\u00e1 na \"M\u00e1xima categor\u00eda\" co equipo Haas F1 Team, substitu\u00edndo a Romain Grosjean, despois do grave accidente sufrido polo franc\u00e9s no Gran Premio anterior.\nLewis Hamilton verase obrigado a perderse o Gran Premio despois de dar positivo en COVID-19. George Russell, piloto de Williams, ocup0u o seu asento.\nJack Aitken ocupou o asento de Russell no Williams FW43 no que foi o seu debut na F\u00f3rmula 1. \nTrazado do circu\u00edto.\nEsta carreira utilizar\u00e1 o trazado \"Circu\u00edto exterior\", a primeira carreira de F\u00f3rmula Un que se celebra neste trazado. Con 3\u00b4543 km. \u00e9 m\u00e1is curto que o dese\u00f1o de \"Gran Premio\" de 5\u00b4412 km., que se usou para o Gran Premio de Bahrain a semana anterior. A carreira deber\u00e1 disputarse durante 87 voltas para superar os 305 km., distancia de carreira obrigada pola normativa. Esp\u00e9rase que os tempos de volta sexan inferiores a un minuto. De conseguilo, este ser\u00eda s\u00f3 a segunda fin de semana de Gran Premio na historia en ver un tempo de volta por debixo dun minuto despois do Gran Premio de Francia de 1974 no Circu\u00edto de Dijon-Prenois. \nO piloto de McLaren Lando Norris comparou a natureza de alta velocidade do dese\u00f1o co Circu\u00edto de Thruxton no Reino Unido, mentres que o piloto de Williams George Russell dixo que esperaba que o dese\u00f1o fora para \"tolear\". O piloto de Renault Daniel Ricciardo expresou a s\u00faa esperanza de que o circu\u00edto proporcionase boas oportunidades de adiantamento, con Carlos Sainz de McLaren suxerindo que escoller a configuraci\u00f3n correcta (especialmente os niveis de carga aerodin\u00e1mica) ser\u00eda dif\u00edcil."}
{"id": "511460", "revid": "23204", "url": "https://gl.wikipedia.org/wiki?curid=511460", "title": "KAGRA", "text": "O KAmioka GRAvitational wave detector, KAGRA, \u00e9 un interfer\u00f3metro detector de ondas gravitacionais xapon\u00e9s.\nComezado en 2010 e rematado en 2019, situado na mina de Kamioka, concello de Hida na prefectura de Gifu, a 200 m baixo terra, entrou en funcionamento o 25 de febreiro de 2020. O cuarto constru\u00eddo a nivel mundial, axudar\u00e1 a triangular as fontes de ondas gravitacionais, mellorando o c\u00e1lculo da s\u00faa posici\u00f3n. Como os outros detectores gravitacionais, \u00e9 capaz de medir pequenas variaci\u00f3ns de distancias \u00f3 paso de ondas gravitacionais intensas. A primeira de tales detecci\u00f3ns foi feita polas instalaci\u00f3ns LIGO (Laser-Interferometer Gravitational-Wave Observatory, 2 observatorios) en 2015 nos EEUU, podendo s\u00f3 indicar a posici\u00f3n cara \u00e1 constelaci\u00f3n de Ori\u00f3n. O outro dos detectores \u00e9 o italiano Observatorio Virgo Avanzado (Advanced Virgo observatory)\nEst\u00e1 feito de dous t\u00faneles en L de 3 km cada un, con espellos a 20 K (-253 \u00b0C) nos seus extremos. En KAGRA participan uns 400 cient\u00edficos de m\u00e1is de 100 instituci\u00f3ns.\nV\u00e9xase tam\u00e9n.\nLigaz\u00f3ns externas.\nWeb da gwcenter.icrr.u-tolyo.ac.jp"}
{"id": "511461", "revid": "47401", "url": "https://gl.wikipedia.org/wiki?curid=511461", "title": "Fructuoso Gelabert", "text": ""}
{"id": "511464", "revid": "82922", "url": "https://gl.wikipedia.org/wiki?curid=511464", "title": "O vello Rilo", "text": ""}
{"id": "511465", "revid": "89787", "url": "https://gl.wikipedia.org/wiki?curid=511465", "title": "Skogsr\u00e5et", "text": "Skogsr\u00e5et (traducible dende o sueco como \"A ninfa do bosque\"), subtitulada \"\", Op. 15, \u00e9 un poema sinf\u00f3nico program\u00e1tico escrito entre 1884 e 1885 polo compositor finland\u00e9s Jean Sibelius. A balada, que se estreou o 17 de abril de 1895 en Helsinqui (Finlandia), baixo a direcci\u00f3n do propio Sibelius, segue o poema hom\u00f3nimo de 1882 do escritor sueco Viktor Rydberg, no cal un mozo, Bj\u00f6rn, se interna no bosque e \u00e9 seducido e levado \u00e1 desesperaci\u00f3n por unha \"skogsr\u00e5\", ou ninfa do bosque. Organizativamente, o poema sinf\u00f3nico consiste en catro secci\u00f3ns informais, cada unha das cales corresp\u00f3ndese cunha das catro estrofas do poema e evoca o estado de \u00e1nimo dun episodio en particular: primeiro, vigor heroico; segundo, actividade fren\u00e9tica; terceiro, amor sensual; e cuarto, dor inconsolable.\n\"Skogsr\u00e5et\" foi interpretada tres veces m\u00e1is esa d\u00e9cada; logo, por petici\u00f3n do compositor, unha vez m\u00e1is en 1936. Nunca publicada, pensouse que a balada era comparable a obras insubstanciais e de xuventude que Sibelius suprimira ata que o music\u00f3logo finland\u00e9s Kari Kilpel\u00e4inen 'redescubriu' o manuscrito nos arquivos da Universidade de Helsinqui, \"[atrapando] Finlandia, e o mundo musical, por sorpresa\". Osmo V\u00e4nsk\u00e4 e a Sinfonia Lahti realizaron a estrea moderna da balada o 9 de febreiro de 1996. A\u00ednda que a partitura permanecera 'perdida' durante sesenta anos, o seu material tem\u00e1tico era co\u00f1ecido de xeito reducido a trav\u00e9s dun melodrama para narrador, piano, d\u00faas trompas, e cordas. Sibelius probablemente arranxou o melodrama a partir do poema sinf\u00f3nico, a\u00ednda que afirmou o contrario. Alg\u00fans cr\u00edticos, se ben admiten a beleza das ideas musicais, critican a Sibelius pola s\u00faa excesiva confianza na narrativa do material orixinal e a falta dunha da estrutura rigorosamente unificada que caracterizou a s\u00faa produci\u00f3n posterior, mentres que outros, como Veijo Murtom\u00e4ki, calificaron \u00e1 obra como \"obra mestra\" digna de ser clasificada entre as mellores obras orquestrais de Sibelius.\nComposici\u00f3n.\nSibelius admiraba a Rydberg e frecuentemente puxo m\u00fasica \u00e1 s\u00faa poes\u00eda, como o melodrama \"Sn\u00f6frid\", Op. 29, e \"Atenarnes s\u00e5ng\", Op. 31/3 (traducible como \"Canci\u00f3n dos atenienses\"). O poema \"Skogsr\u00e5et\" foi publicado por primeira vez en 1882, e en 1883 o futuro amigo de Sibelius, o artista Akseli Gallen-Kallela, ilustrouno. En 1888 ou 1889, aproximadamente cando se co\u00f1eceron, Sibelius arranxou por primeira vez \"Skogsr\u00e5et\" para voz e piano. Esta versi\u00f3n non ten relaci\u00f3n musical co tratamento que Sibelius deulle en 1894-95.\nEn 1894, a\u00ednda que Sibelius era unha figura nacional en Finlandia e completara obras imnportantes como \"Kullervo\" e a \"Suite Karelia\", a\u00ednda loitaba por liberarse dos modelos wagnerianos e desenvolver un estilo verdadeiramente individual. A orixe do poema sinf\u00f3nico segue a ser desco\u00f1ecida, mais \"Skogsr\u00e5et\" puido ter evolucionado fora da m\u00fasica cara a unha \u00f3pera verista que Sibelius planeara pero que nunca realizou. O libreto, como relataba nunha carta de Sibelius datada o 28 de xullo de 1894, conta a historia dun xove estudante comprometido que, mentres viaxa polo estranxeiro, co\u00f1ece e \u00e9 atra\u00eddo por unha bailarina ex\u00f3tica. Ao seu regreso, o estudante describe o baile e \u00e1 bailarina dun xeito tan v\u00edvido que a s\u00faa moza deduce que lle foi infiel; a \u00f3pera finaliza cunha procesi\u00f3n funeraria pola moza do estudante (a carta non \u00e9 clara respecto \u00e1s causas da morte). Amais, nunha carta do 10 de agosto de 1894, Sibelius informa \u00e1 s\u00faa muller, Aino, dunha nova composici\u00f3n \"ao estilo dunha marcha\". Murtom\u00e4ki argumenta que Sibelius adaptou de xeito doado as s\u00faas ideas musicais previas \u00e1 trama de \"Skogsr\u00e5et\": a marcha converteuse no tema de Bj\u00f6rn na primeira secci\u00f3n da obra, o protagonista \"qu\u00edtase a si mesmo (no estranxeiro)\" conv\u00e9rtese na fren\u00e9tica persecuci\u00f3n do segundo, a infelicidade coa bailarina conv\u00e9rtese na seduci\u00f3n da malvada \"skogsr\u00e5\" na terceira, e a procesi\u00f3n funeraria da \u00f3pera conv\u00e9rtese na desesperanza final de Bj\u00f6rn.\nA\u00ednda que tanto o poema sinf\u00f3nico como o melodrama xorden deste material, non est\u00e1 claro que forma musical empregou inicialmente Sibelius para emprender o poema de Rydberg. Na d\u00e9cada de 1930, o compositor afirmou que primeiro escribira o melodrama (estreado o 9 de marzo\u00a0de 1895 nunha bola de lotar\u00eda a beneficio do Teatro Finland\u00e9s no que foi narrado por Axel Ahlberg), s\u00f3 para darse conta de que \"o mater\u00edal pod\u00eda permitir un tratamento m\u00e1is extenso\" como poema sinf\u00f3nico. Con todo, os estudosos, cuestionaron esta cronolox\u00eda, argumentando que, realizando a estrea do poema sinf\u00f3nico tan s\u00f3 un mes despois, \u00e9 \"improbable, se non totalmente imposible\" que Sibelius puidera ter expendido o melodrama dun xeito tan r\u00e1pido. Probablemente \"comprimiu\" o poema sinf\u00f3nico previo, eliminando pontes e repetici\u00f3ns, para compo\u00f1er o melodrama. O manuscrito do melodrama ten moitas menos correcci\u00f3ns que o do poema sinf\u00f3nico, o que apoia este punto de vista. Sibelius tam\u00e9n arranxou a conclusi\u00f3n para piano solista.\nHistoria das interpretaci\u00f3ns.\nO poema sinf\u00f3nico estreouse o 17 de abril de 1895 no Gran Sal\u00f3n da Universidade de Helsinqui, co propio Sibelius dirixindo a Helsingin kaupunginorkesteri; o programa tam\u00e9n inclu\u00edu o poema sinf\u00f3nico \"V\u00e5rs\u00e5ng\" (\"Canci\u00f3n da primavera\") e selecci\u00f3ns da \"Suite Carelia\". Dous d\u00edas despois repetiuse a interpretaci\u00f3n. A pesar da s\u00faa acollida positiva, \"Skogsr\u00e5et\" tan s\u00f3 foi interpretada outras cinco veces en vida de Sibelius: d\u00faas en Turku o 29 e o 30 de novembro de 1897; d\u00faas en Helsinqui na estrea da s\u00faa \"Primeira Sinfon\u00eda\" o 26 e o 30 de abril de 1899 (un acontecemento de grande importancia na carreira de Sibelius, e un sinal de que o compositor v\u00eda \"Skogsr\u00e5et\" como un contrapunto digno para a s\u00ednfon\u00eda); e, logo dunha par\u00e9ntese de 37 anos, unha vez m\u00e1is en Helsinqui o 27 de outubro de 1936. Sibelius, que aos seus setenta anos se retirara a Ainola, non estivo presente nesta \u00faltima interpretaci\u00f3n, a\u00ednda que parece que seleccionou persoalmente \"Skogsr\u00e5et\" para o programa; Georg Schn\u00e9evoigt, que reduciu a partitura amplamente para adaptar o tempo da interpretaci\u00f3n ao asignado \u00e1 s\u00faa retransmisi\u00f3n radiof\u00f3nica, dirixiu a Helsingin kaupunginorkesteri, co presidente Pehr Evind Svinhufvud, o primeiro ministro Ky\u00f6sti Kallio, e o mariscal Carl Gustaf Emil Mannerheim entre o p\u00fablico.\nDespois de 1936, \"Skogsr\u00e5et\" desapareceu do repertorio de novo. Ao longo da s\u00faa carreira, Sibelius tivo problemas con \"bloqueos\" creativos e episodios de depresi\u00f3n. Isto levouno a tirar ao lume as partituras cando se sentiu incapaz de revisalas ao nivel que el mesmo esix\u00eda. Este foi o destino m\u00e1is notorio da s\u00faa \"Oitava Sinfon\u00eda\", mais tam\u00e9n o de moitas obras das d\u00e9cadas de 1880 e 1890. Con todo, non destru\u00edu \"Skogsr\u00e5et\". A balada permanec\u00eda abandonada entre as m\u00e1is de 10\u00a0000 p\u00e1xinas de papeis e partituras que a familia do compositor depositara en 1982 no arquivo da Biblioteca da Universidade de Helsinqui. A obra foi 'redescuberta' polo experto en manuscritos Kari Kilpel\u00e4inen; o seu posterior reco\u00f1ecemento por parte de Fabian Dahlstr\u00f6m \"colleu a Finlandia, e o mundo da m\u00fasica, por sorpresa\": o poema sinf\u00f3nico, de 22 minutos de duraci\u00f3n e escrito para orquestra completa, foi moito m\u00e1is que o melodrama \"refundido sen o orador\" que moitos no establecimiento de Sibelius lle outorgaran. \"Skogsr\u00e5et\" tivo a s\u00faa 'estrea mundial' moderna o 9 de febreiro de 1996 pola Sinfonia Lahti, baixo a batuta de Osmo V\u00e4nsk\u00e4. V\u00e4nsk\u00e4 recibiu permiso da familia de Sibelius para interpretar a obra. Por necesidade, V\u00e4nsk\u00e4 complementou o manuscrito cheo de edici\u00f3ns e, polo tanto, \"moi dif\u00edcil de ler\" de forma illada, con notas da interpretaci\u00f3n de 1936. En 2006, Breitkopf &amp; H\u00e4rtel publicou a primeira edici\u00f3n de \"Skogsr\u00e5et\".\nOrquestraci\u00f3n.\nA partitura de Sibelius require da utilizaci\u00f3n de:\nEstrutura.\nEn 1893, Sibelius expresara a s\u00faa crenza na necesidade de motivaci\u00f3n po\u00e9tica na m\u00fasica nunha carta ao poeta J. H. Erkko: \"creo que a m\u00fasica son, que \u00e9 a m\u00fasica absoluta, non pode satisfacer. Esperta sentimentos e estados de \u00e1nimo pero sempre algo insatisfactorio permanece nas nosas almas...\" Nunha carta a Aino en agosto de 1894, Sibelius afirmou ser \"realmente un pintor de tons e poeta\" no molde dos poemas sinf\u00f3nicos de Liszt. En \"Skogsr\u00e5et\", Sibelius adheriuse estreitamente \u00e1 estrutura narrativa do poema de Rydberg, tanto que na estrea de 1895, \u00e1s persoas da audiencia proporcion\u00e1ronselles copias do material orixinal, indicando o centro da trama de Rydberg na interpretaci\u00f3n. Debido \u00e1s s\u00faas calidades program\u00e1ticas, as personalidades da musicolox\u00eda adoitan describir \"Skogsr\u00e5et\", a\u00ednda que nun s\u00f3 movemento, como unha obra con catro secci\u00f3ns informais ou \"\"tableaux\" dram\u00e1ticos\", cada un dos cales corresponde a unha das catro estrofas do poema:\nPrimeira secci\u00f3n.\nUnha heroica fanfarria de metais anuncia a Bj\u00f6rn, \"un mozo alto e guapo\". A s\u00faa forza e boa aparencia espertaron aos \"esp\u00edritos astutos\", e no seu cami\u00f1o a unha festa unha noite de ver\u00e1n, est\u00e1 fascinado polo bosque \"cantor\". A m\u00fasica de apertura, \"leda\" e triunfante en d\u00f3 maior, lumbar a \"Abertura Carelia\", Op. 10 (non confundir coa \"Suite Carelia\", Op. 11) que Sibelius escribiu en 1893, e non revela ning\u00fan sinal do destino inminente de Bj\u00f6rn. O tema de Bj\u00f6rn recapit\u00falase ao final da segunda secci\u00f3n.\n \\new Staff \\relative c'{ \\set Staff.midiInstrument = #\"french horn\" \\tempo \"Alla marcia\" \\clef bass &lt;e c&gt;2--^\"Tromb\u00f3ns\" \\mf &lt;c g&gt;4 \\tuplet 3/2 { &lt;c g&gt;8 &lt;c g&gt; &lt;c g&gt; } &lt;f a,&gt;4-. &lt;c f,&gt;2 &lt;c f,&gt;4 &lt;e c&gt;4-. &lt;c g&gt;4-. &lt;d b&gt;4.-- &lt;c a&gt;8 &lt;c a&gt;1 } \n&lt;/score&gt;\nSegunda secci\u00f3n.\nBj\u00f6rn \"voluntariamente mais baixo coacci\u00f3n\", som\u00e9rxese profundamente no m\u00e1xico bosque n\u00f3rdico e \u00e9 encantado por ananos malignos e fedellos, que \"tecen unha rede de raios de l\u00faa\" e rinse roncamente do seu prisioneiro\". Considerada por alg\u00fans cr\u00edticos como a secci\u00f3n m\u00e1is chamativa do poema sinf\u00f3nico, a m\u00fasica \"protominimalista\" en la menor \u00e9 \u00e1 vez hipn\u00f3tica e deliciosamente propulsiva: Sibelius repite e reelabora o mesmo motivo curto (pertencente inicialmente aos clarinetes) nun rico tapiz das madeiras, acelerando o tempo e engadindo trompas f\u00f3ra de ritmo e tromb\u00f3ns pulsantes, para producir o que Mortom\u00e4ki describiu como \"campo sonoro modal-diat\u00f3nico\".\n \\relative c'{ \\set Staff.midiInstrument = #\"clarinet\" \\tempo \"Vivace assai\" \\clef treble a8[^\"Clarinete\" a8 c8. b16] a8[ a8 r8 a8]~ a8[ a8 c8. d16] e8[ a,8 r8 a8]~ a8[ a8 c8. b16] a8[ a8 r8 a8]( fis8[) fis8 gis8 a8] b8[ a8] r8} \n &lt;/score&gt;\nTerceira secci\u00f3n.\nBj\u00f6rn enc\u00f3ntrase e \u00e9 seducido por unha fermosa ninfa de madeira (\"\"). A sensual m\u00fasica da noite de Midsommar en d\u00f3 d\u00edese maior est\u00e1 \"ba\u00f1ada nun resplandor er\u00f3tico\"; unha cantinela do violonchelo solista, unido \u00e1 trompa e \u00e1s cordas en pizzicato, representan o avances er\u00f3ticos da ninfa. \"Quen poder\u00eda resistirse,\" escribiu Glenda Dawn Goss como defensa burlona, \"a s\u00faa [da ninfa] rouca voz do violonchelo solista, os seus movementos sensualmente oscilantes, unha extremidade branca vislumbrada, suave coma o mel, baixo un vestido branco como a l\u00faa, un docemente ondulante peito?\".\n \\new Staff \\relative c { \\key e \\major \\time 3/4 \\clef bass \\tempo \"Moderato\" \\set Staff.midiInstrument = #\"cello\" gis'2(^\"Cello solo\" gis8 gis8 ais4) bis2^\\markup { \\italic { dolcissimo } } cis2( cis8 cis8 bis4) b2~ b2.~ b4 b2 ais2( ais8 ais8 bis4) cis2 dis2( cis8 dis8 bis4.)( cis8 dis8 eis8) fis2( dis4) fis2( dis4) gis2( fis8 eis8 dis2 eis8 fis8) gis2( fis8 eis8 dis2 eis8 fis8) gis2( dis4 gis,2.) \n \\new Staff \\relative c { \\key e \\major \\time 3/4 \\clef bass \\set Staff.midiInstrument = #\"strings\" \n\\new CueVoice { \\set Staff.midiInstrument = #\"pizzicato strings\"\n \\stemDown &lt;eis gis, cis,&gt;2.^\"Strings\" &lt;eis gis, cis,&gt;2. &lt;eis gis, cis,&gt;2. &lt;eis gis, cis,&gt;2. &lt;eis gis, cis,&gt;2. &lt;eis gis, cis,&gt;2. &lt; ais fis dis gis, cis,&gt;2. &lt; ais fis dis gis, cis,&gt;2. &lt; ais fis dis gis, cis,&gt;2. &lt; ais fis dis gis, cis,&gt;2. &lt; ais fis dis gis, cis,&gt;2. &lt; fis dis bis gis cis,&gt;2. &lt; fis dis bis gis cis,&gt;2. &lt; fis dis bis gis cis,&gt;2. &lt; fis dis bis gis cis,&gt;2. &lt; fis dis bis gis cis,&gt;2. &lt; fis dis bis gis cis,&gt;2. &lt; fis dis bis gis cis,&gt;2.\n&lt;/score&gt;\nCuarta secci\u00f3n.\nTendo perdido toda esperanza de felicidade terrenal (no folclore sueco, un home que sucumb\u00eda a unha \"\" estaba condenado a perder a s\u00faa alma), Bj\u00f6rn desespera. A m\u00fasica muta do er\u00f3tico d\u00f3 d\u00edese maior a unha escura e l\u00f3gobre 'marcha f\u00fanebre' en d\u00f3 d\u00edese menor. A medida que o ondulante e \"dorido\" tema do viol\u00edn choca contra os metais, Bj\u00f6rn queda cunha \"dor inconsolable\", obsesionado polo recordo da \"skogsr\u00e5\". \"Case nunca escribiuse m\u00fasica,\" escribiu o cr\u00edtico musical do xornal \"Uusi Suometar\" logo da interpretaci\u00f3n de 1899, \"que poida describir m\u00e1is claramente o remordemento\".\n \\new Staff \\relative c { \\key e \\major \\time 3/2 \\clef treble \\tempo \"Molto lento\" \\set Staff.midiInstrument = #\"strings\" r2\\mp^\"Cordas\" cis'2.( c4 b16) r4. b16( e4 b2 cis4 dis16) dis4. fis16 gis2 gis2 ~ \n {\n gis4 gis2 gis2 gis4 \n \\new CueVoice { \\set Staff.midiInstrument = #\"oboe\"\n \\stemDown dis16_\"Oboe\" dis4. fis16 gis2 gis2\n\u00bb\n \\new Staff \\relative c { \\key e \\major \\time 3/2 \\clef bass \\set Staff.midiInstrument = #\"strings\" \\override Staff.NoteSpacing.stem-spacing-correction = #1.8\n&lt;/score&gt;\nRecepci\u00f3n.\nA\u00ednda que foi ben recibida na s\u00faa estrea, a opini\u00f3n da cr\u00edtica sobre o m\u00e9rito de \"Skogsr\u00e5et\" ten variado. Logo da estrea de 1895, Oskar Merikanto, escribindo en \"P\u00e4iv\u00e4lehti\", eloxiou a Sibelius por ter recreado \"maxistralmente\" o argumento de Rydberg co uso de \"cores \u00fanicas e fascinantes\", mentres que o cr\u00edtico Karl Flodin queixouse en \"Nya Pressen\" de que era \"incuestionablemente demasiado longo\". A opini\u00f3n actual ten sido igualmente equ\u00edvoca. Se ben reco\u00f1\u00e9cese que \"Skogsr\u00e5et\" cont\u00e9n \"algunhas ideas mel\u00f3dicas espl\u00e9ndidas\" e unha \"partitura exuberante\", Erik Tawaststjerna ten caracterizado a obra como un \"experimento\" dun compositor \"a\u00ednda tentando encontrar a s\u00faa base como poeta sinf\u00f3nico\", suxerindo que Sibelius \u00e9 demasiado dependente da estrutura narrativa do material fonte. Murtom\u00e4ki, a\u00ednda que alaba a balada pola s\u00faa \"frescura non forzada de visi\u00f3n e audacia tonal\" e \"personaxes ben elaborados, orixinais e inventivos\", concorda con Tawaststjerna en que \"Skogsr\u00e5et\" ten unha construci\u00f3n demasiado epis\u00f3dica:\nGuy Rickards, coincidindo en que \"Skogsr\u00e5et\" \"nunca escapa \u00e1 dependencia dos versos\", f\u00edxose eco de Tawaststjerna ao preguntarse que ter\u00eda ocorrido se Sibelius tivera revisado \"Skogsr\u00e5et\" na s\u00faa madurez, como pasou con \"En saga\". A resposta do compositor finland\u00e9s Kalevi Aho foi similar, denominando a balada como \"unha obra interesante\" que precisa de \"m\u00e1is pulimento\". O director de orquestra finland\u00e9s Osmo V\u00e4nsk\u00e4, con todo, defendeu a balada. \"\u00c9 unha preza tremenda\", sinalou V\u00e4nsk\u00e4 nunha entrevista. \"El [Sibelius] nunca puido revisala, mais a m\u00fasica non ten nada malo. Sibelius nunca prohibiu a interpretaci\u00f3n de \"Skogsr\u00e5et\"\". Estilisticamente, os estudosos te\u00f1en detectado en \"Skogsr\u00e5et\" a influencia de Richard Wagner. Murtom\u00e4ki, por exemplo, discierne o \"vocabulario er\u00f3tico harm\u00f3nico\" de \"Tristan und Isolde\" na terceira secci\u00f3n e o \"motivo da pregunta prohibida\" de \"Lohengrin\" na marcha f\u00fanebre dende o finale. \u00c1 luz da \"resposta nietzscheana\" de Sibelius \u00e1s \u00f3peras de Wagner (inicialmente namorado, en xullo de 1894 Sibelius repudiara as ideas de Wagner como \"calculadas\" e \"fabricadas\"), tales observaci\u00f3ns son de particular interese porque ilustran ata que punto Sibelius, no momento en que escribiu \"Skogsr\u00e5et\", non conseguira romper co mestre alem\u00e1n.\nAn\u00e1lise.\nDetalles autobiogr\u00e1ficos.\nAlg\u00fans music\u00f3logos te\u00f1en especulado con que \"Skogsr\u00e5et\" \u00e9 potencialmente autobiogr\u00e1fica. Mortom\u00e4ki, en particular, argumentou que a descrici\u00f3n do poema sinf\u00f3nico de \"unha conxunci\u00f3n sexual fatal\" entre Bj\u00f6rn e a \"\" \u00e9 unha posible alusi\u00f3n \u00e1s propias indiscreci\u00f3ns xuven\u00eds do compositor. \"O forte elemento autobiogr\u00e1fico en \"Skogsr\u00e5et\" \u00e9 inconfundible\", escribiu Murtom\u00e4ki, engadindo que na balada, \"Sibelius probablemente confesa un romance con Aino\". Para Murtom\u00e4ki, a natureza da balada de \"Skogsr\u00e5et\" \u00e9 clave, xa que no x\u00e9nero \"esper\u00e1base que o cantante/narrador/compositor se revelara\". Nese momento, era com\u00fan que para os homes da clase de Sibelius as primeiras parellas sexuais foran prostitutas. Murtom\u00e4ki di que \"nas s\u00faas vida sexuais ocultas ou \"non oficiais\", experimentaron un certo tipo de aventura sexual feminina que as s\u00faas esposas non pod\u00edan igualar facilmente\". Plantexa a hip\u00f3tese de que \"Skogsr\u00e5et\" e outras composici\u00f3ns contempor\u00e1neas eran o m\u00e9todo de Sibelius para lidar coas consecuencias emocionais que isto lle provocaba e a s\u00faa culpa cara \u00e1 s\u00faa muller Aino.\nCo seu enfoque na fantas\u00eda sexual, \"Skogsr\u00e5et\" difire marcadamente do poema de Rydberg \"Sn\u00f6frid\" que Sibelius musicou en 1900. En \"\", Gunnar, o heroe patri\u00f3tico, res\u00edstese \u00e1 sensual \"aperta\" dunha ninfa de auga para no seu lugar \"pelejar a loita desesperada\" polo seu pa\u00eds e \"morrer sen nome\". O contraste entre Bj\u00f6rn e Gunnar, argumenta Murtom\u00e4ki, reflicte a propia transformaci\u00f3n persoal de Sibelius: coroado como \"heroe nacional\" logo da estrea da s\u00faa Sinfon\u00eda n\u00fam. 1 en 1899, Sibelius desexaba demostrar que ti\u00f1a \"superado o seu aventurismo inicial\" e aprendera a colocar o pa\u00eds antes do exceso \"libertino\". A conclusi\u00f3n de Murtom\u00e4ki, con todo, non \u00e9 aceptada universalmente. David Fanning, na s\u00faa recensi\u00f3n do volume editado no que aparece o ensaio de Murtom\u00e4ki, sinalou como \"dubidosas\" e \"tendenciosas\" estas especulaci\u00f3ns autobiogr\u00e1ficas. Segundo Fanning: \"Para Murtom\u00e4ki todo acorde semidiminu\u00eddo parece ser un acorde de Trist\u00e1n, con todo o bagaxe simb\u00f3lico que entra\u00f1a...Tal hermen\u00e9utica a medias desconcierta e aliena... o entusiasmo ocasionalmente permitiuse que se desboque\".\nCarencia de publicaci\u00f3n.\nPor que Sibelius non puido preparar \"Skogsr\u00e5et\" para a s\u00faa publicaci\u00f3n \u00e9 unha pregunta que ten deixado perplexos aos estudosos. Seguindo o consello de Ferruccio Busoni, Sibelius ofreceu \"Skogsr\u00e5et\" en 1895 ao editor musical ruso Mitrofan Belyayev mais non foi publicada. Murtom\u00e4ki suxeriu que Sibelius, malia a ter sido afectuoso con \"Skogsr\u00e5et\", estaba \"inseguro sobre o valor real\" da s\u00faa produci\u00f3n da d\u00e9cada de 1890, unha ambivalencia que quizais se ilustre mellor polo historial de publicaci\u00f3ns pouco sistem\u00e1ticas e m\u00faltiples revisi\u00f3ns \u00e1s catro \"lendas de Lemmink\u00e4inen\" (que aparecen no diario do compositor en 1911 nunha listaxe de obras para ser reescribas, \"Skogsr\u00e5et\" tam\u00e9n parece ter sido programada por Sibelius para un novo exame, a\u00ednda que nunca se realizou). Os estudosos te\u00f1en dado unha explicaci\u00f3n a por que Sibelius puido terlle \"dado as costas\" as s\u00faas primeiras compositions. Quizais, como mestre, considerou as obras da s\u00faa xuventude como tecnicamente \"inferiores\" \u00e1 s\u00faa produci\u00f3n madura; ou, como artista en evoluci\u00f3n, buscou distanciarse das exclamaci\u00f3ns apaixonadas e nacionalistas para desenvolver o seu propio e \u00fanico estilo musical e apuntar \u00e1 transici\u00f3n de \"heroe local\" a \"compositor internacional\"; ou, como anci\u00e1n estadista, tem\u00eda ter \"revelado demasiado\" nas primeiras obras \"confesionais\", como \"En saga\", \"Lemmink\u00e4inen ja saaren neidot\", e \"Skogsr\u00e5et\". Na ausencia dalgunha informaci\u00f3n nova dos papeis de Sibelius, con todo, a raz\u00f3n pola que \"Skogsr\u00e5et\" nunca foi publicada finalmente \"parece condenada a seguir sendo suxeito de especulaci\u00f3n\".\nDiscograf\u00eda.\nMesmo despois da onda de publicidade que seguiu \u00e1 s\u00faa reaparici\u00f3n, \"Skogsr\u00e5et\" segue a ser raramente gravada en comparaci\u00f3n con outras obras temper\u00e1s de Sibelius. Foi gravada por primeira vez polo selo BIS con Osmo V\u00e4nsk\u00e4 \u00e1 fronte da Sinfonia Lahti. Alg\u00fan material musical non estivo dispo\u00f1ible ata a publicaci\u00f3n da edici\u00f3n cr\u00edtica de Breitkopf &amp; H\u00e4rtel JSW en 2006 e polo tanto non se inclu\u00edu en gravaci\u00f3ns anteriores. A versi\u00f3n de 1888 para voz e piano foi gravada por Anne Sophie von Otter. Erik Tawaststjerna tam\u00e9n gravou a versi\u00f3n para piano s\u00f3 xunto co resto de transcrici\u00f3ns para piano de Sibelius. A gravaci\u00f3n de 1996 de V\u00e4nsk\u00e4 tam\u00e9n incl\u00fae a primeira gravaci\u00f3n do melodrama, narrado por Lasse P\u00f6ysti."}
{"id": "511466", "revid": "85894", "url": "https://gl.wikipedia.org/wiki?curid=511466", "title": "Rune Ekre", "text": "Lennart \"Rune\" Fridgott Ekre, nado o 13 de febreiro de 1924 en Habo, provincia de J\u00f6nk\u00f6ping, e finado o 21 de setembro de 2013 en Stenungsund, provincia de V\u00e4stra G\u00f6taland, foi un arque\u00f3logo, numism\u00e1tico, director de museo, pintor e debuxante sueco.\nO seu papel nas s\u00faas escavaci\u00f3ns na cidade medieval de L\u00f6d\u00f6se fix\u00e9rono merecedor do doutoramento honor\u00edfico pola Facultade de Humanidades da Universidade de Gotemburgo en 1989.\nTraxectoria.\nLogo de culminar a s\u00faa educaci\u00f3n secundaria en 1943 e de realizar o servizo militar en Sollefte\u00e5, en 1944 comezou a s\u00faa formaci\u00f3n superior en Historia da Arte, Literatura e Linguas N\u00f3rdicas na Universidade de Gotemburgo, onde se graduou en 1951.\nA s\u00faa primeira actividade profesional foi como profesor en escolas dos municipios de Lilla Edet (1953-1961) e de Tj\u00f6rn (1961-1968).\nPor mor da reurbanizaci\u00f3n da contorna da cidade medieval de L\u00f6d\u00f6se, no municipio actual de Lilla Edet (provincia de V\u00e4stra G\u00f6taland), a partir de 1951 f\u00edxose necesaria unha serie de escavaci\u00f3ns arqueol\u00f3xicas, que se realizaron baixo os auspicios da Xunta Nacional de Patrimonio (\"Riksantikvarie\u00e4mbetet\"). Ao tempo que realizaba a s\u00faa especializaci\u00f3n en Arqueolox\u00eda Medieval na Universidade de Lund, na que se graduou en 1962, Ekre participou como axudante nesas escavaci\u00f3ns, ata que en 1968 comezou a dirixilas, con dedicaci\u00f3n a tempo completo. \nCando as actividades arqueol\u00f3xicas de L\u00f6d\u00f6se se vincularon en 1979 ao Museo Provincial de \u00c4lvsborg (antiga provincia hoxe integrada en V\u00e4stra G\u00f6taland), Ekre pasou a ocupar o posto de primeiro anticuario do museo, e ampliou o seu \u00e1mbito de responsabilidade sobre as escavaci\u00f3ns en toda a contorna da cidade medieval. \nXa desde 1965, Ekre dirix\u00eda tam\u00e9n o Museo da cidade de L\u00f6d\u00f6se, onde organizou diversas exposici\u00f3ns de car\u00e1cter temporal. Nos derradeiros anos antes da s\u00faa xubilaci\u00f3n en 1989, tam\u00e9n traballou no dese\u00f1o do novo edificio do museo, que se completou en 1994. \nA partir da descuberta en 1963 dunha ceca medieval, no transcurso das escavaci\u00f3ns, Ekre comezou a prestarlle unha atenci\u00f3n especial nas s\u00faas investigaci\u00f3ns \u00e1 moeda e a circulaci\u00f3n monetaria en Suecia durante a Idade Media.\nRune Ekre foi membro da Sociedade Numism\u00e1tica Sueca desde 1966.\nNa s\u00faa faceta como artista, na s\u00faa xuventude Ekre estudara debuxo con Tore Ahnoff, director da academia de arte Valand, en Gotemburgo, e destacou como debuxante e como pintor ao \u00f3leo (principalmente paisaxes, retratos e motivos sagrados). Tam\u00e9n foi dese\u00f1ador de obras de ferro forxado, algunhas das cales se instalaron no centro da cidade. En 2014 celebrouse unha exposici\u00f3n da s\u00faa produci\u00f3n art\u00edstica no Museo de L\u00f6d\u00f6se."}
{"id": "511467", "revid": "65337", "url": "https://gl.wikipedia.org/wiki?curid=511467", "title": "Lennart Rune Fridgott Ekre", "text": ""}
{"id": "511468", "revid": "65337", "url": "https://gl.wikipedia.org/wiki?curid=511468", "title": "R. Ekre", "text": ""}
{"id": "511469", "revid": "65337", "url": "https://gl.wikipedia.org/wiki?curid=511469", "title": "Ekre, Rune", "text": ""}
{"id": "511470", "revid": "65337", "url": "https://gl.wikipedia.org/wiki?curid=511470", "title": "Ekre, R.", "text": ""}
{"id": "511476", "revid": "5863", "url": "https://gl.wikipedia.org/wiki?curid=511476", "title": "Ver\u00f3nica Boquete Giad\u00e1ns", "text": ""}
{"id": "511477", "revid": "88215", "url": "https://gl.wikipedia.org/wiki?curid=511477", "title": "Carlo di Benedetto", "text": ""}
{"id": "511478", "revid": "1888", "url": "https://gl.wikipedia.org/wiki?curid=511478", "title": "Juan de Villavicencio Llorente", "text": ""}
{"id": "511479", "revid": "1888", "url": "https://gl.wikipedia.org/wiki?curid=511479", "title": "Juan de Villavicencio y Llorente", "text": ""}
{"id": "511480", "revid": "85894", "url": "https://gl.wikipedia.org/wiki?curid=511480", "title": "Henrik Klackenberg", "text": "Sven \"Henrik\" Klackenberg, nado o 1 de marzo de 1954 en Danderyd, provincia de Estocolmo, \u00e9 un arque\u00f3logo, numism\u00e1tico, anticuario e heraldista sueco, responsable da her\u00e1ldica estatal de Suecia desde 1999. \nTraxectoria.\nKlackenberg fixo os seus estudos superiores de Historia e Arqueolox\u00eda na Universidade de Estocolmo, onde se graduou en 1978. Posteriormente acadou o seu doutoramento na Universidade de Lund en 1992 cunha tese sobre a cu\u00f1axe de moeda na Suecia medieval.\nA s\u00faa primeira actividade profesional desenvolveuna traballando como arque\u00f3logo na Xunta de Patrimonio Nacional de Suecia (\"Riksantikvarie\u00e4mbetet\"), entre 1979 e 1984. Posteriormente pasou a ocupar o posto de anticuario do Museo Hist\u00f3rico de Estocolmo e en 1993 foi nomeado director dese museo e do Gabinete Real de Moedas (\"Kungliga Myntkabinettet\").\nEn 1998 foi designado heraldista adxunto e en 1999 responsable da her\u00e1ldica estatal dos Arquivos Nacionais Suecos. Esta responsabilidade leva aparellada a s\u00faa pertenza ao Comit\u00e9 Nacional Sueco de Xenealox\u00eda e Her\u00e1ldica, \u00e1 Fundaci\u00f3n Nacional Sueca e ao Comit\u00e9 Sueco de Tradici\u00f3n da Defensa.\nKlackenberg foi presidente da Sociedade Arqueol\u00f3xica Sueca (1997-1999) e formou parte do consello directivo da Asociaci\u00f3n Sueca de Humanidades (1999-2007).\nPublicaci\u00f3ns.\nEstes son os traballos monogr\u00e1ficos m\u00e1is significativos dos publicados por Henrik Klackenberg ao longo da s\u00faa carreira:"}
{"id": "511481", "revid": "65337", "url": "https://gl.wikipedia.org/wiki?curid=511481", "title": "H. Klackenberg", "text": ""}
{"id": "511482", "revid": "65337", "url": "https://gl.wikipedia.org/wiki?curid=511482", "title": "Klackenberg, Henrik", "text": ""}
{"id": "511483", "revid": "65337", "url": "https://gl.wikipedia.org/wiki?curid=511483", "title": "Klackenberg, H.", "text": ""}
{"id": "511484", "revid": "98629", "url": "https://gl.wikipedia.org/wiki?curid=511484", "title": "\u00d3peras perdidas de Claudio Monteverdi", "text": "O compositor italiano Claudio Monteverdi (1567\u20131643), ademais dunha gran produci\u00f3n de m\u00fasica sacra e madrigais, escribiu prolificamente para a escena. As s\u00faas obras teatrais foron escritas entre 1604 e 1643 e incl\u00faen \u00f3peras, tres das cales\u2014\"L'Orfeo\" (1607), \"Il ritorno d'Ulisse in patria\" (1640) e \"L'incoronazione di Poppea\" (1643)\u2014sobreviviron coa s\u00faa m\u00fasica e libreto intactos. No caso doutras sete \u00f3peras, a m\u00fasica desapareceu case na s\u00faa totalidade, a\u00ednda que alg\u00fans dos libretos conserv\u00e1ronse. A perda destas obras, escritas durante un per\u00edodo cr\u00edtico da historia temper\u00e1 da \u00f3pera, foi moi lamentada por comentaristas e music\u00f3logos.\nA \u00f3pera, como x\u00e9nero musical e teatral, comezou a emerxer durante a primeira parte da carreira de Monteverdi, inicialmente como unha forma de entretemento cortes\u00e1n. Con outros compositores, Monteverdi tivo un papel sobranceiro no seu desenvolvemento na forma principal de teatro musical p\u00fablico. A s\u00faa primeira \u00f3pera, \"L'Orfeo\", escrita en 1607 para a corte de Mantua, que o empregara, foi un grande \u00e9xito. Nos anos que seguiron, en Mantua e no seu posterior posto como \"maestro di cappella\" (director de m\u00fasica) na Bas\u00edlica de San Marcos en Venecia, Monteverdi continuou a escribir m\u00fasica teatral en varios x\u00e9neros, inclu\u00edndo \u00f3peras, bailes e intermedi (pequenos interludios musicais insertados en obras convencionais). Debido a que na \u00e9poca na que viviu Monteverdi a m\u00fasica esc\u00e9nica era raramente considerada de utilidade logo da s\u00faa representaci\u00f3n inicial, moita desta m\u00fasica desapareceu pouco despois da s\u00faa creaci\u00f3n.\nA maior parte da informaci\u00f3n dispo\u00edble relacionada coas sete \u00f3peras perdidas foi deducida a partir de documentos contempor\u00e1neos, inclu\u00eddas as numerosas cartas que Monteverdi escribiu. Estes papeis proporcionan unha proba irrefutable de que catro destas obras \u2014\"L'Arianna\", \"Andromeda\", \"Proserpina rapita\" e \"Le nozze d'Enea con Lavinia\"\u2014 foron completadas e representadas en vida de Monteverdi, mais da s\u00faa m\u00fasica, tan s\u00f3 sobreviviron o famoso lamento de \"L'Arianna\" e un tr\u00edo de \"Proserpina\". As outras tres \u00f3peras perdidas \u2014\"Le nozze di Tetide\", \"La finta pazza Licori\" e \"Armida abbandonata\"\u2014 foron abandonadas polo compositor antes de que as finalizara; desco\u00f1\u00e9cese canta da s\u00faa m\u00fasica escribiu.\nAntecedentes.\nA vida creativa de Monteverdi abrangue m\u00e1is de 50 anos. Entre 1590 e 1612 exerceu como m\u00fasico na corte dos Gonzaga en Mantua, seguidos de 30 anos (1613\u201343) como \"maestro di capella\" na bas\u00edlica de San Marcos en Venecia. Neste per\u00edodo de tempo produciuse o desenvolvemento da \u00f3pera, dende os seus inicios como unha forma de entretemento limitada \u00e1 corte, ata converterse nunha parte habitual e principal dos teatros musicais p\u00fablicos. Antes de que a palabra italiana \"opera\" \u2014abreviatura de \"opera in musica\" (\"obra musical\")\u2014 adquirise un uso xeral arredor de 1634, as obras esc\u00e9nicas eran denominadas habitualmente \"favola in musica\" (f\u00e1bula musical), \"dramma in musica\" (drama musical), ou \"tragedia in musica\" (\"traxedia musical\"); Monteverdi usou estas e outras descrici\u00f3ns similares para moitos dos seus primeiros proxectos oper\u00edsticos.\nA primeira obra xeralmente considerada unha \u00f3pera \u00e9 \"Dafne\" de Jacopo Peri de 1597, seguida de preto por \"Euridice\" (1600), para a que Peri e Giulio Caccini escribiron fragmentos musicais separados. Ottavio Rinuccini foi o libretista tanto de \"Dafne\" como de \"Euridice\". No novo x\u00e9nero cont\u00e1base un historia completa a trav\u00e9s de personaxes, e ademais coros e conxuntos, as partes vocais inclu\u00edan recitativos, arias e ariosos. Este foi un desenvolvemento de varias formas antigas de teatro musical que existiran dende os primeiros anos do Renacemento Italiano; estas formas inclu\u00edan a \"maschera\" (\"mascarada\"), o \"ballo\" (un espect\u00e1culo de danza, frecuentemente con pasaxes cantadas), e particularmente o \"intermedio\" ou \"intermezzo\", un pequeno episodio musical dram\u00e1tico insertado como pr\u00f3logo ou \"entr'acte\" situado entre os actos das obras convencionais. Outro formato de finais do per\u00edodo do Renacemento foi o \"torneo\", ou \"tournament\", un estilizado espect\u00e1culo dram\u00e1tico no que o narrador interpretaba o canto principal. As formas suboper\u00edsticas de m\u00fasica dram\u00e1tica continuaron a prosperar a medida que a propia \u00f3pera \u00eda desenvolv\u00e9ndose; os l\u00edmites difusos que existiron durante moitos anos entre estas formas e a \"\u00f3pera\" levaron a debater sobre como categorizar algunas obras. Por exemplo, o x\u00e9nero preciso de \"Il combattimento di Tancredi e Clorinda\" (1624) de Monteverdi foi especialmente dif\u00edcil de definir.\nA primeira \u00f3pera reco\u00f1ecida de Monteverdi \u00e9 \"L'Orfeo\" (1607). Compuxo, en total, 24 obras para a escena. Destas, dez est\u00e1n xeralmente clasificadas como \u00f3peras, das cales a m\u00fasica de sete perdeuse excepto alg\u00fans fragmentos. A maior parte do que se co\u00f1ece sobre as obras perdidas chegou aos nosos d\u00edas a trav\u00e9s dos libretos que sobreviviron e outra documentaci\u00f3n, inclu\u00edda a extensa correspondencia do propio Monteverdi. Tim Carter, un dos principais estudosos de Monteverdi, suxire que a alta proporci\u00f3n de obras perdidas expl\u00edcase porque, na \u00e9poca de Monteverdi, \"os recordos eran escasos e as obras musicais a gran escala frecuentemente ti\u00f1an unha vixencia limitada m\u00e1is al\u00f3 das s\u00faas circunstancias inmediatas\".\nPara Mantua.\nMonteverdi escribiu seis \u00f3peras reco\u00f1ecidas para a corte de Mantua, das cales s\u00f3 \"L'orfeo\" sobreviviu co seu libreto e m\u00fasica intactos. Catro das cinco \u00f3peras perdidas de Mantua foron escritas logo de que o compositor deixara de estar ao servizo dos Gonzaga en 1612 e se instalara en Venecia, mais a\u00ednda manti\u00f1a contactos con Mantua. Completou e represent\u00e1ronse \"L'Arianna\" e \"Andromeda\"; as outras abandonounas incompletas.\n\"L'Arianna\" (1607\u201308).\n\"L'Arianna\" foi composta como peza festiva para a voda do herdeiro do ducado, Francesco Gonzaga, con Margarida de Savoia, en maio de 1608. Monteverdi recibiu o encargo logo do \u00e9xito colleitado pola estrea de \"L'Orfeo\" na corte en febreiro de 1607. O libreto de \"L'Arianna\" foi escrito por Rinuccini, cuxas habilidades literarias impresionaran o duque Vincenzo I de Mantua logo dunha representaci\u00f3n de \"Euridice\". A composici\u00f3n de \"L'Arianna\" converteuse nun asunto tenso para Monteverdi, xa que era s\u00f3 unha das tres obras que o duque lle pedira para a voda; tam\u00e9n tivo que compo\u00f1er un pr\u00f3logo musical para a obra de Giovanni Battista Guarini \"L'idropica\", e escribir a m\u00fasica para unha danza dram\u00e1tica, \"Il ballo delle ingrate\". A s\u00faa vida trastorn\u00e1rase a causa da enfermidade fatal da s\u00faa muller Claudia, que morreu o 10 de setembro de 1607, pero o duque non permitiu a Monteverdi respiro ning\u00fan. Escribiu \"L'Arianna\" en gran parte nos dous \u00faltimos meses dese mesmo ano, un esforzo que o bi\u00f3grafo de Monteverdi Hans Redlich describe como \"sobrehumano\". Monteverdi sentiuse menosprezado pola falta de reco\u00f1ecemento dos seus esforzos por parte do duque; case 20 anos despois, nunha carta ao secretario da corte de Mantua Alessandro Striggio o Novo, escribiu que case se suicidara ao ter que escribir \"L'Arianna\" con tanta presa.\nRinuccini empregou numerosas fontes cl\u00e1sicas como base do seu libreto, en particular obras de Ovidio \u2014as \"Heroides\" e as \"Metamorfoses\"\u2014 e poemas de Catullus. Logo dun pr\u00f3logo, a acci\u00f3n principal comeza con Venus dic\u00edndolle a Cupido que Ariadna e o seu amante Teseo, que foxen de Creta logo de matar o Minotauro, pronto chegaran a Naxos. Teseo, advirte ela, abandonar\u00e1 a Ariadna, xa que cre que \u00e9 inaceptable como ra\u00ed\u00f1a para o pobo de Atenas. Venus planea emparellala co deus Baco, e p\u00eddelle a Cupido que o arranxe. Teseo e Ariadna chegan; Teseo ang\u00fastiase pola s\u00faa decisi\u00f3n de abandonala, mais o seu conselleiro adv\u00edrtelle de que a s\u00faa resoluci\u00f3n \u00e9 sabia, e marcha. Pola ma\u00f1\u00e1 Ariadna, sent\u00edndose abandonada, busca sen \u00e9xito a Teseo na beira do mar, onde canta o seu lamento. Unha fanfarria indica unha chegada inminente; Ariadna agarda que sexa o regreso de Teseo, mais \u00e9 Baco e o seu s\u00e9quito. X\u00fapiter fala dende os ceos e, no medio de escenas festivas, Baco prom\u00e9telle a Ariadna a inmortalidade cos deuses a cambio do seu amor.\nRinuccini extendeu o libreto durante os ensaios, logo de que a duquesa se queixara de que a peza era \"demasiado seca\"; como resultado engad\u00edronse as primeiras escenas entre Venus e Cupido, e a bendici\u00f3n de X\u00fapiter dende o ceo. Os preparativos para a representaci\u00f3n da \u00f3pera interromp\u00e9ronse cando, en marzo de 1608, a soprano protagonista Caterina Martinelli morreu de var\u00edola. Axi\u00f1a se encontrou unha substituta, e o papel principal recaeu en Virginia Andreidi, unha reco\u00f1ecida actriz-cantante que empregaba o nome art\u00edstico de \"La Florinda\"; segundo consta aprendeu o papel en tan s\u00f3 seis d\u00edas. Na s\u00faa an\u00e1lise das obras teatrais de Monteverdi, Carter suxire que o lamento puido ter sido engadido \u00e1 obra para aproveitar ao m\u00e1ximo as habilidades vocais de Andreini. A estrea, o 28 de maio de 1608, foi representada nun teatro especial erixido temporalmente, que segundo os relatos dos contempor\u00e1neos pod\u00eda acoller unha audiencia de varios centos de persoas. A produci\u00f3n foi luxosa; aparentemente requir\u00edronse 300 homes para manipular a maquinaria do escenario. Federico Follino, quen preparou o informe oficial da corte de Mantua para a ocasi\u00f3n, eloxiou a belleza da obra, a magnificencia dos vestidos e a maquinaria, e a dulzura da m\u00fasica. O compositor e compa\u00f1eiro de Monteverdi Marco da Gagliano foi igualmente eloxioso, escribindo que a \u00f3pera \"conmovera visiblemente a toda a audiencia ata as b\u00e1goas\". \u00c9 posible que \"L'Arianna\" fora representada tam\u00e9n en Florencia en 1614; unha representaci\u00f3n en Mantua para celebrar o aniversario da Duquesa Caterina en maio de 1620 foi cancelada por motivos desco\u00f1ecidos. Por outra banda, non hai rexistros de representaci\u00f3ns da \u00f3pera antes do seu renacemento no Teatro San Mois\u00e8 de Venecia en 1640. No seu estudo sobre a \u00f3pera de finais do Renacemento, Gary Tomlinson sup\u00f3n que a recepci\u00f3n entusiasta da obra en Venecia foi un factor significativo na decisi\u00f3n de Monteverdi de retomar a composici\u00f3n de \u00f3peras durante os seus \u00faltimos anos.\nDa m\u00fasica, tan s\u00f3 o \u00abLamento\u00bb sobreviviu. Este foi publicado de xeito independente da \u00f3pera en varias formas; no Sexto Libro de Madrigais de Monteverdi en 1614 inclu\u00eduse unha adaptaci\u00f3n para cinco voces, e en 1623 public\u00e1ronse d\u00faas versi\u00f3ns do solo orixinal. Outros compositores emularon o formato do lamento; Redlich afirma que iniciou un subx\u00e9nero musical que durou ata finais do s\u00e9culo XVII e m\u00e1is al\u00f3. O libreto conservouse; public\u00e1ronse versi\u00f3ns en Mantua en 1608, e en Venecia en 1622 e 1639.\n\"Le nozze di Tetide\" (1616\u201317).\nLogo da morte do duque Vincenzo en febreiro de 1612, Monteverdi sentiuse sen o favor da corte de Mantua. O sucesor de Vincenzo, Francesco, non ti\u00f1a en grande estima a Monteverdi, e destitu\u00eduno. Logo da repentina morte de Francesco en decembro de 1612, o ducado pasou ao seu irm\u00e1n Ferdinando, mais Monteverdi non foi chamado \u00e1 corte e foi nomeado \"maestro di capella\" en agosto de 1613 na Bas\u00edlica de San Marcos de Venecia. Con todo, permaneceu en contrato con Striggio e outros cortes\u00e1ns de Gonzaga de alto grao, a trav\u00e9s dos cales puido obter encargos eventuais para compo\u00f1er obras teatrais para a corte de Gonzaga. As\u00ed, a finais de 1616, Striggio pediule que puxera m\u00fasica ao libreto de Scipione Agnelli \"Le nozze di Tetide\", como parte das celebraci\u00f3ns da futura voda do duque Ferdinando con Caterina de' Medici. Esta historia, baseada na vida do heroe da mitolox\u00eda grega Peleo coa deusa do mar Tetis, ofrec\u00e9ralla Peri previamente \u00e1 corte de Mantua, cuxa montaxe a partir dun libreto de Francesco Cini rexeitaran na corte en favor de \"L'Arianna\" en 1608.\nInicialmente, a Monteverdi non lle entusiasmaba \"Le nozze di Tetide\", e buscou o xeito de evitar ou atrasar o seu traballo na obra. Aceptar\u00eda o encargo, informou a Striggio o 9 de decembro de 1936, porque fora o desexo do duque, o seu se\u00f1or feudal. Con todo, sent\u00eda que os versos que lle deran non eran propicios para unha m\u00fasica fermosa. Considerou que a historia era dif\u00edcil de entender, e non pensou que puidera inspirarse nela. En calquera caso estivo ocupado durante a maior parte de decembro escribindo unha misa de Noiteboa para San Marcos. O 29 de decembro, quizais esperando que se retirara o encargo, Monteverdi d\u00edxolle a Striggio que estaba listo para comezar a traballar en \"Le Nozze di Tetide\" \"se me dis que o faga\". En xaneiro de 1617, con todo, aledouse m\u00e1is cando soubo que o proxecto se reducira e que agora se proxectaba como unha serie de intermedios. Informou a Striggio de que o que considerara inicialmente unha peza bastante mon\u00f3tona, agora consider\u00e1baa totalmente axeitada para a ocasi\u00f3n. Comezou traballar nas secci\u00f3ns recitativas, mais antes de que puidera comezar a crear os n\u00fameros m\u00e1is expresivos, o duque cambiou de opini\u00f3n e cancelou o encargo de Monteverdi. \"Le nozze di Tetide\" foi abandonada; o seu libreto e toda a m\u00fasica que puidera existir desapareceu.\n\"Andromeda\" (1618\u201320).\nO seguinte encargo de Monteverdi para Mantua chegou a principios de 1618, cando lle pediron que proporcionara m\u00fasica para \"Andromeda\", unha \u00f3pera baseada no antigo mito grego da princesa encadeada a unha rocha. O libreto foi escrito polo chanceler do duque Ferdinando, Ercole Marigliani, e o proxecto estivo patrocinado polo irm\u00e1n m\u00e1is novo do duque Don Vincenzo Gonzaga. \u00c9 probable que a obra fora destinada a representarse no Carnaval de Mantua en marzo de 1618, mais como documenta Carter, a aproximaci\u00f3n de Monteverdi aos seus encargos de Mantua foi frecuentemente dilatorio e pouco entusiasta; a s\u00faa incapacidade ou falta de vontade para traballar en \"Andromeda\" atrasou a s\u00faa representaci\u00f3n, primeiro a 1619 e posteriormente a 1620.\nAs cartas de Monteverdi durante o per\u00edodo entre 1618 e 1620, principalmente a Striggio, e ocasionalmente a don Vincenzo ou Marigliani, ofrecen varias excusas para a s\u00faa falta de progresos en \"Andromeda\", inclu\u00eddos os seus labores en San Marcos, a s\u00faa sa\u00fade, e a s\u00faa obriga de proporcionar m\u00fasica cerimonial para o Dux de Venecia. En febreiro de 1619, Monteverdi comezara a traballar noutro proxecto para Mantua, un \"ballo\" (danza con partes cantadas) para o libreto de Striggio titulado \"Apollo\". O 9 de xaneiro de 1620, a\u00ednda con 400 li\u00f1as do libreto de \"Andromeda\" sen m\u00fasica, Monteverdi prop\u00faxolle a Striggio abandonar todo o proxecto da \u00f3pera e substitu\u00edlo polo \"ballo\". Esta idea axi\u00f1a foi desbotada; Don Vincenzo ordenou que se lle enviara de inmediato a m\u00fasica restante de \"Andromeda\". A parte final de \"Andromeda\", unha canci\u00f3n a oito partes, foille entregada a Marigliani o 15 de febreiro de 1620.\nNon sobreviviu nada da m\u00fasica de Monteverdi para \"Andromeda\". Tam\u00e9n se pensou que o libreto se perdera, ata o seu redescubrimento en 1984. Como era costume no tempo de Monteverdi, o manuscrito non fai menci\u00f3n ao nome do compositor \u2014os libretos eran frecuentemente obxecto de numerosas composici\u00f3ns de diferentes compositores. A capa do libreto confirma que \"Andromeda\" foi representada durante o Carnaval de Mantua, do 1 ao 3 de marzo de 1620. Unha an\u00e1lise dos seus contidos revela certa influencia do libreto de Rinuccini para \"Arianna\", como a utilizaci\u00f3n de m\u00e9tricas id\u00e9nticas nos pr\u00f3logos de cada obra, e varias personaxes com\u00fans no elenco. O documento permanece en mans privadas e non foi publicado.\nMonteverdi non deixou constancia de interese aparente alg\u00fan na representaci\u00f3n de \"Andromeda\" logo do Carnaval de 1620; a extensa carta que lle escribiui a Striggio o 13 de marzo de 1620 non fai ningunha referencia ao evento e trata principalmente de asuntos financeiros. A carta insin\u00faa que a corte de Gonzaga estaba tentando persuadir a Monteverdi para regresar a Mantua; en ton cort\u00e9s Monteverdi evade o tema, mentres compara a relativa xenerosidade dos seus empregadores venecianos coa parsimonia da corte de Gonzaga.\nDous proxectos abortados (1627\u201328).\nLogo de \"Andromeda\" seguiu un per\u00edodo de varios anos nos que Mantua fixo pouco uso dos servizos de Monteverdi. O duque Ferdinando morreu o 26 de outubro de 1626 e foi sucedido por Don Vincenzo, que se converteu no duque Vincenzo II. A principios de 1627 Striggio achegouse a Monteverdi cunha solicitude de m\u00fasica teatral, posiblemente para as festividades que celebrar\u00edan o nomeamento de Vincenzo. Monteverdi contestou ofrecendo tres opci\u00f3ns: primeiro, \"Il combattimento di Tancredi e Clorinda\", un arranxo do poema \u00e9pico de Torquato Tasso \"Gerusalemme liberata\", que fora representado no Carnaval de Venecia de 1624; segundo, un arranxo doutra parte do poema de Tasso, que cubre a historia da feiticeira Armida e o seu abandono polo heroe cristi\u00e1n Rinaldo; finalmente ofreceu po\u00f1er a letra dunha nova obra de Giulio Strozzi, \"Licori finta pazza inamorata d'Aminta\", sobre unha muller que simula a loucura por amor. Monteverdi envioulle a Striggio unha copia da obra de Strozzi o 7 de maio de 1627; a Striggio gustoulle e d\u00edxolle ao compositor que comezara coa m\u00fasica.\n\"La finta pazza Licori\".\nStrozzi era Veneciano, nado en 1583, cuxas obras literarias inl\u00faen obras teatrais e poes\u00eda as\u00ed como libretos de \u00f3pera; Monteverdi co\u00f1eceuno en 1621. Strozzi co\u00f1ec\u00eda a m\u00fasica de Monteverdi, e ti\u00f1a un gran aprecio polo estilo innovador do compoositor. O 20 de xu\u00f1o de 1627, Monteverdi informou a Striggio de que Strozzi ampliara e organizara o texto en cinco actos, baixo o novo t\u00edtulo de \"La finta pazza Licori\". A loucura finxida era un tema est\u00e1ndar na tradici\u00f3n da \"commedia dell'arte\" que se establecera no teatro italiano no s\u00e9culo XVI. Na trama de Strozzi, o primeiro intento co\u00f1ecido de \u00f3pera c\u00f3mica, a muller Licori disfr\u00e1zase inicialmente de home, logo de muller, e logo simula estar tola, todo como parte dunha estratexia para ga\u00f1arse o coraz\u00f3n do seu amante, Aminta.\nMonteverdi estaba, cando menos inicialmente, moi impresionado polo potencial da trama, e as oportunidades que o libreto prov\u00eda para unha variedade de efectos musicais. Monteverdi enfatizou a Striggio sobre a importancia de buscar unha cantante cunha habilidade real de actuaci\u00f3n para interpretar o papel de Licori, algu\u00e9n capaz de interpretar a un home e a unha muller con xestos e emoci\u00f3ns axeitadas. Posteriormente entusiasmouse coa posibilidade de escribir un ballet para cada un dos cinco actos, todos en diferentes estilos. As cartas de Monteverdi continuaron ao longo do ver\u00e1n, mais a s\u00faa actitude cambiou pouco a pouco, dun evidente compromiso \u00e1 frustraci\u00f3n polos atrasos na copia do libreto. O music\u00f3logo Gary Tomlinson, na s\u00faa an\u00e1lise da x\u00e9nese da \u00f3pera, suxire que Monteverdi puido terse estancado. En setembro Striggio, despois de recibir, ler e de que presumiblemente non lle gustara o libreto ampliado, cancelou abruptamente o encargo e non se volveu saber nada da obra. En cambio ped\u00edronlle a Monteverdi que no seu lugar traballase no escenario de \"Armida\".\nDurante moitos anos asumiuse que Monteverdi escribira boa parte da m\u00fasica para \"Licori\" antes da repentina cancelaci\u00f3n; Redlich di que a m\u00fasica estaba finalizada o 10 de setembro de 1627. O rexeitamente da obra e a s\u00faa posterior desaparici\u00f3n atribu\u00edronse ao desprezo de Striggio polos esforzos de Monteverdi. Con todo, a lectura da correspondencia sux\u00edrelle a Tomlinson unha conclusi\u00f3n diferente: Monteverdi, dende o seu punto de vista, \"nin sequera estivo pr\u00f3ximo a finalizar a partitura\" e puido ter escrito moi pouco da m\u00fasica. \u00c9 probable que deixara de compo\u00f1er a finais de xullo, xa que sospeitaba do verdadeiro compromiso de Striggio coa obra. Tomlinson suxire que, consciente da cancelaci\u00f3n anterior en Mantua de \"Le nozze di Tetide\", Monteverdi evitou estenderse no novo proxecto, mantendo unha impresi\u00f3n diplom\u00e1tica de actividade. Tomlinson escribe: \"Non ser\u00eda sorprendente que Monteverdi fora sobrenaturalmente sensible aos signos de vacilaci\u00f3n de Mantua [e] se, ante os primeiros signos en 1627, decidira actuar con cautela na composici\u00f3n de \"Licori\".\" O libreto de Strozzi desapareceu xunto coa m\u00fasica que Monteverdi lograra escribir, non obstante, Strozzi escribiu un segundo libreto baixo o mesmo t\u00edtulo, que foi composto por Francesco Sacrati e producido en Venecia en 1641.\n\"Armida abbandonata\".\nLogo do rexeitamento de \"Licori\", Monteverdi non dirixiu a s\u00faa atenci\u00f3n de inmediato a \"Armida\". No seu lugar, foi a Parma a cumprir un encargo para prover de entretementos musicais para as celebraci\u00f3ns da voda do novo duque Eduardo Farnesio de Parma e Margarita de' Medici. Pasou varias semanas en Parma traballando neles; con todo, o 18 de decembro de 1627 puido dicirlle a Striggio que a m\u00fasica para \"Armida\" estaba finalizada e estaba a ser copiada. Na secci\u00f3n relevante do poema de Tasso, a feiticeira Armida atrae ao nobre Rinaldo \u00e1 s\u00faa illa encantada. Dous cabaleiros chegan para persuadir a Rinaldo de que regrese ao seu deber, mentres Armida r\u00f3galle que se quede, ou se ten que partir, que lle permita estar ao seu car\u00f3n na batalla. Cando el se nega e a abandona, Armida malid\u00edo antes de caer sen sentido.\nCarter sinala varias similitudes estruturais con \"Il combattimento\"; ambas obras requiren de tres voces, unha das cales act\u00faa como narradora. Malia estas similitudes, \"Armida abbandonata\", ao contrario da obra anterior, \u00e9 xeralmente considerada polos estudosos de Monteverdi como unha \u00f3pera, a\u00ednda que Denis Stevens, tradutor das cartas de Monteverdi, cualificouna como un \"parergon\" (obra subsidiaria) de \"Il Combattimento\".\nOs plans para a representaci\u00f3n de \"Armida\" foron, con todo, cancelados cando o duque Vincenzo morreu a finais de decembro de 1627. O 4 de febreiro de 1628, Striggio a\u00ednda estaba pedindo unha copia de \"Armida\", quizais para empregala en relaci\u00f3n coa coroaci\u00f3n do seguinte duque. Monteverdi prometeu mandarlle unha, mais non hai confirmaci\u00f3n de que o fixera. Non se encontrou ning\u00fan rastro da m\u00fasica, a\u00ednda que Tomlinson deduciu algunhas das s\u00faas caracter\u00edsticas probables a partir da correspondencia de Monteverdi, inclu\u00edndo o uso extensivo do efecto \"stile concitato\". A\u00ednda que non hai constancia de que \"Armida\" se chegara representar algunha vez en Mantua, Stevens propuxo a posibilidade de que fora representada en Venecia en 1628, xa que a resposta de Monteverdi \u00e1 carta de febreiro de Striggio indica que a obra estaba en mans de Girolamo Mocenigo, un adi\u00f1eirado mecenas das artes en cuxo palacio veneciano se representara \"Il combattimento\" en 1624.\n\"Licori\" e \"Armida\" foron as \u00faltimas composici\u00f3ns teatrais de Monteverdi para a corte de Mantua. A morte de Vincenzo II puxo fin \u00e1 li\u00f1a principal dos Gonzaga; o ducado foi herdado por un parente remoto, Carlos I de Gonzaga-Nevers, e posteriormente Mantua viuse envolta nunca serie de conflitos, que contra 1630 reducir\u00e1n boa parte da cidade \u00e1s ru\u00ednas. A \u00faltima carta co\u00f1ecida de Monteverdi a Striggio data do 8 de xullo de 1628; Striggio morreu en Venecia o 8 de xu\u00f1o de 1630, mentres dirix\u00eda unha misi\u00f3n solicitando axuda contra os ex\u00e9rcitos que rodeaban Mantua.\nPara Venecia.\nEntre 1630 e 1643 Monteverdi escribiu catro \u00f3peras para representar en Venecia. Todas elas foron representadas en vida de Monteverdi, mais s\u00f3 \"Il ritorno d'Ulisse in patria\" e \"L'incoronazione di Poppea\" chegaron aos nosos d\u00edas.\n\"Proserpina rapita\" (1630).\n\"Proserpina rapita\" foi a primeira das composici\u00f3ns teatrais que Monteverdi escribiu especificamente para Venecia, baixo un encargo de Mocenigo para as celebraci\u00f3ns pola voda da s\u00faa filla Giustiniana. O libreto, obra de Strozzi, est\u00e1 baseado no antigo mito grego de Plut\u00f3n e Proserpina. O secuestro simb\u00f3lico era un tema com\u00fan nos entretementos de voda dese\u00f1ados para as cortes italianas, coa intenci\u00f3n, en palabras de Carter \"tanto para proclamar o poder do amor como para establecer l\u00edmites axeitados ao comportamento feminino\".\nNa versi\u00f3n da historia de Strozzi, un pastor namorado chamado Pachino invoca a axuda de Plut\u00f3n, gobernante do inframundo, para curar a s\u00faa obsesi\u00f3n non correspondida por Proserpina. Plut\u00f3n obedece convertendo a Pachino nunha monta\u00f1a, a\u00ednda que lle promete \u00e1 s\u00faa alma un lugar no El\u00edseo. Logo de ser alcanzado por un dardo amoroso lanzado por Cupido, Plut\u00f3n nam\u00f3rase de Proserpina e recl\u00e1maa como a s\u00faa ra\u00ed\u00f1a. Inicialmente ela res\u00edstese, mais cando a s\u00faa protectora Ciane \u00e9 convertida por Plut\u00f3n nun manancial, som\u00e9tea. Submisa, xura obediencia; a forza da s\u00faa beleza \u00e9 tal que Plut\u00f3n ac\u00e1lmase e promete que no futuro tratar\u00e1 os amantes con menos dureza.\nO libreto foi publicado en 1630, en Venecia, por Evangelista Deuchino. Copias sobreviventes indican que a escenograf\u00eda orixinal foi creada por Giuseppe Albardi, e que as danzas foron organizadas por Girolamo Scolari. A \u00f3pera foi representada o 16 de abril de 1630, nun sal\u00f3n do palacio de Mocenigo. Carter \u00e9 esc\u00e9ptico de que, nun lugar tan restrinxido, a representaci\u00f3n puidera ter incorporado todos os efectos especiais estipulados polo libreto. Con todo, o relato dunha das persoas presentes mostra que a ocasi\u00f3n proporcionou un espect\u00e1culo considerable: \"\u00c1 tardi\u00f1a, con fachos actuouse e representouse m\u00fasica ... o secuestro de Proserpina coas voces e instrumentos m\u00e1is perfectos, con aparici\u00f3ns a\u00e9reas, cambios de escena e outras cousas, para asombro e marabilla de todos os presentes\".\nSobreviviu un pequeno fragmento da m\u00fasica de \"Proserpina rapita\", unha canci\u00f3n a tres voces: \"Come dolce oggi l'auretta\". For publicada postumamente no noveno Libro de madrigais de Monteverdi (\"Madrigali e Canzonette a due e tre voci\") (1651). Por outra banda, pode discernirse algunha indicaci\u00f3n do car\u00e1cter musical da obra a partir das notas do libreto, que segundo suxire Fabbri, indican que a obra puido non ter sido cantada na s\u00faa totalidade. A obra conta con canto menos dous \"balli\" cantados, un dos cales finalizaba a \u00f3pera con palabras que proporcionaban un tributo apenas disimulado ao compositor: \"Quanto nel chiaro mondo / su \"verdi\" arcadi \"monti\" / di te si cantari?\" (\"Canto no mundo claro / nas verdes monta\u00f1as arcadias / se cantar\u00e1 de ti?\"). Nas notas do libreto publicado incl\u00faese m\u00e1is informaci\u00f3n sobre a natureza da m\u00fasica e os instrumentos.\nSegundo Carter, \"Proserpina rapita\" \u00e9 unha obra de transici\u00f3n. Co seu \u00e9nfase na danza, e en termos de tem\u00e1tica, representa as tradici\u00f3ns cortes\u00e1s de principios do s\u00e9culo XVI. Ao memo tempo, no referente \u00e1 caracterizaci\u00f3n, mira cara ao mundo \"moderno\" do tr\u00edo de \u00f3peras tard\u00edas de Monteverdi, especialmente a \"L'incoronazione di Poppea\". O temperamento de Proserpina anticipa o personaxe de Popea na \u00faltima \u00f3pera; do mesmo xeito Pachino pode ser un precursor de Ottone, mentres que alg\u00fans dos discursos de \"Proserpina\" te\u00f1en o sabor ret\u00f3rico daqueles entre Ner\u00f3n e S\u00e9neca en \"L'incoronazione\". Redlich rexistra que en 1644, o ano seguinte \u00e1 morte de Monteverdi, agregouse \"Proserpina rapita\" ao repertorio do Teatro San Mois\u00e8 de Venecia, mais non achega detalles das representaci\u00f3ns. Ese mesmo ano publicouse en Venecia unha segunda edici\u00f3n do libreto.\n\"Le nozze d'Enea con Lavinia\" (1641).\nNos tres anos anteriores \u00e1 s\u00faa morte en 1643, Monteverdi compuxo unha trilox\u00eda de \u00f3peras para os teatros de \u00f3pera de Venecia logo da apertura en 1637 do Teatro San Cassiano. D\u00faas destas tres \u00f3peras sobreviviron en versi\u00f3ns completas e representables: \"Il ritorno d'Ulisse in patria\" (1640), con libreto de Giacomo Badoaro, e \"L'incoronazione di Poppea\" (1643) para a cal Giovanni Francesco Busenello proporcionou o texto. Entre estas, Monteverdi compuxo \"Le nozze d'Enea con Lavinia\"; o libreto sobreviviu en forma de manuscrito, a\u00ednda que non se atopou ning\u00fan rastro da m\u00fasica. Na s\u00faa an\u00e1lise das \u00faltimas obras de Monteverdi, Ellen Rosand relaciona as tres \u00f3peras: \"[A] \u00f3pera pantasma \u00fanese coas outras d\u00faas sobreviventes para formar un corpo coherente de obras que testemu\u00f1a a posici\u00f3n de Monteverdi no mundo da \u00f3pera veneciana\". A trilox\u00eda abrangue unha traxectoria hist\u00f3rica que se move dende Troia e o nacemento de Roma ata o declive do Imperio Romano, e apunta cara \u00e1 fundaci\u00f3n e gloria final da Rep\u00fablica de Venecia. O tema com\u00fan das tres \u00f3peras \u00e9 o poder m\u00edtico do amor, ao principio beneficioso mais logo destrutivo.\nDebido \u00e1s similitudes textuais e estruturais con \"Ulisse\", supo\u00f1\u00edase que Badoaro escribira o libreto de \"Le nozze\". Con todo, as investigaci\u00f3ns de Rosand revelan que o libretista foi un amigo pr\u00f3ximo a Badoaro, Michelangelo Torcigliani. Nun longo prefacio Torcigliani, introduce o seu relato, tomado da \u00e9pica de Virxilio \"Eneida\", como unha \"tragedia di lieto fine\" (traxedia con final feliz). Reco\u00f1ece numerosas desviaci\u00f3ns do orixinal, inclu\u00edda a initroduci\u00f3n dunha personaxe c\u00f3mica, \"Numanus\". Fixo isto, admitiu, porque \"Iro\" \u2014un tipo de personaxe an\u00e1loga en \"Ulisse\"\u2014 era popular entre as persoas afeccionadas ao teatro. Escribira o texto para cumprir cos requisitos de Monteverdi para a variedade emocional, o que lle permitiu, segundo Torcigliani, demostrar a gama completa do seu xenio musical.\nO tema principal da historia \u00e9 o desexo de Xuno, que est\u00e1 pelexando con Venus, nai de Eneas, para evitar o matrimonio do troiano Eneas con Lavinia, irm\u00e1 do rei Latino de Latium. Emprega un esp\u00edrito maligno para provocar discordia entre troianos e latinos; cando unha partida de caza troiana fere primeiro un cervo e despois mata a un pastor latino, Elminio, hai unha chamada \u00e1s armas, que Latino rexeita. Eneas, que descansa \u00e1 beira do r\u00edo T\u00edber, desco\u00f1ece estes preocupantes incidentes, a\u00ednda que \u00e9 advertido polo esp\u00edrito do r\u00edo. O perigo chega a causa de Turno, rei dos r\u00fatulos, aliado dos latinos cuxo amor rexeitou Lavinia. Impulsados polo clamor de guerra de Turno, troianos e latinos loitan, e Eneas mata a Turno. Latino invita a Eneas a tomar a man de Lavinia, que est\u00e1 encantada de aceptalo. \u00c1 luz da valent\u00eda de Eneas, Xuno esquece a s\u00faa antiga inimizade, e \u00fanese a Venus e Himeneo para bendicir o matrimonio. A \u00f3pera finaliza con predicci\u00f3ns da grandeza de Roma e as glorias futuras de Venecia.\n\"Le nozze d'Enea con Lavinia\" foi representada durante o Carnaval de Venecia de 1640\u201341, no Teatro Santi Giovanni e Paolo onde se alternou cun renacemento de \"Ulisse\". Segundo Carter a obra foi bastante pouco esixente respecto \u00e1 s\u00faa posta en escena, a acci\u00f3n ti\u00f1a lugar \u00e1 beira do T\u00edber, con poucos cambios de escena. Non hai constancia da resposta do p\u00fablico veneciano \u00e1 \u00f3pera que, afirma Rosand, estaba claramente dirxida aos seus impulsos patri\u00f3ticos, coa s\u00faa escena final cunha celebraci\u00f3n do \"nacemento e as marabillas da cidade de Venecia\". Nun prefacio publicado co libreto, Torcigliani ref\u00edrese \u00e1 \"dulzura da m\u00fasica do nunca suficientemente alabado Monteverdi\", mais o propio libreto non achega gu\u00edas espec\u00edficas sobre a natureza da m\u00fasica. Ringer afirma con pesar que \"as palabras son todo o que queda desta \u00f3pera virxiliana, ofrecendo febles indicios de melod\u00edas perdidas\".\nConsecuencias.\nMoitas das obras perdidas de Monteverdi datan das d\u00e9cadas de 1610 e 1620, e os manuscritos puideron desaparecer durante as guerras que se sucederon en Mantua en 1630. Carter cita como un aspecto significativo da s\u00faa perda que poder\u00edan proporcionar a gradaci\u00f3n do v\u00ednculo musical existente entre as primeiras \u00f3peras do compositor para a corte de Mantua e as \u00f3peras p\u00fablicas que escribiu en Venecia cara ao final da s\u00faa vida: \"Sen estes v\u00ednculos ... \u00e9 dif\u00edcil realizar un relato coherente do seu desenvolvemento como compositor para a escena\". Nun ensaio sobre as orquestras de \u00f3pera da \u00e9poca de Monteverdi, Janet Beat lamenta que a fenda de trinta anos entre \"L'Orfeo\" e a seguinte \u00f3pera de Monteverdi que sobreviviu, \"Il ritorno d'Ulisse in patria\", obstaculice o estudo de como se desenvolveu a orquestraci\u00f3n na \u00f3pera durante estes anos cr\u00edticos.\nCarter tam\u00e9n reflexiona sobre a posibilidade intrigante, a\u00ednda que remota, de que un descubrimento nunha biblioteca inexplorada pod\u00eda alg\u00fan d\u00eda sacar \u00e1 luz alguna desta m\u00fasica perdida. En 2015 into non ocorrera; con todo, un arranxo do libreto de Rinuccini realizado polo compositor brit\u00e1nico Alexander Goehr foi representado na Royal Opera House de Londres o 15 de setembro de 1995, baixo o t\u00edtulo \"Arianna\". Goehr traballou sobre o gui\u00f3n orixinal de Rinuccini e, como tributo \u00e1 historia da \u00f3pera, incorporou secci\u00f3ns da composici\u00f3n do lamento de Monteverdi na s\u00faa partitura."}
{"id": "511485", "revid": "98629", "url": "https://gl.wikipedia.org/wiki?curid=511485", "title": "Jos\u00e9 L\u00e1zaro Galdiano", "text": "Jos\u00e9 Cecilio L\u00e1zaro Galdiano nado en Beire, Navarra, o 30 de xaneiro de 1862 e finado en Madrid o 1 de decembro de 1947, foi un financeiro, empresario, intelectual, editor, coleccionista e bibli\u00f3filo, que doou os seus bens ao Estado espa\u00f1ol.\nFormaci\u00f3n.\nNaceu en Beire, localidade navarra pr\u00f3xima a Tafalla na madrugada do 30 de xaneiro de 1862 e foi bautizado ao d\u00eda seguinte na parroquia de San Mill\u00e1n. No bautizo, o seu padri\u00f1o foi o vigairo da parroquia de San Pedro de Olite, Pedro Suescun, en nome e comisi\u00f3n do doutor Cecilio L\u00e1zaro, maestrescuela da catedral de Lleida.\nO seu pai foi Leoncio de L\u00e1zaro Garro e a s\u00faa nai, Manuela Gregoria de Galdiano Garc\u00e9s de los Fayos. Leoncio e Manuela eran modestos terratenentes, a\u00ednda que fidalgos sen o menor renunciamiento \u00e1 s\u00faa prosapia persoal e hist\u00f3rica. Leoncio L\u00e1zaro Garro levou a ostentaci\u00f3n da s\u00faa fe cat\u00f3lica at\u00e9 o extremo de ter sempre (e dende os sesenta anos na s\u00faa propia alcoba) o cadaleito en que hab\u00eda ser enterrado. T\u00f3dolos anos, en determinada \u00e9poca, tomaba sobre os seus ombreiros unha pesada cruz, e lev\u00e1baa, en sucesivas xornadas, aos ombreiros e descalzo, at\u00e9 o afastado santuario da Virxe de Uju\u00e9. A s\u00faa esposa, moi bela e de costumes refinados, faleceu cando a\u00ednda era neno Jos\u00e9 Cecilio, e foi substitu\u00edda na crianza por Sotera Echarri, a s\u00faa ama de chaves at\u00e9 ent\u00f3n. Jos\u00e9 Cecilio foi o maior de sete irm\u00e1ns, segu\u00edrono Josefa Apolonia, Rogelio Mar\u00eda Jos\u00e9 Miguel, Jes\u00fas M\u00aa Bernardo, Carmen Polonia, \u00c1ngel Remigio e Asunci\u00f3n Josefa. Tralo seu paso pola escola rural onde aprender\u00eda as primeiras letras, o seu pai dispuxo que estudase o bacharelato nos Escolapios de Sos del Rey Cat\u00f3lico obtendo o grao de Bacharel no Instituto de Zaragoza. Non destacou especialmente polo seu rendemento escolar. Un irm\u00e1n da s\u00faa nai, Esteban Galdiano Garc\u00e9s de los Fayos, un rico financeiro de Olite, alcalde de Pamplona e director da sucursal do Banco de Espa\u00f1a en Navarra, foi quen de orientar ao seu sobri\u00f1o.\nMocidade.\nCando ti\u00f1a quince anos entrou a traballar como escribinte na sucursal do Banco de Espa\u00f1a en Pamplona. Al\u00ed permaneceu at\u00e9 aproba-lo exame para o ingreso na escala xeral de empregados de sucursais. Tomou posesi\u00f3n do seu cargo o 9 de outubro de 1880 e dous d\u00edas despois foi a Valladolid, onde intentou compaxina-lo seu traballo cos estudos cando se matriculou na Facultade de Filosof\u00eda e Letras onde cursou tres materias: d\u00faas dos estudos preparatorios (Literatura Xeral e a Historia Universal do primeiro curso) e a terceira, da Licenciatura en Dereito (Dereito romano do primeiro curso) e conseguiu aprobalas. Tam\u00e9n se converteu nun gran lector:\nBarcelona (1880-1888).\nPersoa con grande intelixencia, atractivo f\u00edsico, ambici\u00f3n e sensibilidade art\u00edstica, Jos\u00e9 decidiu buscar oportunidades na Barcelona modernista orientando os seus gustos cara \u00e1 arte e as humanidades a\u00ednda que frustrase os seus estudos superiores e se desco\u00f1ece o seu medio de vida e os seus apoios durante estes anos. Os seus numerosos haxi\u00f3grafos resaltaron a s\u00faa vasta cultura autodidacta pero obviaron as orixes do seu, relativamente r\u00e1pido, enriquecemento polo que non existe unha \"biograf\u00eda financeira ou empresarial\" de L\u00e1zaro. O esquema para un mozo ambicioso con aspiraci\u00f3ns de ascenso social era o seguinte: o capital xorde dunha simbiose entre a antiga aristocracia e os novos burgueses. A aristocracia achegaba prestixio social e a burgues\u00eda o emprendemento. Co poder econ\u00f3mico este grupo acaparaba o poder pol\u00edtico e cultural (literatura, arte, modas, consumo). El comezar\u00eda acheg\u00e1ndose \u00e1 xente que importaba.\nNos seus comezos mostrou unha gran versatilidade como xornalista. Dotado dunha gran soltura, impartiu conferencias nos Ateneos sobre o seu tema favorito: as \u00abRelaci\u00f3ns entre artistas e literatos nas historias art\u00edstica e literaria espa\u00f1olas\u00bb axud\u00e1ndose de diapositivas, daquela, un sistema revolucionario. Iniciado no c\u00edrculo do xornal catal\u00e1n \"La Dinast\u00eda\", tanto se anunciaba nas sesi\u00f3ns culturais do Ateneo barcelon\u00e9s como colaboraba nun xornalismo lixeiro, do coraz\u00f3n, dedicado \u00e1s mulleres. Tam\u00e9n levou unha secci\u00f3n desenfadada en \"La Vanguardia\" (1887-1888) titulada \u00abDamas e Sal\u00f3ns\u00bb na que, mesmo, adquiriu reputaci\u00f3n como gacetilleiro esnob. Foi cr\u00edtico literario e de arte en \"El Imparcial\" e en \"El Liberal\" de Madrid, medios nos que continuou escribindo sobre arte, cultura e pol\u00edtica.\nComo \"hobby\", e seguindo unha moda, comezou a significarse por coleccionar antig\u00fcidades, que distribu\u00eda pola s\u00faa casa. A s\u00faa personalidade met\u00f3dica plasmouse nun coleccionismo activo, ordenado e coidadoso, con certa tendencia obsesiva a buscar, acumular, clasificar e catalogar series de bens tanxibles. \nParticipou nalgunhas comisi\u00f3ns menores da Exposici\u00f3n Universal de Barcelona de 1888. Traballou alg\u00fan tempo na Transatl\u00e1ntica, compa\u00f1\u00eda navieira onde hab\u00eda posibilidades de grandes beneficios co transporte de soldados e subministraci\u00f3ns \u00e1 illa de Cuba. Tivo amizades con personalidades que lle proporcionaron contactos, como o catalanista Narc\u00eds Oller, e relaci\u00f3ns m\u00e1is estreitas con Emilia Pardo Baz\u00e1n e co pol\u00edtico Emilio Castelar, bastante maior que el. \u00c1mbolos dous axudar\u00edano, m\u00e1is tarde, en Madrid no seu proxecto cultural: a que foi considerada como mellor revista culta da \u00e9poca \"La Espa\u00f1a Moderna\" e na que colaborar\u00edan Pardo Baz\u00e1n e as plumas m\u00e1is brillantes e influentes.\nMadrid (1888-1914).\nNegocio editorial.\nEn 1888, Jos\u00e9 L\u00e1zaro, instalouse en Madrid, provisto dunha primeira acumulaci\u00f3n de capital; viviu na Cuesta de Santo Domingo, nunha casa que pronto se converteu nun aut\u00e9ntico museo. O seu esp\u00edrito emprendedor levouno a fundar e dirixir un negocio editorial: unha revista literaria para persoas cultas \u00e1 que chamou \"La Espa\u00f1a Moderna\". Parece indudable que conseguiu axuda, non s\u00f3 moral, da escritora Emilia Pardo Baz\u00e1n.\nA revista conseguiu sa\u00edr \u00e1 r\u00faa e xa na portada do primeiro n\u00famero, L\u00e1zaro, expresou a s\u00faa intenci\u00f3n e desexo de que a revista:\nA estrutura da revista literaria \"La Espa\u00f1a Moderna\" respond\u00eda ao seguinte esquema: un relato ou unha novela curta distribu\u00edda en varias entregas; unha poes\u00eda, notas bibliogr\u00e1ficas asinadas por especialistas, cr\u00f3nicas, secci\u00f3ns e artigos. Na revista colaboraron mediante contrato moitos dos grandes escritores espa\u00f1ois da xeraci\u00f3n do 98 como Emilia Pardo Baz\u00e1n, Unamuno, Echegaray, Clar\u00edn, Palacio Vald\u00e9s, Zorrilla, P\u00e9rez Gald\u00f3s ou Men\u00e9ndez Pelayo, pol\u00edticos e pensadores como Giner dos R\u00edos, Rafael Altamira, Silvela, Castelar, C\u00e1novas e Pi i Margall. Tam\u00e9n se publicaron na revista, en moitas ocasi\u00f3ns por primeira vez en espa\u00f1ol, obras de escritores estranxeiros como Dostoievsky, Tolstoi, Balzac, Daudet, Flaubert, Gorki e Zola, por exemplo.\nA editorial editou, ademais de centenares de t\u00edtulos literarios, outras revistas m\u00e1is especializadas como \"La Revista Internacional\", \"Revista de Derecho y Sociolog\u00eda\" e \"La Nueva Ciencia Jur\u00eddica\" que, como \"La Espa\u00f1a Moderna\" pretend\u00edan mellorar o acceso dos lectores espa\u00f1ois \u00e1s novas m\u00e1is interesantes da ciencia e as letras. Cara a 1919, Jos\u00e9 L\u00e1zaro abandonou definitivamente o negocio editorial.\nEn Madrid, fixo boas relaci\u00f3ns frecuentando os sal\u00f3ns de amizades importantes, como C\u00e1novas del Castillo. A\u00ednda que non ti\u00f1a ning\u00fan soporte acad\u00e9mico, L\u00e1zaro presentouse, sen \u00e9xito, \u00e1 oposici\u00f3n da c\u00e1tedra de \u00abConcepto e Historia del Arte\u00bb, que estaba vacante na Escola Central de Artes e Oficios. A instancias dos seus amigos rematou, en maio de 1898, a carreira de Dereito con trinta e seis anos de idade. \nEn 1899, amosou a s\u00faa casa a un admirado Rub\u00e9n Dar\u00edo, que puido contempla-lo cadro \"O Salvador adolescente\", atribu\u00eddo, daquela, por L\u00e1zaro a Leonardo da Vinci, calific\u00e1ndoo como a \"Santa panagia\" da s\u00faa colecci\u00f3n. O escritor nicaraguano destacou a glamorosa disposici\u00f3n da casa (Cuesta de Santo Domingo, n\u00ba 16) e describe ademais a Jos\u00e9 L\u00e1zaro como \u00absolteiro, novo e moi rico\u00bb. Daquela, xa era un home de mundo que viaxaba moito e que se defend\u00eda bastante ben en franc\u00e9s.\nCasamento.\nEn Par\u00eds, co\u00f1eceu a un rapaz novo arxentino, Juan Francisco Ibarra y Florido, recentemente casado e con aspiraci\u00f3ns literarias a quen lle publicou unha poes\u00eda en \"La Espa\u00f1a Moderna\" e f\u00edxose amigo del, naquel ambiente cosmopolita. Este, escribiu a s\u00faa nai:\nA s\u00faa nai, unha vi\u00fava moi nova con outros dous fillos pequenos adoitaba pasar, como tam\u00e9n fac\u00eda a clase alta arxentina da \u00e9poca, longas temporadas en Par\u00eds, Londres e Madrid con obrigada visita \u00e1 Santa S\u00e9. Nunha das viaxes a Par\u00eds, tivo ocasi\u00f3n de visita-la colecci\u00f3n de Galdiano e escribiu a seu fillo poeta, Juan Francisco Ibarra para lle notificar:\nEn 1903, Jos\u00e9 L\u00e1zaro casou, con 41 anos, con Paula Florido y Toledo de 47 anos (San Andr\u00e9s de Giles, Arxentina, 1856-Madrid, 1932) na embaixada de Espa\u00f1a en Roma, unha muller moi rica que se convertera en vi\u00fava xa en tres ocasi\u00f3ns e que contribu\u00edu con tres fillos. Ela, con s\u00f3 dezasete anos casara co espa\u00f1ol residente na Arxentina, Francisco Ibarra Otaola, que lle deixara unha gran fortuna e co que ter\u00eda o \u00fanico fillo que sobreviv\u00eda. Despois de quedar vi\u00fava, casou co galego de Padr\u00f3n, Manuel V\u00e1zquez Castro \"Barros\", quen lle deu unha filla; este segundo matrimonio foi moi breve e tres anos despois, vi\u00fava de novo, uniuse ao porte\u00f1o Rodolfo Gache, co que ter\u00eda outro fillo.\nPresenza social e editorial.\nJos\u00e9 L\u00e1zaro estabilizou a riqueza do matrimonio (procedente principalmente da explotaci\u00f3n de gandar\u00edas agr\u00edcolas e gandeiras da zona de Bol\u00edvar, na Arxentina, xestionada polo irm\u00e1n de Paula) cos seus co\u00f1ecementos financeiros e os seus investimentos estrat\u00e9xicos na arte, nas empresas e nos bancos, como o Banco Hispano Americano, do que foi un dos seus fundadores. Cun car\u00e1cter altivo e duro para os negocios, foi capaz de facer fronte \u00e1 grande actividade econ\u00f3mica xurdida na Restauraci\u00f3n co retorno do capital das colonias recentemente perdidas, co proteccionismo nacionalista ou cos negocios de guerra. Poucos anos despois publicou un folleto sobre divisas e a valoraci\u00f3n da peseta. Estableceu lazos financeiros e comerciais con persoas importantes da Arxentina \u00e1s que entreti\u00f1a na s\u00faa casa, co\u00f1ecido do outro lado como \"El Palacio de los Argentinos\" e cuxa opulenta econom\u00eda era moi receptiva a Europa.\nO seu esp\u00edrito expeditivo quedou de manifesto no artigo \"Un forjador de cultura\" que solicitara a Unamuno para ser publicado no xornal porte\u00f1o \"La Naci\u00f3n\". Con motivo dunha viaxe a Arxentina coa s\u00faa muller, pediulle ao seu amigo un artigo enxalzador sobre el e o seu traballo para non chegar \u00e1 terra natal da s\u00faa muller como calquera desafortunado emigrante. O artigo publicouse en \"La Naci\u00f3n,\" o 8 de agosto de 1909 e comezaba: \u00ab... Jos\u00e9 L\u00e1zaro est\u00e1 de novo al\u00ed, nesa cidade de Bos Aires. E quen \u00e9 Jos\u00e9 L\u00e1zaro?, A maior\u00eda dos meus lectores de \"La Naci\u00f3n\" preguntaranse sen d\u00fabida ao ler isto [...] E remataba:\" E agora que est\u00e1 al\u00ed, nesa terra arxentina, de onde Ela \u00e9 a compa\u00f1eira da s\u00faa vida. Creo que \u00e9 o meu deber saudalo dende estas columnas e presentalo aos meus lectores de \"La Naci\u00f3n\". E podo engadir que se me est\u00e1s lendo aqu\u00ed con frecuencia, d\u00e9bollo a el, a L\u00e1zaro, m\u00e1is que a outro, porque sen el, non sei se non ter\u00eda que colga-la mi\u00f1a pluma\u00bb. Parece que L\u00e1zaro descubrira as posibilidades de Miguel de Unamuno, un profesor desco\u00f1ecido que acababa de ingresar en Salamanca a quen L\u00e1zaro Galdiano publicara os seus primeiros traballos e a quen lle ofrecera traballo como tradutor de grego e alem\u00e1n a pesar de que, como comentara a G\u00f3mez de Baquero, o 13 de novembro de 1893:\nDado que en Espa\u00f1a se l\u00eda moi pouco, a editorial non era un negocio moi lucrativo mais consolidouse grazas ao incipiente mecenado de Jos\u00e9 L\u00e1zaro Galdiano, cuxas intenci\u00f3ns eran claras, segundo explicou por carta ao Doutor Thebussem, en xullo de 1889:\nEstaba a se constru\u00edr unha imaxe de persoa adi\u00f1eirada con carisma intelectual, empregando a revista entre a xente que importaba:\nEntendidos en arte.\nJos\u00e9 L\u00e1zaro utilizou unha nova estratexia de promoci\u00f3n persoal: o culto da propiedade art\u00edstica como mito aristocr\u00e1tico. Interpretou o coleccionismo como unha construci\u00f3n intelectual nobre, establecendo conexi\u00f3ns ideol\u00f3xicas entre status social e a provisi\u00f3n de determinados artefactos art\u00edsticos ou culturais, que adquirir\u00edan valor simb\u00f3lico e servir\u00edan para acompa\u00f1ar determinadas pr\u00e1cticas sociais.\nAsiduos de Biarritz, Deauville e establecementos termais \u00e1 moda, onde se desprazaba toda a familia, compart\u00edan \u00e1mbolos dous c\u00f3nxuxes a paix\u00f3n exquisita polo coleccionismo, os seus co\u00f1ecementos do mercado de arte internacional e o seu gusto polas xoias valiosas. A s\u00faa importante fortuna com\u00fan permitiulles a construci\u00f3n do seu fogar en Madrid no palacete de \"Parque Florido\" (Serrano, 144), de estilo neorrenacentista (en flagrante contraste co estilo modernista que recentemente co\u00f1ecera Jos\u00e9 en Barcelona). Decor\u00e1rono con materiais nobres e converteuse na sede das s\u00faas colecci\u00f3ns de obxectos preciosos. Proxectado en 1904 polo arquitecto Jos\u00e9 Urioste Velada, os seus planos foron modificados, segundo instruci\u00f3ns do propio L\u00e1zaro, polos arquitectos Joaqu\u00edn Kramer e Francisco Borr\u00e1s, os cales se sucederon na direcci\u00f3n das obras at\u00e9 a s\u00faa conclusi\u00f3n en 1908. Os teitos das estancias principais foron pintados, ao \u00f3leo sobre lenzo, por Eugenio Lucas Villaamil. Para o visitante ti\u00f1a o atractivo engadido de dispor de luz el\u00e9ctrica e dun ascensor (aparello desco\u00f1ecido en Madrid).\nOs L\u00e1zaro abriron os seus sal\u00f3ns \u00e1 vida social madrile\u00f1a, ofrecendo continuas festas, mesmo ben\u00e9ficas, \u00e1 sociedade opulenta e ociosa da Restauraci\u00f3n. Os comentarios sociais de xornais como \"La \u00c9poca\", \"El Heraldo\" e \"ABC\" est\u00e1n cheas de citas a estas sesi\u00f3ns nas que se admiraba a arte, se com\u00eda e se beb\u00eda t\u00e9, \"champagne\" e se xogaba ao \"bridge\". O mesmo d\u00eda da s\u00faa inauguraci\u00f3n (29 de maio de 1908) rendeulles visita a t\u00eda do rei, infanta Eulalia, acompa\u00f1ada dos seus fillos e un numeroso cortexo para admira-las s\u00faas antig\u00fcidades.\u00d3 igual que os papas e alg\u00fans pr\u00edncipes laicos, a cotidianidade dos L\u00e1zaro practicamente se desenvolv\u00eda entre obxectos preciosos e pezas \u00fanicas, cuxo acopio estaba xustificado non s\u00f3 polo efecto do seu valor intr\u00ednseco sen\u00f3n pola relaci\u00f3n que os seus propietarios manti\u00f1an con eles. En 1913, a s\u00faa colecci\u00f3n de pinturas constaba de 466 obras e xunto \u00e1s pinturas e debuxos, aparec\u00edan esculturas, armas, medallas, libros, marf\u00eds, miniaturas, mobles, tapices, abanos e todo tipo de obxectos fermosos. Encaprich\u00e1rase da espada do conde de Tendilla que vira nunha exposici\u00f3n e como os propietarios, da casa de Salient, non quer\u00edan vendela en Espa\u00f1a, houbo que pagarlles, en 1912, a uns marchantes de M\u00fanic, 120.000 pesetas. Todo iso configurou unha colecci\u00f3n enorme, cara e heterox\u00e9nea -como dixo S\u00e1nchez Cant\u00f3n\" cuxa abundancia \u00e9 nociva para o gozo\"- pero conforme ao recargado gusto \"pompier\" da \u00e9poca. Un dos trazos m\u00e1is caracter\u00edsticos de L\u00e1zaro Galdiano era a s\u00faa paix\u00f3n por posu\u00edr, atesourar, mesmo por riba da emoci\u00f3n est\u00e9tica. O marqu\u00e9s de Lozoya afirmara: \n A\u00ednda que L\u00e1zaro ti\u00f1a, no estranxeiro, certa reputaci\u00f3n de entendido, especialmente nos Estados Unidos e Francia, onde foi elixido presidente do XXIII Congreso Internacional de Historia da Arte de Par\u00eds (1921), o seu m\u00e9rito intelectual como autoridade sobre arte e antig\u00fcidades non foi plenamente reco\u00f1ecido entre o estamento institucional, pol\u00edtico e acad\u00e9mico espa\u00f1ol.\nL\u00e1zaro tam\u00e9n optou por participar na pol\u00edtica. Nas elecci\u00f3ns parlamentarias para deputado xudicial en marzo de 1914, presentouse por Madrid cos liberais-romanonistas coa coalici\u00f3n mon\u00e1rquica, sen obter escano. M\u00e1is tarde substitu\u00edu brevemente a Manuel Ruiz Valarino como deputado por Orihuela (Alacant) en 1919. Entre 1912-18 foi un membro moi activo do Padroado do Museo do Prado onde desenvolveu unha importante actividade. Por desacordos con alg\u00fans dos seus membros e por mor da indolencia da direcci\u00f3n que, segundo L\u00e1zaro Galidano, permitiu o saqueo de varios dos fondos do Museo, deixou de asistir \u00e1s s\u00faas reuni\u00f3ns, dimitiu e marchou en 1920. A s\u00faa figura tam\u00e9n destaca entre os columnistas que defenden o patrimonio art\u00edstico espa\u00f1ol, centrando a s\u00faa actividade na recuperaci\u00f3n de obras que sa\u00edran das nosas fronteiras, e opo\u00f1\u00e9ndose firmemente \u00e1 pillaxe comercial do art.56. Desde 1924, \u00e9 membro do Ateneo de Madrid (a\u00ednda que non estivo inclu\u00eddo nas comisi\u00f3ns de arte). Por outra banda, non pertenceu \u00e1 elitista Sociedade Espa\u00f1ola de Amigos da Arte, que editaba unha revista trimestral chamada Revista Espa\u00f1ola de Arte. Sempre autosuficiente, entre 1925 e 1928 L\u00e1zaro publicou pola s\u00faa conta nada menos que oito obras acad\u00e9micas. A falta de cr\u00e9dito universitario, a s\u00faa solicitude para ingresar na Real Academia de Belas Artes de San Fernando non foi aceptada, respondendo ao conde de Romanones, ent\u00f3n presidente da Academia, as\u00ed como presidente do Consello de Ministros:\nA\u00ednda que a casa dos se\u00f1ores De L\u00e1zaro acadou un perfil singular como punto de referencia no elegante Madrid, os problemas familiares de Paula Florido provocaron o peche definitivo dos sal\u00f3ns e a s\u00faa desaparici\u00f3n das columnas \"mundanas\" da prensa conservadora. Primeiro, foi a morte da s\u00faa primeira neta Laura e o posterior divorcio do seu fillo m\u00e1is vello en 1914; despois, a morte en plena mocidade do seu fillo Rodolfo Gache, en 1916, cando xa amosara as s\u00faas cultas afecci\u00f3ns art\u00edsticas e literarias e, finalmente, a desaparici\u00f3n temper\u00e1 da s\u00faa medio irm\u00e1 Manolita V\u00e1zquez Barros en 1919.\nL\u00e1zaro e a Segunda Rep\u00fablica.\nDende 1928 era conselleiro do Banco Hispano Americano e ao proclamarse a Segunda Rep\u00fablica, Jos\u00e9 L\u00e1zaro Galdiano foi presa de certas d\u00fabidas e foi acusado e procesado xunto cun grupo de mon\u00e1rquicos en 1932, por unha cuesti\u00f3n de evasi\u00f3n de capitais a grande escala. Para gozar da liberdade provisional, tivo que depositar nun xulgado especial 2.000.000 de pesetas de fianza e outros 14.000.000 de pesetas pola responsabilidade, que evadiu por Su\u00edza. Durante a etapa posterior, denominada coloquialmente como Bienio Negro, en 1934, foron amnistiadas sendo ministro de Xustiza Ram\u00f3n \u00c1lvarez-Vald\u00e9s, que fora un excompa\u00f1eiro no consello de administraci\u00f3n do Banco Hispano Americano. Precisamente durante o debate da lei de amnist\u00eda, promovido polos partidos de dereitas, o parlamentario socialista Indalecio Prieto formulou a cuesti\u00f3n de que con tal amnist\u00eda xeral favorecer\u00edanse acci\u00f3ns de todo tipo, como a evasi\u00f3n de Jos\u00e9 L\u00e1zaro. Despois da morte da s\u00faa muller en outubro de 1932, Jos\u00e9 L\u00e1zaro quedou moi illado a nivel social, a\u00ednda que seguiu a coleccionar con obsesi\u00f3n compulsiva.\nL\u00e1zaro e os Lucas.\nDende que L\u00e1zaro descubira, en 1905, a pintura de Eugenio Lucas, pai e fillo, intentara monopolizalos e situalos nos circu\u00edtos internacionalis da arte. Comprara e vendera obras de Eugenio Lucas Vel\u00e1zquez e Eugenio Lucas Villaamil, reunindo unha importante colecci\u00f3n dos seus cadros. Esta colecci\u00f3n foi mostrada ao p\u00fablico na Sala Iturrioz de Madrid en 1912 e, posteriormente, formaron parte dunha exposici\u00f3n realizada na Galer\u00eda Heinemann de M\u00fanic ese mesmo ano e, tam\u00e9n, en Berl\u00edn onde vendera varias das obras. \nEntre 1913 e 1928, L\u00e1zaro seguiu expo\u00f1endo e vendendo obras dos Lucas e adquirindo outras no mercado da arte, de tal xeito, que chegou a reunir un importante conxunto de cadros e debuxos que gardou ata a s\u00faa presentaci\u00f3n en Par\u00eds, onde o sorprendeu o golpe de estado de xullo de 1936, onde tam\u00e9n amosou os seus mellores libros na \"Exposici\u00f3n de la est\u00e9tica del libro espa\u00f1ol\". A s\u00faa presenza nesta exposici\u00f3n probablemente foi o que lle salvou a vida. No que se refire \u00e1 pintura contempor\u00e1nea, s\u00e1bese que comerciaba con coleccionistas na Arxentina a\u00ednda que non formaba parte da s\u00faa colecci\u00f3n.\nCoa s\u00faa herdanza nun lugar seguro, pasou os anos da Guerra civil espa\u00f1ola resgardado no estranxeiro, primeiro en Par\u00eds e despois en Nova York, onde continuou procesando antig\u00fcidades nun mercado dislocado pola guerra, insensible \u00e1 arte contempor\u00e1nea, exhibindo as s\u00faas mellores obras e impartindo conferencias de alto contido est\u00e9tico. Despois do estalido da Guerra Civil, moitas residencias en Madrid, como palacios, mansi\u00f3ns, casas rurais, leiras urbanas, etc., foron abandonadas polos seus propietarios, deixando atr\u00e1s aqueles obxectos de arte e do patrimonio bibliogr\u00e1fico e documental que non puideron levar na fuxida. O goberno da Rep\u00fablica apoderouse do Palacio Florido, como residencia de artistas xubilados. Foi confiscado pola Asociaci\u00f3n Xeral de Actores de Espa\u00f1a da UGT, alentada por Josefina D\u00edaz de Artigas. Por\u00e9n, os seus tesouros non foron saqueados sen\u00f3n protexidos e trasladados a Valencia polo goberno republicano. O palacio non foi sometido a bombardeos por parte da aviaci\u00f3n rebelde xa que os pilotos nacionais ti\u00f1an orde de non destru\u00edr o distrito de Salamanca. Regresou a Madrid despois da guerra e en boa sinton\u00eda co r\u00e9xime franquista. S\u00e1bese que L\u00e1zaro Galdiano reclamou o seu patrimonio (Decreto do 22 de abril de 1938 e Orde do 13 de xaneiro de 1940), que lle foi devolto, ag\u00e1s unha parte da s\u00faa biblioteca -hoxe na Biblioteca Nacional- e un conxunto de documentos que permaneceron no Arquivo Hist\u00f3rico Nacional. A s\u00faa casa estaba tan ateigada de xente que viviu no hotel Ritz, morrendo en 1947 aos 85 anos cunha reputaci\u00f3n de \"anci\u00e1n malhumorado, arbitrario e esquivo coa xente\". O seu irm\u00e1n Jes\u00fas viv\u00eda en Madrid e ti\u00f1a trece sobri\u00f1os, pero, temendo a dispersi\u00f3n das s\u00faas colecci\u00f3ns, Jos\u00e9 L\u00e1zaro Galdiano concertara unha importante acci\u00f3n filantr\u00f3pica que perpetuar\u00eda a s\u00faa memoria e a da s\u00faa muller, como fixera anteriormente o marqu\u00e9s de Cerralbo. Legou a s\u00faa herdanza ao Estado espa\u00f1ol, a trav\u00e9s dunha s\u00f3lida Fundaci\u00f3n que leva o seu nome.\nO 26 de decembro de 1947 apareceu no Bolet\u00edn Oficial do Estado a aceptaci\u00f3n da herdanza de Jos\u00e9 L\u00e1zaro e pouco despois, o 18 de xullo de 1948, a Fundaci\u00f3n L\u00e1zaro Galdiano. Sempre discreto co tama\u00f1o do seu di\u00f1eiro, ao morrer s\u00f3ubose que era a fortuna m\u00e1is grande de Espa\u00f1a e unha das cinco m\u00e1is grandes de Europa. Foi o maior accionista do Banco Hispano Americano, por encima de Basagoiti, que foi presidente e cofundador. Posu\u00eda acci\u00f3ns en Nestl\u00e9, participaci\u00f3ns en cines de Par\u00eds, cartos no Morgan Bank e en bancos su\u00edzos, ingleses e americanos. Curiosamente, a pesar da s\u00faa pegada navarra, non se sab\u00eda que ti\u00f1a relaci\u00f3ns coa igrexa cat\u00f3lica espa\u00f1ola.\nA finais da d\u00e9cada de 1940, creouse a Comisi\u00f3n da Fundaci\u00f3n para administrar e xestionar este volume de activos. M\u00e1is tarde institu\u00eduse un Padroado para asumir as funci\u00f3ns de direcci\u00f3n deste \u00f3rgano. Estivo composto polo xefe de Estado e varios ministros, xunto co director da Real Academia de Belas Artes de San Fernando, a Real Academia da Historia e o Consello Superior de Investigaci\u00f3ns Cient\u00edficas. En 1951, o Museo L\u00e1zaro Galdiano (na r\u00faa Serrano 122, Madrid) foi inaugurado por Franco acompa\u00f1ado da s\u00faa muller, notoria coleccionista de obxectos de arte, na s\u00faa mansi\u00f3n do Parque Florido, despois dunhas reformas dirixidas por Fernando Chueca Goitia para adaptalo \u00e1 nova funci\u00f3n. Na actualidade, a Xunta de Goberno est\u00e1 formada polo titular do Ministerio de Cultura, o subsecretario de cultura, a interventora xeral do Estado, os directores xerais de Patrimonio, Belas Artes e o fiscal xeral do Estado. O museo mant\u00edvose inalterado ata xaneiro de 2001, mes no que pechou as portas para acometer as importantes obras de rehabilitaci\u00f3n arquitect\u00f3nica e reorganizaci\u00f3n museol\u00f3xica e museogr\u00e1fica inauguradas o 13 de febreiro de 2004 e que se realizaron segundo os proxectos dos arquitectos Fernando Borrego e Jes\u00fas Moreno, respectivamente.\nColeccionista.\nAs colecci\u00f3ns que Jos\u00e9 L\u00e1zaro reuniu ao longo da s\u00faa vida incl\u00faen unhas 12.600 pezas dos m\u00e1is diversos x\u00e9neros art\u00edsticos, sempre dentro da arte cl\u00e1sica (L\u00e1zaro non recolleu arte da s\u00faa \u00e9poca) e moi centrada na arte espa\u00f1ola, por cuxo patrimonio loitou por manter en Espa\u00f1a, ante a importante presi\u00f3n dos coleccionistas e museos internacionais. Neste papel como promotor da conservaci\u00f3n da arte espa\u00f1ola mant\u00e9n un interesante paralelismo co coleccionista norteamericano Archer Huntington, fundador da Hispanic Society de Nova York. Destaca a s\u00faa excelente galer\u00eda de arte con m\u00e1is de 750 cadros, na que destaca a representaci\u00f3n da pintura espa\u00f1ola con autores que van desde o Renacemento ata o Romanticismo como: S\u00e1nchez Coello, El Greco, Zurbar\u00e1n, Ribera, Murillo, Vel\u00e1zquez, Carre\u00f1o de Miranda, Mateo Cerezo, Claudio Coello, Luis Paret, Goya (cuxa colecci\u00f3n \u00e9 unha referencia moi relevante) ou Leonardo Alenza ... e nos que a colecci\u00f3n de paneis g\u00f3ticos e do primeiro renacemento espa\u00f1ol pode considerarse entre os mellores do mundo. A colecci\u00f3n de pintura tam\u00e9n incl\u00fae unha interesante representaci\u00f3n da escola inglesa: Peter Lely, Reynolds, Constable ou Romney as\u00ed como dos primitivos flamengos e alem\u00e1ns, con obras tan importantes como \"Meditaci\u00f3ns de san Xo\u00e1n Bautista\" do Bosco. Un dos cadros m\u00e1is singulares da galer\u00eda \u00e9 o an\u00f3nimo cadro renacentista \"O Salvador adolescente\", que a\u00ednda que se atrib\u00fae actualmente a un dos seus disc\u00edpulos, pasou durante moitos anos como o \u00fanico cadro de Leonardo da Vinci en Espa\u00f1a. \nA s\u00faa faceta de bibli\u00f3filo refl\u00edctese en pezas notables da s\u00faa biblioteca, como o incunable \"L\u00b4Antiquit\u00e9 Judaique\" de Flavio Xosefo, datado entre 1460 e 1470, o \"Libro de horas\" de Gian Giacomo Trivulzio, unha obra milanesa de arredor de 1500 ou o \"Tratado de la Pintura Sabia\" de frei Juan Ricci, sen esquecer unha das xoias bibliogr\u00e1ficas que reuniu: o \"Libro de descripci\u00f3n de verdaderos Retratos, de Ilustres y Memorables varones\", manuscrito aut\u00f3grafo de Francisco Pacheco, mestre e sogro de Vel\u00e1zquez e un dos grandes te\u00f3ricos espa\u00f1ois do s\u00e9culo XVI. C\u00f3mpre salientar que \u00e1 s\u00faa excelente biblioteca engadiu ao redor de mil libros do do seu gran amigo Antonio C\u00e1novas del Castillo, que adquiriu despois do seu asasinato en 1897, as\u00ed como o seu arquivo. \nTam\u00e9n son importantes as colecci\u00f3ns de esculturas e outras artes decorativas como esmaltes, marf\u00eds, ourives, bronces antigos e renacentistas, xoias, armaduras, mobles, cer\u00e1mica e cristaler\u00eda."}
{"id": "511487", "revid": "839", "url": "https://gl.wikipedia.org/wiki?curid=511487", "title": "Igrexa ortodoxa et\u00edope", "text": ""}
{"id": "511489", "revid": "98629", "url": "https://gl.wikipedia.org/wiki?curid=511489", "title": "Ignacio Alabart", "text": "Ignacio Alabart Gonz\u00e1lez, nado na Coru\u00f1a o 9 de abril de 1996, \u00e9 un xogador de h\u00f3ckey a pat\u00edns galego, internacional absoluto coa selecci\u00f3n nacional, que xoga de defensa-medio no FC Barcelona da OK Liga.\nTraxectoria.\nNaceu na Coru\u00f1a, nunha familia moi vencellada ao h\u00f3ckey a pat\u00edns. Seu pai \u00e9 o catal\u00e1n Kiko Alabart, hist\u00f3rico xogador do HC Liceo. Seu av\u00f3 materno foi Antonio Gonz\u00e1lez, que xogou no Deportivo da Coru\u00f1a, tanto na secci\u00f3n de f\u00fatbol como na de h\u00f3ckey, e que foi tam\u00e9n presidente do propio Deportivo, da Federaci\u00f3n Galega de Patinaxe, da Federaci\u00f3n Espa\u00f1ola de Patinaxe e primeiro mandatario da CERS. Ademais seus t\u00edos Antonio, Ignacio e Jorge Gonz\u00e1lez, xogaron na \u00e9poca dourada do Dominicos, e os seus curm\u00e1ns Jorge e Antonio Gonz\u00e1lez tam\u00e9n son xogadores de h\u00f3ckey.\nFormouse dende os 5 anos no Compa\u00f1\u00eda de Mar\u00eda, co que ga\u00f1ou o Campionato de Espa\u00f1a infantil en 2008. En 2012 chegou \u00e1 Mas\u00eda para militar nas categor\u00edas inferiores do FC Barcelona. O seu debut co primeiro equipo chegou o 5 de maio de 2013, con 17 anos, nun partido contra o Blanes na OK Liga. Continuou compaxinando o equipo xuvenil co filial e co primeiro equipo durante as seguintes d\u00faas tempadas. Na tempada 2014/15 ga\u00f1ou o Campionato de Espa\u00f1a j\u00fanior co equipo xuvenil, anotou 33 goles co filial na Primeira Nacional e debutou na Liga Europea co primeiro equipo, contra o Dinan Quevert. No ver\u00e1n de 2015 foi cedido ao CP Voltreg\u00e0, onde colleu experiencia durante dous anos. \nNo ano 2017 volveu ao cadro do FC Barcelona. Dende ent\u00f3n foi un fixo das ali\u00f1aci\u00f3ns do equipo barcelon\u00e9s, co que ga\u00f1ou na s\u00faa primeira tempada catro t\u00edtulos: Supercopa de Espa\u00f1a, Copa do Rei, OK Liga e Liga Europea. Ga\u00f1ou outros catro t\u00edtulos ao ano seguinte, comezando pola Copa Continental e a Intercontinental (derrotando en ambas ao FC Porto) e rematando coa Copa e a Liga. Na tempada 2019/20 ga\u00f1ou a s\u00faa terceira liga consecutiva, despois de que a tempada acabase precipitadamente por mor da pandemia por coronavirus, revalidando o t\u00edtulo outra vez ao ano seguinte.\nSelecci\u00f3n nacional.\nEn 2012 ga\u00f1ou coa selecci\u00f3n galega sub-16 o Campionato de Espa\u00f1a de selecci\u00f3ns auton\u00f3micas. O mesmo ano foi convocado coa selecci\u00f3n espa\u00f1ola sub-17 para disputar o Campionato de Europa, que acabou conquistando o equipo espa\u00f1ol. En 2014 foi subcampi\u00f3n do mundo sub-20.\nEn 2017, xa coa selecci\u00f3n absoluta, proclamouse campi\u00f3n do mundo en Nanjing, tras derrotar na final a Portugal, mentres que ao ano seguinte ga\u00f1ou o Campionato de Europa e a Copa Latina. En 2021 revalidou o t\u00edtulo europeo na cidade portuguesa de Paredes, despois de derrotar na final a Francia."}
{"id": "511492", "revid": "88215", "url": "https://gl.wikipedia.org/wiki?curid=511492", "title": "Ignacio Alabart Gonz\u00e1lez", "text": ""}
{"id": "511493", "revid": "839", "url": "https://gl.wikipedia.org/wiki?curid=511493", "title": "Afram Badi", "text": "Afram Badi (en ), nado o 20 de xu\u00f1o de 1916 e finado o 18 de xaneiro de 1984, foi un bispo cat\u00f3lico caldeo, primeiro bispo da eparqu\u00eda do Cairo dende 1980 at\u00e9 o seu pasamento.\nTraxectoria.\nAfrem Badi naceu no territorio da eparqu\u00eda de Alqux o 20 de xu\u00f1o de 1916. O 15 de maio de 1941 foi ordenado sacerdote.\nO 23 de abril de 1980 foi nomeado bispo da nova eparqu\u00eda do Cairo. Recibiu a consagraci\u00f3n episcopal o 15 de agosto do mesmo ano en Bagdad, de mans do patriarca Paulo II, e tivo como co-consagradores ao pro-nuncio para Iraq e Kuwait Antonio del Giudice e ao arcebispo de Kirkuk Andr\u00e9 Sana. Finou no cargo, o 18 de xaneiro de 1984."}
{"id": "511497", "revid": "45576", "url": "https://gl.wikipedia.org/wiki?curid=511497", "title": "Circu\u00edto de Sakhir", "text": ""}
{"id": "511498", "revid": "1131", "url": "https://gl.wikipedia.org/wiki?curid=511498", "title": "Thomas Pesquet", "text": "Thomas Gautier Pesquet ( \u200b[t\u0254'ma go'tje p\u025bs'k\u025b]), nado en Ru\u00e1n o 27 de febreiro de 1978, \u00e9 un enxe\u00f1eiro aeroespacial franc\u00e9s, piloto e astronauta da Axencia Espacial Europea.\nTraxectoria.\nPesquet foi seleccionado pola ESA como candidato en maio de 2009, e completou o adestramento b\u00e1sico en novembro de 2010. Foi parte das expedici\u00f3ns 50 e 51 durante 196 d\u00edas (novembro 2016 a xu\u00f1o de 2017) como enxe\u00f1eiro de voo no Laboratorio Columbus da Estaci\u00f3n Espacial Internacional (acoplado en 2008). Est\u00e1 prevista a s\u00faa volta \u00f3 espazo a comezos do 2021 a bordo da SpaceX Crew Dragon para unha estad\u00eda doutros seis meses na ISS."}
{"id": "511502", "revid": "23204", "url": "https://gl.wikipedia.org/wiki?curid=511502", "title": "Bayernpartei", "text": ""}
{"id": "511503", "revid": "23204", "url": "https://gl.wikipedia.org/wiki?curid=511503", "title": "Partit Occitan", "text": ""}
{"id": "511504", "revid": "23204", "url": "https://gl.wikipedia.org/wiki?curid=511504", "title": "Partitu di a Nazione Corsa", "text": ""}
{"id": "511505", "revid": "102241", "url": "https://gl.wikipedia.org/wiki?curid=511505", "title": "Lingua saraiki", "text": "O saraiki (\u0633\u0631\u0627\u0626\u06cc\u06a9\u06cc sar\u0101'\u012bk\u012b, ou tam\u00e9n escrito como siraiki ou seraiki) \u00e9 unha lingua indoaria do grupo lahnda, falada na metade suroccidental da provincia de Punjab, en Paquist\u00e1n. Anteriormente era co\u00f1ecida como multani. O saraiki \u00e9 altamente intelixible co punjabi est\u00e1ndar co cal comparte unha gran parte do seu vocabulario e morfolox\u00eda. Ao mesmo tempo, \u00e9 radicalmente diferente en canto \u00e1 s\u00faa fonolox\u00eda (particularmente na falta de tons, a preservaci\u00f3n dos aspirados sonoros e o desenvolvemento de consoantes implosivas), e ten importantes caracter\u00edsticas gramaticais en com\u00fan coa lingua sindhi falada ao sur."}
{"id": "511506", "revid": "23204", "url": "https://gl.wikipedia.org/wiki?curid=511506", "title": "If Anything Happens I Love You", "text": "If Anything Happens I Love You \u00e9 unha curtametraxe estadounidense de 2020 escrita e dirixida por Michael Govier e Will McCormack. Conta a historia de dous pais desconsolados que loitan superar a perda da s\u00faa filla, asasinada nun tiroteo escolar.\nO filme foi producido por Gilbert Films e Oh Good Productions. Estreouse durante unha proxecci\u00f3n privada en United Talent Agency, en Beverly Hills o 4 de marzo de 2020, e en Netflix o 20 de novembro de 2020. Logo da s\u00faa estrea en Netflix, a curtametraxe conseguiu a aclamaci\u00f3n da cr\u00edtica, ga\u00f1ando o \u00d3scar \u00e1 mellor curtametraxe animada na 93\u00aa edici\u00f3n dos premios."}
{"id": "511507", "revid": "23204", "url": "https://gl.wikipedia.org/wiki?curid=511507", "title": "Pet Sematary (filme de 2019)", "text": "Pet Sematary \u00e9 un filme estadounidense de 2019 dirixido por Kevin K\u00f6lsch e Dennis Widmyer e escrito por Jeff Buhler, a partir dunha historia na pantalla de Matt Greenberg. \u00c9 a segunda adaptaci\u00f3n da novela hom\u00f3nima de 1983 escrita por Stephen King, despois do filme de 1989. Est\u00e1 protagonizado por Jason Clarke, Amy Seimetz e John Lithgow, e conta a historia dunha familia que descobre un misterioso cemiterio no bosque detr\u00e1s da s\u00faa nova casa.\n\"Pet Sematary\" estreouse no festival South by Southwest o 16 de febreiro de 2019, e estreouse nos cinemas dos Estados Unidos o 5 de abril de 2019 a trav\u00e9s de Paramount Pictures. O filme recadou 113 mill\u00f3ns de d\u00f3lares en todo o mundo e recibiu valoraci\u00f3ns diversas por parte da cr\u00edtica, que eloxiou o ton escuro, a atmosfera e as interpretaci\u00f3ns, mais que non gostou do ritmo lento e nos jump scares. Tanto a cr\u00edtica como a audiencia estiveron divididas polos cambios entre o filme e o libro, a\u00ednda que polo xeral est\u00e1 considerada como unha adaptaci\u00f3n mellor c\u00e1 de 1989."}
{"id": "511509", "revid": "98629", "url": "https://gl.wikipedia.org/wiki?curid=511509", "title": "La vita davanti a s\u00e9", "text": "La vita davanti a s\u00e9 \u00e9 un filme italiano de 2020 dirixido por Edoardo Ponti a partir dun gui\u00f3n de Ponti e Ugo Chiti. Bas\u00e9ase na novela \"La Vie devant soi\" de Romain Gary. Est\u00e1 protagonizado por Sophia Loren, Ibrahima Gueye e Abril Zamora.\nEstreouse de maneira limitada o 6 de novembro de 2020, seguido da estrea dixital en Netflix o 13 de novembro de 2020."}
{"id": "511510", "revid": "104999", "url": "https://gl.wikipedia.org/wiki?curid=511510", "title": "Sociedade dixital e x\u00e9nero. Hackeando o patriarcado", "text": "Sociedade dixital e x\u00e9nero. Hackeando o patriarcado son unhas xornadas impulsadas dende a C\u00e1tedra Feminismos 4.0. O seu obxectivo principal \u00e9 analizar a escasa presenza de mulleres nos \u00e1mbitos CTEM, tanto na universidade coma no mercado laboral, as\u00ed como as distintas manifestaci\u00f3ns do denominado machismo dixital. \nTraxectoria.\nHackeando o patriarcado cel\u00e9brase por primeira vez o 12 de decembro de 2019, impulsada pola C\u00e1tedra de Feminismos 4.0 creada ese mesmo ano pola Universidade de Vigo e a Deputaci\u00f3n de Pontevedra. Nesta primeira convocatoria as relatoras participantes (Amparo Alonso Betanzos, Mar\u00eda \u00c1lvarez Lires, Amelia Verdejo Rodr\u00edguez, Marina Amores , e Mercedes Rodr\u00edguez Garc\u00eda) afondan nas raz\u00f3ns e soluci\u00f3ns a aplicar para enfrontar a desigualdade de x\u00e9nero que se rexistra nos \u00e1mbitos de estudo e de traballo CTEM e abordan, dende unha perspectiva de x\u00e9nero, as expresi\u00f3ns de machismo e misoxinia que se dan no contexto dixital.\nAs medidas de seguridade motivadas pola covid-19 fan que, no 2020, a celebraci\u00f3n da segunda edici\u00f3n sexa integramente en li\u00f1a. A xornada, que se celebra o xoves 3 de decembro, ten como obxectivo manter activo un espazo de reflexi\u00f3n colectiva arredor do denominado patriarcado dixital, e conta cunha serie de relatoras para a quenda da ma\u00f1\u00e1, as\u00ed como d\u00faas propostas pr\u00e1cticas para a tarde: o obradoiro Stop Machitroles e unha Wikimarat\u00f3n Feminista, dirixida a aprender a editar ou crear p\u00e1xinas biogr\u00e1ficas sobre mulleres do \u00e1mbito CTEM para contribu\u00edr, de maneira colectiva, a erradicar o nesgo de x\u00e9nero na Wikipedia.\nA edici\u00f3n de 2020 programa a intervenci\u00f3n de Montserrat Boix, Coral del R\u00edo, Ana Freire, Silvia Rueda, Luz Castro e do Colectivo Proyecto Una."}
{"id": "511511", "revid": "23204", "url": "https://gl.wikipedia.org/wiki?curid=511511", "title": "Roman Empire (serie de televisi\u00f3n)", "text": "Roman Empire \u00e9 un programa documental de televisi\u00f3n baseado nos eventos hist\u00f3ricos do Imperio Romano. O programa ten un formato de antolox\u00eda onde cada tempada conta unha historia independente. A tempada 1, \"Reign of Blood\", c\u00e9ntrase no emperador C\u00f3modo. Jeremiah Murphy e Peter Sherman colaboraron na escritura da primeira tempada, con Richard Lopez como director. Estreouse en Netflix o 11 de novembro de 2016. A tempada 2, \"Master of Rome\", conta a historia de Xulio C\u00e9sar e a ca\u00edda da Rep\u00fablica Romana. A tempada 2 estreouse o 27 de xullo de 2018. A tempada 3, \"The Mad Emperor\", estreouse en Netflix o 5 de abril de 2019 e conta a historia do emperador Cal\u00edgula.\nA serie foi producida por Netflix como unha \"serie orixinal de Netflix\", a\u00ednda que frecuentemente usa imaxes doutros programas, inclu\u00edndo \"\" (2006)."}
{"id": "511513", "revid": "89787", "url": "https://gl.wikipedia.org/wiki?curid=511513", "title": "Criminal (serie de televisi\u00f3n)", "text": "Criminal \u00e9 unha serie de televisi\u00f3n antol\u00f3xica de Netflix, composta de catro series ambientadas en catro pa\u00edses diferentes. As catro series son ', ', ' e '. A serie foi ideada por George Kay e Jim Field Smith, e foi producida pola s\u00faa empresa Idiotlamp Productions. Malia que a produci\u00f3n \u00e9 brit\u00e1nica, cada unha das series foi escrita e interpretada na lingua do pa\u00eds e con actores do pa\u00eds, a\u00ednda que todas as series foron rodadas na mesma localizaci\u00f3n en Madrid, Espa\u00f1a. As catro series foron estreadas simultaneamente en setembro de 2019. Unha segunda tempada de \"Criminal: UK\", composta de catro episodios, foi estreada o 16 de setembro de 2020.\nCada episodio \u00e9 un drama psicol\u00f3xico que consiste nun interrogatorio por parte dun equipo de investigadores de polic\u00eda. Cada episodio conta con s\u00f3 tres \u00e1reas diferentes nunha \u00fanica localizaci\u00f3n: a sala de interrogatorio, a sala escura de observaci\u00f3n e o corredor f\u00f3ra das salas."}
{"id": "511515", "revid": "6188955", "url": "https://gl.wikipedia.org/wiki?curid=511515", "title": "Metro de Par\u00eds", "text": "O Metro de Par\u00eds \u00e9 unha rede de ferrocarril metropolitano que d\u00e1 servizo \u00e1 cidade francesa de Par\u00eds e alg\u00fans concellos lim\u00edtrofes. \u00c9 un dos s\u00edmbolos da cidade, influenciado nos seus inicios pola \"art-nouveau\", e presenta unha gran densidade de estaci\u00f3ns e li\u00f1as dentro da cidade que contrasta co pequeno n\u00famero de estaci\u00f3ns que se distrib\u00faen pola \u00e1rea metropolitana.\nO primeiro tramo acabou de constru\u00edrse o 19 de xullo de 1900, polo que \u00e9 a sexta rede de metro m\u00e1is antiga, s\u00f3 por detr\u00e1s das de Chicago, Boston, Glasgow, Budapest e Londres.\nEn 1998 inaugurouse a li\u00f1a 14, a primeira constru\u00edda dentro do termo municipal dende 1935. Tr\u00e1tase dun metro que funciona sen condutor e cos trens (de 90\u00a0m de lonxitude e seis vag\u00f3ns intercomunicados) baixo o control de doce c\u00e1maras. Esta li\u00f1a custou case o dobre dunha li\u00f1a convencional. Non obstante, o seu custo de explotaci\u00f3n \u00e9 menor e garante unhas frecuencias inaccesibles aos outros convois.\nDas 302 estaci\u00f3ns da rede, 24 at\u00f3panse en superficie, en 43 paran d\u00faas li\u00f1as, en 11 paran tres e en 5 paran catro ou m\u00e1is. Dada a crecente poboaci\u00f3n e a saturaci\u00f3n da rede, contin\u00faase a constru\u00edr novas li\u00f1as e estaci\u00f3ns para satisfacer a demanda."}
{"id": "511520", "revid": "89787", "url": "https://gl.wikipedia.org/wiki?curid=511520", "title": "S\u0153ur Sourire", "text": "Jeanne-Paule Marie \"Jeanine\" Deckers, nada en Laeken (Bruxelas) o 17 de outubro de 1933 e finada en Wavre (Brabante) o 29 de marzo de 1985, m\u00e1is co\u00f1ecida como S\u0153ur Sourire (en franc\u00e9s, \"Sor Sorriso\"), foi unha cantante e compositora belga, membro da orde dominicana co nome de Irm\u00e1 Luc Gabriel. Obtivo fama en 1963 coa publicaci\u00f3n da canci\u00f3n \"Dominique\", que chegou o n\u00famero 1 nos Estados Unidos e noutros pa\u00edses. Debido a varias confusi\u00f3ns sobre os termos dos seus contratos de gravaci\u00f3n acabou na pobreza e sufriu unha crise de fe, deixando a orde, a\u00ednda que continuando a ser cat\u00f3lica. Cometeu suicidio coa s\u00faa compa\u00f1eira Annie P\u00e9cher.\nTraxectoria.\nJeanne-Paule Marie Deckers naceu en Laeken, filla do dono dunha confeiter\u00eda e foi educaca nunha escola cat\u00f3lica de Bruxelas. A s\u00faa nai alegrouse cando decidiu unirse \u00e1s Guides Catholiques de Belgique (GCB). Cando ti\u00f1a quince anos tivo unha premonici\u00f3n de que ser\u00eda monxa. Comprou a s\u00faa primeira guitarra para tocar en actos da Guide. Entre 1954 e 1959, deu clases de escultura a mozos. Nun campamento no ver\u00e1n de 1959 co\u00f1eceu a Annie P\u00e9cher, de dezaseis anos, coa que desenvolveu unha estreita relaci\u00f3n. Finalmente convenceuse de que a profesi\u00f3n do ensino non se axustaba a ela e deixouna. En setembro de 1959 entrou nas Irm\u00e1s Misioneiras Dominicanas de Nosa Se\u00f1ora de Fichermont, na cidade de Waterloo, onde tomou o nome relixioso de \"Irm\u00e1 Luc Gabriel\".\nMentres estaba no convento, escrib\u00eda, cantaba e interpretaba as s\u00faas canci\u00f3ns, ben recibidas polas s\u00faas compa\u00f1eiras e visitantes, polo que a s\u00faa superiora animouna a gravar un \u00e1lbum que pod\u00eda vender no convento. En 1961, gravou o \u00e1lbum na Philips de Bruxelas; o sinxelo \"Dominique\" converteuse nun \u00e9xito internacional e en 1962 o \u00e1lbum vendeu dous mill\u00f3ns de copias. A irm\u00e1 Luc Gabriel converteuse nunha celebridade e adoptou o nome art\u00edstico de S\u0153ur Sourire. Deu concertos e apareceu no programa \"The Ed Sullivan Show\" o 5 de xaneiro de 1964. \"Dominique\" foi a primeira canci\u00f3n dun artista belga que chegou ao n\u00famero un de sinxelos nos Estados Unidos.\nDeckers non viu moitos cartos pola s\u00faa fama mundial, e o seu segundo disco \"Her Joys, Her Songs\", recibiu pouco interese. Moitas das s\u00faas ganancias foron a Philips e ao seu produtor, mentres que o resto foi directamente \u00e1 s\u00faa congregaci\u00f3n, que ga\u00f1ou polo menos 100\u00a0000 d\u00f3lares en regal\u00edas. Situada entre dous mundos e cada vez m\u00e1is en desacordo coa igrexa cat\u00f3lica, Deckers abandonou o convento en 1966 para seguir unha vida como dominicana leiga.\nCando deixou o convento, a compa\u00f1\u00eda discogr\u00e1fica fixo que deixase os nomes de \"S\u0153ur Sourire\" e \"The Singing Nun\". Intentou seguir a s\u00faa carreira como \"Luc Dominique\". Cada vez m\u00e1is frustrada polo que consideraba o fracaso da igrexa cat\u00f3lica en implementar as reformas do Concilio Vaticano Segundo, publicou unha canci\u00f3n en 1967 defendendo o uso da contracepci\u00f3n titulada \"Glory be to God for the Golden Pill\". Isto levou a unha intervenci\u00f3n da xerarqu\u00eda cat\u00f3lica en Montreal e cancelouse un dos seus concertos.\nA pesar dos seus intentos, a carreira musical de Deckers non prosperaba e finalmente pasou a dar clases a mozos con discapacidades en Wavre, chegando a abrir o seu propio colexio para nenos autistas. Sufriu unha crise nerviosa, \u00e1 que seguiron dous anos de psicoterapia.\nReconectou coa s\u00faa amiga de mocidade Annie P\u00e9cher, mentres estaba na Universidade de Lovaina. Pouco a pouco desenvolveron unha relaci\u00f3n moi \u00edntima, e compartiron un apartamento ata o seu pasamento. A bi\u00f3grafa Catherine Sauvat indica que a pesar de que Deckers sempre negou que tivesen unha relaci\u00f3n homosexual, despois de varios anos de vida en com\u00fan, si houbo dita relaci\u00f3n.\nA finais da d\u00e9cada de 1970, o servizo p\u00fablico financeiro federal de B\u00e9lxica dixo que deb\u00eda 63\u00a0000 d\u00f3lares en impostos. Citando dificultades econ\u00f3micas, ela e Annie P\u00e9cher suicid\u00e1ronse por unha sobredose de barbit\u00faricos e alcohol o 29 de marzo de 1985. Na s\u00faa nota de suicidio, escribiron que non renunciaban \u00e1 s\u00faa fe e que desexaban ser enterradas xuntas nun funeral cat\u00f3lico. Foron enterradas xuntas o 4 de abril de 1985 no cemiterio Cheremont de Wavre, a cidade en que morreron. A inscrici\u00f3n da s\u00faa tumba di \"J'ai vu voler son \u00e2me/ A travers les nuages\" (\"Vin a s\u00faa alma voar a trav\u00e9s das nubes\"), un verso tomado da s\u00faa canci\u00f3n de 1966 \"Luc Dominique\"."}
{"id": "511521", "revid": "47401", "url": "https://gl.wikipedia.org/wiki?curid=511521", "title": "Soeur Sourire", "text": ""}
{"id": "511522", "revid": "47401", "url": "https://gl.wikipedia.org/wiki?curid=511522", "title": "The Singing Nun", "text": ""}
{"id": "511523", "revid": "47401", "url": "https://gl.wikipedia.org/wiki?curid=511523", "title": "Jeanine Deckers", "text": ""}
{"id": "511524", "revid": "47401", "url": "https://gl.wikipedia.org/wiki?curid=511524", "title": "Jeannine Deckers", "text": ""}
{"id": "511525", "revid": "5863", "url": "https://gl.wikipedia.org/wiki?curid=511525", "title": "Roque Miguel Silvestre Pesqueira Crespo", "text": ""}
{"id": "511526", "revid": "5863", "url": "https://gl.wikipedia.org/wiki?curid=511526", "title": "Sergio Ram\u00edrez", "text": "Sergio Ram\u00edrez Mercado, nado en Masatepe-Nicaragua, o 5 de agosto de 1942, \u00e9 un escritor, xornalista, pol\u00edtico e avogado nicaraguano, que ten tam\u00e9n nacionalidade espa\u00f1ola.\nSergio Ram\u00edrez formou parte da Xunta de Goberno de Reconstruci\u00f3n Nacional que se creou tras o triunfo da Revoluci\u00f3n Sandinista o 19 de xullo de 1979 formada por cinco membros, tres da Fronte Sandinista de Liberaci\u00f3n Nacional (Daniel Ortega Saavedra, que fac\u00eda as funci\u00f3ns de coordinador da Xunta, Sergio Ram\u00edrez e Mois\u00e9s Hassan) e d\u00faas os empresarios Alfonso Robelo Callejas e Violeta Barrios de Chamorro. No goberno constitu\u00eddo o 10 de xaneiro de 1985, xurdido de elecci\u00f3ns do 4 de novembro de 1984, exerceu como vicepresidente baixo o mandato de Daniel Ortega at\u00e9 o 25 de abril de 1990 d\u00eda no que se constitu\u00edu o goberno xurdido das elecci\u00f3ns do 25 de febreiro de 1990 que ga\u00f1ou a Uni\u00f3n Nacional Opositora (UN) liderado por Violeta Barrios de Chamorro.\nTras da derrota electoral do FSLN seguiu como suplente de Daniel Ortega, sendo xefe da bancada sandinista na Asemblea Nacional, at\u00e9 1995. En 1996 foi candidato presidencial polo Movemento Renovador Sandinista, escisi\u00f3n do FSLN, posteriormente reemprendeu a s\u00faa actividade literaria, tras ga\u00f1ar o Premio Alfaguara en 1998.\n\u00c9 presidente fundador do encontro literario Centroam\u00e9rica conta, que se realiza en Nicaragua desde 2012, o cal reuniu a m\u00e1is de cincocentos narradores e xornalistas nas s\u00faas cinco edici\u00f3ns. En 2017 converteuse no primeiro centroamericano en ga\u00f1ar o Premio Cervantes.\nTraxectoria.\n\u00c9 o segundo de cinco fillos do matrimonio de Pedro Ram\u00edrez Guti\u00e9rrez e da profesora de secundaria Luisa Mercado Guti\u00e9rrez. Ao dezaoito anos fundou a revista experimental \"Ventana\" xunto con Fernando Gordillo \u2014escritor nicaraguano morto en 1967, aos vinte e seis anos\u2014, con quen dirixiu o movemento literario \"Frente Ventana.\" En 1963 publicou o seu primeiro libro \u2014\"Cuentos\", Editorial Nicarag\u00fcense, Managua\u2014 e ao ano seguinte graduouse en Leis pola Universidade Nacional Aut\u00f3noma de Le\u00f3n con \"Medalla de Ouro\".\nCasou en 1964 coa soci\u00f3loga Gertrudis Guerreiro Mayorga. Ese ano viaxaron a Costa Rica, onde viviron catorce anos cunha par\u00e9ntese de 1973 a 1975 nos que Ram\u00edrez se trasladou a Berl\u00edn cunha bolsa outorgada polo Servizo de Intercambio Acad\u00e9mico Alem\u00e1n (DAAD) e escribiu a novela \"\u00bfTe dio miedo la sangre?\" En Costa Rica dirixiu a rev\u00edstaa \"Repertorio e\" asumiu a secretar\u00eda xeral do Consello Superior Universitario Centroamericano (CSUCA) -naquel per\u00edodo con sede nese pa\u00eds- en d\u00faas oportunidades: 1968 e 1976. En 1978 fundou en San Jos\u00e9 a Editorial Universitaria Centroamericana (EDUCA).\nEn decembro de 2018 obtivo a nacionalidade espa\u00f1ola por carta de natureza.\nPol\u00edtico.\nIntegrouse na oposici\u00f3n contra a ditadura de Anastasio Somoza Debayle e en 1977 encabezou o \"Grupo dos Doce\", formado por intelectuais, empresarios, sacerdotes e dirixentes civ\u00eds que apoiaron \u00e1 fronte Sandinista de Liberaci\u00f3n Nacional (FSLN). \nAntes e despois do triunfo da Revoluci\u00f3n Nicaraguana o 19 de xullo de 1979, formou parte da Xunta de Goberno de Reconstruci\u00f3n Nacional, presidiu o Consello Nacional de Educaci\u00f3n e fundou en 1981 a Editorial Nueva Nicaragua (ENN). \nEn 1984 foi elixido como vicepresidente de Nicaragua, como compa\u00f1eiro de Daniel Ortega, cargo que ocupou at\u00e9 1990 cando o FSLN perdeu as elecci\u00f3ns ante a Uni\u00f3n Nacional Opositora (UN), por unha estreita marxe.\nA partir de 1990, Ram\u00edrez encabezou a bancada sandinista na Asemblea Nacional de Nicaragua, como suplente de Daniel Ortega e en 1991 foi elixido membro da Direcci\u00f3n Nacional do FSLN. Como xefe da bancada sandinista, Ram\u00edrez promoveu a tendencia \"renovadora\" e impulsou a reforma a 65 artigos da Constituci\u00f3n Pol\u00edtica de 1987, xustificando a necesidade de democratizar a carta magna.\nA iniciativa renovadora impulsada por Ram\u00edrez non contou co respaldo do Poder Executivo, tampouco co dos membros do Congreso Sandinista e a Direcci\u00f3n Nacional do FSLN, quen finalmente apoiaron o liderado de Daniel Ortega e viron nestas acci\u00f3ns unha traiz\u00f3n. A tendencia renovadora, que era maior\u00eda na bancada sandinista, e a s\u00faa oposici\u00f3n cara ao liderado do FSLN, deu inicio a unha crise pol\u00edtica no seo do partido.\nEn novembro de 1994, Ram\u00edrez foi destitu\u00eddo como suplente de Ortega, con todo a bancada sandinista votou por Dora Mar\u00eda T\u00e9llez, quen era partidaria das reformas de Ram\u00edrez; feito que agudizou a divisi\u00f3n entre os renovadores e os ortodoxos dentro do FSLN. A Presidenta Violeta Barrios de Chamorro cualificou o proxecto de reformas constitucionais de Ram\u00edrez; como unha ruptura no equilibrio dos poderes do Estado.\nAs reformas \u00e1 constituci\u00f3n finalmente aprob\u00e1ronse en 1995, ese mesmo ano Ram\u00edrez fundou o partido Movemento Renovador Sandinista (MRS), escisi\u00f3n do FSLN, e presentouse como candidato presidencial nas Elecci\u00f3ns Xerais de 1996. O MRS quedou oficialmente na sexta posici\u00f3n, ao obter o 0.44% dos resultados, con 7.665 votos a nivel nacional, ga\u00f1ando unha alcald\u00eda no Departamento de Carazo e un asento na Asemblea Nacional. Dora Mar\u00eda T\u00e9llez, disidente sandinista e tam\u00e9n fundadora do MRS valorou a votaci\u00f3n como unha vitoria pol\u00edtica, afirmou que o novo partido obtivo un pouco m\u00e1is de quince mil votos, a pesar de que, nalg\u00fans casos, as papeletas desapareceron e os votos non foron sumados.\nTras estes comicios, Ram\u00edrez decidiu retirarse da primeira li\u00f1a, pero continuou marcando posici\u00f3n na pol\u00edtica de Nicaragua, sendo moi cr\u00edtico con Daniel Ortega. En 1999 publicou as s\u00faas memorias en \"Adi\u00f3s muchachos,\" relato da s\u00faa traxectoria partidaria, do entusiasmo da revoluci\u00f3n, das contradici\u00f3ns do FSLN no poder e da s\u00faa desafecci\u00f3n do sandinismo. A tensi\u00f3n entre Ram\u00edrez e Ortega quedou ben reflectida en 2008, cando durante o segundo mandato presidencial, o Instituto Nicaraguano de Cultura (INC) vetou ao escritor como prologuista da antolox\u00eda de Carlos Mart\u00ednez Rivas.\nEscritor e xornalista.\nRam\u00edrez comezou a s\u00faa carreira literaria como contista: o seu primeiro relato, \"El estudiante\", publicouno en 1960 na revista \"Ventana\", de Le\u00f3n. O seu primeiro libro, aparecido tres anos m\u00e1is tarde, foi unha recompilaci\u00f3n de relatos, pero o seguinte, publicado en 1970, era xa unha novela. A partir de ent\u00f3n, foi alternando estes x\u00e9neros co ensaio e o xornalismo. A s\u00faa consagraci\u00f3n internacional chegou en 1998, cando ga\u00f1ou o l, coa s\u00faa novela \"Margarita, est\u00e1 linda la mar,\" que se basea en sucesos reais da historia nicaraguana e \u00e9 un exemplo do movemento da \"Nova Novela Hist\u00f3rica\" en Latinoam\u00e9rica.\nA relaci\u00f3n entre a historia e a ficci\u00f3n \u00e9 unha constante principal na obra novel\u00edstica de Ram\u00edrez, que experimentou cambios significativos no seu estilo de narrativa.\nRam\u00edrez \u2014qu\"e\" en 1990 fundou \"La Quincena\", publicaci\u00f3n que sair\u00eda en Managua ao longo de dez anos\u2014 \u00e9 columnista de varios xornais ao redor do mundo, entre eles, \"El Pa\u00eds\", de Madrid; \"La Jornada\", de M\u00e9xico; \"El Nacional\", de \"Caracas\"; \"El Tiempo\", de \"Bogot\u00e1\" e \"La Opini\u00f3n\", de Los \u00c1ngeles; \"La Prensa\" e a revista \"Magazine\" en Nicaragua. Dirixe ademais a revista electr\u00f3nica cultural centroamericana \"Car\u00e1tula\".\nFoi profesor na Universidade de Maryland de 1999 ao 2000 e no 2001.\nEn 2011 publicou \"La fugitiva\", baseada na vida da escritora costarrique\u00f1a Yolanda Oreamuno (Amanda Solano na novela), que nos \u00e9 presentada a trav\u00e9s dos recordos de tres amigas, personaxes inspirados en mulleres reais; as\u00ed, o \u00faltimo relato \u00e9 o dunha cantante, Manuela Torres, que corresponder\u00eda a Chavela Vargas; Gloria Tinoco e Mari\u00f1a Carmona te\u00f1en como prototipos respectivamente a Beira Tinoco Rodr\u00edguez, casada cun fillo do presidente de Costa Rica Rafael Yglesias Castro, e \u00e1 pedagoga e escritora Lilia Ramos Valverde (1903-1985).\nDesde 2013 preside o encontro anual de literatura \"Centroam\u00e9rica cuenta\", celebrado en Nicaragua e considerado o m\u00e1is importante festival literario da rexi\u00f3n.\nControversias.\nA finais de 2008 durante o segundo mandato de Daniel Ortega, o Instituto Nicaraguano de Cultura (INC) vetou a Ram\u00edrez como prologuista da antolox\u00eda de Carlos Mart\u00ednez Rivas que o diario El Pa\u00eds ti\u00f1a previsto publicar na s\u00faa colecci\u00f3n dedicada aos grandes poetas en lingua espa\u00f1ola do s\u00e9culo XX. Como resposta, o diario espa\u00f1ol decidiu retirar a antolox\u00eda.\nO veto provocou a solidariedade de escritores e intelectuais latinoamericanos que asinaron un manifesto de \u00abprotesta ante un acto de censura oficial\u00bb. \u00abNing\u00fan goberno pode arrogarse a potestade de vetar ou prohibir a palabra dun escritor, e un acto semellante non pode cualificarse sen\u00f3n de totalitario\u00bb, sostivo o texto, subscrito, entre outros, por Gabriel Garc\u00eda M\u00e1rquez, Carlos Fuentes, Tom\u00e1s Eloy Mart\u00ednez e \u00c1ngeles Mastretta."}
{"id": "511527", "revid": "1888", "url": "https://gl.wikipedia.org/wiki?curid=511527", "title": "Anastasio Ram\u00f3n L\u00f3pez", "text": "Anastasio Ram\u00f3n L\u00f3pez L\u00f3pez, que asinaba como Anastasio R. L\u00f3pez, finado en Madrid o 11 de xaneiro de 1913, foi un xornalista galego.\nTraxectoria.\nIrm\u00e1n de Daniel L\u00f3pez L\u00f3pez. Dirixiu con Ricardo Caruncho a revista \"La Semana Literaria\" (1878-1879) e colaborou en \"Revista de Galicia\" e La Voz de Galicia. En 1883 creou en Noia o Colexio San Luis Gonzaga, que en 1892 trasladou a Santiago de Compostela. Despois foi funcionario do Ministerio de Facenda na delegaci\u00f3n de Pontevedra e posteriormente xefe de negociado e xefe de Administraci\u00f3n civil do Ministerio de Facenda en Madrid. Finou en Madrid o 11 de xaneiro de 1913."}
{"id": "511528", "revid": "1888", "url": "https://gl.wikipedia.org/wiki?curid=511528", "title": "Anastasio R. L\u00f3pez", "text": ""}
{"id": "511529", "revid": "65337", "url": "https://gl.wikipedia.org/wiki?curid=511529", "title": "Ca.", "text": ""}
{"id": "511530", "revid": "65337", "url": "https://gl.wikipedia.org/wiki?curid=511530", "title": "D. de C.", "text": ""}
{"id": "511533", "revid": "5863", "url": "https://gl.wikipedia.org/wiki?curid=511533", "title": "\u00c1ngela Molina Tejedor", "text": ""}
{"id": "511534", "revid": "54334", "url": "https://gl.wikipedia.org/wiki?curid=511534", "title": "Among Us", "text": "Among Us \u00e9 un videoxogo multixogador en li\u00f1a desenvolvido pola compa\u00f1\u00eda estadounidense InnerSloth, distribu\u00eddo o 15 de xu\u00f1o de 2018 nas plataformas de Android e iOS, e meses m\u00e1is tarde para ordenador. A sinopse do xogo xira arredor dun grupo de tripulantes dunha nave espacial que deben arranxar e supervisar o funcionamento da nave, ao mesmo tempo que pescudan aos \u00abimpostores\u00bb que tentan sabotar a nave e asasinalos durante cada partida.\nMalia que sa\u00edu ao mercado en 2018, o seu \u00e9xito xurdiu en 2020 (dous anos despois do seu lanzamento) grazas aos v\u00eddeos publicados por streamers de Twitch e youtubers, nos que se comparten partidas do xogo. Debido a isto, o 17 de setembro de 2020 rexistr\u00e1ronse m\u00e1is de 85 mill\u00f3ns de descargas en dispositivos m\u00f3biles. Segundo a empresa Sensor Tower, s\u00f3 nos Estados Unidos alcanzou 20 mill\u00f3ns de descargas e no Brasil roldou as 16 mill\u00f3ns, sumadas \u00e1s case 7 mill\u00f3ns de M\u00e9xico, sumando entre estes tres pa\u00edses m\u00e1is da metade das descargas."}
{"id": "511535", "revid": "23204", "url": "https://gl.wikipedia.org/wiki?curid=511535", "title": "Lingua tsiman\u00e9", "text": "O tsiman\u00e9 \u00e9 unha lingua illada falada polo pobo tsiman\u00e9 en Bolivia. O tsiman\u00e9 \u00e9 falada nas terras baixas do oeste de Bolivia, na rexi\u00f3n a car\u00f3n do r\u00edo Beni e preto de San Borja, no departamento del Beni. Alg\u00fans dialectos son chamados moset\u00e9n, mais Sakel (2004) clasif\u00edcaas como d\u00faas linguas, a\u00ednda que as variedades da lingua son mutuamente intelixibles e rexistrouse que non existen problemas de comunicaci\u00f3n (\"Ethnologue\" 16). Segundo (Campbell 2000) \u00e9 unha \u00fanica lingua separada recentemente a trav\u00e9s do contacto cultural."}
{"id": "511536", "revid": "23204", "url": "https://gl.wikipedia.org/wiki?curid=511536", "title": "Lingua moset\u00e9n", "text": ""}
{"id": "511537", "revid": "23204", "url": "https://gl.wikipedia.org/wiki?curid=511537", "title": "Lingua chiman\u00e9", "text": ""}
{"id": "511538", "revid": "23204", "url": "https://gl.wikipedia.org/wiki?curid=511538", "title": "Lingua miyako", "text": "A lingua miyako (\u5bae\u53e4\u53e3/\u30df\u30e3\u30fc\u30af\u30d5\u30c4 My\u0101kufutsu/My\u0101kufuts\u0457 ou \u5cf6\u53e3/\u30b9\u30de\u30d5\u30c4 Sumafutsu/S\u0457mafuts\u0457) \u00e9 unha lingua ou continuo dialectal falado nas illas Miyako, no suroeste das Illas Ryukyu, no Xap\u00f3n. A lingua miyako \u00e9 unha lingua ryukyuana, estreitamente relacioanda co yaeyama. O n\u00famero de falantes da lingua \u00e9 desco\u00f1ecido. Como consecuencia da pol\u00edtica ling\u00fc\u00edstica xaponesa, que considerada a lingua como o , o cal se reflicte no sistema educativo, as persoas m\u00e1is novas tenden a non usar a lingua ag\u00e1s en canci\u00f3ns ou rituais, e polo xeral as novas xeraci\u00f3ns usan o xapon\u00e9s como primeira lingua. O miyako salienta entre as linguas xap\u00f3nicas en que permite consoantes non nasais nos finais de s\u00edlabas, algo que non se encontra na maior\u00eda das linguas xaponesas."}
{"id": "511540", "revid": "89787", "url": "https://gl.wikipedia.org/wiki?curid=511540", "title": "\u00c1rabe iemen\u00ed", "text": "O \u00e1rabe iemen\u00ed \u00e9 un conxunto de variedades do \u00e1rabe falado no Iemen e no suroeste de Arabia Saudita, as\u00ed como en Somalia e Djibuti. Polo xeral \u00e9 considerado como unha variedade moi conservadora, mantendo moitos trazos do \u00e1rabe cl\u00e1sico que non se observan na maior\u00eda dos pa\u00edses de fala \u00e1rabe.\nO \u00e1rabe iemen\u00ed p\u00f3dese dividir en varios grupos dialectais principais, cada un co seu propio vocabulario distintivo e fonolox\u00eda. Os m\u00e1is importantes destes grupos son o \u00e1rabe san'ani, o \u00e1rabe ta'izzi-adeni (tam\u00e9n chamado \u00e1rabe iemen\u00ed do sur ou \u00e1rabe de Djibuti), o \u00e1rabe tihamiyya e o \u00e1rabe hadhrami. O \u00e1rabe iemen\u00ed empr\u00e9gase para as comunicaci\u00f3ns diarias e non ten un status oficial; o \u00e1rabe est\u00e1ndar moderno empr\u00e9gase con prop\u00f3sitos oficiais, na educaci\u00f3n, o comercio e os medios de comunicaci\u00f3n."}
{"id": "511541", "revid": "23204", "url": "https://gl.wikipedia.org/wiki?curid=511541", "title": "Lingua kadazan", "text": "O kadazan ou kadazan costeiro (kadazan tangaa') \u00e9 unha lingua falada polo pobo kadazan, que vive na costa oeste de Sabah, especialmente nos distritos de Penampang, Papar e Beaufort. \u00c9 considerado unha variedade da lingua dusun.\nO uso da lingua declinou por mor do incentivo do Goberno malaisio da lingua malaia, e polo ingl\u00e9s dos misioneiros brit\u00e1nicos. O estado de Sabah desenvolveu pol\u00edticas para evitar ese declinio, o cal xa acontecera con outras linguas sabahanas. Iso inclu\u00edu o uso do kadazan e outras linguas ind\u00edxenas en escolas p\u00fablicas. Tam\u00e9n se est\u00e1n a facer esforzos para que a lingua sexa considerada oficial en Sabah."}
{"id": "511542", "revid": "111586", "url": "https://gl.wikipedia.org/wiki?curid=511542", "title": "Olar\u00eda de Ni\u00f1odaguia", "text": "A olar\u00eda de Ni\u00f1odaguia \u00e9 un dos focos tradicionais da cer\u00e1mica do noroeste da Pen\u00ednsula Ib\u00e9rica un dos m\u00e1is activos na comarca de Allariz-Maceda (en concreto no concello de Xunqueira de Espadanedo), e considerado por alg\u00fans especialistas como o segundo m\u00e1is importante de Galicia, despois de Bu\u00f1o. Desde o inicio do s\u00e9culo XX aparece en estudos etnogr\u00e1ficos de varios autores, entre eles Luciano Garc\u00eda Al\u00e9n, Natacha Sese\u00f1a e Guadalupe Gonz\u00e1lez-Hontoria.\nCaracter\u00edsticas.\nAdemais da s\u00faa variedade e a importancia da produci\u00f3n para unha ampla zona xeogr\u00e1fica (pasando a olar\u00eda na provincia de Ourense contorna provincial), a cacharrer\u00eda de Ni\u00f1odagu\u00eda dist\u00ednguese polo seu vidrado amarelo, que permite que se vexa a cor da arxila tam\u00e9n amarelada; tr\u00e1tase dun esmalte plumb\u00edfero habitual en gran parte da pen\u00ednsula ib\u00e9rica, conseguido con s\u00edlice e galena (co\u00f1ecida no argot artes\u00e1n polo nome de \"chumbo\"). Son notables a antig\u00fcidade do proceso da fornada e o porte primitivo e harm\u00f3nico de moitas das s\u00faas pezas.\nFornos.\nMencionados por primeira vez na monograf\u00eda de Fern\u00e1ndez e Dacal de 1929, a etn\u00f3grafa Natacha Sese\u00f1a describe o forno dos irm\u00e1ns Ferreira (Jos\u00e9 Mar\u00eda e Adolfo) en 1976, como unha focha circular de m\u00e1is de dous metros, ao descuberto pero teitado, cunha \"grella de pedras radiais\", no que os cacharros, postos boca abaixo, distribu\u00edanse sen seguir unha orde manifesta, pero en c\u00edrculos conc\u00e9ntricos. E o m\u00e1is curioso era o ventilador el\u00e9ctrico que se instalaba na parte baixa do forno para reducir o tempo da cocci\u00f3n das pezas no proceso do seu vitrificado. A imaxe dos fornos quedou inmortalizada por versos populares como estes:\nFormas.\nA tipolox\u00eda \u00e9 moi ampla. Unha das pezas de maior produci\u00f3n \u00e9 a ola e as s\u00faas vasillas irm\u00e1s. As olas (tam\u00e9n chamadas c\u00e1ntaras ou pucheiras), utiliz\u00e1ronse indistintamente para transporte ou conservaci\u00f3n de vi\u00f1o, auga, leite etc. A maior, usada como ola de medida, ti\u00f1a 18 litros de capacidade, pero hab\u00edaas m\u00e1is pequenas, de 12, 8 e 4 litros. Destacaba a s\u00faa barriga moi desenvolvida e fabric\u00e1banse con ou sen asa. Unha das pezas m\u00e1is valoradas polos etn\u00f3grafos \u00e9 a nateira (ola do leite ou c\u00e1ntara de leite), coa s\u00faa singular tapa. E polo seu magn\u00edfico porte hai que destacar as c\u00e1ntaras para vi\u00f1o (case tinallas de vi\u00f1o de m\u00e1is de 70 litros, e fabricadas de encarga), que levaban na uni\u00f3n dos churros ou rel\u00f3ns que \u00edan levantando a vasilla uns reforzos ou adornos na parte externa. Non se vidraban, pero os colleiteiros cubr\u00edan todo o seu interior con pez.\nOutro conxunto interesante son as xerras. Diferenci\u00e1ndose as xerras da auga de dous picos enfrontados, d\u00faas asas contrapostas e capacidade para 2, 3 e 4 litros. Moi parecida na s\u00faa forma era a usada para vi\u00f1o (pucheiro do vi\u00f1o), pero cunha soa asa e un \u00fanico pico vertedor, con capacidade para un litro (que parece ser a raz\u00f3n de que lla chame pichola ou media pichola). Outros xerros da familia producidos nas olar\u00edas de Ni\u00f1odagu\u00eda que merece a pena anotar son o xerro de muxir (de mungir ou xerro do leite) e as diversas xerri\u00f1as para conservar graxas, aceite, mesmo mel.\nEntre as pezas da vaixela de mesa: a cunca (\"para o caldo, sopa, leite ou millo en auga\"), a escudela ou media cunca (12-15 cm de di\u00e1metro na s\u00faa boca), o prato chan ou fonte, o prato fondo ou copo e as fontes troncoc\u00f3nicas, case esferoides, para comida en com\u00fan -todos os comensais toman a comida da mesma fonte.\nTam\u00e9n caracter\u00edsticos eran os porr\u00f3ns para auga. Os exemplares m\u00e1is antigos ti\u00f1an forma ovoide, case esf\u00e9rica e pechada por arriba \"cunha especie de casquete plano\". Esmaltados na s\u00faa metade superior cun amplo babeiro do t\u00edpico ba\u00f1o amarelado com\u00fan neste foco oleiro, estes porr\u00f3ns decor\u00e1banse en ocasi\u00f3ns con incisi\u00f3ns (feitas co canivete dentado ou coas \" panillas\".\nDe importante produci\u00f3n foron os barre\u00f1\u00f3ns, desde os grandes de 32 litros con catro asas ata as almof\u00edas (entre 6 e 10 litros) imprescindibles na matanza do porco.\nPezas para o lume.\nA olar\u00eda de lume de Ni\u00f1odagu\u00eda produciu exemplares de valor etnogr\u00e1fico como a chocolateira, usada para facer o chocolate das paridas, deixando patente que en \u00e9pocas pasadas a muller s\u00f3 tomaba chocolate se daba a luz. Tr\u00e1tase dun tipo de xerra, e fabric\u00e1base sen p\u00e9s ou con tres p\u00e9s, pequenas patas para poder coci\u00f1ar sobre as brasas. Outro curioso cacharro era o testo da bica, similar a unha tapadeira grande usada para cocer a bica de millo, coloc\u00e1ndoa, ben sobre a lareira ou pedra da coci\u00f1a, ou sobre unha prancha de barro.\nDecoraci\u00f3n.\nMoi discreta, a decoraci\u00f3n das pezas da olar\u00eda en Ni\u00f1odagu\u00eda, seguiu dou modelos b\u00e1sicos:\nA trav\u00e9s de sucesivos estudos sobre a produci\u00f3n oleira en Ni\u00f1odagu\u00eda, pode facerse o seguinte seguimento de artes\u00e1ns activos neste foco:"}
{"id": "511543", "revid": "23204", "url": "https://gl.wikipedia.org/wiki?curid=511543", "title": "Lingua kadazan costeira", "text": ""}
{"id": "511546", "revid": "1131", "url": "https://gl.wikipedia.org/wiki?curid=511546", "title": "Oleiros de Bu\u00f1o", "text": ""}
{"id": "511547", "revid": "1131", "url": "https://gl.wikipedia.org/wiki?curid=511547", "title": "Oleiros de Ni\u00f1odaguia", "text": ""}
{"id": "511549", "revid": "88215", "url": "https://gl.wikipedia.org/wiki?curid=511549", "title": "Dava Torres", "text": "David Torres Pastoriza, co\u00f1ecido como Dava Torres, nado na Coru\u00f1a o 25 de decembro de 1994, \u00e9 un xogador de h\u00f3ckey a pat\u00edns galego. Xoga de dianteiro e \u00e9 o capit\u00e1n do Deportivo Liceo.\nTraxectoria.\nNaceu na Coru\u00f1a nunha familia vencellada ao h\u00f3ckey a pat\u00edns, sendo fillo de Vicente Torres, que logo foi presidente da Federaci\u00f3n Galega de Patinaxe, e irm\u00e1n m\u00e1is novo de Tito Torres, que, chegou a xogar na OK Liga.\nComezou a xogar ao h\u00f3ckey no colexio Santa Mar\u00eda do Mar da Coru\u00f1a, pasando logo \u00e1s categor\u00edas inferiores do Liceo. Tras tres anos no club coru\u00f1\u00e9s fichou polo CP Cerceda, adestrado por Juan Copa, co que debutou en Primeira Nacional na tempada 2010/11, aos 15 anos de idade. Ga\u00f1ou a titularidade rapidamente sendo xa na s\u00faa primeira tempada un dos piares do equipo. Na tempada 2012/13 o club logrou o ascenso \u00e1 OK Liga, e tras unha campa\u00f1a na m\u00e1xima categor\u00eda Dava Torres deixou o Cerceda para fichar polo Vic. Xogou un s\u00f3 ano no club catal\u00e1n, co que ga\u00f1ou a Copa do Rei 2014/15 tras derrotar ao FC Barcelona na final.\nEn xu\u00f1o de 2015 volveu ao Liceo. Co equipo herculino foi catro veces subcampi\u00f3n da OK Liga e conquistou a Copa do Rei de 2021 e tres Supercopas de Espa\u00f1a, nas tempadas 2016/17, 2018/19 e 2021/22."}
{"id": "511550", "revid": "89787", "url": "https://gl.wikipedia.org/wiki?curid=511550", "title": "Castel\u00e1n colombiano", "text": "O castel\u00e1n colombiano \u00e9 a variedade da lingua castel\u00e1 ou espa\u00f1ol que \u00e9 falado na Rep\u00fablica de Colombia como a s\u00faa lingua nacional oficial e com\u00fan. \u00c9 o segundo pa\u00eds do mundo con m\u00e1is falantes nativos de castel\u00e1n en cifras absolutas, logo de M\u00e9xico. O 99,2% da poboaci\u00f3n fala castel\u00e1n, sobre unha poboaci\u00f3n de m\u00e1is de 50 mill\u00f3ns de persoas (2020). O termo ten m\u00e1is relevancia xeogr\u00e1fica ca ling\u00fc\u00edstica, xa que os dialectos que se falan nas diversas rexi\u00f3ns de Colombia son bastante diversos. As falas das \u00e1reas costeiras tenden a exhibir innovaci\u00f3ns fonol\u00f3xicas t\u00edpicas do castel\u00e1n caribe\u00f1o, mentres que as variedades das terras altas foron historicamente m\u00e1is conservadoras. O castel\u00e1n \u00e9 cooficial nos territorios de grupos \u00e9tnicos de linguas e dialectos ind\u00edxenas, e a educaci\u00f3n neles \u00e9 biling\u00fce. No pa\u00eds f\u00e1lanse arredor de 10 dialectos da lingua castel\u00e1. A fala de Bogot\u00e1, unha variedade polo xeral conservadora do castel\u00e1n colombiano, ten un alto prestixio social entre os falantes de castel\u00e1n de toda Am\u00e9rica Latina.\nPrincipais dialectos.\nEn Colombia existen distintos dialectos como resultado da s\u00faa complexa xeograf\u00eda marcada por tres cordilleiras dos Andes que deu como resultado pouco acceso e comunicaci\u00f3n entre as rexi\u00f3ns. Son distinguibles para calquera falante de castel\u00e1n os dialectos andinos e os dialectos costeiros do Caribe e do Pac\u00edfico. \nEn li\u00f1as xerais, os dos macrodialectos colombianos, os costeiros e os de interior, amosan claros paralelismos cos dialectos meridionais e setentrionais de Espa\u00f1a respectivamente. O castel\u00e1n do interior, semellante ao espa\u00f1ol setentrional, de consonantismo forte, articula con claridade a -s postvoc\u00e1lica ou final de palabra, ten -n final alveolar firme e non debilita o -l preconson\u00e1ntico en [r]. O castel\u00e1n costeiro \u00e9 semellante ao espa\u00f1ol meridional de Espa\u00f1a, de consonantismo d\u00e9bil, debilita o -s postvoc\u00e1lico ou final (\"los coste\u00f1os\" &gt; \"loh cohte\u00f1o\"), articula o -n como velar (cami\u00f3n &gt; camiong) e nalgunhas zonas debilita o -l precons\u00e1ntico en [r] (\"alguno &gt; arguno\"). En morfolox\u00eda, o de interior conserva de forma parcial o voseo antigo castel\u00e1n (zona occidental) mentres que o costeiro fai uso extenso de \"t\u00fa\" como en toda a conca do Caribe. C\u00f3mpre sinalar que no sur da Guajira e o norte de Cesar, \u00fasase un voseo verbal semellante ao do veci\u00f1o estado venezolano de Zulia.\nA partir destas 2 \"superzonas\" dialectais, p\u00f3dese realizar a seguinte divisi\u00f3n:"}
{"id": "511551", "revid": "23204", "url": "https://gl.wikipedia.org/wiki?curid=511551", "title": "Espa\u00f1ol colombiano", "text": ""}
{"id": "511552", "revid": "23204", "url": "https://gl.wikipedia.org/wiki?curid=511552", "title": "Castel\u00e1n de Colombia", "text": ""}
{"id": "511553", "revid": "23204", "url": "https://gl.wikipedia.org/wiki?curid=511553", "title": "Espa\u00f1ol de Colombia", "text": ""}
{"id": "511555", "revid": "865", "url": "https://gl.wikipedia.org/wiki?curid=511555", "title": "Existential Reckoning", "text": "Existential Reckoning \u00e9 o cuarto \u00e1lbum de estudio da banda estadounidense de rock alternativo Puscifer, publicado o 30 de outubro de 2020 a trav\u00e9s dos selos Alchemy Recordings e BMG Rights Management."}
{"id": "511558", "revid": "88215", "url": "https://gl.wikipedia.org/wiki?curid=511558", "title": "David Torres Pastoriza", "text": ""}
{"id": "511559", "revid": "23204", "url": "https://gl.wikipedia.org/wiki?curid=511559", "title": "Gran Premio de Abu Zabi de 2020", "text": "O Gran Premio de Abu Zabi de 2020 (oficialmente co\u00f1ecido como 2020 Formula 1 Etihad Airways Abu Dhabi Grand Prix) foi unha carreira de F\u00f3rmula Un que se disputou o 13 de decembro de 2020 no Circu\u00edto de Yas Marina na Illa Yas, unha illa nos arredores de Abu Zabi nos Emiratos \u00c1rabes Unidos. A carreira foi a \u00faltima rolda da tempada , a d\u00e9cimo segunda edici\u00f3n do Gran Premio de Abu Zabi e a d\u00e9cimo segunda vez que a carreira se disputou como unha proba do Campionato Mundial desde a tempada inaugural en .\nCualificaci\u00f3n.\nMax Verstappen de Red Bull acadou a pole position por primeira vez desde o Gran Premio do Brasil de 2019 \u00e9 a terceira da s\u00faa andaina na F1. Este \u00e9 a \u00fanica pole da tempada que non a consegue un coche con motor Mercedes e a primeira vez na era do motor h\u00edbrido turbo Mercedes non leva a pole en Abu Zabi. Valtteri Bottas e Lewis Hamilton acadarona o 2\u00ba e 3\u00ba posto para Mercedes con Lando Norris de McLaren 4\u00ba, Alex Albon no outro Red Bull 5\u00ba e Carlos Sainz 6\u00ba acadando o 6\u00ba posto na s\u00faa \u00faltima fin de semana pilotando para Mclaren. Sebastian Vettel comezar\u00e1 a s\u00faa \u00faltima carreira en Ferrari desde o 13\u00ba posto. George Russell clasificouse no 18\u00ba posto ao regresar a Williams por diante de Pietro Fittipaldi de Haas F1 e do seu compa\u00f1eiro de equipo Nicholas Latifi."}
{"id": "511563", "revid": "1888", "url": "https://gl.wikipedia.org/wiki?curid=511563", "title": "Jes\u00fas Iglesias Escourido", "text": "Jes\u00fas Mar\u00eda Iglesias Escourido, co\u00f1ecido como Franco e Tiz\u00f3n, nado en Covas (Viveiro) en 1909 e finado no mesmo concello en 1983, foi un xornaleiro e guerrilleiro antifranquista galego.\nTraxectoria.\nXornaleiro aveci\u00f1ado en Covas. Ao estalar o golpe de Estado do 18 de xullo de 1936 fuxiu ao monte. O 23 de xu\u00f1o de 1937 participou no intento de asalto da tarrafa viveirense Nosa Se\u00f1ora das Dores cos irm\u00e1ns Benedicto e Cesareo D\u00edaz Fuentes, Modesto Villar \u00cdnsua e Francisco G\u00f3mez N\u00fa\u00f1ez \u201cTrostky\u201d, co obxectivo de fuxir \u00e1 zona republicana. Por este feito foi xulgado en Ferrol acusado de rebeli\u00f3n militar, sendo declarado fuxido e en rebeld\u00eda. Finalmente uniuse ao Grupo Neira. Os seus irm\u00e1ns foron detidos e encarcerados no campo de concentraci\u00f3n de Arnao (As Figueiras, Castropol) en xullo de 1940 para obrigalo a entregarse. Foi procesado en 1942 polo Xulgado Militar de Ferrol na causa 531/42 acusado de roubo a man armada e asasinato. A partir de 1942 converteuse no xefe dun pequeno destacamento especializado en acci\u00f3ns de propaganda. En 1945 integrouse no grupo comandado por Benedicto Fuentes D\u00edaz que actuaba nas zonas de Melide e Alto Ulla con Evaristo Candelas, Francisco G\u00f3mez N\u00fa\u00f1ez \u201cTrotsky\u201d, Leonardo G\u00f3mez P\u00e9rez \u201cTrancas\u201d e Domingo Villar Torres \u201cDomingo de Cancela\u201d. En 1946, considerando que a loita armada se transformara nunha \"provocaci\u00f3n innecesaria\", resistiu coas armas na man aos dirixentes da IV Agrupaci\u00f3n Guerrilleira que vi\u00f1eran pedirlle \"que elevara el nivel de la lucha\". Logo da evasi\u00f3n do Santa Teresa en decembro de 1946, creou un dos grupos que actuaban na comarca. Foi novamente procesado en 1949 polo Xulgado Militar Eventual n\u00famero 1 de Lugo na causa 339/49 xunto con Amador Iglesias Pardo, Modesto Serantes, Pl\u00e1cido Rivera Coci\u00f1a e Juan Casabella; e na causa 365/49. Publicouse unha nova requisitoria contra eles en abril de 1950. Jes\u00fas Iglesias rendeuse \u00e1 Garda Civil de Viveiro en agosto de 1951. Foi condenado a 20 anos de prisi\u00f3n. Despois da s\u00faa liberaci\u00f3n volveu coa familia e abriu o bar Tiz\u00f3n en Viveiro. Morreu en 1983."}
{"id": "511570", "revid": "89787", "url": "https://gl.wikipedia.org/wiki?curid=511570", "title": "Castel\u00e1n ecuatoriano", "text": "O castel\u00e1n ecuatoriano \u00e9 o conxunto de variedades da lingua castel\u00e1 falada en Ecuador, sendo o castel\u00e1n a lingua oficial do pa\u00eds e a primeira lingua materna da maior\u00eda da poboaci\u00f3n, as\u00ed como de uso m\u00e1is estendido entre os seus habitantes. As variedades dialectais usadas no pa\u00eds enc\u00e1dranse dentro das variedades do castel\u00e1n americano, con variaci\u00f3ns de acento e vocabulario. \nOs tres principais dialectos do pa\u00eds son:"}
{"id": "511571", "revid": "25871", "url": "https://gl.wikipedia.org/wiki?curid=511571", "title": "Galego (filme de 1988)", "text": "Galego (en ) \u00e9 un filme de produci\u00f3n galego-cubana de 1988, dirixido por Manuel Octavio G\u00f3mez.\nEst\u00e1 baseada na novela \"Gallego\", do escritor cubano Miguel Barnet, e narra a vida dun emigrante galego, Manuel (Sancho Gracia), na Habana, dende a d\u00e9cada de 1910 ata a Revoluci\u00f3n Cubana. \nArgumento.\nManuel, un mozo dunha aldea galega, decide emigrar a Cuba buscando un mellor porvir. Na viaxe en barco co\u00f1ece a Jos\u00e9 Gund\u00edn, outro emigrante galego co que trabar\u00e1 unha amizade para toda a vida. Na Habana traballar\u00e1n en diversos oficios sen demasiada fortuna e vivir\u00e1n os acontecementos sociais e pol\u00edticos da illa.\nProduci\u00f3n.\nBaseouse na novela \"Gallego\", do escritor cubano Miguel Barnet. Foi rodada en diversas localizaci\u00f3ns da provincia de Pontevedra como Mondariz e Ponteareas, as\u00ed como en Madrid e A Habana, cidade na que transcorre a maior parte do filme. O filme, financiado na s\u00faa maior parte polo ICAIC cubano, custou uns 130 mill\u00f3ns de pesetas, 50 dos cales foron achegados pola Televisi\u00f3n de Galicia.\nO seu director, o cubano de orixe galega, Manuel Octavio G\u00f3mez, faleceu un mes antes da estrea do filme. A estrea mundial realizouse en Santiago de Compostela o 25 de febreiro de 1988, coas presenzas do presidente da Xunta, Fernando Gonz\u00e1lez Laxe e do ministro de Cultura de Cuba Armando Hart."}
{"id": "511572", "revid": "23204", "url": "https://gl.wikipedia.org/wiki?curid=511572", "title": "Castel\u00e1n de Ecuador", "text": ""}
{"id": "511573", "revid": "23204", "url": "https://gl.wikipedia.org/wiki?curid=511573", "title": "Espa\u00f1ol ecuatoriano", "text": ""}
{"id": "511574", "revid": "23204", "url": "https://gl.wikipedia.org/wiki?curid=511574", "title": "Espa\u00f1ol de Ecuador", "text": ""}
{"id": "511576", "revid": "89787", "url": "https://gl.wikipedia.org/wiki?curid=511576", "title": "Castel\u00e1n venezolano", "text": "O castel\u00e1n venezolano \u00e9 a variedade da lingua castel\u00e1 ou espa\u00f1ol que \u00e9 falado en Venezuela, polo xeral achegado ao castel\u00e1n caribe\u00f1o. Debido a que a Constituci\u00f3n venezolana, no seu artigo noveno sinala \u00abO idioma oficial \u00e9 o castel\u00e1n.\u00bb, existe unha preferencia marcada no uso desa denominaci\u00f3n, a\u00ednda que non se rexeita o termo \u00abespa\u00f1ol\u00bb. \u00c1 s\u00faa vez, dentro do pa\u00eds f\u00e1lase con distintos acentos, e pola ambig\u00fcidade do termo \u00abdialecto\u00bb non se catalogan formalmente a nivel acad\u00e9mico como tales, malia as diferenzas salientables, inclu\u00edndo o voseo e o ustedeo."}
{"id": "511577", "revid": "23204", "url": "https://gl.wikipedia.org/wiki?curid=511577", "title": "Castel\u00e1n de Venezuela", "text": ""}
{"id": "511578", "revid": "23204", "url": "https://gl.wikipedia.org/wiki?curid=511578", "title": "Espa\u00f1ol venezolano", "text": ""}
{"id": "511579", "revid": "23204", "url": "https://gl.wikipedia.org/wiki?curid=511579", "title": "Espa\u00f1ol de Venezuela", "text": ""}
{"id": "511580", "revid": "6355094", "url": "https://gl.wikipedia.org/wiki?curid=511580", "title": "Castel\u00e1n caribe\u00f1o", "text": "O castel\u00e1n caribe\u00f1o \u00e9 o nome xeral dos dialectos espa\u00f1ois falados na rexi\u00f3n caribe\u00f1a. \u00c9 predominante nas Antillas maiores e a bac\u00eda do Caribe, fal\u00e1ndose nos territorios insulares de Cuba, a Rep\u00fablica Dominicana, Porto Rico, e en territorios continentais de Colombia, Venezuela e Panam\u00e1, as\u00ed como en territorios do estado de Florida, nos Estados Unidos. \nReco\u00f1\u00e9cese pola notable influencia dos dialectos canario e andaluz (polo contacto hist\u00f3rico entre os portos), a grande influencia africana e as palabras do ta\u00edno. Tam\u00e9n \u00e9 a variedade do castel\u00e1n que m\u00e1is se escoita en Miami e Nova York (Estados Unidos) e \u00e9 o empregado polos cantantes de salsa, merengue, bachata e reguet\u00f3n."}
{"id": "511581", "revid": "23204", "url": "https://gl.wikipedia.org/wiki?curid=511581", "title": "Espa\u00f1ol caribe\u00f1o", "text": ""}
{"id": "511582", "revid": "23204", "url": "https://gl.wikipedia.org/wiki?curid=511582", "title": "Castel\u00e1n do Caribe", "text": ""}
{"id": "511583", "revid": "23204", "url": "https://gl.wikipedia.org/wiki?curid=511583", "title": "Espa\u00f1ol do Caribe", "text": ""}
{"id": "511584", "revid": "23204", "url": "https://gl.wikipedia.org/wiki?curid=511584", "title": "Castel\u00e1n mexicano", "text": "O castel\u00e1n mexicano \u00e9 un conxunto de variedades da lingua castel\u00e1 ou espa\u00f1ol falado en M\u00e9xico e nalgunhas partes dos Estados Unidos e do Canad\u00e1. Tam\u00e9n salienta o dialecto do castel\u00e1n propio da pen\u00ednsula do Iucat\u00e1n, co\u00f1ecido como castel\u00e1n iucateco. M\u00e9xico pos\u00fae o maior n\u00famero de falantes de castel\u00e1n, chegando a superar o dobre de falantes que existe en calquera pa\u00eds do mundo. O castel\u00e1n \u00e9 falado por pouco m\u00e1is do 98,5\u00a0% da poboaci\u00f3n, na maior\u00eda dos casos como lingua materna e noutros como segunda lingua."}
{"id": "511585", "revid": "23204", "url": "https://gl.wikipedia.org/wiki?curid=511585", "title": "Espa\u00f1ol mexicano", "text": ""}
{"id": "511586", "revid": "23204", "url": "https://gl.wikipedia.org/wiki?curid=511586", "title": "Castel\u00e1n de M\u00e9xico", "text": ""}
{"id": "511587", "revid": "23204", "url": "https://gl.wikipedia.org/wiki?curid=511587", "title": "Espa\u00f1ol de M\u00e9xico", "text": ""}
{"id": "511588", "revid": "23204", "url": "https://gl.wikipedia.org/wiki?curid=511588", "title": "Linguas ibero-occidentais", "text": "As linguas ibero-occidentais son unha p\u00f3la das linguas iberorrom\u00e1nicas, que incl\u00fae o castel\u00e1n (espa\u00f1ol, xudeoespa\u00f1ol, estreme\u00f1o e catel\u00e1n de Latinoam\u00e9rica), o subgrupo asturleon\u00e9s (asturiano, leon\u00e9s, mirand\u00e9s e monta\u00f1\u00e9s), e os descendentes do galego-portugu\u00e9s (portugu\u00e9s, galego, eonaviego, fala e xudeoportugu\u00e9s).\nClasificaci\u00f3n.\nDentro das linguas iberorrom\u00e1nicas occidentais dist\u00ednguense tres grandes bloques:"}
{"id": "511594", "revid": "6", "url": "https://gl.wikipedia.org/wiki?curid=511594", "title": "Lixo espacial", "text": ""}
{"id": "511596", "revid": "98629", "url": "https://gl.wikipedia.org/wiki?curid=511596", "title": "Refugallo espacial", "text": "O refugallo espacial ou lixo espacial \u00e9 o material derivado dos lanzamentos de obxectos \u00f3 espazo que se mant\u00e9n en \u00f3rbita.\nCaracter\u00edsticas.\nEstase a incrementar \u00f3 aumentar o n\u00famero de lanzamentos e aumentar asemade as incidencias nos mesmos e a interacci\u00f3n entre os restos. Os refugallos espaciais poden interferir a navegaci\u00f3n arredor do noso planeta, e son perigosos polas altas velocidade que implica o manterse en \u00f3rbita, de varios quil\u00f3metros cada segundo.\nOs obxectos en \u00f3rbita sofren fricci\u00f3n, pero moi pequeno, podendo tardar en caer \u00e1 Terra milleiros de anos se non te\u00f1en antes un accidente que os disperse ou os faga cambiar de \u00f3rbita. As\u00ed, est\u00edmase que un sat\u00e9lite xeoestacionario pode manterse na \u00f3rbita de xeito indefinido, mentres un orbitando en \u00f3rbita circular a 500 km de altitude tardar\u00e1 en caer uns 25 anos, a 800 km m\u00e1is de 100 anos, e a 1200 km, uns 2000 anos.\nNo 2020 a ESA ten planificado e contratado para 2025 a primeira retirada dun sat\u00e9lite en \u00f3rbita pola recollida do mesmo por outro sat\u00e9lite preparado para ese prop\u00f3sito.\nNo 2021 est\u00edmase que cada sat\u00e9lite funcional en \u00f3rbita debe realizar d\u00faas manobras para evitar colisi\u00f3ns (cada ano) contra obxectos vixiados, coa conseguinte perda de horas de traballo, enerx\u00eda para os axustes orbitais e tempo de funcionamento efectivo dos sat\u00e9lites. Nesta data, est\u00edmanse en m\u00e1is de dez mil os sat\u00e9lites xa lanzados, medrando o n\u00famero de xeito considerable nos anos precedentes e aumentando a participaci\u00f3n privada, que xa \u00e9 maioritaria. O mesmo 2021, a ESA -cunha oficina de an\u00e1lise de refugallos, 'Space Debris Office'- estimou que se incorporaron \u00f3 cat\u00e1logo de obxectos en \u00f3rbita uns 2467 con tama\u00f1o abondo como apra ser seguidos, dos que 1493 son novos sat\u00e9lites e o resto, refugallos. Como tam\u00e9n hai obxectos en seguimento que rematan entrando na atmosfera e quim\u00e1ndose polo calor debido \u00f3 rozamento, a ESA estima que entre 2020 e 2021 houbo un incremento de 1387 obxectos seguibles.\nA comezos de 2022 est\u00edmase que hai uns 36 000 obxectos en \u00f3rbita de tama\u00f1o igual ou superior a unha pelota de tenis (uns 10 cm de dimensi\u00f3n t\u00edpica), estando controlados s\u00f3 o 13%. A maior\u00eda do resto ser\u00edan refugallos resultado da fragmentaci\u00f3n de obxectos maiores, dos que s\u00f3 se sabe a orixe de 630. Tam\u00e9n haber\u00eda un mill\u00f3n de obxectos de dimensi\u00f3ns t\u00edpicas entre 1 e 10 cm, e uns 330 mill\u00f3ns de tama\u00f1o entre 1 mm e 1 cm.\nO seguimento de refugallos incl\u00fae o tentar constestar a preguntas como que sucedeu para orixinar o refugallo, que contorna desenvolver\u00e1 a acumulaci\u00f3n de refugallos, cal \u00e9 o perigo de colisi\u00f3n para os sat\u00e9lites activos e veh\u00edculos espaciais en xeral ou que alturas orbitais son m\u00e1is afectadas.\nPor causa das altas velocidades dos obxectos en \u00f3rbita, unha colisi\u00f3n cun refugallo de 1 cm de di\u00e1metro pode traspasar unha enerx\u00eda equivalente \u00e1 dun coche a uns 40 km/h."}
{"id": "511602", "revid": "5863", "url": "https://gl.wikipedia.org/wiki?curid=511602", "title": "Revista Contempor\u00e1nea", "text": "Revista Contempor\u00e1nea foi unha revista cultural publicada en Madrid entre 1875 e 1907, fundada por Jos\u00e9 del Perojo e valorada por alg\u00fans autores como a m\u00e1is importante do derradeiro cuarto do s\u00e9culo XIX.\nTraxectoria.\nEditada en Madrid, o seu primeiro n\u00famero apareceu o 15 de decembro de 1875; publicouse at\u00e9 o 15 de xu\u00f1o de 1907 e mantivo unha periodicidade quincenal e mensual. Contou con secci\u00f3ns como: \"Cr\u00f3nica pol\u00edtica\", \"Revista Extranjera\" ou \"Bolet\u00edn Bibliogr\u00e1fico\". Nas s\u00faas p\u00e1xinas present\u00e1ronse artigos referidos a Rosal\u00eda de Castro ou o rexionalismo galego.\nInspirada polo seu fundador, Jos\u00e9 del Perojo, nos seus inicios adoptou un enfoque europer\u00edsta e liberal e serviu como veh\u00edculo introdutor de ideas neokantianas e positivistas en Espa\u00f1a e, nela, sostivo duras pol\u00e9micas cos neocat\u00f3licos como Men\u00e9ndez Pelayo sobre a ciencia espa\u00f1ola.\nCon todo, tras dificultades econ\u00f3micas, a revista foi traspasada en 1879 a un novo propietario, Jos\u00e9 de C\u00e1rdenas Uriarte, que modificou a li\u00f1a editorial notablemente cara a posturas pr\u00f3ximas ao canovismo conservador. Foron directores da publicaci\u00f3n, ademais de Del Perojo e C\u00e1rdenas, Rafael \u00c1lvarez Sereix e Francisco de As\u00eds Pacheco."}
{"id": "511604", "revid": "23204", "url": "https://gl.wikipedia.org/wiki?curid=511604", "title": "Lingua arpitana", "text": ""}
{"id": "511610", "revid": "23204", "url": "https://gl.wikipedia.org/wiki?curid=511610", "title": "Linguas balcorrom\u00e1nicas", "text": ""}
{"id": "511612", "revid": "23204", "url": "https://gl.wikipedia.org/wiki?curid=511612", "title": "Linguas italo-d\u00e1lmatas", "text": ""}
{"id": "511614", "revid": "5132", "url": "https://gl.wikipedia.org/wiki?curid=511614", "title": "Tyson P\u00e9rez", "text": "Jos\u00e9 Miguel P\u00e9rez Balbuena, m\u00e1is co\u00f1ecido como Tyson P\u00e9rez, nado o 29 de xaneiro de 1996 en Santo Domingo, \u00e9 un xogador de baloncesto galego-dominicano, que milita no MoraBanc Andorra da liga ACB. Con 2,02 de estatura, xoga na posici\u00f3n de ala-pivote. \u00c9 internacional coa selecci\u00f3n espa\u00f1ola.\nTraxectoria.\nNaceu en Santo Domingo, capital da Rep\u00fablica Dominicana. O alcume de \"Tyson\" \u00e9 un apelativo que recibiu por parte do seu pai, co que xogaba moito ao boxeo de pequeno, e que fai referencia a Mike Tyson. En 2005, aos 9 anos, instalouse en Galicia, na vila de Sada. No seu pa\u00eds natal xogaba ao b\u00e9isbol, mentres que en Galicia probou varios deportes como o f\u00fatbol ata que comezou a xogar ao baloncesto aos 15 anos, sen saber nin as regras.\nDebutou na liga EBA en 2014, nas filas do Santo Domingo Betanzos, co que disputou as d\u00faas seguintes tempadas, e onde chamou a atenci\u00f3n de Pepe Laso, que o levou para Madrid. Al\u00ed xogou nas filas do Eurocolegio Casvi de Villaviciosa de Od\u00f3n, onde realizou unha boa tempada, o que lle permitiu asinar en 2017 polo Real Canoe Nataci\u00f3n. Na s\u00faa primeira tempada converteuse nunha das pezas chaves do conxunto madrile\u00f1o que logrou o ascenso \u00e1 LEB Ouro, e foi elixido MVP. No ver\u00e1n de 2018, renovou co Canoe por unha tempada m\u00e1is, debutando as\u00ed na LEB Ouro, e conseguindo ser nomeado de novo MVP da tempada. En xullo de 2019 deu o salto \u00e1 liga ACB ao asinar polo B\u00e0squet Club Andorra. Ap\u00f3s o descenso do club andorrano, en 2022 asina polo B\u00e0squet Manresa.\nSelecci\u00f3n espa\u00f1ola.\nTras pasar polas categor\u00edas inferiores da selecci\u00f3n espa\u00f1ola, debutou coa selecci\u00f3n absoluta o 11 de novembro de 2020, nun partido fronte \u00e1 selecci\u00f3n de Israel. "}
{"id": "511616", "revid": "88215", "url": "https://gl.wikipedia.org/wiki?curid=511616", "title": "Jos\u00e9 Miguel P\u00e9rez Balbuena", "text": ""}
{"id": "511617", "revid": "23204", "url": "https://gl.wikipedia.org/wiki?curid=511617", "title": "Jean Rochefort", "text": "Jean Rochefort, nado en Par\u00eds o 29 de abril de 1930 e finado na mesma cidade o 9 de outubro de 2017, foi un actor franc\u00e9s. Recibiu numerosos premios durante a s\u00faa carreira, inclu\u00eddo un C\u00e9sar de Honra en 1999.\nTraxectoria.\nRochefort naceu en Par\u00eds de pai bret\u00f3n e nai parisiense e asistiu ao Instituto Pierre Corneille de Ru\u00e1n. Con 19 anos entrou no Centro de Arte Dram\u00e1tica da r\u00faa Blanche e posteriormente incorporouse ao Conservatorio Nacional. Traballou coa Compa\u00f1\u00eda Grenier Hussenot como actor de teatro dende 1953 e durante sete anos.\nTras alg\u00fans papeis secundarios interpretou o seu primeiro papel importante no drama \"Les Feux de la chandeleur\" (1972) con Annie Girardot e Claude Jade. Nese filme interpretou un pai de 41 anos cunha familia de nenos adultos (a moza Claude Jade ti\u00f1a xa 23 anos). Levaba bigote, a s\u00faa marca persoal, que s\u00f3 se quitou unha vez dende ent\u00f3n (en \"Ridicule\", 1992). O mesmo ano apareceu tam\u00e9n en \"Le Grand blond avec une chaussure noire\", que tivo a s\u00faa continuaci\u00f3n en \"Retour du grand blond\" (1974). Aumentou notablemente a s\u00faa popularidade ao protagonizar a comedia \"Un \u00e9l\u00e9phant \u00e7a trompe \u00e9norm\u00e9ment\" (1976).\nDurante a rodaxe de \"Cartouche\", descubriu a s\u00faa paix\u00f3n polos cabalos e a equitaci\u00f3n. Dende ent\u00f3n foi criador de cabalos e o propietario de Le Haras de Villequoy. A s\u00faa paix\u00f3n levouno a ser comentarista dos Xogos Ol\u00edmpicos de 2004 para a France T\u00e9l\u00e9visions. Ga\u00f1ou dous premios C\u00e9sar, en 1976 ao mellor actor secundario por \"Que la f\u00eate commence\" e en 1978 ao mellor actor por \"Le Crabe-tambour\".\nFaleceu o 9 de outubro de 2017 aos 87 anos.\nVida persoal.\nO 9 de xullo de 1952, Jean Rochefort casou con \u00c9lisabeth Marguerite Marie Camille Bardin en Saint-Lunaire, e divorci\u00e1ronse en febreiro de 1960. Ese mesmo ano, o 15 de xu\u00f1o, casou en Varsovia con Aleksandra Moskwa, con que tivo dous fillos, Marie (1962) e Julien(1965). Coa actriz e cineasta Nicole Garcia, tivo outro fillo, Pierre. No seu segundo matrimonio con Fran\u00e7oise Vidal, tivo outros dous fillos, Louise (1990) e Cl\u00e9mence (1992)."}
{"id": "511618", "revid": "89787", "url": "https://gl.wikipedia.org/wiki?curid=511618", "title": "Club Santo Domingo Betanzos", "text": "O Club Santo Domingo Betanzos \u00e9 un equipo de baloncesto galego, con sede en Betanzos, que compite na Liga EBA, a cuarta categor\u00eda do baloncesto espa\u00f1ol.\nHistoria.\nFoi fundado en 1983 por iniciativa do ent\u00f3n p\u00e1rroco da Igrexa de Santo Domingo de Betanzos. Nos seus primeiros anos carec\u00eda dun campo estable no que desenvolver a s\u00faa actividade, ata que tres anos despois, en 1986, inaugur\u00e1ronse as instalaci\u00f3ns deportivas do Carregal, en cuxo centro deportivo (de titularidade municipal) xoga os seus partidos como equipo local.\nA entidade estivo preto da s\u00faa desaparici\u00f3n na primeira d\u00e9cada do s\u00e9culo XXI, pero foi capaz de superar os seus problemas econ\u00f3micos e dende ent\u00f3n conta con nutridas categor\u00edas inferiores, tanto masculinas como femininas, e con m\u00e1is de 200 licenzas federativas. O primeiro equipo participa ininterrompidamente no grupo A-B da Liga EBA dende a tempada 2013/14."}
{"id": "511619", "revid": "23204", "url": "https://gl.wikipedia.org/wiki?curid=511619", "title": "Moeda-placa de cobre", "text": "As moedas-placa de cobre (en sueco: \"pl\u00e5tmynt\") eran unhas moedas de cobre a modo de grosas placas de forma cuadrangular e de gran tama\u00f1o empregadas en Suecia entre 1644 e 1776. Contaban cuns selos, xeralmente redondos, cu\u00f1ados no centro e nas s\u00faas esquinas, co seu contravalor en moeda de prata.\nAs m\u00e1is grandes pesaban arredor dos 19 quilogramos e ti\u00f1an o valor de dez \"daler\" de prata.\nHistoria.\nSuecia foi o maior produtor de cobre de Europa; a mediados do s\u00e9cullo XVII produc\u00eda 3.000 toneladas deste metal ao ano, o que supu\u00f1a a metade da produci\u00f3n mundial. As moedas-placa de cobre foron introducidas neste pa\u00eds porque as s\u00faas reservas de prata eran moi escasas, m\u00e1xime tendo en conta que Suecia tivo que pagar a Dinamarca indemnizaci\u00f3ns por enfrontamentos b\u00e9licos con este metal. As moedas-placa de cobre, en funci\u00f3n do seu peso, amosaban o seu valor equivalente en moeda de prata: medio, un, dous, catro, oito e dez \"dalers\". No entanto, a cantidade de cobre utilizada nestas placas foi diminu\u00edndo co tempo, a\u00ednda que conservaban a mesma equivalencia nominal coa moeda de prata.\nUn dos principais polos de produci\u00f3n de cobre en Suecia era a mina de Falun, na cidade mineira de Avesta. A maior parte das moedas placa de cobre foron producidas e estampadas nesta cidade, que ata 1674 fora a \u00fanica ceca de Suecia que cu\u00f1aba cobre, a\u00ednda que tam\u00e9n se fixeron nas cecas de Garpenberg, Svappavaara, Ljusneda, e nas minas Gustafsberg, en J\u00e4mtland. Nalgunhas destas cecas altern\u00e1base a produci\u00f3n de placas coa de moedas convencionais.\nNo s\u00e9culo XVII produciuse en Suecia unha sobreproduci\u00f3n de cobre e as autoridades viron na produci\u00f3n de moedas-placa un m\u00e9todo para lle dar sa\u00edda a este exceso de produci\u00f3n. En 1660 estableceuse en Estocolmo o primeiro banco do pa\u00eds, o \"Stockholms Banco\", que fixo emisi\u00f3ns de billetes de dep\u00f3sito contra importantes existencias de placas de cobre, o que fixo que Suecia se considere o primeiro pa\u00eds europeo en emitir papel moeda. O motivo do nacemento destes billetes viuse favorecido pola incomodidade que supu\u00f1a o uso cotian de pezas de semellante tama\u00f1o e peso.\nO uso de tanta cantidade de cobre en circulaci\u00f3n provocou o aumento da demanda deste metal e a conseguinte subida do seu prezo. No artigo de Leo \u00c4\u00e4ri en \"Turun Sanomien\" cualif\u00edcanse as moedas-placa como unha \"enxe\u00f1osa invenci\u00f3n\" dos produtores de cobre.\nO derradeiro ano de produci\u00f3n de moedas-placa de cobre que se co\u00f1ece \u00e9 1768, en 1777 a s\u00faa emisi\u00f3n deixou de ter reco\u00f1ecemento legal. Logo da desmonetizaci\u00f3n das moedas-placa, unha compa\u00f1\u00eda danesa de comercio coas Indias Orientais enviou grandes cantidades delas \u00e1 India para a s\u00faa reconversi\u00f3n en moedas tradicionais.\nA\u00ednda que o uso de moedas-placa de cobre se considera algo caracter\u00edstico da numism\u00e1tica sueca, esta experiencia serviu como modelo para alg\u00fans intentos en Rusia (1725-1727) e en Dinamarca no s\u00e9culo XVIII. Tam\u00e9n se utilizaron moedas-placa de cobre na Pomerania sueca, ao norte de Alema\u00f1a, a\u00ednda que os exemplares producidos na cidade de Wismar (1715) se consideran como di\u00f1eiro de emerxencia de uso temporal.\nEst\u00edmase que se converteron en moedas-placa 44.000 toneladas de cobre, cun valor nominal total de 42 mill\u00f3ns de \"daler\".\nForma e valores.\nOs valores emitidos comunmente en moedas-placa de cobre foron os de medio, un, dous, catro e oito \"daler\", e ocasionalmente produc\u00edronse placas de tres, de cico e de dez \"daler\". As de oito e as de dez daler ti\u00f1an forma rectangular, en tanto que as restantes eran cadradas. \u00c9 frecuente que as s\u00faas esquinas se recortasen, para axustar o seu peso.\nO achado do Nicobar.\nUnha gran parte das moedas-placa de cobre hoxe co\u00f1ecidas procede do barco \"Nicobar\", afundido fronte \u00e1s costas surafricanas o 11 de xullo de 1783, cando fac\u00eda a ruta ata a posesi\u00f3n dinamarquesa de Tranquebar, na India, a onde levaba o cobre para o converter al\u00ed en moeda tradicional, logo da desmonetizaci\u00f3n das moedas-placa na reforma monetaria de 1777. Foi un grupo de pescadores locais o que descubriu os restos do naufraxio en 1987.\nNos restos do \"Nicobar\" ach\u00e1ronse 5.183 destas placas, cun peso total de m\u00e1is de oito toneladas. O cobre e o ferro que apareceron nel eran produtos moi cobizados na India, polo que as moedas-placa eran levadas al\u00ed con prop\u00f3sito comercial e, aproveitando o seu peso, disp\u00fa\u00f1anse nas partes m\u00e1is baixas das adegas para lle dar estabilidade ao barco durante a traves\u00eda. Noutro naufraxio atopado en 1975 fronte \u00e1s costas inglesas na desembocadura do T\u00e1mese apreciouse unha disposici\u00f3n simnilar das moedas-placa atopadas no seu interior.\nAntes da descuberta dos restos do \"Nicobar\" co\u00f1ec\u00edase a existencia de arredor de 12.000 moedas-placa, polo que case un terzo das que hoxe se conservan proceden dese naufraxio. Por\u00e9n, \u00e9 destacable que todas as placas desta procedencia se corresponden cos valores inferiores da serie, entre medio e catro \"daler\" de prata. "}
{"id": "511620", "revid": "47401", "url": "https://gl.wikipedia.org/wiki?curid=511620", "title": "L\u00b4Homme du train", "text": ""}
{"id": "511621", "revid": "110466", "url": "https://gl.wikipedia.org/wiki?curid=511621", "title": "Ellen Page", "text": ""}
{"id": "511623", "revid": "98629", "url": "https://gl.wikipedia.org/wiki?curid=511623", "title": "Linguas rom\u00e1nicas occidentais", "text": "As linguas rom\u00e1nicas occidentais son unha das d\u00faas divisi\u00f3ns propostas das linguas rom\u00e1nicas baseadas na li\u00f1a Massa-Senigallia. Incl\u00faen as linguas galorrom\u00e1nicas e as linguas iberorrom\u00e1nicas, as\u00ed como as do norte de Italia. A subdivisi\u00f3n bas\u00e9ase principalmente no uso do \"s\" para a formaci\u00f3n dos plurais, o debilitamento dalgunhas consoantes e a pronunciaci\u00f3n de \u201cc suave\u201d como /t\u0361s/ (a mi\u00fado /s/) m\u00e1is que /t\u0361\u0283/ como no italiano e o roman\u00e9s, mais iso fai que a categorizaci\u00f3n sexa moi problem\u00e1tica xa que hai unha similitude l\u00e9xica moito maior entre t\u00f3dolos dialectos do italiano e o franc\u00e9s que entre o franc\u00e9s e o castel\u00e1n. Tam\u00e9n hai unha similitude morfol\u00f3xica, ortogr\u00e1fica e fon\u00e9tica moito maior entre os dialectos castel\u00e1n e italiano que entre o italiano e o franc\u00e9s.\nEn base \u00e1 intelixibilidade mutua, Dalby contabiliza unha ducia de linguas: portugu\u00e9s, castel\u00e1n, asturleon\u00e9s, aragon\u00e9s, catal\u00e1n, galego, gasc\u00f3n, provenzal, galo-val\u00f3n, franc\u00e9s, francoprovenzal, romanche e ladino. Por\u00e9n, este criterio de clasificaci\u00f3n \u00e9 problem\u00e1tico debido aos altos niveis de intelixibilidade mutua entre as linguas italorrom\u00e1nicas e as ib\u00e9ricas que non se observa coas linguas galorrom\u00e1nicas."}
{"id": "511624", "revid": "98629", "url": "https://gl.wikipedia.org/wiki?curid=511624", "title": "Estefan\u00eda de M\u00f3naco", "text": "St\u00e9phanie Marie \u00c9lisabeth Grimaldi, nada en M\u00f3naco o 1 de febreiro de 1965, \u00e9 a filla m\u00e1is nova dos pr\u00edncipes Rainiero III e Grace de M\u00f3naco. Traballou temporalmente como cantante, dese\u00f1adora de traxes de ba\u00f1o, modelo e artista.\nTraxectoria.\nPrimeiros anos.\nEstefan\u00eda naceu en 1965 no Palacio do Pr\u00edncipe de M\u00f3naco, terceira e \u00faltimo filla do pr\u00edncipe Rainiero III de M\u00f3naco e de Grace Kelly. A s\u00faa madri\u00f1a de bautismo foi a s\u00faa curm\u00e1 Elizabeth Ann de Massy, filla da princesa Antonieta, mentres que o seu t\u00edo materno, John Brendan Kelly, Jr. foi o seu padri\u00f1o. Estefan\u00eda recibiu o seu nome en honor \u00e1 s\u00faa antepasada Estefan\u00eda de Beauharnais.\nEstudou no Dames de Saint-Maur de M\u00f3naco e despois na Dupanloud de Par\u00eds. Rematou o bacharelato en 1982. Durante os seus anos de escola estudou danza cl\u00e1sica e piano, tam\u00e9n competiu en ximnasia e equitaci\u00f3n. Fala fluidamente monegasco, franc\u00e9s, ingl\u00e9s e italiano.\nO 13 de setembro de 1982, cando regresaban a M\u00f3naco da s\u00faa casa de campo de Rocagel (Francia), ela e a s\u00faa nai sufriron un accidente de tr\u00e1fico. Grace faleceu o d\u00eda seguinte, mentres que Estefan\u00eda sufriu unha ruptura dunha v\u00e9rtebra do pescozo. A\u00ednda que a versi\u00f3n oficial foi que Grace tivo un derramo cerebral mentres conduc\u00eda, houbo rumores de que era Estefan\u00eda, que non asistiu ao funeral da s\u00faa nai por estar convalecente, quen conduc\u00eda o veh\u00edculo. Estefan\u00eda negouse a falar da morte da s\u00faa nai ata 1989, cando deu unha entrevista en que dixo: \"Hai moita presi\u00f3n sobre min, porque todo o mundo di que eu conduc\u00eda o coche, que \u00e9 a mi\u00f1a culpa, que matei a mi\u00f1a nai... Non \u00e9 doado cando tes que vivir iso con dezasete anos\". A princesa non volveu falar do asunto ata 2002, cando concedeu unha entrevista \u00e1 revista francesa \"Paris Match\" en que dixo: \"Non s\u00f3 tiven que pasar polo horrible trauma de perder a mi\u00f1a nai a unha idade temper\u00e1, sen\u00f3n estar ao seu lado no momento do accidente. Ningu\u00e9n pode imaxinar o moito que sufr\u00edn e que sigo sufrindo\".\nModa.\nO seu car\u00e1cter d\u00edscolo e dif\u00edcil, a s\u00faa axitada vida sentimental e a s\u00faa rechamante imaxe afast\u00e1rona do prototipo de princesa europea e provocaron o alcume de \u00aba princesa rebelde\u00bb. D\u00edxose repetidamente que Estefan\u00eda non asum\u00eda o seu papel dentro da familia principesca, sometido ao protocolo e obrigas sociais, e preferiu dedicarse ao mundo do espect\u00e1culo e do dese\u00f1o.\nEn 1983, despois de recuperarse do accidente, comezou un curso de aprendizaxe en Christian Dior, baixo a direcci\u00f3n do xefe de dese\u00f1o Marc Bohan. O ano seguinte debutou como modelo nunha reportaxe de roupa de alta costura para a revista espa\u00f1ola \"\u00a1Hola!.\" En 1985 apareceu na revista alem\u00e1 \"Vogue\" e na norteamericana \"Vanity Fair\". Tam\u00e9n foi imaxe da li\u00f1a de beleza su\u00edza La Prairie. \nEn 1986 lanzou a s\u00faa primeira li\u00f1a de traxes de ba\u00f1o con Alix de la Comble, a quen co\u00f1ecera durante a s\u00faa estad\u00eda en pr\u00e1cticas en Dior. O desfile de moda para presentar a li\u00f1a, que se celebrou no Club Sporting de M\u00f3naco e ao que asistiron o pr\u00edncipe Rainiero III, o pr\u00edncipe Alberte e a princesa Carolina, foi un acontecemento importante cuberto polos medios de comunicaci\u00f3n de todo o mundo. En 1989, Estefan\u00eda lanzou o seu propio perfume hom\u00f3nimo.\nCarreira musical.\nEn febreiro de 1986, Estefan\u00eda autoproduciu e publicou o seu primeiro sinxelo coa discogr\u00e1fica francesa Carrere, baixo a produci\u00f3n de Yves Roze. A canci\u00f3n \"Ouragan\" e a s\u00faa versi\u00f3n en Ingl\u00e9s \"Irresistible\" foron \u00e9xitos internacionais, vendendo m\u00e1is de 2 mill\u00f3ns de copias. \"Ouragan\" \u00e9 un dos sinxelos m\u00e1is vendidos en Francia en toda a historia. O \u00e1lbum completo \"Besoin\", lanzado como \"St\u00e9phanie\" nalg\u00fans pa\u00edses, vendeu m\u00e1is de 1,5 mill\u00f3n de exemplares, con 100\u00a0000 s\u00f3 en Francia.\nEn xaneiro de 1987, Estefan\u00eda lanzou o sinxelo \"Young Ones Everywhere\" en beneficio de UNICEF. O mesmo ano, trasladouse aos \u00c1nxeles para gravar un novo \u00e1lbum. O \u00e1lbum \"St\u00e9phanie\", publicado en 1991, tivo unhas vendas decepcionantes e cr\u00edticas negativas, a pesar da xira promocional que inclu\u00edu unha actuaci\u00f3n no \"programa\" de Oprah Winfrey. Estefan\u00eda rematou as\u00ed a s\u00faa carreira musical despois de gravar \"In the Closet\" con Michael Jackson para o seu \u00e1lbum \"Dangerous\". A canci\u00f3n converteuse nun \u00e9xito en todo o mundo e entrou no \"top ten\" nos Estados Unidos; por\u00e9n, Estefan\u00eda foi acreditada como \"Mystery Girl\" e a s\u00faa participaci\u00f3n na canci\u00f3n non se revelou ata uns anos m\u00e1is tarde.\nFixo unha breve volta \u00e1 canci\u00f3n en 2006, cando gravou \"L'Or de nos vies\", un sinxelo ben\u00e9fico, xunto coa s\u00faa fundaci\u00f3n para combater a sida.\nVida persoal.\nSt\u00e9phanie sa\u00edu con Paul Belmondo, Anthony Delon, Rob Lowe, Mario Oliver Jutard e Jean-Yves Le Fur antes de comezar unha relaci\u00f3n co seu escolta Daniel Ducruet en 1992.\nA parella tivo dous fillos, Louis e Pauline Ducruet, nados en 1992 e 1994 respectivamente no Hospital Princesa Grace en M\u00f3naco. Os nenos foron inclu\u00eddos na li\u00f1a de sucesi\u00f3n ao trono monegasco cando Estefan\u00eda casou con Ducruet o 1 de xullo de 1995 no concello de M\u00f3naco. A parella divorciouse o 4 de outubro de 1996.\nEstefan\u00eda deu a luz a s\u00faa terceira filla, Camille Gottlieb, o 15 de xullo de 1998 no Hospital Princesa Grace. A\u00ednda que no certificado de nacemento nos se inclu\u00edu o nome do pai, sospeitouse dende o principio que era o seu xefe de seguridade Jean Raymond Gottlieb e de feito, a propia Camille reco\u00f1eceu a Gottlieb como o seu pai. Como os seus pais nunca casaron, Camille non est\u00e1 inclu\u00edda na li\u00f1a de sucesi\u00f3n ao trono.\nEn 2001, Estefan\u00eda comezou unha relaci\u00f3n cun adestrador de elefantes casado, Franco Knie, e mudouse cos seus tres fillos \u00e1 s\u00faa caravana de circo. Por\u00e9n, a relaci\u00f3n rematou en 2002, e a familia volveu a M\u00f3naco. O 12 de setembro de 2003, St\u00e9phanie casou co acr\u00f3bata portugu\u00e9s Adans Lopez Peres, membro do elenco do circo Knie. O matrimonio acabou en divorcio o 24 de novembro de 2004.\nEstefan\u00eda \u00e9 a madri\u00f1a de Andrea Casiraghi, fillo m\u00e1is vello da s\u00faa irm\u00e1 Carolina."}
{"id": "511625", "revid": "98629", "url": "https://gl.wikipedia.org/wiki?curid=511625", "title": "Carles Grau Tallada", "text": "Carles Grau Tallada, nado en Lloret de Mar o 10 de marzo de 1990, \u00e9 un farmac\u00e9utico e xogador de h\u00f3ckey a pat\u00edns espa\u00f1ol, que xoga de porteiro no FC Barcelona.\n\u00c9 irm\u00e1n m\u00e1is vello de Marc, \u00c1lex e Lluis Grau, todos eles xogadores da OK Liga.\nTraxectoria.\nTras probar no judo, comezou a xogar ao h\u00f3ckey a pat\u00edns, deporte ao que se acabar\u00edan dedicando tam\u00e9n os seus irm\u00e1ns m\u00e1is novos, \u00c1lex, Lluis e Marc. Formouse como xogador no equipo da s\u00faa vila, o C.H. Lloret, co que debutou na OK Liga. Na tempada 2008/09 fichou polo FC Barcelona, co que xogou d\u00faas tempadas, ga\u00f1ando d\u00faas ligas, unha Supercopa de Espa\u00f1a, unha Copa de Europa, unha Copa Intercontinental e unha Copa Continental. \nTras xogar no CE Vendrell na tempada 2010/11, recalou ao ano seguinte no CP Vic, onde militou durante cinco tempadas. Co Vic xogou unha final da Copa CERS contra o Vendrell en 2013, e en marzo de 2015 conquistou a Copa do Rei, tras derrotar na final ao FC Barcelona, e sendo elixindo mellor xogador do torneo. En 2016 marchou para Portugal para xogar no FC Porto. Nas s\u00faas tres tempadas no club luso ga\u00f1ou d\u00faas ligas portuguesas, d\u00faas Copas, d\u00faas Supercopas e foi d\u00faas veces subcampi\u00f3n de Europa, tras perder as finais de 2017/18 e 2018/19 fronte a FC Barcelona e Sporting CP respectivamente.\nEn 2019 fichou polo HC Liceo, xunto a seu irm\u00e1n Marc, pasando a xogar por primeira vez no mesmo equipo. Xunto a eles chegaron \u00e1 Coru\u00f1a outro par de irm\u00e1ns, os xemelgos Bruno e Roberto Di Benedetto. Na s\u00faa primeira tempada no club galego acabou subcampi\u00f3n da OK Liga, despois de que os play-offs foran cancelados por mor da pandemia por coronavirus, subcampionato que repetiu na tempada seguinte, na que ga\u00f1ou a Copa do Rei. Na campa\u00f1a 2021/22 proclamouse campi\u00f3n de liga, despois de derrotar na final ao Reus, e foi elixido mellor porteiro do campionato. Ao remate da competici\u00f3n deixou A Coru\u00f1a para regresar despois de m\u00e1is dunha d\u00e9cada ao FC Barcelona, pasando a ocupar o oco deixado polo hist\u00f3rico Aitor Egurrola.\nSelecci\u00f3n espa\u00f1ola.\nConquistou coa selecci\u00f3n espa\u00f1ola d\u00faas Copas Latinas en 2010 e 2012, e en 2013 o Campionato do Mundo celebrado en Angola. Foi ademais subcampi\u00f3n do mundo en 2015 e obtivo o bronce europeo en 2016."}
{"id": "511627", "revid": "89787", "url": "https://gl.wikipedia.org/wiki?curid=511627", "title": "Fernando del Paso", "text": "Fernando del Paso Morante, nado na Cidade de M\u00e9xico o 1 de abril de 1935 e finado en Guadalaxara o 14 de novembro de 2018, foi un escritor, debuxante, pintor, diplom\u00e1tico e acad\u00e9mico mexicano. Era especialmente reco\u00f1ecido por tres extensas novelas, que son consideradas como alg\u00fans dos mellores expo\u00f1entes da narrativa mexicana do s\u00e9culo XX: \"Jos\u00e9 Trigo\" (1966), \"Palinuro de M\u00e9xico\" (1977) e \"Noticias do Imperio\" (1987). En 2015 foille concedido o Premio Cervantes.\nTraxectoria.\nFernando do Paso naceu o 1 de abril de 1935 na Cidade de M\u00e9xico, nun domicilio situado na Colonia Roma, en Orizaba 150. Desde os seus primeiros anos mostrou inclinaci\u00f3n polo debuxo e a literatura, as cales desenvolver\u00eda na s\u00faa vida adulta. Cursou a preparatoria no Colexio de San Ildelfonso, onde co\u00f1eceu \u00e1 s\u00faa esposa, Socorro Gordillo. Faleceu na ma\u00f1\u00e1 do m\u00e9rcores 14 de novembro do ano 2018 \u00e1 idade de 83 anos.\nIniciou os estudos de Medicina, pero descubriu que non soportaba a visi\u00f3n do sangue e as v\u00edsceras, polo que decidiu cambiar de carreira, cursando dous anos da de Econom\u00eda e realizando un seminario de Literatura na UNAM. En 1955 comezou a traballar como escritor de textos para varias axencias publicitarias, desempe\u00f1\u00e1ndose ademais como xornalista e locutor. \u00c9 a \u00e9poca en que Del Paso empezou a escribir os poemas de \"Sonetos de lo diario\", libro que publicou en 1958.\nEn 1965 recibiu a bolsa do Centro Mexicano de Escritores, e ao ano seguinte publicou a s\u00faa primeira novela, \"Jos\u00e9 Trigo\", na recentemente creada editorial Siglo XXI. Tr\u00e1tase dunha obra formalmente sofisticada, con influencias de James Joyce polo seu af\u00e1n totalizador e o uso de diversas t\u00e9cnicas narrativas, ambientada nos talleres ferroviarios de Nonoalco-Tlatelolco (onde actualmente se ergue o conxunto do mesmo nome) durante o levantamento ferroviario de 1959. A pesar de que recibiu o Premio Xavier Villaurrutia o mesmo ano da s\u00faa aparici\u00f3n, e de ter o aval de Juan Rulfo e Juan Jos\u00e9 Arreola, as cr\u00edticas iniciais foron adversas, debido \u00e1 dificultade e complexidade da obra, que aos elementos hist\u00f3ricos xa mencionados, agrega unha ampla variedade de rexistros ling\u00fc\u00edsticos e elementos da mitolox\u00eda azteca.\nEn 1969 foi bolseiro pola fundaci\u00f3n Ford e viaxou a Iowa para participar no \"International Writing Program\", a fin de poder dedicarse \u00e1 s\u00faa carreira literaria. Al\u00ed residiu coa s\u00faa familia at\u00e9 1971, cando solicitou e obtivo a Bolsa Guggenheim, coa que se instalou en Londres, onde se desempe\u00f1ou como produtor de programas de radio, escritor e locutor na BBC, \u00e1 vez que traballou na s\u00faa segunda novela, \"Palinuro de M\u00e9xico\", que publicou en 1977. \nEmparentada con obras como \"Gargant\u00faa e Pantagruel\" de Fran\u00e7ois Rabelais ou \"Tristram Shandy\" de Laurence Sterne, esta novela narra as andanzas do seu protagonista, Palinuro, estudante de medicina, pola Cidade de M\u00e9xico, ao mesmo tempo que o seu romance coa s\u00faa curm\u00e1 Estefan\u00eda, \u00e1s veces narradas en terceira persoa e \u00e1s veces polo mesmo Palinuro. Entre os elementos e temas dispares que se dan cita na novela poden mencionarse a cr\u00f3nica da represi\u00f3n policial na Praza das Tres Culturas de M\u00e9xico durante as Olimp\u00edadas do 68, a descrici\u00f3n minuciosa da cidade con car\u00e1cter de personaxe, o pastiche literario e a s\u00e1tira da publicidade. \"Palinuro\"... tivo unha mellor recepci\u00f3n cr\u00edtica inicial que a s\u00faa antecesora, e obtivo o Premio R\u00f3mulo Galegos en 1982. \nDespois de vivir catorce anos na capital brit\u00e1nica, en 1985 trasladouse a Par\u00eds onde se desempe\u00f1ou como conselleiro cultural na embaixada de M\u00e9xico \u2014cargo que exerceu durante tres anos\u2014, \u00e1 vez que traballa en Radio France Internationale como escritor e produtor. Ese mesmo ano \"Palinuro de M\u00e9xico\" traduciuse ao franc\u00e9s; recibiu o reco\u00f1ecemento da cr\u00edtica francesa e o Premio ao Mellor Libro Estranxeiro en Francia. En 1986 ga\u00f1ou o premio Radio Nacional de Espa\u00f1a ao mellor programa en espa\u00f1ol de car\u00e1cter literario pola s\u00faa \"Carta a Juan Rulfo\".\nEn 1987 publicou a obra que resultou ser a de m\u00e1is \u00e9xito entre o p\u00fablico e a cr\u00edtica: \"Noticias del Imperio\". Ambientada durante o Segundo Imperio Mexicano (1864 \u2014 1867) e baseada na vida dos emperadores Maximiliano e Carlota, esta novela enciclop\u00e9dica non se conforma cunha descrici\u00f3n monol\u00f3xica de \u00abo que sucedeu\u00bb. Ao contrario, Del Paso mesmo insiste en ofrecer, de forma historiogr\u00e1fica, todas as versi\u00f3ns posibles dos incidentes importantes na vida dos protagonistas e da intervenci\u00f3n francesa en M\u00e9xico, para o que se documentou vastamente durante o proceso de escritura da obra. En 2007, unha convocatoria organizada por rev\u00edstaa \"Nexos\" considerouna a mellor novela mexicana dos \u00faltimos trinta anos.\nEsta obra tivo decisiva influencia noutras de xeraci\u00f3ns posteriores, sobre todo en escritores cubanos como Leonardo Padura en \"La novela de mi vida\" e sobre todo influencia estil\u00edstica en Fernando Vel\u00e1zquez Medina e a s\u00faa novela experimental \"\u00daltima rumba en La Habana\".\nEn 1989 foi nomeado c\u00f3nsul xeral de M\u00e9xico en Par\u00eds, cargo no que permaneceu at\u00e9 1992, cando regresou a M\u00e9xico despois de vinte e tres anos de vivir no estranxeiro e asumiu o cargo de director da Biblioteca Iberoamericana Octavio Paz da Universidade de Guadalaxara. Nesta cidade comezou a traballar na s\u00faa seguinte novela, na que explora o x\u00e9nero da literatura de suspenso, e que se publica en 1995: \"Linda 67\". \nEn maio do 2007 a citada universidade f\u00edxolle unha homenaxe p\u00fablica ao nomear a unha das s\u00faas m\u00e1is grandes bibliotecas, situada no Centro Universitario da Ci\u00e9nega, como \"Biblioteca-Mediateca Fernando del Paso\".\nEntre os reco\u00f1ecementos que obtivo, ademais dos xa citados, destacan: o premio Novela M\u00e9xico 1975, Mazatl\u00e1n de Literatura 1988, Nacional de Ling\u00fc\u00edstica e Literatura 1991, e Premio FIL de Literatura 2007. En 1993 foi nomeado \"Creador Em\u00e9rito\". En outubro de 2006, foi elixido membro correspondente da Academia Mexicana da Lingua. \u00c9 membro honorario do Seminario de Cultura Mexicana. O 12 de febreiro de 1996 ingresou ao Colexio Nacional co discurso \u00abEu son un home de letras\u00bb, o cal foi contestado polo doutor Miguel Le\u00f3n-Portilla. O 5 de decembro de 2013 foi distinguido co doutoramento \"Honoris Causa\" pola Universidade de Guadalaxara; en abril de 2014 foi galardoado co Premio Internacional Alfonso Reyes, o mesmo d\u00eda que cumpriu 79 anos; e en novembro de 2015 o goberno espa\u00f1ol outorgoulle o Premio Cervantes, o m\u00e1is importante das letras castel\u00e1s, en reco\u00f1ecemento a toda a s\u00faa obra.\nAdemais do seu labor literario, Fernando del Paso traballou no debuxo e a pintura: presentou as s\u00faas obras en Londres, Madrid, Par\u00eds e varias cidades de Estados Unidos. Na cidade de M\u00e9xico expuxo no Museo de Arte Moderna e o Museo de Arte Carrillo Gil, e en Guadalaxara, no Instituto Cultural Cabanas e no Ex Convento del Carmen.\nEn 2013 sufriu unha serie de infartos cerebrais que lle provocaron unha afasia da que da pouco logrou recuperarse. Faleceu na s\u00faa casa de Guadalaxara o 14 de novembro de 2018, aos 83 anos, sen que transcendese a causa do deceso."}
{"id": "511630", "revid": "98629", "url": "https://gl.wikipedia.org/wiki?curid=511630", "title": "Ang\u00e9lica Liddell", "text": "Ang\u00e9lica Gonz\u00e1lez, m\u00e1is co\u00f1ecida como Ang\u00e9lica Liddell, nada en Figueres en 1966, \u00e9 unha escritora, directora de escena e actriz espa\u00f1ola que recibiu numerosos premios, entre os que destaca o Nacional de Literatura Dram\u00e1tica, o Leone d'Argento (Le\u00f3n de Prata) da Bienal de Teatro de Venecia 2012 e o Premio Leteo 2016. En 2017 foi nomeada \"Chevalier de l'ordre des Arts et des Lettres\" polo Ministerio de Cultura da Rep\u00fablica Francesa.\nTraxectoria.\nFoi bautizada na mesma p\u00eda que o pintor Salvador Dal\u00ed e viviu at\u00e9 os sete anos en Figueres. De nena escrib\u00eda historias tr\u00e1xicas, unha maneira de fuxir da soidade de filla \u00fanica que viv\u00eda nos cuarteis a onde a levaba a carreira do seu pai militar.\nTomou o apelido Liddell de Alicia Liddell, inspiraci\u00f3n do escritor Lewis Carroll para a s\u00faa obra \"Alicia no pa\u00eds das marabillas\" (1865).\nIngresou no Conservatorio de Madrid, que abandonar\u00eda tras decepcionarse cos profesores e a instituci\u00f3n, para despois licenciarse en Psicolox\u00eda e Arte Dram\u00e1tica. Como dramaturga, debutou en 1988 coa peza \"Greta quiere suicidarse\", co que ga\u00f1ou o primeiro premio dos moitos que despois recibir\u00eda. En 1993 fundou, con Gumersindo Puche, Atra Bilis, compa\u00f1\u00eda coa que montou numerosas obras. Tam\u00e9n escribiu narrativa e poes\u00eda,e realizou performances.\nEn 2010, acudiu por primeira vez ao Festival de Avi\u00f1\u00f3n, onde levou d\u00faas pezas, \"El a\u00f1o de Ricardo\" e \"La casa de la fuerza\", obra na que se autolesionaba con cortes no corpo e coa que ga\u00f1ar\u00eda o Premio Nacional de Literatura Dram\u00e1tica en 2012. En Avi\u00f1\u00f3n \u00abfoi recibida co p\u00fablico en p\u00e9\u00bb. As cinco representaci\u00f3ns que de \"La casa de\" \"la fuerza\" se fixeron no Th\u00e9\u00e2tre de l'Od\u00e9on (Teatro do Ode\u00f3n) de Par\u00eds foron tam\u00e9n recibidas con ovaci\u00f3ns en p\u00e9. En 2013, presentou no Ode\u00f3n de Par\u00eds, dentro do Festival de Outono da capital francesa, \"El s\u00edndrome de Wendy\", obra que alcanzou igual \u00e9xito.\nValoraci\u00f3n.\nEntre os autores teatrais contempor\u00e1neos xurdidos a partir dos anos 1980, Ang\u00e9lica Liddell \u00e9 un dos nomes m\u00e1is valorados, como o demostran os variados galard\u00f3ns co que foi premiada. O seu teatro, que foxe de toda dramaturxia convencional, tende a mostrar os aspectos m\u00e1is escuros da realidade contempor\u00e1nea: o sexo e a morte, a violencia e o poder, a tolemia... Os mitos antigos e modernos son alg\u00fans dos temas obsesivos da s\u00faa escritura.\nNo xornal \"El Pa\u00eds\", Javier Vallejo afirma que \u00abAng\u00e9lica Liddell autorretr\u00e1tase sen pudor, como Frida Kahlo ou Charley Toorop. Na s\u00faa p\u00e1xina web colga periodicamente fotos tomadas na s\u00faa casa ou en cuartos de hotel onde, vestida, espida ou disfrazada, transmite soidade, desasosego e alg\u00fan l\u00f3strego de felicidade repentina\u00bb e, co gallo da representaci\u00f3n de \"Maldito sea el hombre que conf\u00eda en el hombre, un projet d'alphab\u00e9tisation\" (2011), agrega: \u00abA\u00ednda que \u00e9 autora reco\u00f1ecida, Ang\u00e9lica cativa, sobre todo, pola maneira feroz en que defende os seus textos sobre as t\u00e1boas: da palabra fai unha baioneta calada. Cando carga con ela non hai quen se lle resista. Fr\u00e1xil, mi\u00fada, en escena parece San Xurxo e o drag\u00f3n metidos nun s\u00f3 corpo. Produce empat\u00eda e espanto\u00bb.\nAs s\u00faas obras foron traducidas a m\u00e1is de dez idiomas e levadas a escena en diversos pa\u00edses de Europa e Am\u00e9rica. \nPrincipios te\u00f3ricos e est\u00e9ticos.\nA dramaturga e directora de escena Ang\u00e9lica Liddell desentra\u00f1a a relaci\u00f3n entre o sacrificio e o po\u00e9tico na s\u00faa pr\u00e1ctica teatral. Aclara esta relaci\u00f3n nunha serie de conferencias, desde un punto de vista te\u00f3rico, no volume \"El sacrificio como acto po\u00e9tico\".\nA noci\u00f3n de artista.\nPara Liddell, arte e vida, escritura e biograf\u00eda, creaci\u00f3n po\u00e9tica e reflexi\u00f3n te\u00f3rica mante\u00f1en nexos \u00e1 vez evidentes e complexos. Separar as diferentes formas de expresi\u00f3n elixidas pola dramaturga ao longo do seu percorrido teatral \u00e9 dif\u00edcil. \nA noci\u00f3n de violencia.\nA violencia, tan expl\u00edcita nas s\u00faas obras, adquire unha dimensi\u00f3n mitol\u00f3xica, porque afonda no m\u00e1is profundo da condici\u00f3n humana e l\u00e9vanos directamente \u00e1s nosas pulsi\u00f3ns m\u00e1is innome\u00e1beis. \nA noci\u00f3n de sacrificio.\nEn \u00abAbraham y el sacrificio dram\u00e1tico\u00bb, apartado oitavo da s\u00faa colecci\u00f3n de ensaios \"El sacrificio como acto po\u00e9tico\", Liddell fai unha reflexi\u00f3n ao redor da figura de Abraham, ao que Deus lle pide que sacrifique o seu fillo Isaac para probar a s\u00faa fe. Abraham, a pesar de que o mandato \u00e9 desconcertante, pois sup\u00f3n transgredir as leis dos homes e mesmo a lei divina posto que Deus repudia os sacrificios humanos, leva o seu fillo ao monte Moriah para entregalo. No \u00faltimo momento, aparece un anxo para impedir o sacrificio. Este mito tivo multitude de explicaci\u00f3ns te\u00f3ricas, a\u00ednda que Liddell destaca a de Kierkegaard.\nO sacrificio \u00e9 por tanto exceso, belo exceso. Exceso liberador, exceso que pon en evidencia a represi\u00f3n dunha sociedade. O sacrificio \u00e9 un asasinato en suspenso, est\u00e1 por tanto, por riba da \u00e9tica.\nA noci\u00f3n do sagrado.\nEn \u00abQuiero ser la locura de Dios (El desaf\u00edo a la raz\u00f3n por parte de lo . La energ\u00eda originaria)\u00bb, apartado und\u00e9cimo do sacrificio como acto po\u00e9tico, Liddell reflexiona sobre a distorsi\u00f3n do real (raz\u00f3n) a favor dunha experiencia delirante (o esp\u00edrito). Asociando esta distorsi\u00f3n ao estado de namoramento, que atopa a s\u00faa mellor expresi\u00f3n na po\u00e9tica relixiosa (Santa Tareixa de \u00c1vila), intimamente relacionado coa adoraci\u00f3n ao amado (Deus)."}
{"id": "511631", "revid": "5863", "url": "https://gl.wikipedia.org/wiki?curid=511631", "title": "Enrique Gerardo Mac\u00edas Alonso", "text": ""}
{"id": "511632", "revid": "5863", "url": "https://gl.wikipedia.org/wiki?curid=511632", "title": "Enrique Gerardo Mac\u00edas", "text": ""}
{"id": "511634", "revid": "23204", "url": "https://gl.wikipedia.org/wiki?curid=511634", "title": "Dialectos", "text": ""}
{"id": "511636", "revid": "5863", "url": "https://gl.wikipedia.org/wiki?curid=511636", "title": "Linguas galoib\u00e9ricas", "text": "As linguas galoib\u00e9ricas constit\u00faen unha das agrupaci\u00f3ns en que \"Ethnologue\" clasifica as linguas rom\u00e1nicas, a\u00ednda que outros autores discrepan de que constit\u00faan unha unidade filoxen\u00e9tica v\u00e1lida. En particular, as linguas galorrom\u00e1nicas parecen m\u00e1is distantemente relacionadas con outras linguas galoib\u00e9ricas doutras linguas non galoib\u00e9ricas exclu\u00eddas do grupo. En ling\u00fc\u00edstica hist\u00f3rica \u00e9 notoriamente co\u00f1ecido que a clasificaci\u00f3n dos grupos de alto nivel dunha familia ling\u00fc\u00edstica \u00e9 m\u00e1is complicada que a identificaci\u00f3n dos grupos de m\u00e1is baixo nivel (cuxo parentesco \u00e9 m\u00e1is evidente). Por esa raz\u00f3n a agrupaci\u00f3n galoib\u00e9rica debe contemplarse como unha conxectura ou proposta de clasificaci\u00f3n, dentro das linguas rom\u00e1nicas. Por\u00e9n, alg\u00fans dos grupos que conforman este conxunto son claramente unidades filoxen\u00e9ticas entre elas, as linguas iberorrom\u00e1nicas, as linguas occitanorrom\u00e1nicas, as linguas galorrom\u00e1nicas, as linguas galoitalianas e as linguas retorrom\u00e1nicas."}
{"id": "511637", "revid": "23204", "url": "https://gl.wikipedia.org/wiki?curid=511637", "title": "Linguas de o\u00efl", "text": "As linguas de o\u00efl, tam\u00e9n co\u00f1ecidas como as linguas francesas, son un continuo dialectal que incl\u00fae o franc\u00e9s est\u00e1ndar e os seus parentes aut\u00f3ctonos m\u00e1is achegados historicamente, os cales son falados na metade norte de Francia, no sur de B\u00e9lxica e nas Illas da Canle. Pertencen \u00e1 categor\u00eda de linguas galorrom\u00e1nicas, as cales tam\u00e9n incl\u00faen as linguas hist\u00f3ricas do centro-leste de Francia e oeste de Su\u00edza, Occitania, o norte de Italia e a Pen\u00ednsula Ib\u00e9rica.\nOs ling\u00fcistas dividen as linguas rom\u00e1nicas de Francia, e en especial, da Francia medieval, en dous subgrupos xeogr\u00e1ficos, as linguas de o\u00efl do norte, e as linguas de oc do sur de Francia (\u00e1mbolos dous grupos son chamadas as\u00ed pola palabra que empregan para dicir \"si\")."}
{"id": "511638", "revid": "23204", "url": "https://gl.wikipedia.org/wiki?curid=511638", "title": "Linguas francesas", "text": ""}
{"id": "511640", "revid": "83328", "url": "https://gl.wikipedia.org/wiki?curid=511640", "title": "Coci\u00f1eira", "text": ""}
{"id": "511641", "revid": "23204", "url": "https://gl.wikipedia.org/wiki?curid=511641", "title": "Navarroaragon\u00e9s", "text": "O navarroaragon\u00e9s foi unha lingua rom\u00e1nica falada nunha parte grande da bac\u00eda do r\u00edo Ebro durante a Idade Media. \u00c9 a lingua da cal descende directamente a actual lingua aragonesa e da que quedan trazos en diverso grao, principalmente no castel\u00e1n falado en Rioxa, Arag\u00f3n e Navarra.\nTen a s\u00faa orixe no lat\u00edn vulgar, cun posible substrato vasco. A lingua recibe, para o seu per\u00edodo medieval, a denominaci\u00f3n entre os ling\u00fcistas actuais de navarroaragon\u00e9s, por abranguer as linguas rom\u00e1nicas relacionadas co aragon\u00e9s medieval e co romance navarro, as\u00ed como o rioxano precastel\u00e1n. \u00c1s veces, esta lingua \u00e9 clasificada no grupo pirenaico-moz\u00e1rabe."}
{"id": "511642", "revid": "5863", "url": "https://gl.wikipedia.org/wiki?curid=511642", "title": "Carme Ruscalleda i Serra", "text": ""}
{"id": "511643", "revid": "23204", "url": "https://gl.wikipedia.org/wiki?curid=511643", "title": "Lingua navarroaragonesa", "text": ""}
{"id": "511645", "revid": "5863", "url": "https://gl.wikipedia.org/wiki?curid=511645", "title": "Carme Ruscalleda Serra", "text": ""}
{"id": "511646", "revid": "5863", "url": "https://gl.wikipedia.org/wiki?curid=511646", "title": "Nicolasa Pradera Mendive", "text": ""}
{"id": "511648", "revid": "89787", "url": "https://gl.wikipedia.org/wiki?curid=511648", "title": "Castel\u00e1n santandereano", "text": "O castel\u00e1n santandereano (nome que recibe en Colombia) tam\u00e9n co\u00f1ecido como tachirense ou castel\u00e1n gocho (nomes que recibe en Venezuela), \u00e9 o dialecto ou xeolecto do castel\u00e1n falado entre a rexi\u00f3n dos Santanderes, situada no nordeste de Colombia, e no Estado T\u00e1chira e gran parte da rexi\u00f3n dos Andes, no oeste de Venezuela.\nOrixe.\nO castel\u00e1n santandereano forma parte da influencia sociocultural hist\u00f3rica de europeos e ind\u00edxenas na rexi\u00f3n; principalmente de espa\u00f1ois (na s\u00faa maior\u00eda orixinarios do norte e centro de Espa\u00f1a, que habitaron o territorio durante s\u00e9culos). Os pobos ind\u00edxenas da rexi\u00f3n, como os guanes, os yarigu\u00eds, os agataes, os chitareros, os chipataes, os laches e os yukpa, tam\u00e9n definiron a maneira de falar, o car\u00e1cter xen\u00e9rico e a idiosincrasia do pobo santandereano."}
{"id": "511651", "revid": "89787", "url": "https://gl.wikipedia.org/wiki?curid=511651", "title": "Moeda-nariz de formiga", "text": "As moedas-nariz de formiga (en chin\u00e9s: ; pinyin: \"y\u01d0 b\u00ed qi\u00e1n\", \"moeda como o nariz dunha formiga\"), co\u00f1ecidas tam\u00e9n como moedas yi-bi, eran unhas pequenas moedas chinesas fundidas en bronce e emitidas no Estado de Chu durante o per\u00edodo dos Reinos Combatentes (475-221 a. de C.). \nEn lingua chinesa co\u00f1\u00e9cense tam\u00e9n como (\"gu\u01d0 li\u01cen qi\u00e1n\"; \"moeda coa cara do dia\u00f1o\").\nTipolox\u00eda.\nEstas moedas parecen ser, pola s\u00faa forma ovalada, unha evoluci\u00f3n das moedas-cuncha. Te\u00f1en habitualmente entre 14 e 18 mil\u00edmetros de altura e entre 5 e 7 de ancho, e pesan arredor de 3 gramos. Nos seus anversos amosan unha inscrici\u00f3n arcaica e no extremo inferior presentan un pequeno furado (frecuentemente non completo), en tanto que os seus reversos son planos.\nCanto \u00e1s inscrici\u00f3ns, co\u00f1\u00e9cense oito variantes, das que s\u00f3 catro foron descifradas e as outras catro son obxecto de debate entre os investigadores.\nA denominaci\u00f3n de \"moeda-nariz de formiga\" foilles dada polos seus descubridores, que nalg\u00fans casos tam\u00e9n as denominaron como \"moedas-cara de fantasma\", base\u00e1ndose na confusa aparencia das moedas. Por\u00e9n, o que as fai semellar unha cara de formiga (sobre todo no modelo m\u00e1is com\u00fan) \u00e9 realmente a lenda arcaica de gran tama\u00f1o, o que se ve favorecido ademais polo furado inferior, que lembra unha boca.\nEn 1963 houbo un achado duns 5.000 exemplares nun lago en Xiaogan, Hubei, cun peso medio de 4,37 gramos."}
{"id": "511652", "revid": "65337", "url": "https://gl.wikipedia.org/wiki?curid=511652", "title": "Moeda nariz de formiga", "text": ""}
{"id": "511653", "revid": "65337", "url": "https://gl.wikipedia.org/wiki?curid=511653", "title": "Moeda-cara de fantasma", "text": ""}
{"id": "511654", "revid": "65337", "url": "https://gl.wikipedia.org/wiki?curid=511654", "title": "Moeda cara de fantasma", "text": ""}
{"id": "511655", "revid": "65337", "url": "https://gl.wikipedia.org/wiki?curid=511655", "title": "Moeda yi-bi", "text": ""}
{"id": "511656", "revid": "15490", "url": "https://gl.wikipedia.org/wiki?curid=511656", "title": "Raz\u00f3n y Fe (revista)", "text": "Raz\u00f3n e Fe \u00e9 unha revista de tipo cultural da Compa\u00f1\u00eda de Jes\u00fas. Foi fundada en 1901, polo que \u00e9 a revista de cultura m\u00e1is antiga de Espa\u00f1a. Publicouse ininterrompidamente desde ent\u00f3n, inclu\u00edndo os per\u00edodos da expulsi\u00f3n da Compa\u00f1\u00eda de Jes\u00fas e da Guerra civil espa\u00f1ola. \nTraxectoria.\nDende a s\u00faa fundaci\u00f3n tratou de concordar os dous elementos que compo\u00f1en o seu t\u00edtulo, facilitando o di\u00e1logo entre a fe cristi\u00e1 e as diferentes formas nas que se manifesta a cultura. \nDurante o franquismo, apoio o bando m\u00e1is propiamente cat\u00f3lico, mon\u00e1rquico e tradicional, fronte ao propiamente falanxista. \nA estrutura \u00e9 sinxela contando con editoriais, artigos e comentarios de libros. \u00c9 unha revista de divulgaci\u00f3n que toca todo tipo de temas. O seu actual director \u00e9 o P. Jaime Tatay, SJ. Publica dez n\u00fameros ao ano.\nOutras revistas culturais que a Compa\u00f1\u00eda de Jes\u00fas publica en Europa son:"}
{"id": "511657", "revid": "17467", "url": "https://gl.wikipedia.org/wiki?curid=511657", "title": "Mensaxeira", "text": ""}
{"id": "511658", "revid": "83328", "url": "https://gl.wikipedia.org/wiki?curid=511658", "title": "Pallasa", "text": ""}
{"id": "511660", "revid": "23204", "url": "https://gl.wikipedia.org/wiki?curid=511660", "title": "Castel\u00e1n tachirense", "text": ""}
{"id": "511661", "revid": "23204", "url": "https://gl.wikipedia.org/wiki?curid=511661", "title": "Castel\u00e1n gocho", "text": ""}
{"id": "511663", "revid": "23204", "url": "https://gl.wikipedia.org/wiki?curid=511663", "title": "Espa\u00f1ol santandereano", "text": ""}
{"id": "511664", "revid": "5863", "url": "https://gl.wikipedia.org/wiki?curid=511664", "title": "Stripper", "text": ""}
{"id": "511665", "revid": "88215", "url": "https://gl.wikipedia.org/wiki?curid=511665", "title": "Marc Grau Tallada", "text": "Marc Grau Tallada, nado en Lloret de Mar o 28 de decembro de 1995, \u00e9 un xogador de h\u00f3ckey a pat\u00edns espa\u00f1ol, que xoga de dianteiro no FC Barcelona.\n\u00c9 irm\u00e1n de Carles, \u00c1lex e Lluis Grau, todos eles xogadores da OK Liga.\nTraxectoria.\nIniciouse no h\u00f3ckey a pat\u00edns seguindo os pasos de seu irm\u00e1n m\u00e1is vello Carles. Formouse no CH Lloret, co que debutou na OK Liga e co que xogou varias tempadas na m\u00e1xima categor\u00eda, compartindo equipo cos seus outros dous irm\u00e1ns, \u00c1lex e Lluis. En maio de 2018, despois de ser o m\u00e1ximo goleador do equipo na tempada, fichou polo CE Noia, onde militou durante un ano.\nEn 2019 fichou polo HC Liceo, xunto a seu irm\u00e1n Carles, compartindo equipo por primeira vez. Xunto a eles chegaron \u00e1 Coru\u00f1a outro par de irm\u00e1ns, os xemelgos Bruno e Roberto Di Benedetto. Na s\u00faa primeira tempada no club galego acabou subcampi\u00f3n da OK Liga, despois de que os play-offs foran cancelados por mor da pandemia por coronavirus, subcampionato que repetiu na tempada seguinte, na que ga\u00f1ou a Copa do Rei. Na campa\u00f1a 2021/22 proclamouse campi\u00f3n de liga, despois de derrotar na final ao Reus, contribu\u00edndo con 19 goles.\nNo ver\u00e1n de 2022 tanto el como seu irm\u00e1n ficharon polo FC Barcelona, comezando a tempada co t\u00edtulo da Supercopa de Espa\u00f1a."}
{"id": "511666", "revid": "23204", "url": "https://gl.wikipedia.org/wiki?curid=511666", "title": "Castel\u00e1n costarrique\u00f1o", "text": "O castel\u00e1n costarrique\u00f1o \u00e9 a variedade da lingua castel\u00e1 ou espa\u00f1ol que \u00e9 falado en Costa Rica. De maneira hist\u00f3rica, o pa\u00eds non foi unha colonia americana que espertase un profundo af\u00e1n de poboamento, e mesmo durante o vicerreinado, foi a provincia m\u00e1is setentrional de Nova Espa\u00f1a, polo que tivo unha influencia instrutiva case nula da coroa, o que incidiu directamente no particular desenvolvemento do seu xeolecto vern\u00e1culo.\nMalia o seu pequeno tama\u00f1o territorial, cada provincia do pa\u00eds conta con trazos distintivos na maneira de falar, acento e fon\u00e9tica. A provincia de Guanacaste ten moita influencia do veci\u00f1o Nicaragua, o Val Central mant\u00e9n unha li\u00f1a en com\u00fan, mais a\u00ednda as\u00ed os ditos, expresi\u00f3ns e fon\u00e9tica var\u00edan de provincia en provincia e mudan segundo a educaci\u00f3n e clase social do locutor. A provincia do Caribe costarrique\u00f1o, Lim\u00f3n, amosa trazos totalmente propios na s\u00faa fala e cultura, influenciadas polo ingl\u00e9s crioulo e a inmigraci\u00f3n xamaicana que se deu en devandita provincia. En Puntarenas cons\u00e9rvanse trazos do Val Central e Guanacaste, sendo ademais onde m\u00e1is se rexistra o emprego do tuteo no pa\u00eds, ao sur preto da fronteira con Panam\u00e1."}
{"id": "511667", "revid": "23204", "url": "https://gl.wikipedia.org/wiki?curid=511667", "title": "Espa\u00f1ol costarrique\u00f1o", "text": ""}
{"id": "511668", "revid": "23204", "url": "https://gl.wikipedia.org/wiki?curid=511668", "title": "Castel\u00e1n de Costa Rica", "text": ""}
{"id": "511669", "revid": "23204", "url": "https://gl.wikipedia.org/wiki?curid=511669", "title": "Espa\u00f1ol de Costa Rica", "text": ""}
{"id": "511670", "revid": "1505", "url": "https://gl.wikipedia.org/wiki?curid=511670", "title": "Campionato Galego de Clubes (atletismo)", "text": ""}
{"id": "511671", "revid": "89787", "url": "https://gl.wikipedia.org/wiki?curid=511671", "title": "Game Boy Light", "text": "A Game Boy Light \u00e9 unha videoconsola port\u00e1til de Nintendo que sa\u00edu \u00e1 venda unicamente no Xap\u00f3n en abril de 1998. \u00c9 case do mesmo tama\u00f1o que a Game Boy Pocket e ten unha luz de fondo parcialmente azulada para condici\u00f3ns de pouca luz. Utiliza d\u00faas pilas AA, que lle dan aproximadamente 20 horas de autonom\u00eda coa luz apagada e 10 cando est\u00e1 acesa.\nA Game Boy Light \u00e9 a m\u00e1is rara da saga Game Boy, pod\u00e9ndose comprar case unicamente por importaci\u00f3n dende o Xap\u00f3n durante 1998. Foi a \u00fanica consola de Nintendo producida con pantalla iluminada ata a sa\u00edda da Game Boy Advance SP en 2003."}
{"id": "511676", "revid": "26501", "url": "https://gl.wikipedia.org/wiki?curid=511676", "title": "Cuarto Milenio", "text": ""}
{"id": "511677", "revid": "23204", "url": "https://gl.wikipedia.org/wiki?curid=511677", "title": "Dialectos do castel\u00e1n", "text": "O castel\u00e1n conta con moitas variedades rexionais ou dialectos, que poden ser bastante diverxentes uns dos outros, especialmente no tocante \u00e1 pronunciaci\u00f3n e ao vocabulario, mais non tanto en canto \u00e1 gram\u00e1tica. Malia que t\u00f3dolos dialectos do castel\u00e1n se adhiren ao mesmo est\u00e1ndar escrito, t\u00f3dalas variedades faladas difiren da versi\u00f3n escrita en diferentes graos. Existen diferenzas entre os castel\u00e1n peninsular e o castel\u00e1n de Am\u00e9rica, ao mesmo tempo que existen diversas \u00e1reas dialectais tanto en Espa\u00f1a como en Am\u00e9rica Latina. \nAs principais diferenzas de pronunciaci\u00f3n entre os dialectos do castel\u00e1n incl\u00faen:\nEntre os trazos gramaticais, a variaci\u00f3n m\u00e1is salientable entre os dialectos \u00e9 o uso da segunda persoa dos pronomes. En Am\u00e9rica Latina, a \u00fanica forma do pronome de segunda persoa plural, tanto no rexistro formal como no informal, \u00e9 \"ustedes\", mentres que en Espa\u00f1a, o pronome informal de segunda persoa plural \u00e9 \"vosotros\", sendo \"ustedes\" usado soamente no tratamento formal. Para o pronome de segunda persoa en singular, alg\u00fans dialectos de Am\u00e9rica Latina empregan \"t\u00fa\", mentres que outros empregan a forma \"vos\".\nExisten diferenzas significativas no vocabulario entre as diferentes variedades do castel\u00e1n, en especial nos termos referidos a comida, obxectos do d\u00eda a d\u00eda e roupa. Moitas variedades de Am\u00e9rica Latina te\u00f1en unha considerable influencia l\u00e9xica das linguas ind\u00edxenas de Am\u00e9rica."}
{"id": "511678", "revid": "89787", "url": "https://gl.wikipedia.org/wiki?curid=511678", "title": "Max Bernhart", "text": "Max Bernhart, nado o 12 de outubro de 1883 en Krumbach, Suabia, e finado o 1 de outubro de 1952 en T\u00fcrkheim, foi un numism\u00e1tico alem\u00e1n.\nTraxectoria.\nMax Bernhart cursou \u00f3s seus estudos superiores na Universidade de M\u00fanic, onde se graduou e onde, en 1910, acadou o seu doutoramento cunha tese sobre os achados de moeda romana ao sur de Baviera.\nLogo da s\u00faa graduaci\u00f3n, en 1908 comezou a traballar na Colecci\u00f3n Estatal de Moedas de M\u00fanic (\"Staatliche M\u00fcnzsammlung M\u00fcnchen\"), que naquel momento estaba dirixido por Georg Habich. Logo do falecemento de Habich en 1932, Bernhart sucedeuno a direcci\u00f3n dese gabinete numism\u00e1tico, ata a s\u00faa xubilaci\u00f3n en 1949.\nA\u00ednda que alg\u00fans dos seus primeiros traballos versaron sobre numism\u00e1tica e medall\u00edstica m\u00e1is moderna, como o das medallas de arte contempor\u00e1neas (1917), o das medallas de retrato de Carlos V, de 1919, ou os corpus de moedas de Kaufbeuren e Kempten, de 1923 e 1926, os seus estudos m\u00e1is salientables centr\u00e1ronse no estudo da moeda da Antiga Roma, con obras tan significativas como \"M\u00fcnzkunde der r\u00f6mischen Kaiserzeit\" (\"Moedas do Imperio Romano\"), en 1922, e sobre todo \"Handbuch zur m\u00fcnzkunde der r\u00f6mischen kaiserzeit\" (\"Manual sobre a moeda do per\u00edodo imperial romano\"), de 1926, que compendiaba en dous volumes o co\u00f1ecemento que naquel momento se ti\u00f1a sobre a moeda imperial romana e que segue a ser o \u00fanico manual escrito en lingua alem\u00e1 sobre o tema. Este traballo publicouse nunha \u00e9poca de r\u00e1pido avance no co\u00f1ecemento da numism\u00e1tica romana, polo que axi\u00f1a quedou desactualizado nalg\u00fans aspectos; por\u00e9n, Bernhart amosouse conservador con respecto a estes avances, postura que defendeu no congreso de invastigadores numism\u00e1ticos celebrado en M\u00fanic en 1950.Tam\u00e9n fixo algunha incursi\u00f3n sobre a iconograf\u00eda da moeda da antiga Grecia con senllos estudos sobre a presenza de Afrodita e de Dioniso e a s\u00faa familia na moeda grega, publicados na derradeira etapa da s\u00faa carreira. Neses \u00faltimos anos, Bernhart dedicouse principalmente a dar conferencias e a publicar artigos, moitos deles como comunicaci\u00f3ns da Sociedade Numism\u00e1tica de Baviera, en tanto que preparaba un manual sobre a moeda grega, que non chegou a conclu\u00edr.\nPublicaci\u00f3ns.\nEstes son os estudos monogr\u00e1ficos m\u00e1is salientables dos publicados por Max Bernhart ao longo da s\u00faa carreira:"}
{"id": "511679", "revid": "23204", "url": "https://gl.wikipedia.org/wiki?curid=511679", "title": "Dialectos da lingua castel\u00e1", "text": ""}
{"id": "511680", "revid": "1131", "url": "https://gl.wikipedia.org/wiki?curid=511680", "title": "Castel\u00e1n de Am\u00e9rica", "text": "As diferentes variedades da lingua castel\u00e1 falada en Am\u00e9rica difiren daquelas variedades faladas na pen\u00ednsula Ib\u00e9rica, co\u00f1ecidas colectivamente como castel\u00e1n peninsular, as\u00ed como do castel\u00e1n falado noutros lugares como \u00c1frica e Asia. O castel\u00e1n f\u00e1lase no continente americano dende a invasi\u00f3n dos espa\u00f1ois a finais do s\u00e9culo XV e comezos do s\u00e9culo XVI at\u00e9 o presente. O castel\u00e1n de Am\u00e9rica representa o 90% do castel\u00e1n falado no mundo. A pronuncia difire dependendo do pa\u00eds e da rexi\u00f3n. En termos xerais, a fala de Am\u00e9rica amosa moitos trazos com\u00fans \u00e1s variedades do sur de Espa\u00f1a, especialmente ao oeste de Andaluc\u00eda (Sevilla, C\u00e1diz) e as Illas Canarias. A lingua vern\u00e1cula nas costas de case toda Am\u00e9rica Latina amosa semellanzas particularmente fortes cos patr\u00f3ns do dialecto andaluz, mentres que as rexi\u00f3ns do interior de M\u00e9xico e dos pa\u00edses andinos non son especialmente semellantes a ning\u00fan dialecto particular en Espa\u00f1a. Existen moitas particularidades rexionais e expresi\u00f3ns idiom\u00e1ticas dentro do castel\u00e1n."}
{"id": "511681", "revid": "1131", "url": "https://gl.wikipedia.org/wiki?curid=511681", "title": "Espa\u00f1ol de Am\u00e9rica", "text": ""}
{"id": "511682", "revid": "1131", "url": "https://gl.wikipedia.org/wiki?curid=511682", "title": "Castel\u00e1n americano", "text": ""}
{"id": "511683", "revid": "98629", "url": "https://gl.wikipedia.org/wiki?curid=511683", "title": "Elena Poniatowska", "text": "H\u00e9l\u00e8ne Elizabeth Louise Am\u00e9lie Paula Dores Poniatowska Amor, nada en Par\u00eds o 19 de maio de 1932, co\u00f1ecida profesionalmente como Elena Poniatowska, \u00e9 unha escritora, xornalista e activista mexicana nada en Francia. \nA s\u00faa obra literaria ten unha marcada orientaci\u00f3n social e pol\u00edtica na cal destacan as s\u00faas cr\u00f3nicas baixo a f\u00f3rmula, que se veu a denominar, de polifon\u00eda testemu\u00f1al. O seu traballo m\u00e1is reco\u00f1ecido \u00e9 \"A noite de Tlatelolco\", unha colecci\u00f3n de recontos sobre o masacre na Praza de Tlatelolco durante o 2 de outubro de 1968. Recibiu multitude de reco\u00f1ecementos e premios internacionais e nacionais, entre os que destaca o Premio Cervantes no ano 2013.\nA Asociaci\u00f3n de Escritores en Lingua Galega decidiu outorgarlle o galard\u00f3n de \u201cEscritora Galega Universal\u201d en 2009 e foille entregado polo presidente da asociaci\u00f3n, Ces\u00e1reo S\u00e1nchez Iglesias, na Feira do Libro de Guadalaxara (M\u00e9xico).\nTraxectoria.\nFilla do pr\u00edncipe Jean E. Poniatowski \u2014 Jean Jose Evremond Sperry Poniatowski e da mexicana Mar\u00eda das Dores Amor Escand\u00f3n, (co\u00f1ecida como Paula Amor), Elena Poniatowska Amor naceu en Francia o 19 de maio de 1932 co nome de H\u00e9l\u00e8ne Elizabeth Louise Am\u00e9lie Paula Dores Poniatowska. A s\u00faa nai nacera en 1913 en M\u00e9xico no seo dunha familia porfiriana exiliada tras a Revoluci\u00f3n mexicana. O seu av\u00f3, o pr\u00edncipe Andreas, era tataraneto do pr\u00edncipe Kazimierz Poniatowski, irm\u00e1n de Estanislau II Poniatowski, rei da Rep\u00fablica das D\u00faas Naci\u00f3ns, pa\u00eds que era unha monarqu\u00eda electiva e non hereditaria; a s\u00faa avoa paterna era estadounidense. Polo lado materno ten ascendencia rusa.\n\u00c9 sobri\u00f1a da poeta mexicana Pita Amor (1918-2000); a s\u00faa familia conta con antepasados ilustres como un arcebispo, un m\u00fasico e alg\u00fans escritores m\u00e1is. Debido \u00e1s s\u00faas ideas e ascendencia, co\u00f1\u00e9cese tam\u00e9n como \"A Princesa Vermella\".\nInfancia e estudos.\nA familia de Elena Poniatowska emigrou de Francia a M\u00e9xico, como consecuencia da segunda guerra mundial. Elena chegou aos dez anos de idade coa s\u00faa nai e a s\u00faa irm\u00e1 Sof\u00eda (Kitzya) \u00e1 Cidade de M\u00e9xico. Mentres, o pai continuaba combatendo para reunirse con elas acabada a contenda.\nEn M\u00e9xico, cara a d\u00faas , ambas as nenas aprenderon o espa\u00f1ol da s\u00faa nana Magdalena Castelo. Continuou os seus estudos de primaria no Windsor School e estudou un ano no Liceo de M\u00e9xico; mantivo o seu nivel de franc\u00e9s polas clases que lles impart\u00eda a profesora Betie Sauve e aprendeu, xunto \u00e1 s\u00faa irm\u00e1, piano e danza. Jan, o irm\u00e1n m\u00e1is novo de Elena e Sof\u00eda, naceu en 1947.\nEn 1949, foi enviada aos Estados Unidos para estudar, primeiro internada nun colexio cat\u00f3lico de Filadelfia, o Convento do Sacro Coraz\u00f3n de Eden Hall (Torresdale, Pensilvania), e despois no Manhattanville College de Nova York.\nPrimeiros traballos.\nDe volta en M\u00e9xico, Poniatowska estudou taquimecanograf\u00eda para despois traballar como secretaria biling\u00fce, pero nunca fixo o bacharelato. Logo decidiu dedicarse ao xornalismo. Comezou en 1953 a s\u00faa carreira xornal\u00edstica. Traballou primeiro no xornal \"Exc\u00e9lsior\", onde asinaba as s\u00faas cr\u00f3nicas como \"H\u00e9l\u00e8ne\". Nas s\u00faas primeiras entrevistas, visitou \u00e1 cantante Am\u00e1lia Rodrigues, Manuelita Reyes, a pintora Mar\u00eda Izquierdo, o escritor Juan Rulfo e \u00e1 actriz Dolores del R\u00edo. Publicou, durante un ano, unha entrevista cada d\u00eda. Nesa \u00e9poca empezou a interesarse por cuesti\u00f3ns sociais e polo papel da muller mexicana.\nEn 1954, segundo testemu\u00f1ou en 2019 sufriu unha violaci\u00f3n por parte do escritor mexicano Juan Jos\u00e9 Arreola, que a deixou embarazada.\nEn 1955, comezou a s\u00faa colaboraci\u00f3n nas peri\u00f3dico \"Novedades\", que continuar\u00eda durante toda a s\u00faa vida. Escribiu para o xornal \"La Jornada\". As s\u00faas entrevistas a autores mexicanos e estranxeiros alcanzaron grande \u00e9xito, e m\u00e1is tarde algunhas delas reun\u00edronse en \"Palabras cruzadas\" (1961) e en \"Todo M\u00e9xico\" (1990). Poniatowska escribiu en numerosas publicaci\u00f3ns, tanto mexicanas como internacionais. Este ano no que empezan ditas colaboraci\u00f3ns naceu en Roma o seu primeiro fillo, Emmanuel. En 1957, recibiu unha bolsa do \"Centro Mexicano de Escritores\" para novos creadores e, en 1959, entrevistou ao astrof\u00edsico mexicano Guillermo Haro, con quen contraeu matrimonio en 1968. Un emprego que marcar\u00eda a s\u00faa traxectoria literaria \u00e9 o traballo que comezou en 1962 como asistente do antrop\u00f3logo \u00d3scar Lewis, un dos fundadores da escritura testemu\u00f1al. \nO primeiro libro de ficci\u00f3n que publicou foi \"Lilus Kikus\" en 1962, unha colecci\u00f3n de contos, seguida en 1963 por \"Todo empez\u00f3 el domingo\". En 1965 viaxou a Polonia coa s\u00faa nai, e desde al\u00ed enviou a \"Novedades\" unha serie de cr\u00f3nicas nas que \"cuestionaba o sentido de moral establecido, o de xustiza e en xeral, o absurdo da vida\".\nEn 1964, escoitou a unha muller gritar desde a azotea dun edificio da Cidade de M\u00e9xico. Era Josefina B\u00f3rquez (1900-1988), a lavandeira que lle descubrir\u00e1 o inframundo da capital. Elena empezou a reunirse con ela cada m\u00e9rcores para entrevistala. Das notas dos seus di\u00e1logos nacer\u00e1 \"Hasta no verte Jes\u00fas m\u00edo\"(1969).\nReco\u00f1ecemento internacional.\nO reco\u00f1ecemento internacional veulle cos seus libros de testemu\u00f1os: \"Hasta no verte Jes\u00fas m\u00edo\", e \"La noche de Tlatelolco\" (1971), acerca da matanza ocorrida o 2 de outubro de 1968 na praza das Tres Culturas.\nNo ano daquela traxedia nacional, Poniatowska casou co astrof\u00edsico mexicano Guillermo Haro (1913-1988), con quen tivo dous fillos m\u00e1is: Felipe en 1968 e Paula en 1970. Poucos meses despois, morreu o seu irm\u00e1n Jan nun accidente automobil\u00edstico e o pai da escritora, que polo impacto emocional, faleceu ao pouco tempo. En 1988 morre Guillermo Haro, o seu marido. O 19 de setembro de 1985, un terremoto azouta \u00e1 Cidade de M\u00e9xico, durante o cal Poniatowska redactar\u00eda artigos que formar\u00e1n m\u00e1is adiante unha cr\u00f3nica colectiva publicada en 1988 co t\u00edtulo \"Nada, nadie, las voces del temblor\".\nAdemais das s\u00faas obras, Poniatowska realizou variadas actividades como visitar numerosas universidades en Estados Unidos e Europa, colaborar con varias publicaci\u00f3ns, escribir pr\u00f3logos, participar en presentaci\u00f3ns de libros, realizar curtas cinematogr\u00e1ficas, ser membro da xunta editorial da revista feminista \"Fem\" e cofundadora do Editorial Siglo XXI e da Cineteca Nacional.\nA pesar das s\u00faas orixes aristocr\u00e1ticas, Poniatowska foi politicamente de esquerda e unha defensora dos dereitos humanos que influ\u00edu cos seus puntos de vista sobre os sectores intelectuais m\u00e1is prominentes de M\u00e9xico. Como di a editorial Alfaguara, \u00e9 unha \u00abxornalista e escritora comprometida\u00bb que \u00aba mi\u00fado puxo a s\u00faa pluma ao servizo das causas m\u00e1is xustas\u00bb.\nNas elecci\u00f3ns presidenciais de 2006, apoiou a Andr\u00e9s L\u00f3pez, o candidato da Coalici\u00f3n Polo Ben de Todos, quen foi presidente do Partido da Revoluci\u00f3n Democr\u00e1tica (PRD). Ante a cr\u00edtica dalg\u00fans sectores, 24 destacados escritores estranxeiros, entre os que figuraba o premio Nobel 1998 Jos\u00e9 Saramago, asinaron unha carta no seu apoio. Ese mesmo ano, participou en xullo, xunto con outros intelectuais, na sinatura dun despregado que condenaba os ataques israel\u00eds ao L\u00edbano.\nA partir de 2007, o goberno da Cidade de M\u00e9xico, a trav\u00e9s da Secretar\u00eda de Cultura, instaurou o \"Premio Iberoamericano de Novela Elena Poniatowska\", dotado de 500 000 pesos. O ga\u00f1ador da primeira edici\u00f3n deste certame foi o novelista e licenciado en filosof\u00eda mexicano \u00c1lvaro Uribe, pola s\u00faa novela \"Expediente del atentado\".\nEn 2011 creouse a Fundaci\u00f3n Elena Poniatowska cos obxectivos de organizar, difundir e preservar o arquivo hist\u00f3rico da escritora e a s\u00faa familia, apoiar aos grupos sociais que retratou na s\u00faa obra e promover o debate p\u00fablico sobre a cultura mexicana. En 2013 foi galardoada co Premio Cervantes. Poniatowska \u00e9 a primeira escritora mexicana en obter o galard\u00f3n e a cuarta muller nos 38 anos de historia deste premio. Ademais, o seu \u00e9 o quinto Cervantes que recibe un autor ou autora de M\u00e9xico.\nEn 2017, Elena Poniatowska participou na dobraxe ao espa\u00f1ol da pel\u00edcula animada de Disney Pixar, \"Coco\", d\u00e1ndolle voz a \"Socorro 'Coco' Rivera\".\nDescrici\u00f3n da s\u00faa obra.\nA obra de Poniatowska foi descrita, segundo o mesmo xurado do Cervantes, como \u00abunha brillante traxectoria literaria en diversos x\u00e9neros, de maneira particular na narrativa e na s\u00faa dedicaci\u00f3n exemplar ao xornalismo. A s\u00faa obra destaca polo seu firme compromiso coa historia contempor\u00e1nea. Autora de obras emblem\u00e1ticas que describen o s\u00e9culo XX desde unha proxecci\u00f3n internacional e integradora. Elena Poniatowska constit\u00fae unha das voces m\u00e1is poderosas da literatura en espa\u00f1ol destes d\u00edas\u00bb.\nX\u00e9neros.\nPoniatowska escribiu contos, novelas, cr\u00f3nica, teatro e poes\u00eda. Como creadora, ap\u00f3iase nos recursos da entrevista e a investigaci\u00f3n xornal\u00edstica e hist\u00f3rica, e quizais por iso a s\u00faa narrativa ten moito de testemu\u00f1o, de reportaxe de investigaci\u00f3n.\nNa s\u00faa obra, destacan as biograf\u00edas de reco\u00f1ecidas mulleres como Tina Modotti, Angelina Beloff, Leonora Carrington e outras moitas.\nPara referirse \u00e1s cr\u00f3nicas escritas por Poniatowska, ad\u00f3itase empregar o termo de polifon\u00eda testemu\u00f1al, vinculado a unha proposta pol\u00edtica de representaci\u00f3n. A autora recorre ao testemu\u00f1o para constru\u00edr a narraci\u00f3n, sendo polif\u00f3nico porque recolle opini\u00f3ns de distintos personaxes que protagonizan os acontecementos apuntados, habitualmente de perf\u00eds moi diversos. Nas s\u00faas cr\u00f3nicas, os testemu\u00f1os entrecr\u00fazanse e confrontan, cun resultado de contrapunteo. Tr\u00e1tase dun exercicio de rexistro non s\u00f3 da opini\u00f3n, sen\u00f3n da forma de expresala.\nInfluencias.\nO seu uso da entrevista e o testemu\u00f1o quizais veu marcado polo traballo que exerceu como asistente de \u00d3scar Lewis, co que aprendeu a aplicar as s\u00faas t\u00e9cnicas sociol\u00f3xicas. Con todo, Carlos Monsiv\u00e1is apunta que Poniatowska sortea o prexu\u00edzo te\u00f3rico de \"a cultura da pobreza\", precisamente popular grazas a Lewis co seu traballo sobre as veci\u00f1anzas da Cidade de M\u00e9xico. Pero, desde t\u00e9cnicas semellantes, Poniatowska alcalza conclusi\u00f3ns opostas que buscan unha resposta moral.\nTemas constantes na s\u00faa obra.\nEntre as constantes da s\u00faa obra atopamos a presenza da muller e a s\u00faa visi\u00f3n do mundo, a Cidade de M\u00e9xico coa s\u00faa beleza e os seus problemas, as loitas sociais, a vida coti\u00e1, a literatura, a denuncia de inxustizas e a cr\u00edtica social.\nA s\u00faa bibliograf\u00eda persegue un consello de Gabriel Garc\u00eda M\u00e1rquez: \u00abfacer xornalismo para non perder terra, para co\u00f1ecer a vida mi\u00fada, onde se atopan as grandes historias entre o coti\u00e1n e o ins\u00f3lito\u00bb. Octavio Paz sinalou que, na s\u00faa prosa, desc\u00f3brese a \"arte de escoitar\".\nPonitowska non s\u00f3 \u00e9 unha escritora atenta a grandes acontecementos, como os feitos da praza Tlatelolco en 1968 ou o terremoto de M\u00e9xico de 1985, sen\u00f3n aos sucesos que penetran na vida do pobo silenciado. O drama e a loita contra o silencio non s\u00f3 estar\u00e1 presente nun plano pol\u00edtico e social, sen\u00f3n tam\u00e9n no persoal, como mostra en \"Querido Diego, te abraza Quiela\", unha colecci\u00f3n de cartas que non obte\u00f1en m\u00e1is que silencio como resposta.\nTanto as s\u00faas cr\u00f3nicas urbanas como moitas das s\u00faas novelas albergan unha representaci\u00f3n do silencio de miles de habitantes da Cidade de M\u00e9xico, a\u00ednda que tam\u00e9n do pa\u00eds completo, cuxas voces son caladas, segundo a autora, por unha tradici\u00f3n cultural e pol\u00edtica que nega a palabra \u00e1 poboaci\u00f3n marxinada. Para Poniatowska, esta \"minusval\u00eda vocal\" \u00e9 consecuencia dos mecanismos de dominaci\u00f3n dun sistema hexem\u00f3nico constru\u00eddo sobre a base de periferias abandonadas. E non s\u00f3 denuncia o silencio desde o poder da Administraci\u00f3n, sen\u00f3n tam\u00e9n de empresas capitalistas e econ\u00f3micas e do resto de cidadan\u00eda indiferente ante as desigualdades.\nOutra caracter\u00edstica da s\u00faa obra \u00e9 a mestura entre realidade e ficci\u00f3n. As\u00ed como Truman Capote escribiu \"A sangue fr\u00edo\", relatando a partir de personaxes a quen entrevistaba, Poniatowska elabora as s\u00faas obras de ficci\u00f3n empregando a literatura testemu\u00f1al.\nA desilusi\u00f3n \u00e9 outro tema habitual nas novelas da autora. O mexicanista Juan Bruce-Novoa indica que moitas das s\u00faas protagonistas aprenden que a sociedade non quere co\u00f1ecer a s\u00faa intimidade, sen\u00f3n que persegue que se conformen coa imaxe que o resto de persoas se forma delas, que acepten un papel asignado.\nObras.\n\"Lilus Kikus\".\nColecci\u00f3n de contos sobre o universo m\u00e1xico infantil. O seu protagonista \u00e9 unha nena que usa a s\u00faa imaxinaci\u00f3n para vivir aventuras. Entre os seus so\u00f1os, est\u00e1 o de posu\u00edr u\u00f1as de sol para poder ler durante a noite. Son os tenros so\u00f1os dunha nena chamada Lilus Kikus para quen a vida agromou demasiado pronto. Lilus sab\u00eda p\u00f3r orde no mundo s\u00f3 con estar quieta, sentada na escaleira espiral da s\u00faa imaxinaci\u00f3n, onde suced\u00edan as cousas m\u00e1is asombrosas, mentres cos ollos miraba como se esfumaba o orballo e un gato mord\u00eda o rabo ou crec\u00eda o sorriso da primavera [...] Todo neste libro \u00e9 m\u00e1xico e est\u00e1 cheo de ondas de mar ou de amor como o tornasol que s\u00f3 se atopa, tan s\u00f3 nos ollos dos nenos.\n\"Hasta no verte Jes\u00fas m\u00edo\".\nInspir\u00e1ndose na vida de Josefina B\u00f3rquez, a autora crea a s\u00faa protagonista: Jesusa Palancares. S\u00e9rvese dela para narrar a s\u00faa vida e sacrificio como muller oaxaque\u00f1a loitando na Revoluci\u00f3n mexicana e, m\u00e1is tarde, vivindo na pobreza e traballando en varios empregos, entre eles serventa, obreira e m\u00e9dium.\n\"La noche de Tlatelolco. Testimonios de historia oral\".\nNarra a matanza estudantil do 2 de outubro de 1968 na Praza das Tres Culturas, tam\u00e9n co\u00f1ecida como Conxunto Habitacional de Tlatelolco, recompilando unha serie de testemu\u00f1os. Estes testemu\u00f1os recollen o pensamento e sentimento de persoas a favor e contra o movemento estudantil.\nOs testemu\u00f1os empezaron a recollerse en outubro e novembro de 1968 e continuaron at\u00e9 dous anos despois. A pel\u00edcula \"Rojo amanecer\", baseada nos mesmos feitos, reproduce literalmente alg\u00fans destes testemu\u00f1os.\n\"Querido Diego, te abraza Quiela\".\nNovela epistolar na que se recollen unha serie de cartas falsas. Son mensaxes para o pintor Diego Rivera de Angelina Beloff, artista mexicana de orixe rusa e a s\u00faa primeira esposa. Ante a falta de resposta do pintor, o desenvolvemento da novela mostra a dor debida ao fracaso da relaci\u00f3n e o sentimento de descubrirse v\u00edtima dun engano. A obra foi publicada en Espa\u00f1a pola editorial Impedimenta no ano 2014.\n\"La flor de lis\".\nNovela con esencia autobiogr\u00e1fica que transmite as impresi\u00f3ns de Mariana, unha nena sensible e intelixente que vive fascinada pola s\u00faa nai, Luz. Ao iniciar a segunda guerra mundial, a protagonista xunto coa s\u00faa irm\u00e1 Sof\u00eda e a nai, abandonan Europa para instalarse na Cidade de M\u00e9xico \u00e1 beira da familia materna e da comunidade francesa, mentres esperan o regreso do pai que combate na fronte.\n\"La piel del cielo\".\nEste libro d\u00e1 testemu\u00f1o da relaci\u00f3n da autora con Guillermo Haro, astr\u00f3nomo mexicano. Nel, denuncia as dificultades do traballo cient\u00edfico en pa\u00edses latinoamericanos. Con estilo sobrio e directo, detalla as limitaci\u00f3ns coas que se atopan, enfrontadas \u00e1 devoci\u00f3n e sacrificio pola causa.\nEsta obra recibiu o Premio Alfaguara en 2001.\n\"El tren pasa primeiro\".\nTr\u00e1tase dun libro que aproxima a historia do movemento ferroviario. \u00c9 unha biograf\u00eda ficcionalizada que se inspira na vida do oaxaque\u00f1o Demetrio Vallejo, l\u00edder do movemento ferroviario de 1959 e a causa obreira de M\u00e9xico nos anos 50, inclu\u00edndo a importancia que tivo o ferrocarril nas vilas mexicanas e a folga contra os abusos do Estado e a corrupci\u00f3n de 1959.\nA novela constr\u00faese con feitos reais e de entrevistas a numerosos ferroviarios e as s\u00faas esposas. Tr\u00e1tase dunha mestura entre o xornal\u00edstico e o narrativo, xa que os textos son unha versi\u00f3n dos sucesos reais.\nEsta obra recibiu o Premio R\u00f3mulo Galegos 2007.\n\"Amanecer en el Z\u00f3calo. Los 50 d\u00edas que confrontaron a M\u00e9xico\".\nCr\u00f3nica dos 50 d\u00edas transcorridos entre agosto e setembro de 2006 nos que a Praza da Constituci\u00f3n da Cidade de M\u00e9xico, co\u00f1ecida tam\u00e9n como o Z\u00f3colo, e as r\u00faas adxacentes, estiveron ocupadas por miles de persoas protestando pola presunta fraude electoral que mantivo \u00e1 dereita no poder.\nTraduci\u00f3ns doutras obras.\nAo alem\u00e1n.\nElena Poniatowska tam\u00e9n foi \u00e1 s\u00faa vez tradutora. Traduciu ao espa\u00f1ol a reco\u00f1ecida novela La Casa en Mango Street de Sandra Cisneros, autora mexicana nada en Chicago. Tr\u00e1tase dunha obra protagonizada por unha nena latina que vive nos suburbios de Chicago e, coas s\u00faas aventuras, reflicte as desigualdades e inxustizas sociais. A obra de Cisneros, publicada en 1984, vendeu m\u00e1is de dous mill\u00f3ns de exemplares e \u00e9 lectura recomendada nos institutos dos Estados Unidos."}
{"id": "511684", "revid": "23204", "url": "https://gl.wikipedia.org/wiki?curid=511684", "title": "Castel\u00e1n cubano", "text": "O castel\u00e1n cubano \u00e9 a variedade da lingua castel\u00e1 ou espa\u00f1ol que \u00e9 falado en Cuba. \u00c9 unha variedade caribe\u00f1a e comparte moitos trazos semellantes con outras varidades da rexi\u00f3n, como a elinaci\u00f3n da coda, o seseo e a debucalizaci\u00f3n do (\"aspiraci\u00f3n\")."}
{"id": "511685", "revid": "23204", "url": "https://gl.wikipedia.org/wiki?curid=511685", "title": "Espa\u00f1ol cubano", "text": ""}
{"id": "511686", "revid": "23204", "url": "https://gl.wikipedia.org/wiki?curid=511686", "title": "Castel\u00e1n de Cuba", "text": ""}
{"id": "511687", "revid": "23204", "url": "https://gl.wikipedia.org/wiki?curid=511687", "title": "Espa\u00f1ol de Cuba", "text": ""}
{"id": "511688", "revid": "23204", "url": "https://gl.wikipedia.org/wiki?curid=511688", "title": "Castel\u00e1n centroamericano", "text": "O castel\u00e1n centroamericano \u00e9 o nome xeral dos dialectos da lingua castel\u00e1 falados en Am\u00e9rica Central. M\u00e1is polo mi\u00fado, o termo ref\u00edrese \u00e1 lingua castel\u00e1 falada en Costa Rica, O Salvador, Guatemala, Honduras e Nicaragua. Malia que Panam\u00e1 forma parte de Am\u00e9rica Central, o castel\u00e1n paname\u00f1o clasif\u00edcase como unha variedade do castel\u00e1n caribe\u00f1o.\nEn moitos casos, as variedades de castel\u00e1n centroamericano amosan trazos intermedios entre as variantes conservadoras (chamadas \"das terras altas\") e as radicais do continente (chamadas \"das terras baixas\"). O principal punto de cohesi\u00f3n do castel\u00e1n falado en Am\u00e9rica Central \u00e9 o voseo."}
{"id": "511689", "revid": "98629", "url": "https://gl.wikipedia.org/wiki?curid=511689", "title": "Mesoplodon traversii", "text": "Mesoplodon traversii, co\u00f1ecido na bibliograf\u00eda internacional, entre outros, cos nomes de zifio de Travers e zifio de Bahamonde, \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas hoxe no x\u00e9nero \"Mesoplodon\".\nTr\u00e1tase dunha especie rara e moi pouco co\u00f1ecida. \nRecibe os ses nomes vulgares citados na honra do naturalista neozeland\u00e9s Henry Travers, que o recolectou,e do profesor de Ciencias Biol\u00f3xicas e Qu\u00edmicas da Universidade de Chile, e investigador xefe da Secci\u00f3n de Hidrobiolox\u00eda do Museo Nacional de Historia Natural de Chile Nibaldo Bahamonde, respectivamente.\nTaxonom\u00eda.\nDescrici\u00f3n.\nA especie foi descrita en 1874 polo naturalista ingl\u00e9s John Edward Gray, baixo o nome de \"Dolichodon traversii\".\nSin\u00f3nimos.\nA especie co\u00f1eceuse tam\u00e9n polos sin\u00f3nimos:\nHistoria.\nFoi nomeada primeiramente a partir dunha mand\u00edbula parcial encontrada na illa Pitt, Nova Zelandia, en 1872; rexistrada e ilustrada en 1873 por James Hector, e descrita ao ano seguiente por John Edward Gray, como quedou dito. Inicialmente considerouse como unha forma de zifio de Layard, o que comentou xa nun artigo de 1878 por Hector, quen nunca considerou que o esp\u00e9cime fora distinto. Un \"calvarium\" ou \"calvario\" (un cranio sen mand\u00edbula ou sen mand\u00edbula e sen rostro) encontrado na d\u00e9cada de 1950 na illa White, tam\u00e9n en Nova Zelandia, inicialmente non se describiu, pero logo creuse que era dun \"Mesoplodon ginkgodens\".\nEn 1993 encontrouse un \"calvario\" danado na illa Robinson Crusoe, Chile, que se describiu como unha nova especie, \"Mesoplodon bahamondi\" ou zifio de Bahamonde.\nEn decembro de 2010 encontr\u00e1ronse dous esp\u00e9cimes varados en Opape Beach, ba\u00eda de Plenty, Nova Zelandia. Orixinalmente foron identificados como \"Mesoplodon grayi\", pero unha an\u00e1lise xen\u00e9tica posterior revelou que representaban os primeiros esp\u00e9c\u00edmes completos de \"Mesoplodon traversii\". Despois deste achado, apareceu un informe que describe a \"Mesoplodon traversii\" e unha an\u00e1lise do seu ADN, na edici\u00f3n do 6 de novembro de 2012 da revista \"Current Biology\".\nCaracter\u00edsticas.\nO principal car\u00e1cter distintivo desta especie son os grandes dentes do animal, de 23 cm, bastante parecido en tama\u00f1o aos de \"Mesoplodon layardii\". Consider\u00e1base, a xulgar polo tama\u00f1o do cranio, que este zifio medir\u00eda entre os 5 e os 5,5 m de lonxitude. Despois de encontrarse dous esp\u00e9c\u00edmes de m\u00e1is de cinco metros de lonxitude varados e mortos nunha praia de Nova Zelandia, un estudo na revista \"Current Biology\" ofreceu a primeira descrici\u00f3n completa deste cet\u00e1ceo. Identific\u00e1ronse, en principio, como quedou dito, como \"Mesoplodon grayi\" debido \u00e1 s\u00faa aparencia semellante. Pero o mel\u00f3n \u00e9 m\u00e1is prominente e m\u00e1is semellante a \"Mesoplodon layardii\". \nA coloraci\u00f3n do rostro \u00e9 gris escura ou negra, cun \"parche\" escuro no ollo, peito branco e aletas escuras.\nO rostro non permite diferenciar esta especie dos xuven\u00eds de \"Mesoplodon grayi\". \nOs exemplares eran unha femia, que med\u00eda 5,3 m, e unha cr\u00eda.\nDistribuci\u00f3n e poboaci\u00f3n.\nOs tres esp\u00e9cimes examinados at\u00e9 agora prove\u00f1en de Nova Zelandia (illa White e illa Pitt) e Chile (illa Robinson Crusoe, no Arquip\u00e9lago Juan Fern\u00e1ndez). Polo tanto, esta \u00e9 probabelmente unha especie do hemisferio sur (posibelmente circumant\u00e1rtica). Por\u00e9n, pode ter unha distribuci\u00f3n moito m\u00e1is ampla e, at\u00e9 que non haxa m\u00e1is rexistros dispo\u00f1\u00edbeis, isto seguir\u00e1 sendo desco\u00f1ecido.\nNon hai informaci\u00f3ns sobre a abundancia desta especie. Por\u00e9n, \u00e9 prob\u00e1bel que sexa relativamente rara, dado o pequeno n\u00famero de rexistros da s\u00faa aparici\u00f3n descubertos at\u00e9 agora.\nH\u00e1bitat e biolox\u00eda.\nNon se sabe nada do h\u00e1bitat desta especie. Tampouco da s\u00faa dieta, pero suponse que as luras son a s\u00faa principal presa.\nAmeazas.\nA caza directa nunca se ten asociado con esta especie. Pero o enredamento nas artes de pesca, especialmente nas redes de enmalle, \u00e9 probabelmente a s\u00faa ameaza m\u00e1is importante. Ao igual que outros zifios, \u00e9 prob\u00e1bel que sexa vulner\u00e1bel a ru\u00eddos antropox\u00e9nicos fortes, como os xerados polos sonares das mari\u00f1as e a exploraci\u00f3n s\u00edsmica.\nComo especie potencialmente limitada a augas temperadas, pode ser vulnerable aos efectos do cambio clim\u00e1tico xa que o quecemento do oc\u00e9ano pode producir un cambio ou unha contracci\u00f3n da s\u00faa \u00e1rea de distribuci\u00f3n. Por\u00e9n, desco\u00f1\u00e9cese o efecto de tales cambios no tama\u00f1o da \u00e1rea de distribuci\u00f3n ou na posici\u00f3n desta especie.\nA evidencia de individuos varados de varias especies similares indica que tragaron artigos de pl\u00e1stico debotados, o que eventualmente pode conducir \u00e1 s\u00faa morte., polo que esta especie tam\u00e9n pode estar en risco.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UINC) considera que hai poca informaci\u00f3n sobre a abundancia da poboaci\u00f3n desta especie, e ningunha sobre a evoluci\u00f3n da s\u00faa tendencia. Como especie relativamente pouco com\u00fan, \u00e9 potencialmente vulner\u00e1bel a ameazas de baixo nivel e non se pode descartar unha reduci\u00f3n global do 30 % en tres xeraci\u00f3ns. Por iso cualifica o status da especie como \"DD\" (datos insuficientes)."}
{"id": "511690", "revid": "23204", "url": "https://gl.wikipedia.org/wiki?curid=511690", "title": "Estaci\u00f3n espacial", "text": "Unha estaci\u00f3n espacial \u00e9 unha construci\u00f3n artificial dese\u00f1ada para facer actividades no espazo exterior, con diversos fins. Dist\u00ednguese doutras naves espaciais tripuladas pola s\u00faa carencia dun sistema de propulsi\u00f3n principal (en lugar diso, empr\u00e9ganse outros veh\u00edculos como transporte dende e cara \u00e1 estaci\u00f3n), e de medios de aterraxe. Polo seu dese\u00f1o, as estaci\u00f3ns espaciais est\u00e1n destinadas a orbitar a Terra (en \u00f3rbita terrestre baixa), ou o corpo celeste onde se puxesen en \u00f3rbita. En decembro de 2020 s\u00f3 hai unha estaci\u00f3n espacial operativa en \u00f3rbita: a Estaci\u00f3n Espacial Internacional, que est\u00e1 permanentemente tripulada. As d\u00faas \u00faltimas anteriores foron Tiangong-1 da China (reentrada en 2016) e Tiangong-2 (lanzada o 15 de setembro de 2016, mais non permanentemente tripulada).\nAs estaci\u00f3ns espaciais son plataformas de investigaci\u00f3n, empregadas para estudar os efectos a longo prazo do voo espacial sobre o corpo humano. As\u00ed mesmo, serven como plataforma para albergar laboratorios onde se realizan numerosos e prolongados estudos cient\u00edficos sobre aspectos que poden ser \u00fatiles noutros veh\u00edculos espaciais, permitindo unha maior duraci\u00f3n que noutros tipos de veh\u00edculos espaciais. Cada membro da tripulaci\u00f3n queda a bordo da estaci\u00f3n durante semanas ou meses, rara vez m\u00e1is dun ano. Dende o incidente do voo do Soiuz 11 ao Saliut 1, todos os r\u00e9cords de voo espacial tripulado establec\u00e9ronse a bordo de estaci\u00f3ns espaciais. A marca de duraci\u00f3n para un s\u00f3 voo espacial \u00e9 de 437,7 d\u00edas, establecido por Valeriy Polyakov a bordo da Mir de 1994 a 1995. A partir de 2016, catro astronautas completaron misi\u00f3ns individuais de arredor dun ano, todas a bordo da Mir.\nAs estaci\u00f3ns espaciais tam\u00e9n se empregaron para fins militares e civ\u00eds. A \u00faltima estaci\u00f3n espacial de uso militar foi Saliut 5, que se empregou no programa Almaz da Uni\u00f3n Sovi\u00e9tica en 1976 e 1977.\nHistoria.\nAs estaci\u00f3ns espaciais foron previstas cando menos dende 1869, cando o estadounidense Edward Everett Hale escribiu \"The Brick Luna\", onde imaxinaba unha base espacial esf\u00e9rica constru\u00edda con ladrillos. O primeiro que fixo unha consideraci\u00f3n seria sobre as estaci\u00f3ns espaciais foi o ruso Konstantin Tsiolkovsky e xa no s\u00e9culo XX, aproximadamente d\u00faas d\u00e9cadas m\u00e1is tarde o alem\u00e1n Hermann Oberth. En 1929 o esloveno Herman Poto\u010dnik foi o primeiro que imaxinou unha estaci\u00f3n espacial con forma de \"roda xiratoria\" para, pola forza centr\u00edfuga crear gravidade artificial.\nDurante a segunda guerra mundial, os cient\u00edficos alem\u00e1ns investigaron o concepto te\u00f3rico dun arma orbital baseado nunha estaci\u00f3n espacial. Seguindo a idea de Oberth dunha arma baseada no espazo, a chamada \"arma sol\" era un concepto dunha estaci\u00f3n espacial en \u00f3rbita arredor da Terra a unha altura de 8200\u00a0quil\u00f3metros, cunha arma que \u00eda empregar a enerx\u00eda do sol.\nEn 1951, xa instalado nos Estados Unidos Wernher von Braun publicou o seu dese\u00f1o para unha estaci\u00f3n espacial roda xiratoria, facendo referencia \u00e1 idea de Poto\u010dnik. Por\u00e9n, estes conceptos nunca deixaron a etapa de idea durante o s\u00e9culo XX.\nDurante o mesmo tempo en que von Braun segu\u00eda as ideas de Poto\u010dnik, as axencias de dese\u00f1o sovi\u00e9tico (principalmente a de Vladimir Chelomey) prosegu\u00edan as ideas de Tsiolkovsky como o proyecto OKB-52. O traballo para concretar a OKB-52 levou conxuntamente ao programa Almaz e \u00e1 primeira estaci\u00f3n espacial: a Saliut 1. O hardware desenvolvido polos sovi\u00e9ticos sentou as bases para as estaci\u00f3ns espaciais Saliut e Mir, e a\u00ednda hoxe \u00e9 unha parte considerable da estaci\u00f3n espacial ISS.\nNa d\u00e9cada de 1960 pux\u00e9ronse en marcha diversos proxectos de investigaci\u00f3n para lanzar unha estaci\u00f3n espacial, como o proxecto do Manned Orbiting Laboratory estadounidense. Non obstante, a primeira estaci\u00f3n non chegou ata 1971, coa sovi\u00e9tica Saliut 1. Dentro do programa Saliut, lanzado entre 1971 e 1982, inclu\u00edronse cinco estaci\u00f3ns espaciais civ\u00eds do tipo DOS e catro militares do tipo Almaz. Deste segundo tipo, a primeira estaci\u00f3n operativa foi a OPS-2 (chamada tam\u00e9n Saliut 3), lanzada en 1974. A primeira estaci\u00f3n estadounidense foi a Skylab, derivada do programa Apollo e lanzada en 1973.\nA Saliut 6 marcou un novo r\u00e9cord de permanencia en 1980, coa misi\u00f3n da Soiuz 35, que permaneceu 185 d\u00edas no espazo e a Saliut 7 en 1984, cunha misi\u00f3n de 237 d\u00edas de duraci\u00f3n. A estaci\u00f3n espacial sovi\u00e9tica Mir, que comezou a ser constru\u00edda en 1986, permitiu continuar coa realizaci\u00f3n de misi\u00f3ns de longa duraci\u00f3n, conseguindo o cosmonauta Valeri Poliakov a marca de permanencia no espazo nunha soa viaxe, pasando 437 d\u00edas e 18 horas na estaci\u00f3n entre 1994 e 1995.\nEn 2010, a Estaci\u00f3n Espacial Internacional (proxecto internacional comezado en 1988) efectuou o relevo da Mir, como o veh\u00edculo espacial que estivo durante m\u00e1is tempo tripulado ininterrompidamente por seres humanos."}
{"id": "511692", "revid": "23204", "url": "https://gl.wikipedia.org/wiki?curid=511692", "title": "Espa\u00f1ol centroamericano", "text": ""}
{"id": "511693", "revid": "23204", "url": "https://gl.wikipedia.org/wiki?curid=511693", "title": "Castel\u00e1n de Am\u00e9rica Central", "text": ""}
{"id": "511694", "revid": "1131", "url": "https://gl.wikipedia.org/wiki?curid=511694", "title": "Castel\u00e1n de Espa\u00f1a", "text": "O castel\u00e1n de Espa\u00f1a \u00e9 o conxunto de variedades da lingua castel\u00e1 falada na Pen\u00ednsula Ib\u00e9rica. Ad\u00f3itanse distinguir d\u00faas grandes \u00e1reas dialectais: as variedades setentrionais e as meridionais. Alg\u00fans autores tam\u00e9n falan de \"dialectos\" para facer referencia ao castel\u00e1n falado nas zonas de lingua catal\u00e1 e lingua galega. Nas \u00e1reas urbanas de Espa\u00f1a os dialectos adoitan ser m\u00e1is homox\u00e9neos; ademais, a alfabetizaci\u00f3n da poboaci\u00f3n, o desenvolvemento e a expansi\u00f3n dos medios de comunicaci\u00f3n, especialmente os falados (televisi\u00f3n e radio), e a profusi\u00f3n da literatura dende mediados do s\u00e9culo XX fixeron que cada vez sexa m\u00e1is frecuente o uso dun espa\u00f1ol peninsular homox\u00e9neo fronte aos dialectos rexionais, que tenden a desaparecer, sobre todo os do norte. T\u00f3dolos dialectos do castel\u00e1n en Espa\u00f1a son mutuamente intelixibles entre eles, malia que en ocasi\u00f3ns poida xurdir certa dificultade de comprensi\u00f3n entre falantes dunha a outra rexi\u00f3n.\nVariaci\u00f3ns rexionais.\nUnha das diferenzas m\u00e1is salientables que hai en Espa\u00f1a \u00e9 o uso das tres formas de pronunciaci\u00f3n existentes no castel\u00e1n segundo a rexi\u00f3n, que son o ceceo, o seseo ou, a m\u00e1is com\u00fan, a distinci\u00f3n. As variedades do seseo e o ceceo son frecuentes entre as comunidades da zona sur. \u00c9 com\u00fan dividir o castel\u00e1n de Espa\u00f1a en dous grandes bloques dialectais:\nCaracter\u00edsticas.\nNon existe unha caracter\u00edstica com\u00fan a t\u00f3dalas variedades de castel\u00e1n de Espa\u00f1a, de feito a diversidade interna \u00e9 practicamente tan grande como a que existe entre o castel\u00e1n de Espa\u00f1a e o castel\u00e1n de Am\u00e9rica. Os medios de comunicaci\u00f3n falados usan para as comunicaci\u00f3ns formais unha forma est\u00e1ndar baseada nos rexistros do castel\u00e1n de Madrid, mentres que o castel\u00e1n de Am\u00e9rica comparte m\u00e1is trazos co castel\u00e1n meridional c\u00f3 setentrional, sobre todo na fon\u00e9tica. Non debe confundirse o castel\u00e1n est\u00e1ndar comunmente escoitado na maior parte dos medios de comunicaci\u00f3n de eido peninsular co castel\u00e1n de Espa\u00f1a, que abrangue variedades dialectais que poden ser bastante diferentes entre elas."}
{"id": "511695", "revid": "23204", "url": "https://gl.wikipedia.org/wiki?curid=511695", "title": "Espa\u00f1ol de Espa\u00f1a", "text": ""}
