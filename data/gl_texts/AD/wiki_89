{"id": "549604", "revid": "89787", "url": "https://gl.wikipedia.org/wiki?curid=549604", "title": "Glicoforina B", "text": "A glicoforina B ou GYPB, tam\u00e9n chamada glicoforina B (grupo sangu\u00edneo MNS), sialoglicoprote\u00edna delta e sialoglicoprote\u00edna SS activa, \u00e9 unha sialoglicoprote\u00edna de membrana que nos humanos est\u00e1 codificada no xene \"GYPB\" do cromosoma 4. A GYPB foi tam\u00e9n designada recentemente como CD235b (\"cluster\" de diferenciaci\u00f3n 235b).\nFunci\u00f3n.\nAs glicoforinas A (GYPA) e B (GYPB) son as principais sialoglicoprote\u00ednas da membrana dos eritrocitos, e conte\u00f1en determinantes antix\u00e9nicoss para os grupos sangu\u00edneos MN e Ss, respectivamente. Ademais dos ant\u00edxenos M ou N e S ou s, que aparecen comunmente en todas as poboaci\u00f3ns humanas, identific\u00e1ronse uns 40 fenotipos variantes relacionados. Entre estas variantes est\u00e1n o complexo Miltenberger (Mi) e varias isoformas Stones (Sta); tam\u00e9n Dantu, Sat, Henshaw (He ou MNS6), Mg e as variantes de deleci\u00f3n Ena, S-s-U- e Mk. A maior\u00eda destas son resultado de recombinaci\u00f3ns xen\u00e9ticas entre os xenes \"GYPA\" e \"GYPB\".\nXen\u00f3mica.\nO xene est\u00e1 localizado no brazo longo do cromosoma 4 (4q28-q31) e ten 5 ex\u00f3ns. Foi secuenciado por primeira vez en 1987 e a secuencia pept\u00eddica de 72 amino\u00e1cidos fora determinada algo antes ese mesmo ano.\nO xene ten un 97% de homolox\u00eda de secuencia co xene da glicoprote\u00edna A (GYPA) desde o 5' UTR aproximadamente 1 quilobase augas arriba do ex\u00f3n que codifica as rexi\u00f3ns transmembrana ata a porci\u00f3n da secuencia codificante dos primeiros 45 amino\u00e1cidos. Hai unha secuencia sinal de 19 residuos de amino\u00e1cidos. O p\u00e9ptido l\u00edder difire en s\u00f3 un amino\u00e1cido e os seguintes 26 amino\u00e1cidos son id\u00e9nticos. Os amino\u00e1cidos 27-55 da glicoforina A est\u00e1n ausentes na glicoforina B. Esta secci\u00f3n incl\u00fae un sitio de N-glicosilaci\u00f3n. Na glicoprote\u00edna B s\u00f3 se encontran sitios de O-glicosilaci\u00f3n e estes est\u00e1n ligados a residuos de serina ou treonina. Os residuos 80-100 da glicoforina A e os 51-71 da glicoforina B son moi similares. Ao contrario, os residuos que quedan en medio difiren significativamente. O determinante antix\u00e9nico para o grupo sangu\u00edneo Ss est\u00e1 localizado no residuo 29, onde S ten unha metionina e s unha treonina. Isto d\u00e9bese a unha mutaci\u00f3n no nucle\u00f3tido 143 (C\u2192T). O ant\u00edxeno S tam\u00e9n se co\u00f1ece como MNS3 e o s como MNS4.\nParece probable que este xene evolucionase por duplicaci\u00f3n x\u00e9nica e unha subseguinte mutaci\u00f3n do xene da glicoforina A. O sitio de transici\u00f3n de secuencias hom\u00f3logas a non hom\u00f3logas pode localizarse dentro de secuencias de repetici\u00f3ns Alu.\nBiolox\u00eda molecular.\nHai unhas 80.000 copias da glicoforina B por eritrocito. Tanto a glicoforina A coma a B expr\u00e9sanse no epitelio e endotelio renais.\nOs primeiros 40 amino\u00e1cidos da prote\u00edna madura son extracelulares. Os seguintes 22 forman un segmento transmembrana e os restantes son intracelulares.\nGrupos sangu\u00edneos.\nO grupo sangu\u00edneo MNS foi o segundo conxunto de ant\u00edxenos descuberto nos eritrocitos. M e N identific\u00e1ronse en 1927 grazas aos traballos de Landsteiner e Levine. S e s foron descritos m\u00e1is tarde en 1947.\nAs frecuencias destes ant\u00edxenos son:\nMedicina molecular.\nTransfusi\u00f3ns en medicina.\nOs ant\u00edxenos M e N difiren en dous residuos de amino\u00e1cidos: o alelo M ten unha serina na posici\u00f3n 1 (C no nucle\u00f3tido 2) e glicina na posici\u00f3n 5 (G no nucle\u00f3tido 14), mentres que o alelo N ten unha leucina na psocici\u00f3n 1 (T no nucle\u00f3tido 2) e glutamato na posici\u00f3n 5 (A no nucle\u00f3tido 14). Tanto a glicoforina A coma a B \u00fanense \u00e1 lectina anti-N de \"Vicia graminea\".\nCo\u00f1\u00e9cense unhas 40 variantes no sistema de grupos sangu\u00edneos MNS. Orixin\u00e1ronse principalmente como resultado de mutaci\u00f3ns na rexi\u00f3n de 4 kb que codifica o dominio extracelular. Estas incl\u00faen os ant\u00edxenos Mg, Dantu, Henshaw (He), Miltenberger, Nya, Osa, Orriss (Or), Raddon (FR) e Stones (Sta). Os chimpanc\u00e9s te\u00f1en tam\u00e9n o sistema de ant\u00edxenos MN. En chimpanc\u00e9s o M reacciona fortemente e o N debilmente.\nMutantes nulos (null).\nO fenotipo de individuos que carecen tanto de glicoforina A coma B des\u00edgnase Mk.\nAnt\u00edxeno Dantu.\nO ant\u00edxeno Dantu describiuse en 1984. O ant\u00edxeno Dantu ten un peso molecular aparente de 29 quilodaltons (kDa) e 99 amino\u00e1cidos. Os primeiros 39 amino\u00e1cidos derivan da glicoforina B e os residuos 40-99 derivan da glicoforina A. Dantu est\u00e1 asociado co ant\u00edxeno moi d\u00e9bil s, un ant\u00edxeno N resistente a proteases e o ant\u00edxeno que pode ser moi d\u00e9bil ou non U. Existen polo menos tres variantes: MD, NE e Ph. O fenotipo Dantu aparece cunha frecuencia de ~0,005 en negros norteamericanos e e de &lt; 0,001 en alem\u00e1ns.\nAnt\u00edxeno Henshaw.\nO ant\u00edxeno Henshaw (He) orixinouse por unha mutaci\u00f3n na rexi\u00f3n N-terminal. Hai tres diferenzas nos tres primeiros residuos de amino\u00e1cidos: a forma habitual ten tript\u00f3fano1-serina-treonina-serina-glicina5 mentres que Henshaw ten leucina1-serina-treonina-treonina-glutamato5. Este ant\u00edxeno \u00e9 raro en caucasianos pero aparece cunha frecuencia de 2,1% en persoas norteamericanas e brit\u00e1nicas de orixe africana. Aparece cunha frecuencia do 7,0% en negros de Natal, Sur\u00e1frica e do 2,7% en africanos occidentais. Identific\u00e1ronse polo menos tres variantes deste ant\u00edxeno.\nSubsistema Miltenberger.\nO subsistema Miltenberger (Mi) consist\u00eda orixinalmente en cinco fenotipos (Mia, Vw, Mur, Hil e Hut) pero agora ten xa 11 fenotipos reco\u00f1ecidos, numerados do I ao XI (o ant\u00edxeno 'Mur' denom\u00ednase as\u00ed polo nome da paciente da que se illou o soro orixinal, unha tal Sra. Murrel.) O nome que se lle deu orixinalmente a este complexo refer\u00edase \u00e1 reacci\u00f3n que ti\u00f1an os eritrocitos co antisoro Miltenberger est\u00e1ndar usado nos tests. Os das subclases base\u00e1ronse en reacci\u00f3ns adicionais con outros antisoros est\u00e1ndar.\nMi-I (Mia), Mi-II(Vw), Mi-VII e Mi-VIII est\u00e1n situados na glicoforina A. Mi-I d\u00e9bese a unha mutaci\u00f3n no amino\u00e1cido 28 (treonina cambiada por metionina: C\u2192T no nucle\u00f3tido 83), que ten como resultado unha perda de glicosilaci\u00f3n no residuo de asparaxina26. Mi-II orixinouse por unha mutaci\u00f3n no amino\u00e1cido 28 (treonina cambiada a lisina: C-&gt;A no nucle\u00f3tido 83). De xeito similar ao caso de Mi-I est\u00e1 mutaci\u00f3n ten como resultado unha perda de glicosilaci\u00f3n no residuo de asparaxina26. Esta alteraci\u00f3n na glicosilaci\u00f3n pode detectarse pola presenza dunha nova glicoprote\u00edna de 32kDa tinguible con PAS. Mi-VII d\u00e9bese a unha cobre mutaci\u00f3n na glicoforina A que converte un residuo de arxinina noutro de treonina e un residuo de tirosina noutro de serina nas posici\u00f3ns 49 e 52 respectivamente. O residuo treonina-49 est\u00e1 glicosilado. Esta parece ser a orixe dun dos ant\u00edxenos espec\u00edficos Mi-VII (Anek), que se sabe est\u00e1 entre os residuos 40-61 da glicoforina A e comprende residuo(s) de \u00e1cido si\u00e1lico unidos a oligosac\u00e1rido(s) unido(s) O-glicosidicamente. Isto tam\u00e9n explica a perda dun ant\u00edxeno de alta frecuencia (EnaKT) que se encontra normalmente na glicoforina A, que est\u00e1 localizado entre os residuos 46 e 56. Mi-VIII orixinouse por unha mutaci\u00f3n no residuo de amino\u00e1cido 49 (unha arxinina pasa a treonina). M-VIII ten o mesmo determinante Anek que MiVII. Mi-III, Mi-VI e Mi-X d\u00e9bense a rearranxos nas glicoforinas A e B na orde GlyA (alfa)-GlyB (delta)-GlyA (alfa). Mil-IX, en contraste, \u00e9 un xene h\u00edbrido invertido alfa-delta-alfa. Mi-V, MiV(J.L.) e Sta d\u00e9bense a un sobrecruzamento desigual pero hom\u00f3logo entre os xenes de glicoforina alfa e delta. Os xenes MiV e MiV(J.L.) est\u00e1n dispostos no mesmo marco 5' alfa-delta 3', mentres que o xene Sta est\u00e1 nunha configuraci\u00f3n rec\u00edproca 5'delta-alfa 3'.\nA incidencia de Mi-I en Tailandia \u00e9 do 9,7%.\nUn\u00edronse \u00e1 superficie de eritrocitos construtos de p\u00e9ptidos representativos das mutaci\u00f3ns Mia MUT e MUR e observouse que poden detectar anticorpos contra estes ant\u00edxenos Miltenberger. Estas c\u00e9lulas as\u00ed preparadas co\u00f1\u00e9cense como kodecitos (c\u00e9lulas modificadas coa tecnolox\u00eda KODE).\nA\u00ednda que \u00e9 pouco com\u00fan en caucasianos (0,0098%) e xaponeses (0,006%), a frecuencia de Mi-III \u00e9 excepcionalmente alta en varias tribos aborixes de Taiw\u00e1n (ata o 90%). Ao contrario, esta frecuencia \u00e9 do 2-3% en taiwaneses da etnia han (Minnan). O fenotipo Mi-III aparece no 6,28% dos chineses de Hong Kong.\nMi-IX (MNS32) aparece cunha frecuencia do 0,43% en Dinamarca.\nAnt\u00edxeno Stones.\nO Stones (Sta) \u00e9 o produto dun xene h\u00edbrido no cal a metade 5' deriva da glicoforina B mentres que a metade 3' deriva da glicoforina A. Co\u00f1\u00e9cense varias isoformas del. Este ant\u00edxeno consid\u00e9rase agora que forma parte do complexo Miltenberger.\nAnt\u00edxeno Sat.\nUn ant\u00edxeno relacionado \u00e9 Sat. O seu xene ten seis ex\u00f3ns dos cales os ex\u00f3n I ao IV son id\u00e9nticos ao alelo N da glicoforina A, mentres que a s\u00faa porci\u00f3n 3', inclu\u00edndo os ex\u00f3ns V e VI, deriva do xene da glicoforina B. A prote\u00edna madura SAT cont\u00e9n 104 residuos de amino\u00e1cidos.\nAnt\u00edxeno Os.\nOsa (MNS38) d\u00e9bese a unha mutaci\u00f3n no nucle\u00f3tido 273 (C-&gt;T) que est\u00e1 no ex\u00f3n 3, que ten como resultado o cambio dun residuo de prolina por un de serina.\nAnt\u00edxeno Ny.\nNya (MNS18) d\u00e9bese a unha mutaci\u00f3n no nucle\u00f3tido 194 (T-&gt;A), que ten como resultado a substituci\u00f3n dun residuo de aspartato por outro de glutamato.\nReacci\u00f3ns.\nO anti-M, a\u00ednda que aparece naturalmente, raramente foi implicado en reacci\u00f3ns a transfusi\u00f3ns. O anti-N non se considera que cause reacci\u00f3ns a transfusi\u00f3ns. Informouse de reacci\u00f3ns graves con anti-Miltenberger. Anti Mi-I (Vw) e Mi-III reco\u00f1ec\u00e9ronse como causa de enfermidade hemol\u00edtica do neonato. Raddon foi asociado con reacci\u00f3ns graves a transfusi\u00f3ns."}
{"id": "549605", "revid": "5312", "url": "https://gl.wikipedia.org/wiki?curid=549605", "title": "Ra touro", "text": ""}
{"id": "549606", "revid": "27155", "url": "https://gl.wikipedia.org/wiki?curid=549606", "title": "GYPB", "text": ""}
{"id": "549607", "revid": "27155", "url": "https://gl.wikipedia.org/wiki?curid=549607", "title": "Glicoforina B (grupo sangu\u00edneo MNS)", "text": ""}
{"id": "549608", "revid": "27155", "url": "https://gl.wikipedia.org/wiki?curid=549608", "title": "Sialoglicoprote\u00edna delta", "text": ""}
{"id": "549609", "revid": "27155", "url": "https://gl.wikipedia.org/wiki?curid=549609", "title": "CD235b", "text": ""}
{"id": "549610", "revid": "88215", "url": "https://gl.wikipedia.org/wiki?curid=549610", "title": "Jes\u00fas Vald\u00e9s \u00c1lvarez", "text": ""}
{"id": "549611", "revid": "25871", "url": "https://gl.wikipedia.org/wiki?curid=549611", "title": "Antonio Seisdedos Varela", "text": "Antonio Seisdedos Varela, nado na Coru\u00f1a o 27 de novembro de 1929, \u00e9 un exfutbolista galego, que xogaba como extremo e como lateral esquerdo.\nTraxectoria.\nNado na Coru\u00f1a, comezou xogando nos Salesianos, pasando logo ao Victoria. M\u00e1is tarde fichou polo Berganti\u00f1os, da Serie A galega, e posteriormente polo Berb\u00e9s, da Terceira Divisi\u00f3n, nunha \u00e9poca na que xogaba habitualmente como extremo. Co equipo vigu\u00e9s debutou na Copa do Xeneral\u00edsimo, disputando a primeira rolda da edici\u00f3n 1948/49.\nA continuaci\u00f3n foi destinado ao norte de \u00c1frica para realizar o servizo militar, e al\u00ed fichou polo Atl\u00e9tico Tetu\u00e1n, que por aquel ent\u00f3n militaba na Segunda Divisi\u00f3n espa\u00f1ola, ao ser Tetu\u00e1n parte do Protectorado Espa\u00f1ol de Marrocos. Debutou na categor\u00eda de prata nun encontro fronte ao Melilla e durante esa tempada comezou a xogar tam\u00e9n como lateral esquerdo. Rematou a campa\u00f1a como campi\u00f3n, ascendendo as\u00ed a Primeira Divisi\u00f3n. Debutou na m\u00e1xima categor\u00eda o 14 de outubro de 1951, nun partido contra o Las Palmas no estadio Insular. Non puido lograr a permanencia e despediuse do club marroqu\u00ed cun total de 38 partidos.\nNa tempada 1952/53 xogou cedido no Algeciras, e en maio de 1953 asinou co Sevilla, da Primeira Divisi\u00f3n. Militou dous anos no club andaluz, tendo como adestrador ao arxentino Helenio Herrera, e en 1955 fichou polo C\u00e1diz, de Segunda. Posteriormente xogou de novo no Algeciras, e tam\u00e9n no Cartagena."}
{"id": "549612", "revid": "85894", "url": "https://gl.wikipedia.org/wiki?curid=549612", "title": "Atlantic Philanthropies", "text": "The Atlantic Philanthropies (AP) foi unha fundaci\u00f3n privada creada en 1982 polo empresario irland\u00e9s-estadounidense Chuck Feeney. Centrou a s\u00faa doaz\u00f3n en causas sanitarias, sociais e pol\u00edticas p\u00fablicas de esquerdas en Australia, Bermudas, Irlanda, Sur\u00e1frica, Estados Unidos e Vietnam. Estaba entre os maiores doadores estranxeiros de caridade en cada un dos pa\u00edses nos que operaba, e foi o maior financiador de programas que fomentaban o compromiso c\u00edvico das persoas maiores e unha reforma integral da inmigraci\u00f3n nos Estados Unidos. Coa maior doaz\u00f3n dada por unha fundaci\u00f3n privada, The Atlantic Philanthropies comprometeu 27 mill\u00f3ns de d\u00f3lares para conseguir a aprobaci\u00f3n da \"Lei de atenci\u00f3ns a prezos accesibles\" nos Estados Unidos. Impulsou tam\u00e9n a creaci\u00f3n de General Atlantic, que segue operando en 2022.\nThe Atlantic Philanthropies iniciou un proceso de reduci\u00f3n de gastos en 2012 e planeou o feche completo para 2020 despois de que se doase a parte restante da fortuna de Feeney. O 14 de setembro de 2020, Feeney asinou os documentos para fechar oficialmente a organizaci\u00f3n sen \u00e1nimo de lucro nunha cerimonia en li\u00f1a que inclu\u00eda unha mensaxe en v\u00eddeo de felicitaci\u00f3n de Bill Gates.\nHistoria.\nO empresario Chuck Feeney estableceu Atlantic Philanthropies nas Bermudas en 1982. A organizaci\u00f3n concedeu a s\u00faa primeira subvenci\u00f3n de 7 mill\u00f3ns de d\u00f3lares ese mesmo ano \u00e1 Universidade Cornell. Feeney, cofundador de \"Duty Free Shoppers\" (DFS), transferiu todos os seus activos e toda a s\u00faa participaci\u00f3n do 38,75% en DFS a The Atlantic Philanthropies en 1984. Durante os primeiros quince anos de existencia de Atlantic, as doaz\u00f3ns fac\u00edanse de forma an\u00f3nima e as organizaci\u00f3ns que recib\u00edan subvenci\u00f3ns estaban obrigadas a asinar contratos nos que se compromet\u00edan a non revelar a orixe das s\u00faas doaz\u00f3ns. A doaz\u00f3n ben\u00e9fica de Atlantic permaneceu an\u00f3nima at\u00e9 1997, cando unha disputa comercial na que estivo involucrado Feeney obrigouno a revelar as doaz\u00f3ns de Atlantic.\nO presidente e CEO de Atlantic Philanthropies foi Christopher Oechsli a partir de 2011. Foi nomeado en 2011, sucedendo a Gara LaMarche. Martin O'Brien foi nomeado Vicepresidente S\u00e9nior de Programas pouco despois.\nThe Atlantic Philanthropies doou m\u00e1is de 8.000 mill\u00f3ns de d\u00f3lares entre 1982 e 2020. Foi unha fundaci\u00f3n de vida limitada (seguindo os plans para unha reduci\u00f3n de gastos presentados en 2002), que afirmou que se disolver\u00eda ao completar con \u00e9xito a s\u00faa tarefa de regalar a obras ben\u00e9ficas toda a fortuna do fundador Chuck Feeney (ag\u00e1s os 2 mill\u00f3ns de d\u00f3lares que reservara d\u00e9cadas antes para a s\u00faa xubilaci\u00f3n e a s\u00faa muller). En 2020, Feeney anunciou que a fundaci\u00f3n conseguiu o seu prop\u00f3sito e en setembro de 2020, durante a pandemia de Covid-19, asinou os documentos para fechar oficialmente a organizaci\u00f3n sen \u00e1nimo de lucro nunha cerimonia en li\u00f1a.\nActividades.\nAP concentrou as s\u00faas doaz\u00f3ns nas \u00e1reas de vellez, infancia e mocidade, poboaci\u00f3n e sa\u00fade, e reconciliaci\u00f3n e dereitos humanos. A partir de 2013, as Atlantic Philanthropies distribu\u00edron 6.500 mill\u00f3ns de d\u00f3lares, que aumentar\u00edan a m\u00e1is de 8.000 mill\u00f3ns de d\u00f3lares no momento da s\u00faa disoluci\u00f3n.\nAustralia.\nEn Australia, AP doou m\u00e1is de 500 mill\u00f3ns de d\u00f3lares australianos, dirixidos \u00e1 construci\u00f3n ou ampliaci\u00f3n de 20 instalaci\u00f3ns de investigaci\u00f3n.\nIrlanda do Norte.\nAP apoiou, con certa pol\u00e9mica, a Comisi\u00f3n de Dereitos Humanos no seu traballo para desenvolver e promover propostas para unha Carta de Dereitos (\"Bill of Rights\") para a Irlanda do Norte. Tam\u00e9n financiou unha coalici\u00f3n de grupos da sociedade civil, o \"Bill of Rights Consortium\".\nRep\u00fablica de Irlanda.\nAP investiu m\u00e1is de mil mill\u00f3ns de d\u00f3lares en educaci\u00f3n de terceiro nivel na illa de Irlanda, financiando instalaci\u00f3ns de investigaci\u00f3n na Universidade de Limerick e na Universidade da Cidade de Dubl\u00edn (\"Dublin City University\"), as\u00ed como unha biblioteca e instalaci\u00f3ns deportivas no Trinity College Dubl\u00edn. Alg\u00fans acreditaron as subvenci\u00f3ns de AP en Irlanda por estimular a econom\u00eda irlandesa na d\u00e9cada de 1990.\nEn 2005 financiou o \"Centro de Investigaci\u00f3n P\u00fablica,\" de curta duraci\u00f3n.\nEn 2009, AP indicou que conceder\u00eda 80 mill\u00f3ns de euros en Irlanda en 2009 a proxectos de nenos, anci\u00e1ns e dereitos humanos. En 2011, AP concedeu unha subvenci\u00f3n de 1,2 mill\u00f3ns de euros a Barnardo's, unha das organizaci\u00f3ns ben\u00e9ficas para nenos m\u00e1is co\u00f1ecidas de Irlanda.\nEn 2004\u201313, AP proporcionou 11,5 mill\u00f3ns de d\u00f3lares e asesoramento pol\u00edtico \u00e1 \"Rede de Igualdade de Gays e Lesbianas\" e a outros tres grupos irlandeses de dereitos gais. Antes do referendo sobre o matrimonio entre persoas do mesmo sexo de 2015, a comentarista cat\u00f3lica Breda O'Brien describiu isto como \"o di\u00f1eiro estadounidense compra un referendo irland\u00e9s\". \nA partir de 2014, un total de 226 mill\u00f3ns de d\u00f3lares en subvenci\u00f3ns de Atlantics implicaron 1.300 mill\u00f3ns de d\u00f3lares de di\u00f1eiro p\u00fablico do Goberno ao sistema universitario irland\u00e9s.\nEstados Unidos.\nEn marzo de 2009, AP comprometeu 125 mill\u00f3ns de d\u00f3lares \u00e1 Universidade de California para financiar un centro m\u00e9dico no campus de Mission Bay. Nese momento, era a maior subvenci\u00f3n que concedera Atlantic Philanthropies. O proxecto comezou en outubro de 2010.\nEntre 2008 e 2010, AP doou 27 mill\u00f3ns de d\u00f3lares a \"Health Care for America Now\" (HCAN) para apoiar os seus esforzos para aprobar a \"Lei de Protecci\u00f3n do Paciente e Atenci\u00f3n Asequible\". Foi a maior subvenci\u00f3n de advocac\u00eda que nunca concedeu unha fundaci\u00f3n.\nEn 2011, AP deu 350 mill\u00f3ns de d\u00f3lares \u00e1 Universidade Cornell para axudar a constru\u00edr \"Cornell Tech\", un novo campus de posgrao na illa Roosevelt de Nova York. Nese momento, o agasallo foi a maior doaz\u00f3n da historia da universidade.\nVietnam.\nDe 1997 a 2013, AP doou 381,5 mill\u00f3ns de d\u00f3lares para causas sanitarias e educativas en Vietnam, inclu\u00edndo fondos para modernizar os sistemas de sa\u00fade p\u00fablica e primaria do pa\u00eds, promover un comportamento m\u00e1is saudable (inclu\u00eddo o apoio a unha campa\u00f1a antitabaco en todo o pa\u00eds e unha iniciativa que resultou nunha lexislaci\u00f3n nacional que obriga o uso do casco polos motociclistas) e revitalizar bibliotecas e universidades.\nSubvenci\u00f3ns culminantes.\nEn 2014, Atlantic Philanthropies anunciou que estaba a facer unha serie de grandes subvenci\u00f3ns culminantes, inclu\u00edndo unha para fomentar a paz e os dereitos humanos en Irlanda do Norte, outra para axudar a financiar unha estratexia nacional contra a demencia en Irlanda e unha terceira para ampliar o \"Center for Budget and Policy Priorities\", un think tank con sede en Washington, DC.\nOs destinatarios das subvenci\u00f3ns culminantes de 2016 incl\u00faen a London School of Economics, para o apoio ao \"International Inequalities Institute\", e o \"Rhodes Trust\", para financiar o recentemente creado Atlantic Institute.\nThe Atlantic Philanthropies concedeu \u00e1 UC San Francisco e ao Trinity College Dublin 177 mill\u00f3ns de d\u00f3lares para crear o \"Global Brain Health Institute\", unha empresa innovadora para frear o aumento precipitado da demencia formando e conectando a unha nova xeraci\u00f3n de l\u00edderes en todo o mundo.\nNotas.\n[Categor\u00eda:Filantrop\u00eda]]"}
{"id": "549613", "revid": "98629", "url": "https://gl.wikipedia.org/wiki?curid=549613", "title": "Aplauso ao persoal sanitario", "text": "O aplauso polo persoal sanitario foi un xesto de aclamaci\u00f3n, reco\u00f1ecemento e gratitude cara ao persoal sanitario en homenaxe ao seu labor durante a pandemia de COVID-19 (SARS-CoV-2). A iniciativa xurdiu en xaneiro de 2020 na cidade chinesa de Wuhan, orixe da pandemia. Posteriormente estendeuse a outros pa\u00edses durante as corentenas e cord\u00f3ns sanitarios ordenados como medidas preventivas durante a pandemia. Os primeiro pa\u00eds en replicar o agradecemento foi Italia, os primeiros d\u00edas de marzo durante a corentena decretada polo goberno italiano o d\u00eda 9 dese mes.\nDescrici\u00f3n.\nConsist\u00eda en brindar unha ovaci\u00f3n a xeito de aplauso especialmente nas grandes aglomeraci\u00f3ns urbanas, onde hai unha gran cantidade de edificios multifamiliares. Constitu\u00eda unha homenaxe e agradecemento ao persoal sanitario, quen se atopaban nun alto risco de exposici\u00f3n ao virus, amais de promover que as persoas permanecesen nos seus fogares. Este evento filantr\u00f3pico foi altamente difundido polas redes sociais e converteuse en todo un fen\u00f3meno de internet.\nOrixinalmente xurdiu por mor das aclamaci\u00f3ns da poboaci\u00f3n de Wuhan, que berraban \"ji\u0101y\u00f3u\", literalmente \"bota aceite\" (un modismo chin\u00e9s para expresar \"mantede a loita\") ao persoal sanitario e \u00e1 veci\u00f1anza desde as s\u00faas casas. Nun principio constaba sobre todo de aclamaci\u00f3ns e berros de \u00e1nimo. Por\u00e9n, tras a diseminaci\u00f3n global da pandemia, pasou a ser unha actividade baseada en aplausos.\nNalg\u00fans lugares, o xesto tam\u00e9n se estendeu a outros colectivos vulner\u00e1beis de infecci\u00f3n, como os corpos de seguridade, as forzas armadas ou o persoal dos supermercados, entre outros.\nTam\u00e9n se sumaron algunhas figuras p\u00fablicas a esta iniciativa, con v\u00eddeos nas s\u00faas redes sociais aplaudindo o labor do persoal sanitario. Algunha delas foron o futbolista brasileiro Neymar e os fillos do pr\u00edncipe Guillerme de Cambridge, Xurxo, Carlota e Lois, en nome da familia real brit\u00e1nica."}
{"id": "549614", "revid": "865", "url": "https://gl.wikipedia.org/wiki?curid=549614", "title": "Consolidated Catalina", "text": ""}
{"id": "549615", "revid": "865", "url": "https://gl.wikipedia.org/wiki?curid=549615", "title": "Consolidated Liberator", "text": ""}
{"id": "549616", "revid": "1131", "url": "https://gl.wikipedia.org/wiki?curid=549616", "title": "London School of Economics", "text": "A London School of Economics and Political Science (m\u00e1is comunmente London School of Economics ou LSE) \u00e9 unha facultade da Universidade de Londres en Westminster. A facultade abriu en 1895 e ingresou na Universidade de Londres en 1900. Hoxe \u00e9 unha das principais universidades de Dereito, Econom\u00eda e Ciencias Pol\u00edticas. QS clasificouno como a segunda mellor universidade do mundo para ciencias sociais en 2013.\nAlgunhas das persoas co\u00f1ecidas que asistiron \u00e1 facultade son Bertrand Russell, John Fitzgerald Kennedy, George Bernard Shaw, John Richard Hicks ou Mick Jagger.\n\u00c9 membro do grupo Russell, da \"European University Association\" e de \"CIVICA - The European University of Social Sciences\", unha rede de oito universidades europeas centradas na investigaci\u00f3n en ciencias sociais. Foi destacada no relatorio sobre investigaci\u00f3n acad\u00e9mica \"2014 Research Excellence Framework.\"\nNo ano 2011, 17.654 persoas solicitaron 1.271 prazas de grao. Isto significa que houbo 13,8 solicitantes por cada praza. M\u00e1is da metade dos estudantes de LSE son posgraos. 16 ga\u00f1adores do Premio Nobel foron estudantes ou persoal da LSE. Ten a maior porcentaxe no mundo de estudantes estranxeiros e o 46% do persoal \u00e9 doutros pa\u00edses.\nFinanzas.\nO grupo LSE ten unha dotaci\u00f3n (2016) de 119 mill\u00f3ns de libras esterlinas e tivo uns ingresos totais para 2015-2016 de 311 mill\u00f3ns de libras (293 mill\u00f3ns de libras en 2014-2015 cun gasto de 307 mill\u00f3ns de libras no orzamento de 2015). As principais fontes de ingresos inclu\u00edron 177 mill\u00f3ns de libras de matr\u00edcula e contactos educativos (2014-15 167 mill\u00f3ns de libras), 25 mill\u00f3ns de libras de subvenci\u00f3ns do consello de financiamento (22 mill\u00f3ns de libras para 2014-15), 32 mill\u00f3ns de libras de subvenci\u00f3ns de investigaci\u00f3n (27 mill\u00f3ns de libras entre 2014 e 2015) e 27 mill\u00f3ns de libras. 5,3 mill\u00f3ns de ingresos de investimento (2014\u201315 4,7 mill\u00f3ns de libras esterlinas). \nEntre as maiores instituci\u00f3ns non especializadas, os profesores e acad\u00e9micos de LSE foron os mellor pagados do Reino Unido, cuns ingresos medios de \u00a3103.886 e \u00a365.177 respectivamente.\nA LSE ten como obxectivo aumentar o tama\u00f1o do seu fondo de dotaci\u00f3n a m\u00e1is de 1.000 mill\u00f3ns de libras, o que a converter\u00eda nunha das instituci\u00f3ns con mellores recursos do Reino Unido e do mundo. O esforzo foi iniciado en 2016 por Lord Myners, e o plan incl\u00fae traballar con antigos alumnos ricos da LSE para facer grandes contribuci\u00f3ns, aumentar o super\u00e1vit orzamentario anual e lanzar unha nova campa\u00f1a de doadores de antigos alumnos a grande escala. A LSE declarou que actualmente \"\"a dotaci\u00f3n limitada o financiamento restrinxe a nosa capacidade de ofrecer a admisi\u00f3n \"cega das necesidades\" aos estudantes\".\" \nA LSE recibiu doaz\u00f3ns de The Atlantic Philantropies para o apoio ao \"International Inequalities Institute\"."}
{"id": "549617", "revid": "27155", "url": "https://gl.wikipedia.org/wiki?curid=549617", "title": "Repetici\u00f3n Alu", "text": ""}
{"id": "549619", "revid": "23204", "url": "https://gl.wikipedia.org/wiki?curid=549619", "title": "Cha\u00eene des Puys", "text": "A Cha\u00eene des Puys () \u00e9 unha cadea de orientaci\u00f3n norte-sur de cono de escoura, domos de lava e maares no Macizo Central de Francia. A cadea ten uns 40 km. de lonxitude e as caracter\u00edsticas volc\u00e1nicas identificadas, que constit\u00faen un campo volc\u00e1nico, incl\u00faen 48 conos de escoura, oito domos de lava e 15 maares e cr\u00e1teres de explosi\u00f3n. O seu punto m\u00e1is alto \u00e9 o domo de lava do Puy de D\u00f4me, situado preto do medio da cadea, que ten 1465 m. de altura. O nome da franxa prov\u00e9n dun termo franc\u00e9s, \"puy\", que se refire a unha monta\u00f1a volc\u00e1nica de perfil redondeado. Normalmente d\u00e1se a data do 4040 a.C. para a \u00faltima erupci\u00f3n dun volc\u00e1n Cha\u00eene des Puys.\nUn exemplo destacado da tect\u00f3nica de placas en acci\u00f3n e rifting continental, a rexi\u00f3n de Cha\u00eene des Puys converteuse en Patrimonio da Humanidade da UNESCO en 2018.\nFormaci\u00f3n.\nA Cha\u00eene des Puys est\u00e1 situada na falla de Limagne, unha parte importante do Sistema de Rift Cenozoico Europeo que se formou durante a creaci\u00f3n dos Alpes hai aproximadamente 35 mill\u00f3ns de anos. A rexi\u00f3n presenta unha gran variedade de caracter\u00edsticas xeol\u00f3xicas formadas polo rifting. A propia cadea monta\u00f1osa comezou a formarse hai aproximadamente 95.000 anos, e a actividade volc\u00e1nica que formou a cordilleira cesou hai uns 10.000 anos. A maior\u00eda dos conos form\u00e1ronse por erupci\u00f3n estrombolianas , e estes conos adoitan ter cr\u00e1teres no cumio ben definidos. Alg\u00fans te\u00f1en cr\u00e1teres ani\u00f1ados, e outros mostran bordos rotos por onde se derramou a lava.\nPola contra, Puy de D\u00f4me creouse por unha erupci\u00f3n de Peleana, este tipo de erupci\u00f3n caracter\u00edzase por longos per\u00edodos de inactividade interrompidos periodicamente por erupci\u00f3ns s\u00fabitas e extremadamente violentas.\nSon posibles futuras erupci\u00f3ns na Cha\u00eene des Puys e dar\u00edan lugar \u00e1 formaci\u00f3n de novas monta\u00f1as.\nInvestigaci\u00f3n.\nAntes de 1750 e da identificaci\u00f3n da cadea como volc\u00e1nica, se rumoreaba que os Puys eran mont\u00edculos de residuos mineiros feitos polo home ou fornos de forxa romanas.\nA cadea foi obxecto da investigaci\u00f3n pioneira do xe\u00f3logo ingl\u00e9s George Julius Poulett Scrope, a partir da d\u00e9cada de 1820. En 1827 publicou a s\u00faa \"Memoria sobre a xeolox\u00eda do centro de Francia, inclu\u00edndo as formaci\u00f3ns volc\u00e1nicas de Auvernia, o Velay e o Vivarais\", que m\u00e1is tarde reeditouse nunha forma revisada e algo m\u00e1is popular en \"A xeolox\u00eda e volc\u00e1ns extintos do centro de Francia\" en 1858. Estes libros foron as primeiras descrici\u00f3ns amplamente publicadas da Cha\u00eene des Puys, e a an\u00e1lise neles sentou as bases de moitos dos principios b\u00e1sicos da vulcanolox\u00eda."}
{"id": "549620", "revid": "23204", "url": "https://gl.wikipedia.org/wiki?curid=549620", "title": "Thor Able", "text": "Thor Able foi unha serie de foguetes espaciais dos Estados Unidos.\nCaracter\u00edsticas.\nOs foguetes Thor Able usaban unha primeira etapa baseada no m\u00edsil Thor xunto cunha segunda e terceira etapas formadas polo foguete Able (derivada do Vanguard) en diferentes configuraci\u00f3ns. Foron usados un total de 16 entre 1958 e 1960, con catro fallos comletos e dous parciais. T\u00f3dolos lanzamentos se fixeron desde Cabo Ca\u00f1averal. Os foguetes foron manexados inicialmente pola Forza A\u00e9rea para m\u00e1is tarde ser xestionados pola NASA.\nVersi\u00f3ns.\nThor Able.\nThor Able a secas ou Thor-DM-18 Able foi a primeira versi\u00f3n dos foguetes Thor Able. Usaba unha primeira etapa Thor xunto cunha segunda e terceira etapas combinadas Able / AJ10-40. Os lanzamentos desta versi\u00f3n estaba dese\u00f1ados para probar a cofia e levaban un rato cada un. O primeiro lanzamento fallou debido \u00e1 explosi\u00f3n do foguete, mentres que os dous seguintes tiveron \u00e9xito, a\u00ednda que ning\u00fan dos ratos foi recuperado.\nThor Able I.\nO Thor Able I usaba unha \u00faltima etapa Altair e pod\u00eda lanzar cargas de ata 50 kg. Lanz\u00e1ronse tres con dous fallos completos ao estoupar os foguetes e un fallo parcial ao non producir a terceira etapa suficiente pulo.\nThor Able II.\nO Thor Able II usaba unha etapa Able II sen etapas adicionais. Lanz\u00e1ronse seis, unha cun fallo parcial.\nThor Able II M1.\nO Thor Able II M1 usaba unha etapa Able II e unha \u00faltima etapa Altair. Lanz\u00e1ronse dous, con un fallo.\nThor Able III.\nO Thor Able III usaba unha etapa Able III e unha \u00faltima etapa Altair. Lanz\u00e1ronse s\u00f3 un modelo deste foguete, con \u00e9xito.\nThor Able IV.\nO Thor Able III usaba unha etapa Able IV e unha \u00faltima etapa Altair. Lanzouse un, con \u00e9xito."}
{"id": "549621", "revid": "25871", "url": "https://gl.wikipedia.org/wiki?curid=549621", "title": "Tiziano Ferro", "text": "Tiziano Ferro, nado en Latina, Italia o 21 de febreiro de 1980, \u00e9 un cantautor italiano. Comezou en 2001 co seu \u00e1lbum debut \"Rosso relativo\", alcanzando \u00e9xito en Europa, principalmente en Espa\u00f1a e no seu propio pa\u00eds."}
{"id": "549622", "revid": "4817", "url": "https://gl.wikipedia.org/wiki?curid=549622", "title": "Thor-Able", "text": ""}
{"id": "549625", "revid": "4817", "url": "https://gl.wikipedia.org/wiki?curid=549625", "title": "Thor Able III", "text": ""}
{"id": "549629", "revid": "55340", "url": "https://gl.wikipedia.org/wiki?curid=549629", "title": "Regueiro de Llebredo", "text": "O regueiro de Llebredo \u00e9 un afluente do r\u00edo Meiro.\nPercorrido.\nO curso de auga nace na aba norte do pico Llebredo, na serra de Penouta, a 834 metros sobre o nivel do mar pola banda do concello de Coa\u00f1a e tras percorrer 3,3 km aboca no r\u00edo Meiro \u00e1 altura da aldea das Mestas"}
{"id": "549631", "revid": "1131", "url": "https://gl.wikipedia.org/wiki?curid=549631", "title": "Alonso Gonz\u00e1lez Rodr\u00edguez", "text": "Alonso Gonz\u00e1lez Rodr\u00edguez, nado no s\u00e9culo XVIII en Pobra de Seabra e finado o 30 de novembro de 1823, foi un pioneiro da vacinaci\u00f3n e pol\u00edtico espa\u00f1ol de ideolox\u00eda liberal. \nTraxectoria.\nEnsaiou con \u00e9xito unha vacina contra a var\u00edola na comarca de Seabra en 1803, con especial \u00e9xito no concello de Trefacio, e logo durante guerra contra o franc\u00e9s formou, como vogal de armamento da xunta local, parte das forzas que se opuxeron ao asedio do ex\u00e9rcito franc\u00e9s \u00e1 s\u00faa cidade natal e ao cabo tivo que fuxir ao monte, e al\u00ed o co\u00f1ecemento do terreo favoreceu o movemento de tropas portuguesas pola fronteira. En 1813, tras a liberaci\u00f3n da Pobra, foi un do tres deputados que a provincia de Valladolid (na que ent\u00f3n estaban inclu\u00edda a terra de Sanabria) enviou \u00e1s Cortes.\nTras conseguir praza como funcionario da Facenda Real, xubilouse en 1816 e volveu \u00e1 s\u00faa localidade natal. Durante o Trienio Liberal foi deputado provincial polo partido da Pobra de Seabra na deputaci\u00f3n provincial de Valladolid entre 1820 e 1822."}
{"id": "549633", "revid": "89787", "url": "https://gl.wikipedia.org/wiki?curid=549633", "title": "Martin O'Brien", "text": "Martin O'Brien, nado en Belfast, Irlanda do Norte, en outubro de 1964, \u00e9 un activista dos dereitos humanos e administrador de organizaci\u00f3ns ben\u00e9ficas en Irlanda do Norte.\nTraxectoria.\nDesde 2004 a 2020, O'Brien foi empregado de Atlantic Philanthropies, nun programa de subvenci\u00f3ns que traballou para provocar cambios duradeiros na vida das persoas desfavorecidas e vulnerables en Irlanda do Norte, a Rep\u00fablica de Irlanda, Sur\u00e1frica e os Estados Unidos promovendo a paz e o acceso aos dereitos humanos. En 2011, O'Brien foi nomeado Vicepresidente S\u00e9nior de Programas de Atlantic. \nAntes de 2004, O'Brien traballou durante 17 anos coordinando o traballo do Comit\u00e9 para a Administraci\u00f3n de Xustiza \"(, CAJ)\", unha organizaci\u00f3n dedicada a garantir os m\u00e1is altos est\u00e1ndares na \"administraci\u00f3n de xustiza en Irlanda do Norte\". Como director executivo do CAJ, O'Brien axudou a garantir fortes disposici\u00f3ns de dereitos humanos no Acordo de Paz do Venres Santo, apoiado pola maior\u00eda dos partidos, que estableceu un calendario e unha estrutura para crear un novo goberno de repartici\u00f3n de poder en Irlanda do Norte. Foi durante a direcci\u00f3n de O'Brien en 1998 cando o CAJ recibiu o \"Premio dos Dereitos Humanos do Consello de Europa\" en reco\u00f1ecemento \u00e1 s\u00faa contribuci\u00f3n \u00e1 protecci\u00f3n e promoci\u00f3n dos dereitos humanos en Irlanda do Norte. \nO'Brien fixo campa\u00f1as publicamente sobre unha ampla gama de cuesti\u00f3ns de liberdades civ\u00eds. Estivo implicado na campa\u00f1a para conseguir unha Carta de Dereitos para Irlanda do Norte, apoiada tam\u00e9n por Chuck Feeney a trav\u00e9s de Atlantic Philanthropies. O'Brien presentou preocupaci\u00f3ns sobre o abuso dos dereitos humanos en Irlanda do Norte a audiencias internacionais, inclu\u00eddas as Naci\u00f3ns Unidas. \nRecibiu a s\u00faa licenciatura en Sociolox\u00eda e Administraci\u00f3n Social pola Queen's University Belfast en 1987 e en 1996 o m\u00e1ster en Dereito dos Dereitos Humanos. En maio de 1999, o Notre Dame College entregoulle un doutoramento honoris causa en reco\u00f1ecemento ao seu traballo para promover a xustiza e a paz en Irlanda do Norte. \nO'Brien \u00e9 cofundador de varias organizaci\u00f3ns, entre elas \"Youth for Peace\"; a \"Rede Irlandesa para a Formaci\u00f3n e a Educaci\u00f3n en Acci\u00f3n Non Violenta\" (INNATE); e \"Kilcranny House\", un centro de educaci\u00f3n rural comprometido con curar as divisi\u00f3ns que existen en Irlanda do Norte.\nO'Brien foi un dos catro destinatarios do premio Reebok Human Rights Award en 1992 en reco\u00f1ecemento \u00e1 s\u00faa contribuci\u00f3n \u00e1 protecci\u00f3n dos dereitos humanos. O seu traballo tam\u00e9n foi homenaxeado por Human Rights Watch, que o seleccionou como un dos 12 observadores internacionais de dereitos humanos para 1992."}
{"id": "549634", "revid": "1888", "url": "https://gl.wikipedia.org/wiki?curid=549634", "title": "Antonio L\u00f3pez Barro", "text": "Antonio L\u00f3pez Barro, co\u00f1ecido como Ruso, nado en Naves (Llanes) cara a 1906 e finado en Lugo o 29 de decembro de 1936, foi un funcionario e pol\u00edtico asturiano.\nTraxectoria.\nCo\u00f1ecido como \"Ruso\" por ter sido adoptado polos propietarios dunha fonda do Savi\u00f1ao co\u00f1ecida como \"Fonda do Ruso\". Empregado nas oficinas do Concello do Savi\u00f1ao e veci\u00f1o de Escair\u00f3n. Secretario da Agrupaci\u00f3n Republicana de Escair\u00f3n en 1931, foi nomeado fiscal municipal do Savi\u00f1ao en xu\u00f1o de 1931. Membro da UGT, foi secretario da Agrupaci\u00f3n Socialista de Escair\u00f3n dende 1932. Pola s\u00faa participaci\u00f3n na folga xeral revolucionaria de 1934 foi detido e estivo preso en Monforte de Lemos durante tres meses. Co golpe de Estado do 18 de xullo de 1936 foi detido o 29 de xullo. Xulgado en Lugo por rebeli\u00f3n militar o 9 de decembro, foi condenado a pena de morte. Foi executado as tapias do cuartel da Garda Civil de Lugo o 29 de decembro de 1936."}
{"id": "549635", "revid": "27155", "url": "https://gl.wikipedia.org/wiki?curid=549635", "title": "Glicoforina D", "text": ""}
{"id": "549639", "revid": "785", "url": "https://gl.wikipedia.org/wiki?curid=549639", "title": "Euphoria (serie de televisi\u00f3n)", "text": "Euphoria \u00e9 unha serie de televisi\u00f3n estadounidense de tem\u00e1tica adolescente creada e escrita por Sam Levinson para HBO. \u00c9 unha adaptaci\u00f3n da miniserie de televisi\u00f3n israel\u00ed hom\u00f3nima creada por Ron Leshem e Daphna Levin. A serie trata sobre a vida dun grupo de estudantes de secundaria e as s\u00faas experiencias con traumas, identidade, drogas, amizade, amor e sexo. Est\u00e1 protagonizada por Zendaya, que tam\u00e9n fai de narradora, e o resto do elenco est\u00e1 composto por Maude Apatow, Angus Cloud, Eric Dane, Alexa Demie, Jacob Elordi, Barbie Ferreira, Nika King, Storm Reid, Hunter Schafer, Algee Smith, Sydney Sweeney, Colman Domingo, Javon \"Wanna\" Walton, Austin Abrams e Dominic Fike.\nEstreouse o 16 de xu\u00f1o de 2019. En xullo dese mesmo ano, anunciouse que \u00eda continuar cunha segunda tempada, precedida por dous especiais dunha hora que se emitiron en decembro de 2020 e xaneiro de 2021. A segunda tempada estreouse o 9 de xaneiro de 2022 e en febreiro xa se confirmou que \u00eda haber unha terceira tempada. \nTempadas e episodios.\n&lt;onlyinclude&gt;"}
{"id": "549640", "revid": "27155", "url": "https://gl.wikipedia.org/wiki?curid=549640", "title": "Leaky scanning", "text": "O leaky scanning (que se pode traducir non literalmente como 'escaneo con fugas' ou 'escape do escaneo') \u00e9 un mecanismo usado \u00e1s veces durante a fase de iniciaci\u00f3n da traduci\u00f3n de prote\u00ednas eucariota que permite a regulaci\u00f3n da expresi\u00f3n x\u00e9nica. Durante a iniciaci\u00f3n da traduci\u00f3n, a subunidade ribos\u00f3mica pequena de 40S eucariota (en forma dun complexo de preiniciaci\u00f3n de 43S ou 43S PIC) \"escanea\", \"rastrexa\" ou m\u00f3vese en direcci\u00f3n 5' \u2192 3' ao longo da rexi\u00f3n non traducida 5' (5'UTR) para localizar o cod\u00f3n de iniciaci\u00f3n (AUG) para comezar a fase de elongaci\u00f3n da traduci\u00f3n. Non obstante, \u00e1s veces o ribosoma que est\u00e1 escaneando salta o cod\u00f3n de iniciaci\u00f3n AUG normal pasando de longo e empeza a traduci\u00f3n m\u00e1is adiante, augas abaixo noutro cod\u00f3n AUG que encontra, que deb\u00eda codificar unha metionina do interior da prote\u00edna, pero que \u00e9 usado como novo cod\u00f3n de iniciaci\u00f3n, polo que a prote\u00edna vai quedar m\u00e1is pequena do habitual, sen a parte inicial normal. Coa maior\u00eda dos mecanismos de escaneo que usa o ribosoma, a traduci\u00f3n en c\u00e9lulas eucariotas ocorre no cod\u00f3n de iniciaci\u00f3n AUG m\u00e1is pr\u00f3ximo ao extremo 5' do ARNm; por\u00e9n, se o ribosoma que est\u00e1 escaneando encontra un \u201ccontexto nucleot\u00eddico desfavorable\u201d arredor do cod\u00f3n de iniciaci\u00f3n, contin\u00faa escaneando sen iniciar a traduci\u00f3n al\u00ed.\nNon sempre a iniciaci\u00f3n da traduci\u00f3n por este mecanismo ocorre en cod\u00f3ns AUG situados m\u00e1is adiante do normal. Hai certos casos nos que se atopou que a iniciaci\u00f3n ocorr\u00eda augas arriba nun cod\u00f3n que non era AUG. En xenes eucariotas que conte\u00f1en secuencias l\u00edder ricas en G-C obs\u00e9rvase con frecuencia este mecanismo. Hipotet\u00edzase que o escaneo faise m\u00e1is lento debido a unha estrutura secundaria que permite a uni\u00f3n do ARNt-Met cun cod\u00f3n incorrecto.\nVarios virus usan o mecanismo do \"leaky scanning\" para producir prote\u00ednas fundamentais, o que implica que este procedemento non \u00e9 unha consecuencia dunha deficiencia ou erro, sen\u00f3n, ao contrario, permite aos virus superar as altas presi\u00f3ns selectivas de ter que competir cos seus h\u00f3spedes. Os bi\u00f3logos moleculares est\u00e1n buscando cal \u00e9 o ambiente nucleot\u00eddico ideal para a iniciaci\u00f3n da traduci\u00f3n e o mecanismo polo cal os virus se replican.\nDescubrimento.\nPor medio de varios estudos Marilyn Kozak foi a primeira en reco\u00f1ecer o papel esencial que ten o escaneado durante a iniciaci\u00f3n da traduci\u00f3n en c\u00e9lulas de mam\u00edferos. O cod\u00f3n AUG en mam\u00edferos \u00e9 reco\u00f1ecido optimamente se est\u00e1 no contexto GCCRCCAUGG, tam\u00e9n co\u00f1ecido como secuencia consenso de Kozak. A purina (R) e cada un dos nucle\u00f3tidos dentro desta secuencia est\u00e1n altamente conservados e te\u00f1en unha importante funci\u00f3n no reco\u00f1ecemento e iniciaci\u00f3n da traduci\u00f3n en moitas subunidades ribos\u00f3micas de 40S. Co contexto \u00f3ptimo arredor do cod\u00f3n de iniciaci\u00f3n AUG, os ribosomas empezan a iniciaci\u00f3n nese punto. Un contexto d\u00e9bil d\u00e1se cando as secuencias adxacentes ao cod\u00f3n de iniciaci\u00f3n AUG se desv\u00edan da secuencia consenso. Uns poucos ribosomas iniciar\u00e1n a traduci\u00f3n nunha destas localizaci\u00f3ns d\u00e9biles, mais a maior\u00eda realizar\u00e1 aqu\u00ed un \"leaky scanning\", pasando de longo o cod\u00f3n, e iniciarana augas abaixo. Como consecuencia, \u00e9 probable que se produzan prote\u00ednas diferentes."}
{"id": "549641", "revid": "27155", "url": "https://gl.wikipedia.org/wiki?curid=549641", "title": "Leaky translation", "text": ""}
{"id": "549658", "revid": "89787", "url": "https://gl.wikipedia.org/wiki?curid=549658", "title": "Hunter Schafer", "text": "Hunter Schafer, nada o 31 de decembro de 1999 en Trenton, Nova Jersey, \u00e9 unha actriz, modelo e activista LGTB estadounidense. En 2019 acadou reco\u00f1ecemento internacional co seu debut na interpretaci\u00f3n como Jules Vaughn na serie de televisi\u00f3n de HBO \"Euphoria\"."}
{"id": "549661", "revid": "5863", "url": "https://gl.wikipedia.org/wiki?curid=549661", "title": "Xard\u00edn de infancia", "text": ""}
{"id": "549662", "revid": "89787", "url": "https://gl.wikipedia.org/wiki?curid=549662", "title": "Antonio Nieves Ferreiro", "text": "Antonio Nieves Ferreiro, co\u00f1ecido como Narote, nado en Vilasante (O Savi\u00f1ao) en 1913 e finado en Vigo en decembro de 2019, foi un militar e pol\u00edtico galego.\nTraxectoria.\nFac\u00eda o servizo militar na base a\u00e9rea de Le\u00f3n, e nos primeiros d\u00edas da revoluci\u00f3n de Asturias de 1934 liderou un movemento de apoio aos sublevados; asaltaron o arsenal e impediron a engalaxe dos avi\u00f3ns repletos de bombas para descargar sobre Oviedo. Detido, un tribunal de guerra condenouno a 20 anos de prisi\u00f3n, que se reduciron a 16 meses no forte de Guadalupe de Ir\u00fan. Logo do triunfo do Frente Popular foi amnistiado e regresou a Escair\u00f3n con Antonio S\u00e1nchez Quiroga, sendo recibidos con fogos artificiais e un banquete o 1 de marzo. Co golpe de Estado do 18 de xullo de 1936 fuxiu e agochouse. Nos dous primeiros meses alternaba dous agochos: pasaba 15 d\u00edas no mu\u00ed\u00f1o do Pimento, a tres quil\u00f3metros de Escair\u00f3n, e outros tantos na cova da Pena de Abeado, a 8 quil\u00f3metros. Canso do fr\u00edo e da fame volveu a Escair\u00f3n camuflado nun carro de centeo. Na s\u00faa casa improvisou primeiro un agocho nas t\u00e1boas do tellado, e despois constru\u00edu un zulo na parede onde se met\u00eda sempre cunha pistola e unha bomba de man. Descuberto finalmente e detido, sa\u00edu do calabozo en 15 d\u00edas porque a Garda Civil redactou un \"informe inmejorable en el que se callaban muchas cosas\" grazas a unha t\u00eda s\u00faa. Foi novamente detido nos anos cincuenta e encarcerado en Quiroga. Salvou outra volta grazas a un antigo compa\u00f1eiro do servizo militar agora avogado en Quiroga. Exiliouse en Venezuela. Traballou como representante de bixuter\u00eda fina e instalouse en Vigo, onde morreu en decembro de 2019.\nVida persoal.\nCasou en segundas nupcias con Olga Mart\u00ednez."}
{"id": "549663", "revid": "5863", "url": "https://gl.wikipedia.org/wiki?curid=549663", "title": "Carmen Pura V\u00e1zquez", "text": ""}
{"id": "549664", "revid": "23204", "url": "https://gl.wikipedia.org/wiki?curid=549664", "title": "Antonio S\u00e1nchez Quiroga", "text": "Antonio S\u00e1nchez Quiroga, co\u00f1ecido como Foll\u00e9s, nado no Savi\u00f1ao cara a 1913 e finado en Lugo o 14 de xaneiro de 1937, foi un militar e pol\u00edtico galego.\nTraxectoria.\nFac\u00eda o servizo militar na base a\u00e9rea de Le\u00f3n, e nos primeiros d\u00edas da revoluci\u00f3n de Asturias de 1934 participou nun movemento de apoio aos sublevados; asaltaron o arsenal e impediron a engalaxe dos avi\u00f3ns repletos de bombas para descargar sobre Oviedo. Detido, un tribunal de guerra condenouno a 20 anos de prisi\u00f3n, que se reduciron a 16 meses no forte de Guadalupe de Ir\u00fan. Logo do triunfo do Frente Popular foi amnistiado e regresou a Escair\u00f3n con Antonio Nieves Ferreiro, sendo recibidos con fogos artificiais e un banquete o 1 de marzo. Co golpe de Estado do 18 de xullo de 1936 foi detido o 6 de agosto xunto con Bernardo S\u00e1nchez Quiroga. Xulgado en Lugo por rebeli\u00f3n militar e condenado a pena de morte. Foi executado en Lugo o 14 de xaneiro de 1937 con Agust\u00edn Rouco Vilar."}
{"id": "549665", "revid": "5863", "url": "https://gl.wikipedia.org/wiki?curid=549665", "title": "Melro", "text": ""}
{"id": "549666", "revid": "5863", "url": "https://gl.wikipedia.org/wiki?curid=549666", "title": "Melra", "text": ""}
{"id": "549667", "revid": "5863", "url": "https://gl.wikipedia.org/wiki?curid=549667", "title": "Merla", "text": ""}
{"id": "549668", "revid": "127505", "url": "https://gl.wikipedia.org/wiki?curid=549668", "title": "Emilio Timiraos Cervo", "text": "Emilio Manuel Timiraos Cervo, nado en Viveiro cara a 1908 e finado en Lugo o 29 de abril de 1937, foi un carpinteiro e pol\u00edtico galego.\nTraxectoria.\nCarpinteiro de Viveiro. Membro da UGT, da que foi secretario, e militante do PCE, foi secretario sindical do Radio Comunista de Viveiro. Co golpe de Estado do 18 de xullo de 1936 foi detido o 23 de outubro. Xulgado en Lugo por rebeli\u00f3n militar o 9 de decembro, foi condenado a pena de morte. Foi executado en Lugo o 29 de abril de 1937 con Manuel Enr\u00edquez Fern\u00e1ndez, Eduardo Su\u00e1rez Garc\u00eda, Daniel Fern\u00e1ndez L\u00f3pez, Marcelino Alba Meic\u00edn, Antonio Garc\u00eda G\u00f3mez, Jos\u00e9 Mar\u00eda Gallo Gallo e Faustino Fern\u00e1ndez Cartategui."}
{"id": "549669", "revid": "1888", "url": "https://gl.wikipedia.org/wiki?curid=549669", "title": "Emilio Manuel Timiraos Cervo", "text": ""}
{"id": "549670", "revid": "5863", "url": "https://gl.wikipedia.org/wiki?curid=549670", "title": "Portal das palabras", "text": ""}
{"id": "549671", "revid": "23204", "url": "https://gl.wikipedia.org/wiki?curid=549671", "title": "Marae de Taputapuatea", "text": "O Marae Taputapuatea \u00e9 un gran complexo de marae en Opoa en Taputapuatea, na costa sueste de Raiatea. O sitio presenta unha serie de maraes e outras estruturas de pedra e anteriormente considerouse o templo central e centro relixioso da Polinesia Oriental. En 2017, a zona de Taputapuatea e o complexo marae foron inscritos na Lista do Patrimonio Mundial da UNESCO debido \u00e1 s\u00faa importancia pol\u00edtica e relixiosa e ao seu testemu\u00f1o da cultura tradicional da Polinesia oriental.\nDescrici\u00f3n.\nO complexo de marae sit\u00faase ao final dunha pen\u00ednsula que se adentra na lagoa que rodea Raiatea. O centro do conxunto alberga o propio marae, un patio rectangular pavimentado con basalto e que mide 44 por 60 metros. No extremo leste do marae at\u00f3pase o ahu, unha plataforma de basalto e coral que se usa para as cerimonias. Outros marae est\u00e1n dentro do complexo marae, inclu\u00edndo o marae Hauviri, que se utilizaba para nomear xefes.\nHistoria.\nA zona sagrada do cabo Matahira-i-te-ra'i ch\u00e1mase Te Po, onde residen os deuses. O marae orixinal estaba dedicado a Ta'aroa (o creador supremo), a\u00ednda que finalmente prevaleceu o culto a 'Oro (o deus da vida e da morte). Segundo a lenda, 'Oro descendente de Hiro, constru\u00edu o marae, d\u00e1ndolle o nome de Taputapuatea, 'Sacrificios de lonxe'. O tambor Ta'imoana utiliz\u00e1base durante os sacrificios humanos. A rocha branca Te Papatea-o-Ru'ea na praia pr\u00f3xima (actualmente parte do marae Hauviri) usouse para investir aos xefes de Ra'iatea co cinto de plumas vermellas \"maro 'ura\". A imaxe do deus de 91\u00b45 cm. de altura cham\u00e1base 'Oro-maro-'ura, 'Oro do cinto de plumas vermellas. Taputapuatea converteuse no centro dunha rede de viaxeiros a medida que se estendeu o culto ao 'Oro.\nO marae puido crearse xa no ano 1000 d. C., e ampliouse e reconstru\u00eduse polo menos en d\u00faas ocasi\u00f3ns separadas entre os s\u00e9culos XIV e XVIII. O marae era un lugar de aprendizaxe onde sacerdotes e navegantes de todo o Pac\u00edfico reun\u00edanse para ofrecer sacrificios aos deuses e compartir o seu co\u00f1ecemento das orixes xeneal\u00f3xicas do universo e da navegaci\u00f3n nas profundidades oce\u00e1nicas.\nUnha alianza co\u00f1ecida como Ti'ahuauatea estableceuse nos s\u00e9culos XVII e XVIII coas illas circundantes demarcando as ao oeste de Ra'iatea, Te Aotea, e as ao leste, Te Aouri. Esta alianza inclu\u00eda as Illas Cook, as Austrais, Kapukapuakea en Hawai e Taputapuatea en Nova Zelandia. Establec\u00e9ronse novos marae en cada unha destas illas elixiuse unha rocha de Taputapuatea, Raiatea, para actuar como v\u00ednculo espiritual. Sacerdotes, xefes e guerreiros das outras illas reun\u00edanse en Raiatea periodicamente para manter a alianza, participando en sacrificios humanos a 'Oro. Con todo, a alianza finalmente rompeuse, cando estalou unha disputa nunha reuni\u00f3n e os dous principais sumos sacerdotes que representaban \u00e1 alianza foron asasinados. A xente de Ao-tea fuxiu da illa, sa\u00edndo polo paso do arrecife de Te Ava-rua en lugar do paso sagrado de Te Ava-mo'a, que era considerado un mal presaxio. En 1995 intentouse curar este mal.\nAo redor de 1763, os guerreiros de Bora Bora atacaron a illa, derrotando a Tupaia e saquearon a illa. Isto inclu\u00edu destru\u00edr as casas dos deuses en Taputapuatea, destru\u00edr a plataforma e cortar as \u00e1rbores que abrigaban. James Cook, Joseph Banks, Daniel Solander e Tupaia chegaron a bordo do \"Endeavour\" o 20 de xullo de 1769, para tomar posesi\u00f3n de Raiatea, Taha'a, Huahine e Bora Bora en nome de Rei Xurxo III do Reino Unido. Esta parec\u00eda ser a culminaci\u00f3n dunha profec\u00eda feita polo sacerdote mago Vaita de que un pobo novo chegar\u00eda a bordo dunha canoa sen un balanc\u00edns e tomar\u00eda posesi\u00f3n das illas. A principios do s\u00e9culo XIX, os misioneiros chegaron \u00e1 illa, e o complexo de marae abandonouse pouco despois \nInvestigaci\u00f3n e restauraci\u00f3n.\nCando Te Rangi H\u012broa visitou Taputapuatea en 1929 quedou espantado polo estado de desolaci\u00f3n no que atopou este gran marae e escribiu:\nPeregrinei a Taputapu-atea, pero os mortos non pod\u00edan falar comigo. Foi triste ata o bordo das b\u00e1goas. Sent\u00edn un profundo arrepentimento, un arrepentimento por... non sab\u00eda que. \u00bfFoi polo bater dos tambores do templo ou polo berro do pobo mentres elavaban ao rei en alto? Foi polos sacrificios humanos dos tempos antigos? Non era por ning\u00fan destes individualmente, sen\u00f3n por algo detr\u00e1s de todos, alg\u00fan esp\u00edrito vivente e coraxe divina que exist\u00edan nos tempos antigos dos que Taputapu-atea era un s\u00edmbolo mudo. Era algo que os polinesios perdemos e non atopamos, algo que anhelamos e non podemos recrear. O trasfondo no que se enxendrou ese esp\u00edrito cambiou m\u00e1is al\u00e1 da recuperaci\u00f3n. O vento sombr\u00edo do esquecemento varrera sobre Opoa. A herba estranxeira creceu sobre o patio sen coidado, e as pedras caeran do altar sagrado de Taputapu-atea. Os deuses marcharan hai moito tempo.\nOs restos arqueol\u00f3xicos de Marae Taputapuatea restauraronse en 1994 e contin\u00faan os traballos para preservar o sitio.\nA Asociaci\u00f3n Na Papa E Va'u Raiatea \u00e9 unha asociaci\u00f3n cultural formada polo pobo de Opoa que act\u00faa pola preservaci\u00f3n do Marae Taputapuatea. Grazas ao seu traballo, o Marae Taputapuatea figura na lista na Lista do Patrimonio Mundial desde o 9 de xullo de 2017. A asociaci\u00f3n est\u00e1 a crear e revivir conexi\u00f3ns entre as comunidades do tri\u00e1ngulo polinesio e en toda a rexi\u00f3n do Pac\u00edfico."}
{"id": "549673", "revid": "111586", "url": "https://gl.wikipedia.org/wiki?curid=549673", "title": "Premio Reebok de Dereitos Humanos", "text": "O Reebok Human Rights Award \"(RHRA)\" homenaxea a activistas menores de trinta anos que loitaron polos dereitos humanos a trav\u00e9s de medios non violentos. Cada ano, o premio \u00e9 entregado tres, catro ou cinco persoas. Cada un recibe unha subvenci\u00f3n de 50.000 d\u00f3lares estadounidenses que se utilizar\u00eda para apoiar o seu traballo en materia de dereitos humanos. Os premios foron subscritos pola Fundaci\u00f3n Reebok.\nAs ra\u00edces rem\u00f3ntanse a 1988 cando Amnist\u00eda Internacional invitou a Reebok a patrocinar \"Human Rights Now!\", unha serie de concertos musicais en todo o mundo. Mozos de preto de 40 pa\u00edses, como estadounidense Van Jones ou o norteirland\u00e9s Martin O'Brien recibiron o premio desde que se creou en 1988. Non se entregaron novos premios desde 2007 a 2020. \nEn 2021 Adidas asinou un precontrato para vender a Reebok a Authentic Brands Group, e nese mesmo ano volveu dar os RHRA, que non outorgara desde 2007. \nV\u00e9xase tam\u00e9n.\nLigaz\u00f3ns externas.\n (arquivado o 17 de febreiro de 2007)"}
{"id": "549676", "revid": "72012", "url": "https://gl.wikipedia.org/wiki?curid=549676", "title": "Foll\u00e9s", "text": ""}
{"id": "549680", "revid": "72012", "url": "https://gl.wikipedia.org/wiki?curid=549680", "title": "Marae Taputapuatea", "text": ""}
{"id": "549687", "revid": "89787", "url": "https://gl.wikipedia.org/wiki?curid=549687", "title": "Fernando Lasama de Ara\u00fajo", "text": "Fernando de Ara\u00fajo, tam\u00e9n co\u00f1ecido como , nado o 26 de febreiro de 1963 e finado o 2 de xu\u00f1o de 2015, foi un activista e pol\u00edtico de Timor Leste. Pulou na clandestinidade pola independencia timorense antes de fundar o Partido Dem\u00f3crata no Timor independente. Foi presidente do Parlamento Nacional de 2007 a 2012. Tam\u00e9n exerceu como presidente en funci\u00f3ns durante dous meses a principios de 2008.\nTraxectoria.\nAntecedentes e inicios de carreira.\nNaceu en Manutaci, distrito de Ainaro, no que daquela era o Timor portugu\u00e9s. Era de etnia Mambai.\n\u00c1 idade de 12 anos, presenciou o masacre de 18 membros da s\u00faa familia polo ex\u00e9rcito indonesio. Estudou literatura na Universidade Udayana de Bal\u00ed, Indonesia. Al\u00ed fundou a \"Resist\u00eancia Nacional dos Estudantes do Timor-Leste\" (RENETIL).\nNo c\u00e1rcere indonesio.\nTras o masacre de Santa Cruz en 1991, Ara\u00fajo foi detido por \"subversi\u00f3n contra o Estado\" tras completar o seu primeiro ano de estudos. En xaneiro de 1992, un tribunal indonesio condenouno a nove anos de prisi\u00f3n e o xu\u00edz dixo que era culpable de \"deshonrar \u00e1 naci\u00f3n [Indonesia] aos ollos da comunidade internacional\". Foi nomeado por Amnist\u00eda Internacional como preso de conciencia. En 1992 ga\u00f1ou o Reebok Human Rights Award.\nFoi liberado da Instituci\u00f3n Penitenciaria de Cipinang cedo tras a presi\u00f3n dos activistas dos dereitos humanos indonesios. Despois da s\u00faa liberaci\u00f3n, Ara\u00fajo permaneceu en Iacarta e continuou traballando pola autodeterminaci\u00f3n e a democracia en Timor Leste, traballando en estreita colaboraci\u00f3n cos defensores dos dereitos humanos indonesios e os defensores da democracia.\nPol\u00edtica timorense.\nAra\u00fajo volveu a Timor Leste para traballar co Consello Nacional da Resistencia de Timor no referendo de independencia de Timor Oriental de 1999, que votou a favor da independencia do pa\u00eds. Ocupou como viceministro de Asuntos Exteriores no gabinete de transici\u00f3n durante a Administraci\u00f3n de Transici\u00f3n das Naci\u00f3ns Unidas en Timor Oriental que gobernou o pa\u00eds de 1999 a 2001.\nAra\u00fajo fundou a organizaci\u00f3n ecoloxista \"Funda\u00e7ao Haburas\", o semanario \"Talitakum\" e o semanario do Partido Dem\u00f3crata (PD) \"Vox Populi.\"\nEn 2001, fundou o PD como alternativa ao partido dominante Fretilin. O PD estaba dirixido por antigos estudantes activistas clandestinos, inclu\u00eddos membros de Renetil. O partido quedou segundo nas elecci\u00f3ns de 2002 cun 8,72% dos votos. Participou en todas as elecci\u00f3ns parlamentarias desde a independencia e ga\u00f1ou escanos cada vez.\nElecci\u00f3ns de 2007 e 2012.\nLasama de Ara\u00fajo foi o candidato do Partido Dem\u00f3crata nas elecci\u00f3ns presidenciais de abril de 2007. Ocupou o terceiro lugar cun 19,18% dos votos, e o 26 de abril anunciou o apoio do seu partido ao segundo candidato, o primeiro ministro Jos\u00e9 Ramos-Horta, na segunda volta.\nNas elecci\u00f3ns parlamentarias de xu\u00f1o de 2007, Ara\u00fajo ga\u00f1ou un escano como primeiro nome na lista de candidatos do PD. Na primeira sesi\u00f3n do novo parlamento o 30 de xullo, Ara\u00fajo foi elixido presidente do Parlamento Nacional, derrotando a Aniceto Guterres de Fretilin.\nPresentouse de novo nas elecci\u00f3ns presidenciais de 2012, ocupando o terceiro lugar cun 17,3% dos votos. Despois foi reelixido como deputado nas elecci\u00f3ns parlamentarias de Timor Oriental de 2012. En 2015, foi nomeado Ministro de Estado, Coordinador de Asuntos Sociais e Ministro de Educaci\u00f3n.\nAra\u00fajo non se presentou \u00e1 presidencia do Parlamento Nacional en 2012. Vicente Guterres foi elixido para sucedelo a finais de xullo.\nPresidente de Timor-Leste (en funci\u00f3ns).\nTras un atentado que feriu gravemente ao presidente Jos\u00e9 Ramos-Horta o 11 de febreiro de 2008, Ara\u00fajo pasou a ser presidente en funci\u00f3ns o 13 de febreiro.\nRamos-Horta asumiu de novo o relevo o 17 de abril de 2008, cando regresou a Timor-Leste.\nVida persoal.\nMentres estaba en prisi\u00f3n co\u00f1eceu \u00e1 s\u00faa muller, Jacqueline \"Joy\" Aquino Siapno, unha acad\u00e9mica filipina que traballaba para Amnist\u00eda Internacional. Te\u00f1en un fillo, Hadomi. Siapno e o seu fillo deixaron Timor en 2014, pero o seu divorcio nunca se finalizou antes da s\u00faa morte. De Ara\u00fajo morreu en 2015 dun ictus, aos 52 anos.\nO seu nome de loita \"Lasama\" significa \"algu\u00e9n que non podes tripar\".\nReco\u00f1ecementos.\nEn 2012, recibiu a Orde de Timor-Leste."}
{"id": "549688", "revid": "89787", "url": "https://gl.wikipedia.org/wiki?curid=549688", "title": "Mate de coca", "text": "O mate de coca ou t\u00e9 de coca (do quechua \"kuka mat'i\") \u00e9 unha infusi\u00f3n de follas de coca das rexi\u00f3ns andinas de Bolivia e do Per\u00fa. A s\u00faa presenza abrangue tam\u00e9n outros pa\u00edses andinos, como Ecuador, o norte de Chile, algunhas zonas de Colombia e todo o norte da Arxentina.\n\u00c9 unha bebida consumida como estimulante e tam\u00e9n para curar o \"soroche\" ou mal de monta\u00f1a. Pos\u00fae, amais, un valor simb\u00f3lico. A bebida ten efectos enerxizantes similares aos do caf\u00e9.\nA venda e consumo das follas de coca \u00e9 legal no Per\u00fa, Colombia e Bolivia, e tam\u00e9n \u00e9 moi com\u00fan no norte da Arxentina. Nos restaurantes, ao finalizar a comida, \u00e9 com\u00fan ofrecer mate de coca en bolsas filtrantes para estimular a dixesti\u00f3n. Pode ser endulzado con azucre ou mel.\nPlantas utilizadas.\nPolo xeral, util\u00edzanse catro variedades de plantas da familia das Erythroxylaceae: \nCaracter\u00edsticas.\nA infusi\u00f3n conserva algunhas propiedades farmacol\u00f3xicas da folla de coca. A comercializaci\u00f3n en bolsas filtrantes \u00e9 legal no Per\u00fa e Bolivia, do mesmo xeito que a fari\u00f1a de coca.\n\u00c9 de cor verde amarelenta. Ten un lixeiro sabor amargo, parecido ao t\u00e9 verde, mais lixeiramente m\u00e1is doce.\nUsos en Suram\u00e9rica.\nUso medicinal.\nO consumo de mate de coca \u00e9 com\u00fan en varios pa\u00edses de Suram\u00e9rica. Os pobos ind\u00edxenas das monta\u00f1as dos Andes empr\u00e9gano con fins medicinais e relixiosos.\nO consumo de mate de coca e o mascado das follas de coca incrementan a absorci\u00f3n do os\u00edxeno no sangue. En consecuencia, axudan a combater o mal de monta\u00f1a e favorecen a dixesti\u00f3n. Ademais, ten un efecto carminativo, \u00e9 dicir, favorece a expulsi\u00f3n de gases do tubo dixestivo.\nA fari\u00f1a de coca consiste en follas de coca mo\u00eddas finamente. Pode empregarse como o caf\u00e9 nunha m\u00e1quina de caf\u00e9, para obter unha bebida m\u00e1is forte e concentrada.\nTurismo.\nNos \"Cami\u00f1os do Inca\" a Machu Picchu os gu\u00edas ofrecen mate de coca frecuentemente en cada comida, para aliviar o mal de monta\u00f1a."}
{"id": "549689", "revid": "4817", "url": "https://gl.wikipedia.org/wiki?curid=549689", "title": "Transit 5E-1", "text": ""}
{"id": "549690", "revid": "4817", "url": "https://gl.wikipedia.org/wiki?curid=549690", "title": "Thor Ablestar", "text": "Thor Ablestar ou Thor Able-Star foi unha serie de foguetes espaciais dos Estados Unidos.\nCaracter\u00edsticas.\nHoubo d\u00faas versi\u00f3ns do Thor Ablestar: o primeiro usaba unha primeira etapa Thor DM21 acompa\u00f1ada dunha segunda etapa Able-Star e o segundo usaba unha primeira etapa Thor DSV-2A xunto cunha segunda etapa Able-Star mellorada. Pod\u00edan po\u00f1er aproximadamente 150 kg de carga en \u00f3rbita. En total lanz\u00e1ronse 19 Thor Ablestar: 11 da versi\u00f3n DM21 e 8 da DSV2A, cun total de cinco fallos e tres fallos parciais."}
{"id": "549691", "revid": "4817", "url": "https://gl.wikipedia.org/wiki?curid=549691", "title": "Thor-Ablestar", "text": ""}
{"id": "549696", "revid": "72012", "url": "https://gl.wikipedia.org/wiki?curid=549696", "title": "Thor Able-Star", "text": ""}
{"id": "549698", "revid": "72012", "url": "https://gl.wikipedia.org/wiki?curid=549698", "title": "T\u00e9 de coca", "text": ""}
{"id": "549706", "revid": "23204", "url": "https://gl.wikipedia.org/wiki?curid=549706", "title": "Sz\u00e9kelys", "text": ""}
{"id": "549707", "revid": "23204", "url": "https://gl.wikipedia.org/wiki?curid=549707", "title": "Sz\u00e9kely", "text": ""}
{"id": "549708", "revid": "23204", "url": "https://gl.wikipedia.org/wiki?curid=549708", "title": "Pa\u00eds Sz\u00e9kely", "text": ""}
{"id": "549711", "revid": "23204", "url": "https://gl.wikipedia.org/wiki?curid=549711", "title": "Szeklers", "text": ""}
{"id": "549712", "revid": "89787", "url": "https://gl.wikipedia.org/wiki?curid=549712", "title": "Juan Carlos Merlo", "text": "Juan Carlos Merlo Dopazo, nado en Buenos Aires o 18 de xullo de 1948, \u00e9 un exfutbolista e adestrador arxentino, de orixe galega, que xogaba como dianteiro.\nTraxectoria.\nNaceu na capital da Arxentina en 1948, sendo fillo dunha viguesa e neto dun ourens\u00e1n. Comezou a s\u00faa carreira como futbolista no Deportivo Espa\u00f1ol da s\u00faa cidade natal, pasando despois ao Temperley. Con ese club disputou 47 encontros da Primera B (segunda divisi\u00f3n arxentina), marcando 32 goles. \nOs seus bos n\u00fameros en Temperley atraeron a atenci\u00f3n do Independiente, que o fichou en 1973. Co club de Avellaneda xogou por primeira vez na Primeira Divisi\u00f3n e o 26 de abril de 1973 debutou na Copa Libertadores, nunha vitoria por 2-0 sobre o Millonarios colombiano. A\u00ednda que contou con poucos minutos durante a tempada, acabou proclam\u00e1ndose campi\u00f3n da Libertadores da Copa Intercontinental e da Copa Interamericana. A continuaci\u00f3n pasou por Banfield, antes de regresar en 1975 a Temperley, onde recuperou as s\u00faas boas cifras goleadoras, con 22 tantos en 72 encontros.\nEn setembro de 1976 chegou a Galicia para asinar co Deportivo da Coru\u00f1a, adestrado polo tam\u00e9n arxentino H\u00e9ctor Rial. Debutou na segunda xornada da tempada 1976/77 da Segunda Divisi\u00f3n, nun partido contra o C\u00e1diz en Riazor, marcando o o primeiro dos dous goles do seu equipo (2-1). Disputou un total de 19 partidos co equipo coru\u00f1\u00e9s, anotando 4 goles. En setembro de 1977 chegou a un acordo co club para rescindir o seu contrato.\nDe regreso na Arxentina, xogou no Racing Club e en 1978 pasou a Quilmes, co que ga\u00f1ou o campionato de Primeira Divisi\u00f3n por primeira e \u00fanica vez na historia do club dende a chegada do profesionalismo. Rematou a s\u00faa carreira vestindo a camiseta do Almirante Brown de Isidro Casanova.\nTras colgar as botas comezou a s\u00faa carreira como adestrador e en 1982 logrou con Temperley o ascenso \u00e1 Primeira Divisi\u00f3n. Posteriormente pasou polos bancos de Sarmiento de Jun\u00edn, El Porvenir, Sportivo Italiano, Los Andes, Tigre, Temperley en d\u00faas ocasi\u00f3ns m\u00e1is, San Mart\u00edn de San Juan, Deportivo Riestra, Berazategui, Liniers, Nueva Chicago e Ca\u00f1uelas. M\u00e1is tarde pasou a traballar como instrutor na Confederaci\u00f3n Suramericana de F\u00fatbol."}
{"id": "549713", "revid": "5863", "url": "https://gl.wikipedia.org/wiki?curid=549713", "title": "Jos\u00e9 Cabaleiro do Lago", "text": "Jos\u00e9 Cabaleiro do Lago foi un empresario galego.\nTraxectoria.\nA familia ti\u00f1a un negocio de madeira de carballo en Galicia. Fundou as primeiras Bodegas en Chipiona en 1830. Cara a 1870 comezaron as exportaci\u00f3ns a Inglaterra e Am\u00e9rica e o negocio cambiou o seu nome por \"Antonio Caballero y Sobrinos\". "}
{"id": "549717", "revid": "865", "url": "https://gl.wikipedia.org/wiki?curid=549717", "title": "RCAF", "text": ""}
{"id": "549765", "revid": "22795", "url": "https://gl.wikipedia.org/wiki?curid=549765", "title": "Lingua lenape", "text": ""}
{"id": "549766", "revid": "149", "url": "https://gl.wikipedia.org/wiki?curid=549766", "title": "Se\u00f1ora de Cao", "text": ""}
{"id": "549783", "revid": "1131", "url": "https://gl.wikipedia.org/wiki?curid=549783", "title": "Argul, Pez\u00f3s, Pez\u00f3s", "text": "Argul \u00e9 un lugar da parroquia e concello de Pez\u00f3s que se localiza no occidente de Asturias. \nSituado a 268 metros sobre o nivel do mar, a aldea local\u00edzase a 4,6 km da vila, e capital do concello, de Pez\u00f3s e en 2021 contaba con 9 habitantes. \nConxunto hist\u00f3rico.\nO goberno de Asturias declarou Ben de Interese Cultural o conxunto hist\u00f3rico de Argul o 22 de xullo de 2002\nO n\u00facleo asenta nunha zona de media monta\u00f1a pr\u00f3xima ao r\u00edo Aug\u00fceira e constit\u00fae unha das maiores singularidades arquitect\u00f3nicas da Terra Eo-Navia e de todo o occidente de Asturias. As edificaci\u00f3ns de pedra recostanse na rocha e nalg\u00fans casos sobre o propio muro do cami\u00f1o e entre as casas \u00e1brese o beiril, un pasadizo subterr\u00e1neo para pasaren as persoas e o gando co que se configura un api\u00f1ado complexo de paisaxes subterr\u00e1neas so as casas. O conxunto config\u00farase a xeito de anel conc\u00e9ntrico, con comunicaci\u00f3n entre as casas con solainas e beir\u00eds. Os casais constr\u00faense por diferentes elementos organizados en torno ao patio, entre eles salientan o h\u00f3rreo e o \"palombar\" e tam\u00e9n son frecuentes as \"palombeiras\" nos faiados. \nAlgunhas das casas edif\u00edcanse sobre a rocha do muro do cami\u00f1o, sen outros alicerces, co que se logra unha edificaci\u00f3n s\u00f3lida, unha maior amplitude da casa co beiral que nalg\u00fan caso chega ata os 20 metros de longo. Os materiais que se utilizaron na construci\u00f3n foron os da zona: pedra, lousa, madeira e barro. Entre os edificios m\u00e1is caracter\u00edsticos est\u00e1 a casa de Vilar, construci\u00f3n rectangular de gran lonxitude con grosos muros de pedra e cun beiril de 20 metros. A casa de Juan Alonso Villabrille Ron, escultor barroco. Outras construci\u00f3ns son a casa de Basti\u00e1n; casa Muxard\u00edn, convertida en oficina de turismo rural ou a casa de Cangas. No conxunto tam\u00e9n conta con d\u00faas capelas, a de Santo Antonio e a de San Miguel. A poboaci\u00f3n tradicionalmente viv\u00eda da agricultura e mais a gander\u00eda, con especial preferencia polo cultivo da vide e o cereal. Na Idade Media constru\u00edronse 30 casais e ao longo dos s\u00e9culos XIX e XX viviu un continuo \u00e9xodo de poboaci\u00f3n, particularmente intensa foi a emigraci\u00f3n ao Uruguai.\nA 100 metros ao suroeste da aldea est\u00e1 o xacemento castrexo de El Castro, nun outeiro sobre o r\u00edo Aug\u00fceira, e como no resto do territorio galegofalante existen lendas relacionados cos mouros. Local\u00edzase nunha \u00e1rea con abondosas explotaci\u00f3ns aur\u00edferas, quizais da \u00e9poca romana, entre elas As Furad\u00edas, El Canal, A Carcav\u00faa en Argul e As Antiguas en San Pedro de Aug\u00fceira e na que habitaba o pobo galaico dos albi\u00f3ns como no resto do Eo-Navia.\nA referencia escrita m\u00e1is antiga na que se fai referencia \u00e1 localidade \u00e9 un documento do 30 de maio de 972 que se conserva no arquivo da catedral de Oviedo."}
{"id": "549784", "revid": "72012", "url": "https://gl.wikipedia.org/wiki?curid=549784", "title": "London School of Economics and Political Science", "text": ""}
{"id": "549786", "revid": "72012", "url": "https://gl.wikipedia.org/wiki?curid=549786", "title": "Escola de Econom\u00eda de Londres", "text": ""}
{"id": "549787", "revid": "72012", "url": "https://gl.wikipedia.org/wiki?curid=549787", "title": "Escola de Ciencias Econ\u00f3micas e Pol\u00edticas de Londres", "text": ""}
{"id": "549788", "revid": "72012", "url": "https://gl.wikipedia.org/wiki?curid=549788", "title": "Escola de Econom\u00eda e Ciencia Pol\u00edtica de Londres", "text": ""}
{"id": "549791", "revid": "55340", "url": "https://gl.wikipedia.org/wiki?curid=549791", "title": "Argul", "text": ""}
{"id": "549798", "revid": "23204", "url": "https://gl.wikipedia.org/wiki?curid=549798", "title": "Bandeira dos s\u00edculos", "text": "A bandeira dos s\u00edculos (en ; en ) \u00e9 unha bandeira \u00e9tnica do pobo s\u00edculo de Transilvania. Componse dun fondo de cor azul cunha faixa en ouro e un \"sol-estrela\" e l\u00faa crecente, \u00e1mbolos dous considerados s\u00edmbolos antigos dos s\u00edculos. Foi dese\u00f1ada por \u00c1d\u00e1m K\u00f3nya, o Consello Nacional S\u00edculo adoptouna en 2004. Dende ent\u00f3n \u00e9 un s\u00edmbolo para o pobo s\u00edculo. As autoridades romanesas impuxeron algunhas restrici\u00f3ns sobre as condici\u00f3ns en que se pode mostrar a bandeira, o que supostamente fomentou a s\u00faa popularidade.\nO dese\u00f1o da bandeira sust\u00e9ntase en que tanto os s\u00edmbolos da bandeira como as s\u00faas cores son tradicionais dos s\u00edculos. Respecto deste \u00faltimo, non hai probas fixas, pero a l\u00faa crecente e o sol util\u00edzanse polo menos desde o s\u00e9culo XV en Transilvania. Por\u00e9n, o uso dunha \"estrela do sol\" como a definiu K\u00f3nya \u00e9 controvertido xa que non cumpre coas regras her\u00e1ldicas. Ademais da azul e dourada, existe outra versi\u00f3n non oficial da bandeira s\u00edcula, unha vermella e negra utilizada por alg\u00fans grupos e organizaci\u00f3ns s\u00edculas."}
{"id": "549801", "revid": "23204", "url": "https://gl.wikipedia.org/wiki?curid=549801", "title": "Bandeira do Pa\u00eds S\u00edculo", "text": ""}
{"id": "549802", "revid": "23204", "url": "https://gl.wikipedia.org/wiki?curid=549802", "title": "Bandeira do pobo s\u00edculo", "text": ""}
{"id": "549803", "revid": "23204", "url": "https://gl.wikipedia.org/wiki?curid=549803", "title": "Bandeira s\u00edcula", "text": ""}
{"id": "549804", "revid": "23204", "url": "https://gl.wikipedia.org/wiki?curid=549804", "title": "Bandeira dos sz\u00e9kelys", "text": ""}
{"id": "549805", "revid": "23204", "url": "https://gl.wikipedia.org/wiki?curid=549805", "title": "Bandeira sz\u00e9kely", "text": ""}
{"id": "549806", "revid": "23204", "url": "https://gl.wikipedia.org/wiki?curid=549806", "title": "Bandeira do pobo sz\u00e9kely", "text": ""}
{"id": "549809", "revid": "23204", "url": "https://gl.wikipedia.org/wiki?curid=549809", "title": "Sz\u00e9kely z\u00e1szl\u00f3", "text": ""}
{"id": "549810", "revid": "1131", "url": "https://gl.wikipedia.org/wiki?curid=549810", "title": "San Mamede de Urr\u00f3s", "text": ""}
{"id": "549817", "revid": "98629", "url": "https://gl.wikipedia.org/wiki?curid=549817", "title": "Acordo de Cotonou", "text": "O \"Acordo de colaboraci\u00f3n entre os estados de \u00c1frica, o Caribe e do Pac\u00edfico e a Comunidade Europea e os seus estados membros asinado en Cotonou,\" \"o 23 de ju\u00f1o de 2000\", m\u00e1is co\u00f1ecido como Acordo de Cotonou, \u00e9 un tratado entre a Uni\u00f3n Europea e o Grupo de Estados de \u00c1frica, Caribe e Pac\u00edfico (pa\u00edses ACP). Foi asinado en xu\u00f1o de 2000 en Cotonou, a cidade m\u00e1is grande de Ben\u00edn, por 79 pa\u00edses ACP (47 pa\u00edses en \u00c1frica, 16 no Caribe e 15 no Pac\u00edfico, e mais a Rep\u00fablica das Maldivas; Cuba non asinou) e os daquela 15 Estados membro da Uni\u00f3n Europea, totalizando m\u00e1is de 700 mill\u00f3ns de persoas, e estaba previsto que durase vinte anos.\nEntrou en vigor en 2003 e foi posteriormente revisado en 2005 e 2010. Finalmente, asinouse un novo acordo, denominado post-Cotonou, o 15 de abril de 2021\nObxectivos.\nO Acordo de Cotonou ten como obxectivo a reduci\u00f3n e eventual erradicaci\u00f3n da pobreza as\u00ed como contribu\u00edr ao desenvolvemento sustent\u00e1bel e \u00e1 integraci\u00f3n gradual de pa\u00edses ACP \u00e1 econom\u00eda mundial. O Acordo de Cotonou revisado tam\u00e9n se preocupa pola loita contra a impunidade e a promoci\u00f3n da xustiza penal a trav\u00e9s da Corte Penal Internacional.\nInstituci\u00f3ns.\nHai tres instituci\u00f3ns principais: o Consello de Ministros, o Comit\u00e9 de Embaixadores e a Asemblea Parlamentaria Paritaria.\nPrincipios fundamentais.\nO Acordo de Cotonou substitu\u00edu \u00e1 Convenci\u00f3n de Lom\u00e9, que foi a base para o desenvolvemento da cooperaci\u00f3n ACP-UE dende 1975. Con todo, o Acordo de Cotonou ten un alcance moito maior do que calquera convenio anterior. Foi dese\u00f1ado para ter unha vixencia de 20 anos e bas\u00e9ase en catro principios fundamentais:\nDimensi\u00f3n pol\u00edtica.\nO Acordo de Cotonou agarda dar un apoio pol\u00edtico forte \u00e1 cooperaci\u00f3n para o desenvolvemento ACP-UE. Por tanto, o di\u00e1logo pol\u00edtico \u00e9 un dos aspectos chaves dos acordos e trata novos asuntos que anteriormente estiveran f\u00f3ra do \u00e1mbito da cooperaci\u00f3n para o desenvolvemento; como son a paz e a seguranza, o comercio de armas e a migraci\u00f3n.\nAdemais, o elemento do \"exercicio do bo goberno\" foi inclu\u00eddo como un \"elemento esencial\" do Acordo de Cotonou , a violaci\u00f3n do cal pode levar \u00e1 suspensi\u00f3n parcial ou completa da cooperaci\u00f3n para o desenvolvemento entre a UE e o pa\u00eds infractor. Foi amplamente consensuado que os casos serios de corrupci\u00f3n, inclu\u00edndo actos de suborno, poder\u00edan chegar a provocar un proceso de consulta e tam\u00e9n levar a unha suspensi\u00f3n da axuda.\nNovos actores.\nUnha segunda nova caracter\u00edstica do Acordo de Cotonou era a da participaci\u00f3n de actores non estatais e gobernos locais na cooperaci\u00f3n para o desenvolvemento. Estes, daquela, foron considerados actores complementarios aos gobernos centrais, que tradicionalmente foron os actores chave de cooperaci\u00f3n entre a UE e os pa\u00edses ACP.\nA\u00ednda que os gobernos ACP seguen a ser respons\u00e1beis de determinar a s\u00faa propia estratexia de desenvolvemento, os actores non estatais e as autoridades locais participaron sendo consultados respecto \u00e1 formulaci\u00f3n de dita estratexia. Ademais, tam\u00e9n se lles proporcionou acceso a recursos financeiros e participaron na s\u00faa implementaci\u00f3n e, igualmente, recibiron axuda \u00e1 capacitaci\u00f3n. O Centro T\u00e9cnico de Cooperaci\u00f3n Agr\u00edcola e Rural ACP-UE (CTA) levou a cabo a s\u00faa funci\u00f3n dentro do esquema do Acordo de Cotonou ACP-UE coa misi\u00f3n de \"fortalecer a capacidade pol\u00edtica e institucional de desenvolvemento e a informaci\u00f3n e as capacidades de xesti\u00f3n da comunicaci\u00f3n das organizaci\u00f3ns agr\u00edcolas e rurais ACP para o desenvolvemento\". Isto faise, en parte, a trav\u00e9s da revista \"Spore\", de ampla difusi\u00f3n nos pa\u00edses ACP.\nO Acordo de Cotonou c\u00e9ntrase especialmente no sector privado como un instrumento para o desenvolvemento econ\u00f3mico sustent\u00e1bel. Un novo programa abranguente presentouse en Cotonou para apoiar o sector privado dos pa\u00edses ACP con novas ferramentas; como o acceso a financiamento a trav\u00e9s do Banco Europeo de Investimento (EIB, polas s\u00faas siglas en ingl\u00e9s).\nCooperaci\u00f3n comercial.\nProbabelmente o cambio m\u00e1is radical presentado polo Acordo de Cotonou sexa en cooperaci\u00f3n comercial. Dende a primeira Convenci\u00f3n de Lom\u00e9 en 1975, a UE concedeu preferencias comerciais non rec\u00edprocas a pa\u00edses ACP. Baixo o Acordo de Cotonou este sistema foi substitu\u00eddo polos Acordos de Asociaci\u00f3n Econ\u00f3mica (EPAs, polas s\u00faas siglas en ingl\u00e9s), un novo sistema que entrou en vigor en 2008. Este novo acordo proporciona acordos rec\u00edprocos, o que significa que a UE non s\u00f3 proporciona acceso libre de impostos aos seus mercados para as exportaci\u00f3ns ACP, sen\u00f3n que os pa\u00edses ACP tam\u00e9n proporcionan acceso libre de impostos aos seus propios mercados para as exportaci\u00f3ns da UE.\nCon todo, seguindo o principio de diferenciaci\u00f3n de Cotonou, non todos os pa\u00edses ACP te\u00f1en que abrir os seus mercados a produtos da UE ap\u00f3s 2008. O grupo de pa\u00edses menos desenvolvidos pode continuar baixo os acordos asinados en Lom\u00e9 ou da iniciativa \"Todo ag\u00e1s armas\". Os pa\u00edses que non entren na categor\u00eda de menos desenvolvidos e que decidan que non est\u00e1n en posici\u00f3n de entrar nos EPAs poden pasar, por exemplo, ao Sistema Xeneralizado de Preferencias (GSP, polas s\u00faas siglas en ingl\u00e9s) ou ao Acordo Especial de Est\u00edmulo para o Desenvolvemento Sustent\u00e1bel e o Bo Goberno (GSP+).\nPlanificaci\u00f3n.\nO Acordo de Cotonou incorporou a idea de colaboraci\u00f3ns baseadas nos resultados e abandonou os repartimentos fixos tipo \"axuda directa\" que non estaban vinculados aos resultados. Baixo o novo acordo, a UE puido ser m\u00e1is selectiva e flex\u00edbel no xeito en que repart\u00eda e usaba os seus recursos de desenvolvemento. As axudas base\u00e1banse nunha avaliaci\u00f3n das necesidades e resultados do pa\u00eds e inclu\u00eda a posibilidade de axustar os recursos financeiros de forma regular. Na pr\u00e1ctica, significou que pod\u00edan dirixirse m\u00e1is cartos cara os \"pa\u00edses con bos resultados\" e que a proporci\u00f3n de \"pa\u00edses con malos resultados\" pod\u00eda reducirse. A axuda foi repartida aos pa\u00edses ACP en ciclos de cinco anos baixo o Protocolo Financeiro do Acordo de Cotonou. as\u00ed, baixo o 9\u00ba Fondo Europeo de Desenvolvemento (FED) (2002\u20132007) repart\u00edronse 13 500 mill\u00f3ns de euros \u00e1 rexi\u00f3n ACP.\nO 10\u00ba FED (2008\u20132013) tivo un orzamento significativamente maior, de 22 700 mill\u00f3ns de euros; con 5 600 mill\u00f3ns de euros destinados a apoiar programas rexionais, especialmente investimentos en proxectos de infraestruturas rexionais africanas a trav\u00e9s da Asociaci\u00f3n UE-\u00c1frica en materia de infraestruturas, que foi posto en marcha en outubro de 2007 en Ad\u00eds Abeba, Etiop\u00eda, pola Comisi\u00f3n da Uni\u00f3n Africana (AUC, polas s\u00faas siglas en ingl\u00e9s) e a Comisi\u00f3n Europea.\nGrazas \u00e1 flexibilidade proporcionada polo Acordo de Cotonou, o 10\u00ba FED permitiu \u00e1 UE canalizar m\u00e1is cartos de axudas (chamados \"importes de incentivaci\u00f3n\") a pa\u00edses que mellorasen a s\u00faa gobernanza, especialmente os seus sistemas financeiros, impositivos e legais. Mentres alg\u00fans fondos do 10\u00ba FED reserv\u00e1ronse para necesidades imprevistas (p.ex. axuda humanitaria e de emerxencia ou para compensaci\u00f3ns FLEX), a maior\u00eda foron programados para o per\u00edodo plurianual 2008\u20132013. \nNa primeira metade de 2012, comezou o traballo de programaci\u00f3n para o 11\u00ba FED nos que, para os programas xeogr\u00e1ficos, participaron por primeira vez o Servizo Europeo de Acci\u00f3n Exterior as\u00ed como a Comisi\u00f3n Europea. A comezos de 2012, a maior\u00eda dos detalles do proceso de programaci\u00f3n figuraban en documentos internos das instituci\u00f3ns europeas, pero unha an\u00e1lise independente e unha descrici\u00f3n do proceso foron proporcionadas pola fundaci\u00f3n independente Centro Europeo para a Xesti\u00f3n da Pol\u00edtica de Desenvolvemento (ECDPM, polas s\u00faas siglas en ingl\u00e9s).\nLoita contra a impunidade.\nEn reco\u00f1ecemento de que a impunidade era un dos factores que contribu\u00edan aos ciclos de violencia e inseguridade, o pre\u00e1mbulo e o artigo 11.7 do Acordo de Cotonou revisado inclu\u00edu un compromiso claro dos estados ACP e da UE para combater a impunidade e promover a xustiza a trav\u00e9s da Corte Penal Internacional. Xa que a Corte Penal Internacional bas\u00e9ase no principio de complementaridade, o Acordo de Cotonou revisado de 2005 introduciu a obriga de asegurar a persecuci\u00f3n dos delitos m\u00e1is graves a nivel nacional e a trav\u00e9s da cooperaci\u00f3n global. Ademais, o artigo 11.6 do Acordo inclu\u00edu tam\u00e9n unha disposici\u00f3n aclaratoria que obrigaba aos pa\u00edses participantes a:\nRevisi\u00f3n.\nSeguindo a cl\u00e1usula de revisi\u00f3n, o Acordo de Cotonou foi revisado d\u00faas veces para mellorar a efectividade e calidade da colaboraci\u00f3n ACP-UE. A primeira revisi\u00f3n rematou en Luxemburgo o 25 de xu\u00f1o de 2005 e o Acordo revisado entrou en vigor o 1 de xullo de 2008.\nA segunda revisi\u00f3n do Acordo de Asociaci\u00f3n ACP-UE foi asinada durante a 35\u00aa reuni\u00f3n do Consello de Ministros ACP-UE celebrado en Uagadug\u00fa, Burkina Faso, o 22 de xu\u00f1o de 2010 e entro en vigor de maneira provisional o 1 de novembro de 2010.\nDebido a que expiraba en 2020, un acordo de substituci\u00f3n comezou a ser negociado en setembro de 2018. Posteriormente, en decembro de 2020 alcanzouse un acordo pol\u00edtico sobre o contido desta nova asociaci\u00f3n entre a UE e a Organizaci\u00f3n dos Estados de \u00c1frica, o Caribe e o Pac\u00edfico. Este novo acordo post-Coton\u00fa asinouse o 15 de abril de 2021 e o Consello da Uni\u00f3n Europea deulle luz verde o 20 de xullo de 2023.\nCr\u00edticas.\nExiste o debate de que, mentres o principal piar do Acordo de Cotonou era a reduci\u00f3n da pobreza, a axuda dirixida a \u00c1frica no 9\u00ba EDF tivo un impacto limitado na maior\u00eda da poboaci\u00f3n pobre."}
{"id": "549818", "revid": "23204", "url": "https://gl.wikipedia.org/wiki?curid=549818", "title": "Drapelul secuilor", "text": ""}
{"id": "549825", "revid": "85894", "url": "https://gl.wikipedia.org/wiki?curid=549825", "title": "A Baiuca, Arteixo, Arteixo", "text": "A Baiuca \u00e9 un lugar da parroquia de Arteixo, no concello coru\u00f1\u00e9s de Arteixo, na comarca da Coru\u00f1a.\nDurante o s\u00e9culo XX o lugar foi absorbido polo n\u00facleo urbano de Arteixo. Nel sit\u00faase a capital do concello.\nToponimia.\nUnha baiuca \u00e9 un local p\u00fablico onde se serve alcohol, como unha taberna ou tasca."}
{"id": "549826", "revid": "23204", "url": "https://gl.wikipedia.org/wiki?curid=549826", "title": "Nemat Shafik", "text": "Nemat Shafik, tam\u00e9n co\u00f1ecida como Minouche Shafik, \u00e9 unha arist\u00f3crata nada en 1962, de nacionalidades exipcia, brit\u00e1nica e estadounidense. \u00c9 vicegobernadora do Banco de Inglaterra encargada de mercados e servizos bancarios, e membro do Comit\u00e9 da Pol\u00edtica Monetaria do Banco de Inglaterra. \nFoi subdirectora xerente do Fondo Monetario Internacional de 2011 a 2014, tras ser secretaria permanente do Departamento de Desenvolvemento Internacional do Reino Unido (DFID) desde marzo de 2008. \nOcupou cargos de responsabilidade en organizaci\u00f3ns internacionais e impartiu clases, tendo publicado amplamente sobre a globalizaci\u00f3n, os mercados emerxentes, investimento privado, medio ambiente, desenvolvemento internacional, Oriente Medio e \u00c1frica.\nTraxectoria.\nPrimeiros anos e formaci\u00f3n.\nNada en 1962 en Alexandr\u00eda, a s\u00faa familia deixou Exipto nos anos 60 e trasladouse aos Estados Unidos. Ela regresou a Exipto para estudar; ingresou na Universidade Americana de Alexandr\u00eda (Shutz), e volveu aos EEUU para estudar na Universidade de Massachusetts, onde se licenciou en Econom\u00eda e Pol\u00edtica. Despois de dous anos traballando en temas de desenvolvemento en Exipto na Axencia dos Estados Unidos para o Desenvolvemento Internacional (USAID) no Cairo, obtivo un m\u00e1ster na London School of Economics e un doutoramento no St. Anthony's College da Universidade de Oxford.\nVida laboral.\nShafik incorporouse ao Banco Mundial despois de Oxford e ocupou diversos postos. No departamento de investigaci\u00f3n traballou na elaboraci\u00f3n de modelos e previsi\u00f3ns econ\u00f3micas e en cuesti\u00f3ns ambientais. Posteriormente traballou sobre a macroeconom\u00eda de Europa do Leste e en Oriente Medio, onde publicou varios libros e artigos sobre o futuro econ\u00f3mico da rexi\u00f3n, a econom\u00eda da paz, mercados laborais, integraci\u00f3n rexional e cuesti\u00f3ns de x\u00e9nero. \nConverteuse na vicepresidenta m\u00e1is nova do Banco Mundial, aos 36 anos. Dirixiu traballos do banco no sector privado e infraestruturas, mellorando o rendemento da carteira de proxectos de 50.000 mill\u00f3ns de d\u00f3lares, e acumulou unha carteira crecente de 1.000 mill\u00f3ns de d\u00f3lares anuais en investimentos. Tam\u00e9n formou parte do equipo executivo da Corporaci\u00f3n Financeira Internacional, onde foi respons\u00e1bel da integraci\u00f3n dos consellos estrat\u00e9xicos e investimentos de capital privado nos sectores das telecomunicaci\u00f3ns, petr\u00f3leo, gas e miner\u00eda, e PEMES. \nFoi chamada polo Goberno do Reino Unido para o Departamento de Desenvolvemento Internacional (DFID), en calidade de Directora Xeral de Programas Nacionais, manexando as oficinas e o financiamento do DFID no estranxeiro, inclu\u00edndo as de \u00c1frica, Oriente Medio, Asia, Am\u00e9rica Latina e Europa do Leste. A partir de 2008, converteuse en Secretaria Permanente do DFID, onde dirixe o programa de axuda bilateral en m\u00e1is de 100 pa\u00edses, as pol\u00edticas de financiamento multilateral e as relaci\u00f3ns coas organizaci\u00f3ns internacionais, sendo ao mesmo tempo respons\u00e1bel de 2.400 empregados e un orzamento de 38.000 mill\u00f3ns de libras esterlinas. Comparece regularmente ante o Parlamento brit\u00e1nico. Durante o seu mandato, o DFID foi descrito pola Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE) como \"\"l\u00edder no desenvolvemento a nivel internacional\".\"\nDesde 2017 dirixe a London School of Economics.\nEn 2021 publicou o libro \"What We Owe Each Other: A New Social Contract\".\nReco\u00f1ecementos.\nShafik foi nomeada \"Muller do Ano GG2\" en 2009, na und\u00e9cima edici\u00f3n anual dos premios \"GG2 Leadership and Diversity Awards\", administrados polo grupo \"Asia Media and Mercadotecnia\". Recibiu a Orde do Imperio Brit\u00e1nico e \u00e9 Membro da Academia Brit\u00e1nica. \nFilantrop\u00eda.\nShafik presidiu o \"Grupo Consultivo de Axuda aos Pobres\", o \"Programa de Asistencia \u00e1 Xesti\u00f3n do Sector Enerx\u00e9tico\", o \"Programa Mundial de Auga e Saneamento\", a \"Alianza de Cidades,\" \"InfoDev\", o \"Servizo de Asesoramento sobre Infraestruturas P\u00fablicas e Privadas\", e o \"Foro Mundial de Gobernanza Empresarial.\" \nFoi fundamental no lanzamento do \"Consorcio de Infraestruturas de \u00c1frica\", e formou parte de varios consellos, entre eles o Grupo Consultivo de Oriente Medio do FMI, e o Foro de Investigaci\u00f3n Econ\u00f3mica para o Mundo \u00c1rabe, Ir\u00e1n e Turqu\u00eda. Tam\u00e9n participa activamente no consello de administraci\u00f3n como mentora da \"Minority Ethnic Talent Association\", que axuda a grupos sub-representados a ascender a postos de liderado na administraci\u00f3n p\u00fablica. \nVida persoal.\nTen dous fillos xemelgos e tres fillastros co seu segundo marido, Raffael Jovine, bi\u00f3logo formado no MIT, que investiga o uso de algas para frear o quecemento global e a crise do cambio clim\u00e1tico . Shafik fala ingl\u00e9s, \u00e1rabe (\u00e1rabe exipcio) e franc\u00e9s."}
{"id": "549827", "revid": "42659", "url": "https://gl.wikipedia.org/wiki?curid=549827", "title": "IES Universidade Laboral", "text": ""}
{"id": "549828", "revid": "15490", "url": "https://gl.wikipedia.org/wiki?curid=549828", "title": "Elisabeth Nobiling", "text": "Olga Elisabeth Magda Henriette Nobiling nada o 9 de decembro de 1902 en S\u00e3o Vicente e finada o 5 de maio de 1975 en S\u00e3o Paulo, foi unha escultora, ceramista e gravadora brasileira.\nTraxectoria.\nEstudou con Edwin Scharff e Klipech en Alema\u00f1a antes de regresar ao Brasil en 1934. Al\u00ed traballou con Victor Brecheret e incorporouse ao \"Grupo dos Sete\". \nA finais da d\u00e9cada de 1940 foi profesora no Museu de Arte Moderna do R\u00edo de Xaneiro. En 1953 foi profesora na Facultade de Arquitectura e Urbanismo da Universidade de S\u00e3o Paulo. \nParticipou na primeira e segunda Bienais de S\u00e3o Paulo en 1951 e 1953. "}
{"id": "549829", "revid": "88215", "url": "https://gl.wikipedia.org/wiki?curid=549829", "title": "Antonio V\u00e1zquez Mouzo", "text": "Antonio V\u00e1zquez Mouzo, nado en Carballo e finado no Algarve o 3 de abril de 1983, foi un avogado galego.\nTraxectoria.\nEra fillo do comerciante de Vimianzo Antonio V\u00e1zquez Varela, finado en 1932, e de Manuela Mouzo. Membro do Partido Republicano Conservador durante a Segunda Rep\u00fablica, foi vicepresidente do Colexio de Avogados da Coru\u00f1a e presidente do Berganti\u00f1os entre 1947 e 1952.\nVida persoal.\nCasou en 1940 con Mar\u00eda del Pilar Guill\u00e9n Madri\u00f1\u00e1n, filla do que fora alcalde de Cee, Argimiro Guill\u00e9n. Foi pai do tam\u00e9n avogado Antonio V\u00e1zquez Guill\u00e9n, deputado no Congreso."}
{"id": "549835", "revid": "89787", "url": "https://gl.wikipedia.org/wiki?curid=549835", "title": "Obra arquitect\u00f3nica de Le Corbusier", "text": "A obra arquitect\u00f3nica de Le Corbusier, unha contribuci\u00f3n destacada ao movemento moderno \u00e9 un Patrimonio da Humanidade que consta dunha selecci\u00f3n de 17 proxectos de construci\u00f3n en varios pa\u00edses do arquitecto franco-su\u00edzo Le Corbusier. Estes sitios demostran como a arquitectura do movemento moderno aplicouse para responder \u00e1s necesidades da sociedade e mostrar a gama global dun estilo e dun arquitecto.\nV\u00e9xase tam\u00e9n.\nLigaz\u00f3ns externas.\n \n "}
{"id": "549836", "revid": "127505", "url": "https://gl.wikipedia.org/wiki?curid=549836", "title": "Goiva", "text": "Unha gobia, goiba, govia ou gubia \u00e9 unha serie de instrumentos de corte utilizados para esculpir ou tallar madeira. \nEtimolox\u00eda.\nDo lat\u00edn tard\u00edo \"gub\u012da\" , este do lat\u00edn \"gubiam\" \",\" un pos\u00edbel pr\u00e9stamo de c\u00e9ltico \"*gulbi\" (bico de ave), tam\u00e9n \u00e9 a pos\u00edbel orixe de varios top\u00f3nimos e hidr\u00f3nimos de Asturias ou Galiza, a\u00ednda que tam\u00e9n se apuntan outras orixes (unha acepci\u00f3n do termo \u00e9 \"leito do r\u00edo\" ) ou mesmo Catalu\u00f1a e Italia.\nOutros termos.\nEn galego e portugu\u00e9s existe o verbo \"gobiar/ goivar\", que significa traballar con goiva ou gobia, ou tam\u00e9n \"contraer gobia\" (Curvatura convexa esaxerada das costas, tam\u00e9n chepa, nesta acepi\u00f3n talvez derivado do lat\u00edn \"gibba\" ou \"gubbus\" , \u201cconvexidade, corcova\u201d).\nEn portugu\u00e9s \u00e1s veces \u00e9 usado o termo govia para dar nome a un tipo de arado, con forma similar \u00e1 ferramenta de gravado ou carpintar\u00eda.\nTipos.\nCoa folla curta, \u00e9 semellante ao cicel, pero a menor escala. As gobias poden ter diferentes formas, cunha folla recta, semiredonda, cun corte no lado convexo, redondeada en forma de \"U\" ou en forma de \"V\"."}
{"id": "549837", "revid": "1888", "url": "https://gl.wikipedia.org/wiki?curid=549837", "title": "Manuel Enr\u00edquez Fern\u00e1ndez", "text": "Manuel Enr\u00edquez Fern\u00e1ndez, nado en Taramundi cara a 1878 e finado en Lugo o 29 de abril de 1937, foi un obreiro, sindicalista e pol\u00edtico asturiano.\nTraxectoria.\nVeci\u00f1o de Pacios. Directivo da UGT da Pontenova, foi vicepresidente do Sindicato Obreros Mineros Lugo-Secci\u00f3n Pontenova en 1923 e presidente da Agrupaci\u00f3n Socialista Obrera La Lucha de Puentenuevo en 1936. Foi concelleiro do Concello de Vilaoudriz. Co golpe de Estado do 18 de xullo de 1936 formou parte do comit\u00e9 da Fronte Popular de Vilame\u00e1 e Vilaoudriz xunto con \u00c1ngel P\u00e9rez G\u00e1ndaras, Jos\u00e9 Antonio Dopacio Mesa e Jes\u00fas Sampedro V\u00e1zquez. Foi detido o 17 de agosto. Xulgado en Lugo por rebeli\u00f3n militar, foi condenado a pena de morte. Foi executado en Lugo o 29 de abril de 1937 con Emilio Timiraos Cervo, Eduardo Su\u00e1rez Garc\u00eda, Daniel Fern\u00e1ndez L\u00f3pez, Marcelino Alba Meic\u00edn, Antonio Garc\u00eda G\u00f3mez, Jos\u00e9 Mar\u00eda Gallo Gallo e Faustino Fern\u00e1ndez Cartategui."}
{"id": "549839", "revid": "23204", "url": "https://gl.wikipedia.org/wiki?curid=549839", "title": "Ladeiras, casas e adegas de Champa\u00f1a", "text": "Ladeiras, casas e adegas de Champa\u00f1a \u00e9 o nome que reciben varios sitios da rexi\u00f3n de Champa\u00f1a de Francia inscrito na lista da UNESCO do Patrimonio da Humanidade en 2015 polos seus v\u00ednculos hist\u00f3ricos coa produci\u00f3n e venda de champa\u00f1a, as\u00ed como o seu testemu\u00f1o do desenvolvemento dunha empresa agroindustrial de renome internacional. \nDescrici\u00f3n.\nA\u00ednda que s\u00f3 ocupa unha pequena parte da rexi\u00f3n vin\u00edcola de Champa\u00f1a, o Patrimonio da Humanidade est\u00e1 formado por lugares que representan todo o proceso de creaci\u00f3n e venda de champa\u00f1a. En total, hai 14 sitios distintos, agrupados en tres categor\u00edas:\nOs vi\u00f1edos de Hautvillers, A\u00ff e Mareuil-sur-A\u00ff incl\u00faen cabanas e prensas de colleita in situ, para procesar as uvas cun transporte m\u00ednimo. As adegas debaixo das aldeas e vi\u00f1edos, escavadas nas ladeiras calc\u00e1reas nos s\u00e9culos XVII e XVIII, corren costa arriba desde os vi\u00f1edos. Non obstante, as adegas m\u00e1is grandes at\u00f3panse no Outeiro Saint-Nicaise. Estas adegas, constru\u00eddas m\u00e1is tarde que as das bisbarras da cidade, expand\u00edronse sobre canteiras de calcaria subterr\u00e1neas xa existentes e est\u00e9ndense varios quil\u00f3metros por debaixo dos vi\u00f1edos e da cidade. A Avenida de Champa\u00f1a en Epernay cont\u00e9n a sede de moitos dos eminentes fabricantes de champa\u00f1a. Constru\u00edda ao longo dunha importante ruta comercial entre Francia e Alema\u00f1a, a r\u00faa alberga edificios de comerciantes de champa\u00f1a desde o s\u00e9culo XVIII.\nLista de sitios rexistrados.\nA inscrici\u00f3n na Lista do Patrimonio Mundial conserva en particular 14 sitios distribu\u00eddos no noroeste do departamento de Marne."}
{"id": "549840", "revid": "5863", "url": "https://gl.wikipedia.org/wiki?curid=549840", "title": "Ignacio Casta\u00f1o G\u00f3mez", "text": ""}
{"id": "549843", "revid": "27249", "url": "https://gl.wikipedia.org/wiki?curid=549843", "title": "M\u00edmese", "text": ""}
{"id": "549844", "revid": "23204", "url": "https://gl.wikipedia.org/wiki?curid=549844", "title": "Jo\u00eania Wapichana", "text": "Jo\u00eania Batista de Carvalho, m\u00e1is co\u00f1ecida como Jo\u00eania Wapichana, nada en Boa Vista o 20 de abril de 1974, \u00e9 unha avogada dop pobo wapishana, sendo a primeira muller ind\u00edxena en exercer a profesi\u00f3n no Brasil, e pol\u00edtica brasileira afiliada \u00e1 \"Rede de Sustentabilidade\" (REDE). \u00c9 a primeira muller ind\u00edxena en ser elixida deputada federal, en representaci\u00f3n de Roraima, durante as elecci\u00f3ns de 2018.\nTraxectoria.\nNaceu na comunidade ind\u00edxena Cabeceira do Truar\u00fa, localizada na etnorexi\u00f3n Murup\u00fa e no rural do Municipio de Boa Vista. \u00c9 de etnia wapishana (un grupo \u00e9tnico arauaco) e aos 8 anos deixou a comunidade onde naceu e trasladouse coa s\u00faa nai \u00e1 sede municipal (\u00e1 \u00e1rea urbana) de Boa Vista. Falante nativa da lingua wapishana, aprendeu portugu\u00e9s e comezou a interesarse por estudar na capital de Roraima. Despois de conclu\u00edr o ensino medio, pasou a traballar nunha empresa de contabilidade durante o d\u00eda, mentres estudaba Dereito pola noite. Licenciouse en 1997 na Universidade Federal de Roraima (UFRR) e na Universidade de Arizona, nos Estados Unidos, realizou un mestrado.\nTraballou na demarcaci\u00f3n da reserva ind\u00edxena Raposa Serra do Sol, al\u00e9n de traballar no departamento xur\u00eddico do \"Conselho Ind\u00edgena de Roraima\" (CIR) e na defensa dos dereitos dos indios \u00e1 posesi\u00f3n das s\u00faas terras na Rexi\u00f3n Norte do Brasil.\nFoi a primeira presidenta da \"Comiss\u00e3o de Direitos dos Povos Ind\u00edgenas\" do Colexio de Avogados do Brasil (OAB), criada en 2013.\nEn 2004, recibiu o Premio Reebok aos mozos menores de 30 destacados na defensa dos dereitos humanos. En 2010 recibiu a Ordem do M\u00e9rito Cultural do Minist\u00e9rio da Cultura . Nas elecci\u00f3ns de 2018 foi elixida \u00e1 C\u00e1mara dos Deputados por Roraima, pola Rede Sustentabilidade. Recibiu o Premio de Dereitos Humanos das Naci\u00f3ns Unidas (ONU) en 2018. \nCr\u00edtica persistente do goberno do presidente Jair Bolsonaro, presentou un \"impeachment\" (solicitude de destituci\u00f3n) contra o presidente o 1 de febreiro de 2021; alegou, na s\u00faa petici\u00f3n, delitos contra a poboaci\u00f3n ind\u00edxena. O requirimento da deputada -\u00fanico representante ind\u00edxena do Congreso Nacional do Brasil na presente lexislatura - foi a solicitude n\u00famero 66 presentada contra o xefe do Executivo desde o inicio do seu mandato en 2019. Nun anuncio feito pola deputada en rolda de prensa no Congreso Nacional, esta solicitude tam\u00e9n foi presentada conxuntamente por outros membros da Rede Sustentabilidade, como o senador Randolfe Rodrigues, e deputados federais opositores ao goberno federal como Erika Kokay, David Miranda e Alessandro Molon.\nA\u00ednda en 2021, Jo\u00eania Wapichana, nunha audiencia promovida polo Colexio de Avogados do Brasil (OAB), criticou o goberno federal e a \u201cNova Funai\u201d, cuestionando a afirmaci\u00f3n de que a nova entidade escoita aos pobos ind\u00edxenas e defende o medio ambiente, divulgada polo xeneral Augusto Heleno, membro do goberno de Bolsonaro. Jo\u00eania afirmou que a \u201cNova Funai\u201d incumpriu a s\u00faa tarefa m\u00e1is importante: a demarcaci\u00f3n das terras ind\u00edxenas. Tam\u00e9n se queixou da omisi\u00f3n ante o avance do garimpo (miner\u00eda ilegal) na Amazonia: \"\u201cA situa\u00e7\u00e3o \u00e9 muito preocupante. E a Funai s\u00f3 atende o lado que est\u00e1 de acordo com as ideias do governo\u201d\", acusou."}
{"id": "549848", "revid": "72012", "url": "https://gl.wikipedia.org/wiki?curid=549848", "title": "Jo\u00eania Batista de Carvalho", "text": ""}
{"id": "549851", "revid": "72012", "url": "https://gl.wikipedia.org/wiki?curid=549851", "title": "Ronald Anthony Parise", "text": ""}
{"id": "549882", "revid": "23204", "url": "https://gl.wikipedia.org/wiki?curid=549882", "title": "Bandeira do Acre", "text": "A bandeira do Acre \u00e9 un dos s\u00edmbolos oficiais do estado do Acre, no Brasil. A bandeira actual foi presentada pola Lei n\u00ba. 1170 o 22 de decembro de 1995, adoptando o dese\u00f1o da bandeira da Rep\u00fablica do Acre.\nO seu dese\u00f1o consiste nun rect\u00e1ngulo cunha proporci\u00f3n 7:10, dividido por unha li\u00f1a diagonal dende a esquerda inferior \u00e1 dereita superior. A esquerda superior \u00e9 amarela cunha estrela vermella na esquina, e o dereita inferior \u00e9 verde.\nSimbolismo.\nAs principais cores da bandeira (verde e amarelo) son as mesmos que a bandeira do Brasil e son unha representaci\u00f3n da integraci\u00f3n no Brasil; por separado cada cor ten un significado espec\u00edfico:\nA estrela vermella na esquina superior esquerda, chamada a \"Estrela Solitaria\", representa o sangue dos valentes que loitaron pola anexi\u00f3n do estado do Acre ao Brasil. A bandeira foi adoptada oficialmente polo gobernador Epaminondas J\u00e1come."}
{"id": "549885", "revid": "54336", "url": "https://gl.wikipedia.org/wiki?curid=549885", "title": "Alberto Mart\u00edn Gamero", "text": "Alberto Mart\u00edn Gamero, nado en San Mart\u00edn de Montalb\u00e1n (Toledo) o 5 de maio de 1915 e finado en Madrid o 11 de decembro de 1990, foi un notario e pol\u00edtico falanxista espa\u00f1ol.\nTraxectoria.\nDelegado do SEU na Facultade de Dereito de Madrid en 1935, \"Camisa vieja\" membro de Falange Espa\u00f1ola de las JONS, estivo no interior do Alc\u00e1zar de Toledo durante o asedio ao inicio da guerra civil. Combateu no bando sublevado como alf\u00e9rez provisional. Ao remate da guerra foi xefe provincial de FET y de las JONS de Toledo. Durante a segunda guerra mundial, marchou como voluntario da Divisi\u00f3n Azul \u00e1 fronte oriental en 1941. Volveu logo de seis meses condecorado coa Cruz de Ferro de segunda clase.\nFoi gobernador civil de Soria (novembro de 1944 a marzo de 1946) e de Logro\u00f1o (marzo de 1946 a febreiro de 1956). A principios de febreiro de 1956 foi nomeado gobernador civil de Pontevedra. A mediados dese mes de febreiro foi nomeado Delegado Nacional de Informaci\u00f3n de FET y de las JONS. Permaneceu no cargo de gobernador civil de Pontevedra at\u00e9 principios de abril, cando foi substitu\u00eddo por Rafael Fern\u00e1ndez Mart\u00ednez.\nFoi procurador nas Cortes franquistas, como conselleiro nacional, entre 1956 e 1964.\u200b Desempe\u00f1ou os cargos de inspector xeral econ\u00f3mico-administrativo do Ministerio da Vivenda, secretario xeral t\u00e9cnico do Ministerio da Vivenda, inspector xeral do Ministerio da Vivenda e Inspector Nacional do Ministerio da Vivienda."}
{"id": "549886", "revid": "23204", "url": "https://gl.wikipedia.org/wiki?curid=549886", "title": "Bandeira de Adiguesia", "text": "A bandeira de Adiguesia (en ) \u00e9 a bandeira nacional dos circasianos e bandeira oficial da Rep\u00fablica de Adiguesia. Consiste nun campo verde con doce estrelas de ouro, nove formando un arco e tres en horizontal, e tres frechas de ouro cruzadas no centro.\nSimbolismo e significado.\nO verde representa a natureza e o islam. A cor de ouro representa un futuro brillante en paz e as colleitas de gran e trigo. Hai doce estrelas, representando as doce tribos de Circasia. As frechas son unha referencia a Adyghe Xabze, a cosmovisi\u00f3n circasiana, que quere dicir \"paz se es o meu amigo, guerra se es o meu inimigo\"."}
{"id": "549888", "revid": "23204", "url": "https://gl.wikipedia.org/wiki?curid=549888", "title": "Bandeira adiguea", "text": ""}
{"id": "549889", "revid": "23204", "url": "https://gl.wikipedia.org/wiki?curid=549889", "title": "Bandeira circasiana", "text": ""}
{"id": "549890", "revid": "23204", "url": "https://gl.wikipedia.org/wiki?curid=549890", "title": "Bandeira dos circasianos", "text": ""}
{"id": "549891", "revid": "23204", "url": "https://gl.wikipedia.org/wiki?curid=549891", "title": "Bandeira do pobo circasiano", "text": ""}
{"id": "549892", "revid": "23204", "url": "https://gl.wikipedia.org/wiki?curid=549892", "title": "Bandeira de Circasia", "text": ""}
{"id": "549894", "revid": "5863", "url": "https://gl.wikipedia.org/wiki?curid=549894", "title": "Henrietta H. Fore", "text": "Henrietta Holsman Fore, nada en Chicago, Illinois, o 9 de decembro de 1948, \u00e9 unha alta funcionaria e diplom\u00e1tica estadounidense, que foi directora da Casa da Moeda dos Estados Unidos (2001-2005) e directora executiva de UNICEF (2018-2022).\nTraxectoria.\nPrimeiros anos e formaci\u00f3n.\nFore naceu en Chicago o 9 de decembro de 1948, filla de nai sueca e de pai estadounidense, participante na primeira guerra mundial.\nEn 1966, Fore graduouse de ensino secundario na instituci\u00f3n privada \"Baldwin School\", en Bryn Mawr, Pensilvania. Posteriormente ingresou no Wellesley College, onde en 1970 acadou a s\u00faa graduaci\u00f3n en Historia, Econom\u00eda e Arte. En 1975 obtivo un mestrado en Administraci\u00f3n p\u00fablica na Universidade de Colorado do Norte En 1986 estudou Pol\u00edtica Internacional na Universidade de Oxford e o ano seguinte formouse tam\u00e9n na Escola de Negocios da Universidade Stanford.\nCarreira profesional.\nLogo do per\u00edodo universitario, Fore comezou a traballar no Goberno federal dos EEUU, e tam\u00e9n nunha empresa familiar, un pequeno negocio de fabricaci\u00f3n no sector do aceiro, ao que estivo vinculada durante 12 anos. Desde 1977 a 1989 foi a presidenta e directora de \"Stockton Wire Products\" en Burbank, California. Entre 1981 e 1989 presidiu tam\u00e9n o consello de administraci\u00f3n de \"Pozacorp, Inc\"., na mesma localidade.\nO 3 de outubro de 1991 foi nomeada administradora axudante da Axencia para o Desenvolvemento internacional. Entre 1993 e 2017 foi tam\u00e9n a presidenta da corporaci\u00f3n de investimentos \"Holsman International\".\nEn agosto de 2001, o presidente George W. Bush nomeou a Henrietta H. Fore como trix\u00e9simo s\u00e9tima directora da Casa da Moeda dos Estados Unidos (\"US Mint\"), a sexta muller en ocupar o posto. Permaneceu no cargo ata agosto de 2005.\nEntre 2005 e 2007, Fore ocupou o posto de subsecretaria de Estado de Xesti\u00f3n e directora de operaci\u00f3ns do Departamento de Estado dos Estados Unidos.\nDe 2007 a xaneiro de 2009, foi nomeada administradora da Axencia dos EEUU para o Desenvolvemento Internacional (USAID, polas s\u00faas siglas en ingl\u00e9s), e directora de Asistencia Exterior dos EEUU, cun rango equivalente ao dunha Subsecretar\u00eda de Estado.\nEn xaneiro de 2018, Fore ingresou na organizaci\u00f3n UNICEF como a s\u00faa nova directora executiva. Nesta condici\u00f3n, Fore traballou en colaboraci\u00f3n coa Coalici\u00f3n para as Innovaci\u00f3ns na Preparaci\u00f3n ante Epidemias (GAVI, polas s\u00faas siglas en ingl\u00e9s), e coa Organizaci\u00f3n Mundial da Sa\u00fade, entre outros organismos, para facilitar a vacinaci\u00f3n contra a pandemia de COVID-19. Fore dimitiu do seu cargo en UNICEF a finais de 2021 para atender un grave problema de sa\u00fade do seu marido.\nAo longo da s\u00faa carreira profesional, Henrietta H. Fore formou tam\u00e9n parte da direcci\u00f3ne de diversas empresas e outras entidades tanto estadounidenses e como internacionais; entre outras, presidiu a \"Asia Society\" e a \"Middle East Investment Initiative\", copresidiu a \"Women Corporate Directors\" e integrou os consellos de administraci\u00f3n do \"Center for Strategic and International Studies\" (CSIS), o \"Aspen Institute\", o \"Committee Encouraging Corporate Philanthropy\" (CECP), o \"Center for Global Development\" (CGD) e a \"Overseas Private Investment Corporation\". \nVida persoal.\nFore casou, durante o seu derradeiro curso na universidade, con Richard L. Fore, con quen ten catro fillos."}
{"id": "549896", "revid": "23204", "url": "https://gl.wikipedia.org/wiki?curid=549896", "title": "Regia Aeronautica", "text": "A Real Forza A\u00e9rea Italiana (Regia Aeronautica Italiana) foi a forza a\u00e9rea do Reino de Italia. Creouse como un servizo independente do Real Ex\u00e9rcito Italiano e estivo activa dende 1923 ata 1946. En 1946 abol\u00eduse a monarqu\u00eda e o Reino de Italia converteuse na Rep\u00fablica Italiana, polo que onome da forza a\u00e9ra cambiou a Aeronautica Militare.\nA Regia Aeronautica loitou na guerra civil espa\u00f1ola onde estivo activa a Aviaci\u00f3n Lexionaria. Posteriormente participou na segunda guerra mundial de 1940 a 1943, cando tras o armisticio de Cassibile as s\u00faas forzas divid\u00edronse entre a Aeron\u00e1utica Cobelixerante do Reino do Sur e a Aeron\u00e1utica Nacional Republicana da Rep\u00fablica Social Italiana de Benito Mussolini.\nHistoria.\nCreaci\u00f3n.\nAo final da primeira guerra mundial, a desmobilizaci\u00f3n reduciu as filas do \"Servizio Aeronautico\". A\u00ednda en Libia, a operaci\u00f3n de pacificaci\u00f3n de Libia, de 1922 a 1932, tivo como protagonistas aos Ansaldo S.V.A. e Caproni Ca.33, substitu\u00eddos co tempo polos novos IMAM Ro.1, Caproni Ca.73 e Caproni Ca.101 que, ademais de acci\u00f3ns de bombardeo e reco\u00f1ecemento, tam\u00e9n se ocupaban de operaci\u00f3ns de abastecemento \u00e1s tropas. En febreiro de 1922 o X Battaglione \u00c0scari Eritrei foi asediado polos rebeldes en Al 'Aziziyah (Tripolitania italiana) e a \u00fanica posibilidade de conexi\u00f3n era a a\u00e9ra. Cinco trimotores Caproni e alg\u00fans S.V.A. trasportaron durante dous meses tropas frescas e evacuaron feridos e persoal civil, realizando as\u00ed a primeira ponte a\u00e9rea da historia.\nUn Italia a aviaci\u00f3n estaba organizada en grupos: bombardeo, reco\u00f1ecemento, caza e dirixibles. Hab\u00eda 273 aeronaves dispo\u00f1ibles, mentres que a \"Regia Marina\" contaba con 54 hidroavi\u00f3ns. No seu primeiro gabinete, o 31 de outubro de 1922, Benito Mussolini elixiu a dous directores xerais, Giulio Douhet para a aeron\u00e1utica militar, e Arturo Mercanti para a aviaci\u00f3n civil.\nA primeira acci\u00f3n foi a instituci\u00f3n, o 24 de xaneiro de 1923, dun Comisario para o Ex\u00e9rcito do Aire ou Mando Xeral do Ex\u00e9rcito do Aire dentro do goberno de Mussolini, sendo o comisario o mesmo presidente do Consello e o vicecomisario Aldo Finzi, o cal preparou as medidas lexislativas para o establecemento da Regia Aeronautica como unha forza armada aut\u00f3noma.\nA Regia Aeronautica estableceuse a trav\u00e9s do Real Decreto n.645 do 28 de marzo de 1923, confi\u00e1ndoselle todas as forzas a\u00e9reas militares do Reino, das colonias, do ex\u00e9rcito e da mari\u00f1a. Entre maio de 1923 e o 21 de outubro do mesmo ano o comandante xeral da Aeronautica foi Riccardo Moizo, substitu\u00eddo posteriormente por Aldo Finzi. O primeiro comandante da Regia Aeronautica foi o xeneral Pier Ruggero Piccio, nomeado o 25 de outubro de 1923. \nO 31 de outubro de 1923 uns 300 avi\u00f3ns e hidroavi\u00f3ns dirix\u00edronse a Roma para formar parte dun gran desfile, formando unha longa fila no aeroporto de Roma-Centocelle na tarde do 4 de novembro, no quinto aniversario do fin da primeiras guerra mundial, d\u00eda no cal entregouse a bandeira \u00e1 Forza A\u00e9rea. Nese mesmo mes naceu tam\u00e9n a Academia Aeron\u00e1utica e no mes de outubro creouse o Estado Maior.\nO 10 de decembro de 1923 naceu o Real Corpo de Aeroportos, que ti\u00f1a a tarefa de dirixir a organizaci\u00f3n e operaci\u00f3n dos servizos de terra relacionados coa actividade de voo.\nO Real Decreto Lei do 4 de maio de 1925 suprimiu o Real Corpo de Aeroportos, dispon\u00f1\u00e9ndose que o mesmo persoal enmarcado na Forza A\u00e9rea se dividise en rol de combate e rol especializado. Dentro destes dous roles entraron respectivamente os oficiais do Real Corpo de Aeroportos, e os oficiais fixos, adscritos aos servizos aeroportuarios.\nR\u00e9xime fascista.\nO primeiro Xefe do Estado Maior da Forza A\u00e9rea foi o propio xeneral Pier Ruggero Piccio, no cargo dende xaneiro de 1926.\nCoa supresi\u00f3n simult\u00e1nea do Comisionado da Forza A\u00e9rea, o 30 de agosto de 1925 a Regia Aeronautica elevouse oficialmente ao mesmo nivel que a Mari\u00f1a e o Ex\u00e9rcito coa creaci\u00f3n do Ministerio de Aeron\u00e1utica, con tres direcci\u00f3ns xerais: persoal militar e escolas aeron\u00e1uticas, persoal civil aeron\u00e1utico, e infraestruturas aeron\u00e1uticas. O primeiro subsecretario da Forza A\u00e9ra foi Alberto Bonzani, co Mussolini como ministro. En outubro de 1925 naceu a Arma Aeron\u00e1utica, \u00e1 que pertenc\u00eda todo o persoal do rol de combate.\nEn 1925 o espazo a\u00e9reo italiano dividiuse en cinco zonas a\u00e9reas (ZAT, Zona A\u00e9rea Territorial): 1\u00aa en Mil\u00e1n, 2\u00aa en Bolo\u00f1a, 3\u00aa en N\u00e1poles, 4\u00aa en Palermo e 5\u00aa en Cagliari. A forza a\u00e9rea subdivid\u00edase en tres escuadras, que \u00e1 s\u00faa vez subdivid\u00edanse en divisi\u00f3ns, estas en brigadas e \u00e1s, as \u00e1s en grupos, e os grupos en escuadr\u00f3ns. A forza a\u00e9rea ti\u00f1a un total de 78 escuadr\u00f3ns.\nParalelamente a industria aeron\u00e1utica desenvolveuse como resultado do crecemento da forza a\u00e9rea, producindo aparellos moi apreciados no estranxeiro e sendo mercados nuns 40 pa\u00edses, case todos de f\u00f3ra de Europa. A actividade experimental propiciou a fusi\u00f3n do Instituto Aeron\u00e1utico Experimental e a Direcci\u00f3n Experimental de Aviaci\u00f3n Militar na nova Direcci\u00f3n Superior de Estudos e Experimentos (DSSE), operativa dende o 1 de febreiro de 1928. Tres meses despois, o 1 de maio, a DSSE asumiu o mando do Centro Experimental de Montecelio, onde en outubro de 1930 comezaron as obras que deron lugar \u00e1 fundaci\u00f3n da chamada \"Cidade do Aire\" de Guidonia.\nTras un inicio aut\u00f3nimo, cunha lei de 1931 a Forza A\u00e9rea da Armada Real Italiana pasou a depender dun xeneral da Regia Aeronautica. O 28 de outubro dese mesmo ano inaugurouse a nova sede do Ministero de Aeron\u00e1utica e do Estado Maior, dese\u00f1ado polo arquitecto Roberto Marino. \nA mediados dos anos 30 a Regia Aeronautica aparec\u00eda como unha das mellores forzas a\u00e9reas do mundo, grazas en parte ao grande \u00e9xito do caza biplano Fiat C.R.32 na guerra civil espa\u00f1ola e \u00e1s empresas a\u00e9reas completadas. Por\u00e9n, a realidade era outra, xa que as faza\u00f1as nas que se aventurara a forza a\u00e9rea dirixiran a s\u00faa evoluci\u00f3n cara a unha direcci\u00f3n equivocada. \nMussolini convertera \u00e1 Regia Aeronautica nun impresionante elemento de propaganda. O pilotos italianos bateron numerosos r\u00e9cords a\u00e9reos nos anos 30, e ga\u00f1aron campionatos de todo tipo. Exitosos voos de longa distancia como o cruzamento do Atl\u00e1ntico de Charles Lindbergh inspiraron \u00e1 Regia Aeronautica a realizar longas viaxes transatlanticas con paradas en \u00c1frica Occidental e o Brasil. Posiblemente os \u00e9xitos m\u00e1is brillantes foron o r\u00e9cord mundial de velocidade de hidroavi\u00f3ns de709 km/h conseguido por Francesco Agello no Macchi-Castoldi MC-72 en outubro de 1934, e o voo en formaci\u00f3n de longo alcance ata os Estados Unidos e de regreso a Italia en 1933, un total de 19 000 km realizados con 25 hidroavi\u00f3ns Savoia-Marchetti S.55. Este Cruceiro A\u00e9reo Decenial (\"Crociera aerea del Decennale\") inclu\u00edu paradas en \u00c1msterdam, Derry, Reiquiavik, Labrador, Montreal, Chicago, Brooklyn, e Washington D.C., destacando a aterraxe no lago Michigan en fronte do Navy Pier de Chicago e unha procesi\u00f3n pola cidade ante unha multitude de milleiros de estadounidenses coincidindo coa Exposici\u00f3n Universal de Chicago. Este logro pioneiro foi organizado e dirixido polo xeneral de aviaci\u00f3n Italo Balbo.\nGuerra de Etiop\u00eda.\nA pol\u00edtica expansionistica de Mussolini entra en acci\u00f3n en outubro de 1935, cando comezou a segunda guerra italo-et\u00edope, primeira proba de fogo para a nova forza a\u00e9rea. Para satisfacer as necesidades operativas constru\u00edronse 29 novos aeroportos en Eritrea e 54 en Somalia, reclut\u00e1ndose moitos aviadores ascari (soldados eritreos). En maio de 1936 as tropas italianas entraron en Ad\u00eds Abeba grazan en parte \u00e1 Regia Aeronautica que realizou, con ausencia de aviaci\u00f3n inimiga, voos de reco\u00f1ecemento, transporte e bombardeo, moitas veces con substancias qu\u00edmicas. Os avi\u00f3ns usados foron nun principio os IMAM Ro.1, Caproni Ca.97, Caproni Ca.101 e Fiat C.R.20, substitu\u00eddos posteriormente por m\u00e1is modernos IMAM Ro.37 e Caproni Ca.111 (reco\u00f1ecemento), e Caproni Ca.133 e Savoia-Marchetti S.81 (bombardeo).\nNas \u00faltimas etapas da guerra os italianos despregaron ata 386 avi\u00f3ns. Os pilotos da Regia Aeronautica non tiveron ningunha oposici\u00f3n no aire, xa que a Forza A\u00e9rea do Imperio de Etiop\u00eda ti\u00f1a tan s\u00f3 15 avi\u00f3ns de transporte e enlace, e deles s\u00f3 nove estaban operativos. Por\u00e9n, a Regia Aeronautica perdeu 72 avi\u00f3ns e 122 tripulantes mentres apoiaba as operaci\u00f3ns do Ex\u00e9rcito. Tras o final das hostilidades o 5 de maio de 1936, durante os 13 seguntes meses a forza a\u00e9rea tivo que apoiar \u00e1s forzas italianas na s\u00faa loita contra as guerrillas et\u00edopes.\nGuerra civil espa\u00f1ola.\nDurante o Golpe de Estado do 18 de xullo de 1936, pilotos italianos con uniformes da Lexi\u00f3n Espa\u00f1ola transportaron o ex\u00e9rcito de \u00c1frica de Francisco Franco do Marrocos espa\u00f1ol a Esp\u00e0\u00f1a. Na guerra civil espa\u00f1ola os pilotos italianos loitaron cos pilotos da Aviaci\u00f3n Nacional e da \"Luftwaffe\" alem\u00e1 como membros da Aviaci\u00f3n Lexionaria (\"Aviazione legionaria\"). Este despregamento tivo lugar entre xullo de 1936 e marzo de 1939 e complementaba unha forza expedicionaria de tropas de terra italianas chamada \"Corpo Truppe Volontarie\". En Espa\u00f1a os pilotos italianos estiveron baixo mando directo do bando sublevado e tomaron parte en operaci\u00f3ns conxuntas cos pilotos da Lexi\u00f3n C\u00f3ndor alem\u00e1. Mussolini enviou 6 000 efectivos de aviaci\u00f3n ademais duns 720 avi\u00f3ns, inclu\u00eddos 100 bombardeiros Savoia Marchetti SM.79 e 380-400 biplanos Fiat CR.32 que dominaron o aire, demostrando ser superiores que Polikarpov sovi\u00e9ticos da Forza A\u00e9rea da Rep\u00fablica Espa\u00f1ola. A \"Aviazione legionaria\" conseguiu unhas 500 vitorias a\u00e9reas, perdendo 86 avi\u00f3ns en combate a\u00e9reo e uns 200 tripulantes. Pero m\u00e1is importante que as perdas materiais foron as conclusi\u00f3ns equivocadas sacadas da guerra en Espa\u00f1a. O Ministerio de Aviaci\u00f3n, cegado polo \u00e9xito do Fiat CR.32, insistiu na s\u00faa crenza de que os biplanos pod\u00edan dominar a\u00ednda o aire e pediu grandes cantidades do Fiat CR.42 Falco, o derradeiro biplano da historia.\nSegunda guerra mundial.\nEn xullo de 1939, a Regia Aeronautica era vista como unha gran forza a\u00e9rea, tendo m\u00e1is r\u00e9cords mundiais que calquera outra no mundo. Cando comezou a segunda guerra mundial ti\u00f1a unha forza no papel de 3 296 aeronaves. A\u00ednda que numericamente ti\u00f1a unha forza a ter en conta, viuse obstaculizada pola industria aeron\u00e1utica local que a\u00ednda utilizaba m\u00e9todos de produci\u00f3n obsoletos. S\u00f3 2 000 avi\u00f3ns estaban realmente operativos, dos cales tan s\u00f3 166 eran cazas modernos, 89 Fiat G.50 Freccia e 77 Macchi MC.200, \u00e1mbolos dous m\u00e1is lentos que potenciais opo\u00f1entes como o Hawker Hurricane, o Supermarine Spitfire e o Dewoitine D.520. Ademais, a Regia Aeronautica non ti\u00f1a cazas de longo alcance ou cazas nocturnos, e a asistencia t\u00e9cnica poporcionada por Alema\u00f1a non mellorou a situaci\u00f3n.\nBatalla de Francia.\nO 10 de xu\u00f1o de 1940, durante os derradeiros d\u00edas da batalla de Francia, Italia declarou a guerra a Francia e ao Reino Unido. O 13 de xu\u00f1o, Fiat CR.42 atacaron bases da Forza A\u00e9rea de Francia e escoltaron a Fiat BR.20 que bombardearon o porto de Toulon. Dous d\u00edas despois, CR.42 do 3\u00b0 \"Stormo\" e 53\u00b0 \"Stormo\" atacaron novamente bases a\u00e9reas francesas e enfront\u00e1ronse a Dewoitine D.520 e Bloch MB.152, reclamando oito mortes por cinco perdas. Pero cando unha pequena frota da Armada Francesa bombardeou a costa da Liguria o 15 de xu\u00f1o, a forza a\u00e9rea italiana non foi capaz de evitar esta acci\u00f3n ou atacar os barcos franceses con efectividade, amosando unha falta de cooperaci\u00f3n coa \"Regia Marina\". A \"Regia Aeronautica\" realizou 716 misi\u00f3ns de bombardeo para apoiar a invasi\u00f3n italiana de Francia por parte do \"Regio Esercito\". Os avi\u00f3ns italianos lanzaron un total de 276 toneladas de bombas. O xeneral Giuseppe Santoro no seu libro publicado despois da guerra criticou o uso non planificado da forza a\u00e9rea, que non fora preparada para operaci\u00f3ns contra fortificaci\u00f3ns que eran inmunes contra bombardeos a\u00e9reos. S\u00f3 unhas 80 toneladas de bombas lanz\u00e1ronse sobre os obxectivos, con moi pouco efecto. Durante esta curta batalla, a \"Regia Aeronautica\" perdeu 10 avi\u00f3ns en combate e 24 tripulantes, reclamando 10 derribos e 40 avi\u00f3ns franceses esnaquizados en terra.\nTras a batalla, houbo un rumor xeneralizado en Francia, especialmente entre Par\u00eds e Bordeos, de avi\u00f3ns italianos ametrallando columnas de civ\u00eds, afirmando moita xente ter visto as escarapelas tricolores pintadas neles. Estas alegaci\u00f3ns foron refutadas, xa que os avi\u00f3ns italianos non ti\u00f1an alcance como para atacar obxectivos tan distantes e concentr\u00e1banse en obxectivos militares a curto alcance. Ademais, as escarapelas das \u00e1s da \"Regia Aeronautica\" ti\u00f1as tres fascios, despois de substitu\u00edr \u00e1s escarapelas tricolores. Conclu\u00eduse que isto non foi m\u00e1is que un mito, derivados da reacci\u00f3n ao ataque italiano, a fama da forza a\u00e9rea italiana e o clima confuso e acalorado.\nOriente Medio.\nAvi\u00f3ns da \"Regia Aeronautica\" loitaron no teatro de Oriente Medio case dende o principio da participaci\u00f3n italiana na guerra. Durante a guerra anglo-iraqu\u00ed, avi\u00f3ns alem\u00e1ns e italianos do \"Fliegerf\u00fchrer Irak\" detiv\u00e9ronse para repostar no Mandato de Siria controlado pola Francia de Vichy de cami\u00f1o a Iraq. Estes fix\u00e9ronse pasar por avi\u00f3ns da Forza A\u00e9rea Iraqu\u00ed e foron pintados como tales de cami\u00f1o. A continua preocupaci\u00f3n pola influencia alem\u00e1 e italiana na zona levaron aos aliados a iniciar a campa\u00f1a de Siria-L\u00edbano.\nNun dos incidentes menos co\u00f1ecidos da guerra, iniciado en xullo de 1940, avi\u00f3ns italianos bombardearon cidades no Mandato brit\u00e1nico de Palestina. Isto tivo como obxectivo facer retroceder aos brit\u00e1nicos e recuperar o gran Mediterr\u00e1neo, como en tempos dos romanos. O bombardeo de Tel Aviv o 10 de setembro matou a 137 persoas. A mediados de outubro os italianos tam\u00e9n bombardearon refiner\u00edas de petr\u00f3leo operadas por estadounidenses no Protectorado brit\u00e1nico de Bahrain.\n\u00c1frica oriental.\nNa \u00c1frica Oriental italiana a \"Regia Aeronautica\" comportouse mellor que nos outros teatros da guerra. En xu\u00f1o de 1940 a forza a\u00e9rea ti\u00f1a al\u00ed 195 caza, bombardeiros e avi\u00f3ns reco\u00f1ecemento, ademais de 25 avi\u00f3ns de transporte. Alg\u00fans deses avi\u00f3ns estaban obsoletos, pero os italianos ti\u00f1an alg\u00fans bombardeiros Savoia-Marchetti SM.79 e Savoia-Marchetti SM.81 e cazas Fiat CR.42. En termos relativos, estes eran alg\u00fans dos mellores avi\u00f3ns ao comezo da campa\u00f1a de \u00c1frica oriental. Ademais, os avi\u00f3ns italianos adoitaban a estar baseados en mellores aer\u00f3dromos que os dos brit\u00e1nicos e as forzas da Commonwealth. Cando comezou a guerra os pilotos italianos estaban relativamente ben adestrados e seguros das s\u00faas habilidades. No inicio das hostilidades a \"Regia Aeronautica\" conseguiu a superioridade a\u00e9rea e ocasionalmente os expertos pilotos italianos, voando os seus biplanos Fiat, conseguiron derrubar monoplanos Hawker Hurricane m\u00e1is r\u00e1pidos e mellor armados. Por\u00e9n, durante os tres primeiros meses, a \"Regia Aeronautica\" perdeu 84 avi\u00f3ns, morrendo 143 tripulantes e 71 resultando feridos, a\u00ednda que as perdas non pararon as operaci\u00f3ns italianas. Por\u00e9n, debido a que se atopaban illados de Italia, a falta de combustible, de munici\u00f3n e de pezas de reposto converteuse nun grave problema, polo que a \"Regia Aeronautica\" foi perdendo forzas nunha guerra de desgaste. O 31 de xaneiro, Amadeu II de Savoia-Aosta, informou que as forzas italianas en \u00c1frica oriental reduc\u00edranse a 67 aeronaves operacionais con combustible limitado. A finais de febreiro, the \"Regia Aeronautica\" ti\u00f1a tan s\u00f3 42 avi\u00f3ns na zona, e os brit\u00e1nicos ti\u00f1an agora o dominio do aire. En marzo o persoal sobrante da forza a\u00e9rea tivo que loitar como infanter\u00eda e ao final de abril os italianos s\u00f3 ti\u00f1an 13 avi\u00f3ns enservizo en \u00c1frica oriental. O 24 de outubro de 1941, un mes antes da rendici\u00f3n italiana, o derradeiro avi\u00f3n italiano da campa\u00f1a, un Fiat CR.42, foi derrubado.\nBatalla de Inglaterra.\nO 10 de setembro de 1940 creouse un corpo a\u00e9reo independente para apoiar \u00e1 \"Luftwaffe\" na Batalla de Inglaterra. Este chamouse \"Corpo Aereo Italiano\", ou CAI, e estaba baixo o mando do xeneral Rino Corso Fougier. Form\u00e1bano uns 170 avi\u00f3ns, inclu\u00eddos 80 bombardeiros Fiat Br.20, e 98 cazas Fiat G.50 Freccia e CR.42. A transferencia dos avi\u00f3ns completouse o 19 de outubro. A CAI estaba baseada na B\u00e9lxica ocupada polos nazis. O mal tempo e os avi\u00f3ns pouco axeitados para aquel teatro obstacu\u00f1izaron as acci\u00f3ns da CAI en Inglaterra. O CR.42s enfrontouse aos Hawker Hurricane e Supermarine Spitfire brit\u00e1nicos s\u00f3 d\u00faas veces, no mes de novembro. Os italianos reclamaron cinco vitorias e nove probables, pero perderan cinco biplanos Fiat. A RAF, por\u00e9n, non reportou perdas. As 17 sa\u00eddas de bombardeo realizadas polos BR.20 non causaron moitos danos materiais, e como se precisaban avi\u00f3ns na fronte grega e na Cirenaica italiana en xaneiro de 1941 os bombardeiros e os CR.42 comezaron a ser retirados cara Italia. S\u00f3 quedaron dous escuadr\u00f3ns de G.50 ata mediados do mes de abril. Durante esta campa\u00f1a a \"Regia Aeronautica\" perdeu 36 avi\u00f3ns (26 deles en accidentes) e 43 tripulantes, sen conseguir nngunha vitoria a\u00e9rea confirmada.\nDeserto Occidental.\nInicialmente a campa\u00f1a do Deserto Occidental foi unha loita equilibrada entre a \"Regia Aeronautica\" e a Royal Air Force brit\u00e1nica. Nun principio os cazas dispo\u00f1ibles nos dous bandos eran principalmente vellos biplanos, con Fiat CR.32 e Fiat CR.42 loitando contra Gloster Gladiator brit\u00e1nicos.\nTras os desastres italianos durante a operaci\u00f3n Compass e a chegada do xeneral Erwin Rommel e o seu Africa Corps, a \"Regia Aeronautica\" loitou man a man coa \"Luftwaffe\" alem\u00e1 no Deserto Occidental.\nA\u00ednda que a campa\u00f1a a\u00e9rea en Libia resultou seriamente limitada debido \u00e1s condici\u00f3ns do deserto, a forza a\u00e9rea italiana logrou manter unha forza de case 400 avi\u00f3ns. Durante a primeira contraofensiva brit\u00e1nica, a \"Regia Aeronautica\" tivo enormes perdas (m\u00e1is de 400 aparellos) ata que comezou o ataque do Eixo en Grecia, cando unha gran parte de forzas de terra e aire brit\u00e1nicas foron enviadas al\u00ed, dando tempo aos italianos a recuperarse. Os novos avi\u00f3ns e unidades italianas complement\u00e1ronse coa chegada do Afrika Korps alem\u00e1n, e o continxente da \"Luftwaffe\" que o acompa\u00f1aba despregou case 200 avi\u00f3ns en Libia e outros 600 en Sicilia. Traballando coa \"Luftwaffe\", a \"Regia Aeronautica\" comportouse mellor debido ao intercambio de doutrina t\u00e1ctica e \u00e1 chegada de avi\u00f3ns m\u00e1is modernos. A mediados de 1942, durante a batalla de Bir Hakeim (do 26 de maio ao 11 de xu\u00f1o) o novo caza Macchi C.202 superou a todos os cazas da Desert Air Force, logrando unha proporci\u00f3n mortos/perdas sen precedentes de 4,4/1, mellor que o do afamado Messerschmitt Bf 109 na mesma batalla (3,5/1). Durante a primeira ofensiva de Rommel, os italianos conseguiron afastar os ataques da RAF das s\u00faas forzas e cubriron a s\u00faa retirada durante a operaci\u00f3n Crusader brit\u00e1nica, mentres inflix\u00edan grandes perdas aos bombardiros da RAF.\nDurante a segunda ofensiva de Rommel, a \"Regia Aeronautica\" e a Luftwaffe tiveron considerables perdas debido \u00e1 forte resistencia aliada nas batallas a\u00e9reas sobre El Alamein e aos ataques debombardeo sobre Alexandria e O Cairo. A \"Regia Aeronautica\", tras sufrir grandes perdas en Exipto, foi retir\u00e1ndose progresivamente cara Tobruk, Benghazi, Tr\u00edpoli e, finalmente, Tunisia.\nMalta.\nA \"Regia Aeronautica\" participou na ofensiva a\u00e9rea na illa de Malta, controlada polos brit\u00e1nicos, xunto coa \"Luftwaffe\" alem\u00e1 nun intento de protexer as rutas mar\u00edtimas do Eixe entre Italia e o norte de \u00c1frica. Ata finais de 1940, a \"Regia Aeronautica\" realizou 7 410 sa\u00eddas contra a illa, lanzando 550 toneladas de bombas, pero perdendo 35 avi\u00f3ns. Os italianos reclamaron o derribo de 66 avi\u00f3ns brit\u00e1nicos neses seis meses de combate, pero esas reclamaci\u00f3ns eran esaxeradas. En 1941 a \"Regia Aeronautica\" realizou m\u00e1is ataques sobre Malta, pero con meos intensidade que no ano anterior. Os aviadores italianos comezaron a temer aos cazas malteses e \u00e1 artiller\u00eda antia\u00e9rea, tanro que os voos \u00e1 sitiada illa co\u00f1ec\u00edanse como a \"rotta della morte\". En 1942, nas s\u00faas operaci\u00f3ns contra Malta, entre o 1 de xaneiro e o 8 de novembro, a \"Regia Aeronautica\" perdeu outros 100 avi\u00f3ns m\u00e1is en acci\u00f3n.\nMalta sufriu enormes perdas de equipo, buques, e veh\u00edculos, e estivo ao bordo da inanici\u00f3n. Por\u00e9n, a sitiada illa conseguiu resistir aos ataque das forzas a\u00e9reas italiana e alem\u00e1 e reclamou case 1 500 avi\u00f3ns do Eixo, tres veces m\u00e1is que as perdas reais: ata novembro de 1942 a \"Luftwaffe\" admitiu ter perdidos 357 avi\u00f3ns e a \"Regia Aeronautica\" 210. Pero durante o sitio, as perdas da RAF foron superiores, perd\u00e9ndose 547 avi\u00f3ns no aire (inclu\u00eddos uns 300 cazas) e 160 en terra, ademais de 504 aparellos danados no aire e 231 en terra.\nXibraltar.\nA \"Regia Aeronautica\" iniciou en xullo de 1940 os seus ataques contra a colonia brit\u00e1nica de Xibraltar e a s\u00faa importante base naval. En 1942 bombardeiros italianos Piaggio P.108 atacaron Xibraltar dende Sarde\u00f1a, realizando varios ataques nocturnos de longo alcance. Ata outubro de 1942, the \"Regia Aeronautica\" realizou 14 ataques cun total de 32 bombardeiros. \nAs derradeiras incursi\u00f3ns contra Xibraltar realiz\u00e1ronse durante o desembarco aliado de 1943 en Alxeria, cando eses bombardeiros tam\u00e9n fixeron un exitoso ataque no porto de Or\u00e1n. A \u00fanica unidade da \"Regia Aeronautica\" en voar o Piaggio P.108 foi o 274\u00ba Grupo de Bombardeo de Longo Alcance, formado en maio de 1941 cando os primeiros avi\u00f3ns sa\u00edron de f\u00e1brica. O adestramento e a consecuci\u00f3n dunha forza operativa tomaron m\u00e1is tempo do agardado, e o 274\u00ba Grupo non estar\u00eda operativo ata xu\u00f1o de 1942.\nGrecia e Iugoslavia.\nCando a guerra greco-italiana comezou o 28 de outubro de 1940, a \"Regia Aeronautica\" enviou 193 avi\u00f3ns de combate que inicialmente non conseguiron a superioridade a\u00e9rea contra a Forza A\u00e9rea de Grecia, que ti\u00f1a 128 avi\u00f3ns operativos dun total de 158. As pobres infraestruturas das bases a\u00e9reas en Albania obstaculizaron os movementos e comunicaci\u00f3ns entre as unidades italianas. S\u00f3 dous aer\u00f3dromos, en Tirana e Vl\u00f6re, ti\u00f1an pistas de mac\u00e1dam, polo que o tempo do outono e o inverno dificultou as operaci\u00f3ns. Tam\u00e9n houbo a habitual falta de cooperaci\u00f3n coa Armada e o Ex\u00e9rcito. Finalmente, poucos d\u00edas despois do inicio da campa\u00f1a, os pilotos italianos enfront\u00e1ronse ao No. 80 Squadron, liderado polo destacado as Marmaduke Pattle e equipado con Gloster Gladiator, aos No. 30 Squadron, No. 211 Squadron e No. 84 Squadron con Bristol Blenheim, e ao No. 70 Squadron con Vickers Wellington. Gradualmente, o poder a\u00e9reo italiano (inclu\u00eddos escuadr\u00f3ns voando dende bases en Italia) medrou ata m\u00e1is de 400 avi\u00f3ns contra un n\u00famero cada vez menor de gregos. Por\u00e9n, esta vantaxe non parou ao ex\u00e9rcito grego que forzou ao ex\u00e9rcito italiano a retroceder ata Albania. A principios de 1941 as tornas cambiaron cando a \"Wehrmacht\" alem\u00e1 lanzou as s\u00faas invasi\u00f3ns simult\u00e1neas de Iugoslavia e Grecia.\nDurante a campa\u00f1a de 11 d\u00edas contra Iugoslavia, a \"Regia Aeronautica\" despregou 600 avi\u00f3ns, reclamou cinco vitorias a\u00e9reas (ademais de 100 avi\u00f3ns destru\u00eddos en terra) e sufriu cinco perdas. Por\u00e9n, a partir dese momento, o rol da \"Regia Aeronautica\" na campa\u00f1a dos Balc\u00e1ns foi principalmente o de apoiar \u00e1 \"Luftwaffe\". Este rol de apoio continuou durante a posterior ocupaci\u00f3n de Grecia e Iugoslavia.\nA \"Regia Aeronautica\" reclamou 218 avi\u00f3ns derrubados e 55 probables contra a Forza A\u00e9rea Grega e a RAF, mentres que os gregos reclamaron 68 vitorias (ademais de 23 probables) e os brit\u00e1nicos 150. Realmente a guerra contra Grecia custoulles ao italianos s\u00f3 65 perdas (a\u00ednda que 495 avi\u00f3ns resultaron danados) mentres que as perdas da RAF na campa\u00f1a grega foron de 209 avi\u00f3ns, 72 no aire, 55 en terra, e 82 destru\u00eddos ou abandonados durante a evacuaci\u00f3n.\nFronte oriental.\nEn agosto de 1941 a \"Regia Aeronautica\" enviou un Corpo A\u00e9reo de 1 900 efectivos \u00e1 Fronte oriental como unha forza adxunta ao \"Corpo di Spedizione Italiano in Russia\", posteriormente chamado \"Armata Italiana in Russia\". O corpo foi co\u00f1ecido como \"Corpo Aereo Spedizione in Russia\" e inicialmente estaba formado polo \"22\u00b0 Gruppo\" CT con 51 cazas Macchi C.200 e o \"61\u00b0 Gruppo\" con bombardeiros Caproni Ca.311, apoiados polas forzas armadas italianas de 1941 a 1943. Inicialmente estiveron baseados en Ucra\u00edna e finalmente apoiaron operaci\u00f3n na zona de Stalingrado. A mediados de 1942 introduc\u00edronse os m\u00e1is modernos Macchi C.202 nas operaci\u00f3ns en Rusia. A \"Armata Italiana in Russia\" disolveuse a principios de 1943 tras o desastre durante a batalla de Stalingrado. O Corpo A\u00e9reo retirouse das operaci\u00f3ns en xaneiro de 1943, sendo transferidos a Odesa.\nDe 1944 a 1945 persoal italiano operou dende a \u00e1rea do B\u00e1ltico e na parte norte da Fronte oriental baixo o mando directo da \"Luftwaffe\" baixo o nome de \"1\u00b0 Gruppo Aerotrasporti \"Terracciano\"\" (en alem\u00e1n \"1\u00b0 Staffel Transportfliegergruppe 10 (Ital)\"). Este grupo foi parte da Aeron\u00e1utica Nacional Republicana da Rep\u00fablica Social Italiana.\nCampa\u00f1a de Tunisia.\nNa \u00e9poca da campa\u00f1a de Tunisia, a \"Regia Aeronautica\" e a \"Luftwaffe\" rara vez gozaron de paridade, e moito menos de superioridade a\u00e9rea,no norte de \u00c1frica.\nCampa\u00f1a de Sicilia.\nA \"Regia Aeronautica\" viuse forzada a realizar un rol defensivo durante a campa\u00f1a de Sicilia. Os pilotos italianos estiveron loitando constantemente contra os intentos aliados de afundir os buques da \"Regia Marina\". Xusto antes da invasi\u00f3n aliada, unha enorme ofensiva de bombardeo destru\u00edu os aer\u00f3dromos sicilianos nun intento de incrementar a superioridade a\u00e9rea aliada. Esta ofensiva deixou \u00e1 \"Regia Aeronautica\" moi debilitada, pero os seus avi\u00f3ns continuaron voando dende Sarde\u00f1a, o sur de Italia, e o sur de Francia. A derradeira misi\u00f3n da \"Regia Aeronautica\" antes da tregua cos Aliados foi a defensa durante os bombardeos das Forzas A\u00e9reas do Ex\u00e9rcito dos Estados Unidos de Frascati e Roma o 8 de setembro de 1943.\nDespois do armisticio.\nTras o armisticio italiano, a \"Regia Aeronautica\" foi sucedida brevemente por d\u00faas novas forzas a\u00e9reas. Con sede en Salerno, no sur de Italia, a \"Aviazione Cobelligerante Italiana\" (ACI) loitou ao lado das forzas aliadas. No norte de Italia, a \"Aeronautica Nazionale Repubblicana\" (ANR) voou para a Rep\u00fablica Social Italiana e o Eixe. A primeira unidade de cazas da ANR foi o \"101\u00ba\" \"Gruppo Autonomo Caccia Terrestre\", baseado en Florencia. Os avi\u00f3ns de \u00e1mbalas d\u00faas forzas a\u00e9reas nunca loitar\u00edan entre eles. A ACI operou nos Balc\u00e1ns e a ANR no norte de Italia e na zona do mar B\u00e1ltico.\nDo 10 de xu\u00f1o de 1940 ao 8 de setembro de 1943, a \"Regia Aeronautica\" perdeu 6 483 avi\u00f3ns (outras fontes falan de 5 201), inclu\u00eddos 3 483 cazas, 2 273 bombardeiros, torpedeiros e transportes, e 227 avi\u00f3ns de reco\u00f1ecemento. A forza a\u00e9rea reclamou 4 293 avi\u00f3ns inimigos, inclu\u00eddos 1 771 destru\u00eddos en terra. A \"Regia Aeronautica\" tivo 3 007 mortos ou desaparecidos, 2 731 feridos e 9 873 prisioneiros de guerra.\nFinalmente a \"Regia Aeronautica\" foi sucedida pola \"Aeronautica Militare\" cando Italia se converteu nunha rep\u00fablica o 2 de xu\u00f1o de 1946."}
{"id": "549897", "revid": "23204", "url": "https://gl.wikipedia.org/wiki?curid=549897", "title": "Bandeira dos ainus", "text": "A bandeira dos ainus \u00e9 unha bandeira \u00e9tnica que representa ao pobo ainu do Xap\u00f3n que foi dese\u00f1ada por Bikki Sunazawa, un escultor xapon\u00e9s de ascendencia ainu, no ano 1973. O fillo de Bikki, Jin Sunazawa reclama a propiedade dos dereitos de autor e solicita o desuso da bandeira.\nTras repetidas petici\u00f3ns dun amigo seu, Bikki Sunazawa dese\u00f1ou a bandeira en 1973, a\u00ednda que se distanciou do activismo pol\u00edtico que buscaba apoio do goberno. Por\u00e9n, un grupo ainu mostrou a bandeira cando marcharon nunha celebraci\u00f3n dos maios en Sapporo ese mesmo ano. A\u00ednda que est\u00e1 amplamente aceptada como a bandeira ainu, a s\u00faa visibilidade como s\u00edmbolo \u00e9 moi ocasional.\nDescrici\u00f3n.\nA proporci\u00f3n da bandeira \u00e9 2:3. A bandeira consiste nun campo azul cer\u00faleo que representa o ceo e o mar, unha figura branca que representa a neve e unha frecha vermella que voa debaixo do ceo de Hokkaido. A frecha \u00e9 vermella debido ao veleno do ac\u00f3nito que se usa na caza tradicional, unha forma de vida prohibida polos xaponeses. A figura branca, comunmente co\u00f1ecida como \"Bikki mon'y\u014d\", non \u00e9 un motivo tradicional ainu, sen\u00f3n unha invenci\u00f3n do propio Bikki."}
{"id": "549899", "revid": "23204", "url": "https://gl.wikipedia.org/wiki?curid=549899", "title": "Bandeira ainu", "text": ""}
{"id": "549900", "revid": "23204", "url": "https://gl.wikipedia.org/wiki?curid=549900", "title": "Bandeira do pobo ainu", "text": ""}
{"id": "549902", "revid": "88215", "url": "https://gl.wikipedia.org/wiki?curid=549902", "title": "Penouqueira Sociedade Recreativa Deportiva", "text": "O Penouqueira Sociedade Recreativa Deportiva \u00e9 un club de f\u00fatbol galego, creado na Baiuca, Arteixo, en 1934, a\u00ednda que non se fundou oficialmente ata 1954.\nAs s\u00faas cores son o negro e o vermello.\nHistoria.\nFoi creado na Baiuca en 1934, trala desaparici\u00f3n da Sociedade de Recreo e Expansi\u00f3n \u201cEl Alba\u201d, entidade que contaba con dous equipos de f\u00fatbol. Disputou o seu primeiro partido contra o Sporting Pastoriza, e continuou xogando partidos amigables durante d\u00faas d\u00e9cadas, ata que en 1954 un dos seus antigos xogadores, Arsenio Iglesias, que por ent\u00f3n militaba xa no Deportivo da Coru\u00f1a, decidiu xunto con Enrique Iglesias Rey \u201cCuesta\u201d, Manuel Orgeira Dopico e Pablo Diego Mosquera Calvete, darlle oficialidade \u00e1 entidade. Deste xeito, o 23 de maio constitu\u00eduse oficialmente o Penouqueira, sendo Enrique Iglesias o seu primeiro presidente. \nUn dos partidos m\u00e1is destacados daqueles primeiros anos foi o que enfrontou ao Penouqueira, reforzado con Arsenio, contra un Fabril reforzado polo internacional coru\u00f1\u00e9s Luis Su\u00e1rez, encontro que rematou con vitoria para o equipo da Coru\u00f1a por 2-5. \nO Penouqueira comezou a competir oficialmente en 1962, xogando na Segunda Rexional, e na tempada 1965/66 proclamouse campi\u00f3n despois dunha destacada campa\u00f1a, que inclu\u00edu unha goleada por 6-0 contra o seu m\u00e1ximo rival, o Atl\u00e9tico Arteixo. Continuou competindo durante as seguintes d\u00faas d\u00e9cadas, creando tam\u00e9n equipos de categor\u00edas inferiores, ata que o primeiro equipo deixou de competir ao remate da tempada 1987/88, xogando o seu \u00faltimo encontro fronte ao Tordoia, correspondente \u00e1 Segunda Rexional. Pasou ent\u00f3n a ter s\u00f3 equipos de categor\u00edas inferiores e veteranos, e m\u00e1is tarde s\u00f3 veteranos, \u00fanica categor\u00eda que mant\u00e9n na actualidade."}
{"id": "549905", "revid": "89787", "url": "https://gl.wikipedia.org/wiki?curid=549905", "title": "Ainu Mosir", "text": "Ainu Mosir (en ; lit. \"a terra dos ainus\"; Hokkaido) \u00e9 un filme de 2020 dirixido por Takeshi Fukunaga. \u00c9 unha coproduci\u00f3n entre o Xap\u00f3n, a China e os Estados Unidos, e conta a historia dun rapaz ainu e os seus conflitos entre os seus pensamentos persoais, o Xap\u00f3n moderno e o xeito tradicional de vida dos ainus. O filme estreouse no Festival de Cinema de Tribeca en abril de 2020.\nSinopse.\nKanto \u00e9 un rapaz ainu de 14 anos que vive nunha pequena vila en Hokkaido. A s\u00faa nai ten unha tenda de agasallos ainu, despois de que o seu pai morrese. Kanto est\u00e1 descontento coa vida na vila, e desexa afastarse dela e da s\u00faa herdanza ainu, e vivir nunha gran cidade moderna. A vila en si \u00e9 unha comunidade ainu tradicional que sobrevive a trav\u00e9s da industria do turismo.\nDespois da morte do seu pai, entra en contacto cun anci\u00e1n ainu, Debo (Debo Akibe), un amigo do seu pai, que lle mostra alg\u00fans dos cami\u00f1os dos ainus. Os residentes ainus da vila est\u00e1n recuperando unha tradici\u00f3n perdida chamada Iomante, unha controvertida matanza ritual dun oso, coa que alg\u00fans est\u00e1n de acordo, e outros ven como unha pr\u00e1ctica que deber\u00eda cambiarse. Kanto descobre o oso, gardado en segredo no bosque. Unha xornalista xaponesa (Lily Franky), visita a vila e entrevista os ainus sobre a s\u00faa situaci\u00f3n actual, tratando tam\u00e9n o ritual Iomante. Kanto segue visitando o oso no bosque, facendo amizade con el, e despois decide que non est\u00e1 de acordo co ritual.\nKanto atopa cintas de v\u00eddeo dos rituais de Iomante e m\u00edraas. Kanto comeza a descubrir a s\u00faa cultura, inclu\u00edndo alg\u00fans dos elementos m\u00e1is m\u00edsticos, e finalmente chega a apreciar alg\u00fans dos rituais."}
{"id": "549926", "revid": "23204", "url": "https://gl.wikipedia.org/wiki?curid=549926", "title": "Bikki Sunazawa", "text": "Bikki Sunazawa (en ; tam\u00e9n co\u00f1ecido como Bikky Sunazawa ou Hisao Sunazawa) nado o 6 de marzo de 1931 e finado o 25 de xaneiro de 1989, foi artista, pintor e escultor ainu. Sunazawa \u00e9 reco\u00f1ecido por axudar a dar a co\u00f1ecer a cultura ainu ao mundo a trav\u00e9s das s\u00faas obras interpretadas ao xeito ainu. Sunazawa tam\u00e9n \u00e9 co\u00f1ecido por dese\u00f1ar a bandeira dos ainus en 1971. O seu fillo Oki aplica o mesmo enfoque \u00e1 m\u00fasica.\nTraxectoria.\nPrimeiros anos.\nNaceu como Hisao Sunazawa en 1931, sendo os seus pais Koa-kanno e Peramonkoro Sunazawa, que foron figuras destacadas no movemento pola terra e os dereitos civ\u00eds dos ainus. \"Bikki\" era un alcume da s\u00faa infancia. A s\u00faa nai Peramonkoro foi tam\u00e9n unha das artistas t\u00e9xtiles xaponesas m\u00e1is respectadas do s\u00e9culo XX. Ao final da s\u00faa adolescencia, Sunazawa traballou coa s\u00faa familia e outras persoas para estabelecer un novo asentamento. Con 21 anos deixou Hokkaido para ir a Toquio, onde quedou atrapado no mundo art\u00edstico de vangarda do Xap\u00f3n dos anos 50 e 60. M\u00e1is tarde foi reco\u00f1ecido como un escultor destacado na arte xaponesa de posguerra. Na d\u00e9cada de 1970, volveu a Hokkaido e estivo moi implicado no movemento de liberaci\u00f3n ainu.\n\u00daltimos anos.\nTendo que disfrazar a s\u00faa arte ainu por mor da prohibici\u00f3n imposta polos xaponeses a principios do s\u00e9culo XX, Sunazawa dedicou toda a s\u00faa vida \u00e1 defensa da cultura ainu. Foi un dos primeiros iniciadores en estabelecer conexi\u00f3ns coas tribos nativas americanas, a trav\u00e9s da exposici\u00f3n dalgunhas das s\u00faas esculturas na Columbia Brit\u00e1nica, onde se instalou durante un tempo. Coa s\u00faa fama crecendo, continuou usando a s\u00faa arte para difundir a cultura ainu a trav\u00e9s de explicaci\u00f3ns das s\u00faas creaci\u00f3ns, entrevistas ou relaci\u00f3ns dentro da comunidade art\u00edstica.\nComo sinal de respecto, dous astr\u00f3nomos afeccionados xaponeses, Kin Endate e Kazuro Watanabe, d\u00e9ronlle o seu nome ao planeta 5372 que eles descubriron o 29 de novembro de 1987.\nPasamento.\nBikki Sunazawa morreu o 25 de xaneiro de 1989 por mor do cancro de medula \u00f3sea no Hospital Sapporo Aiiku. As esculturas de Sunazawa a\u00ednda est\u00e1n expostas, e o seu estudio \"Sun More\" est\u00e1 aberto ao p\u00fablico en Otoineppu, preto do r\u00edo Teshio na illa de Hokkaido."}
{"id": "549928", "revid": "23204", "url": "https://gl.wikipedia.org/wiki?curid=549928", "title": "Bikky Sunazawa", "text": ""}
{"id": "549929", "revid": "23204", "url": "https://gl.wikipedia.org/wiki?curid=549929", "title": "Hisao Sunazawa", "text": ""}
{"id": "549932", "revid": "23204", "url": "https://gl.wikipedia.org/wiki?curid=549932", "title": "Illa de Hokkaido", "text": ""}
{"id": "549933", "revid": "23204", "url": "https://gl.wikipedia.org/wiki?curid=549933", "title": "Bandeira da Rep\u00fablica de Altai", "text": "A bandeira da Rep\u00fablica de Altai (en ), \u00e9 unha bandeira \u00e9tnica do pobo altai e un s\u00edmbolo oficial da rep\u00fablica federal rusa. O ancho das franxas, de arriba a abaixo, son 67+4+4+25. O branco simboliza a eternidade, a tendencia ao renacemento, o amor e o consentimento dos pobos dentro da rep\u00fablica. O azul simboliza a limpeza, as monta\u00f1as, os r\u00edos, os lagos e o ceo.\nA bandeira foi dese\u00f1ada polo artista V. P. Chukuyev. Foi adoptado o 2 de xullo de 1992, cunha proporci\u00f3n de 1:2. As proporci\u00f3ns cambiaron a 2:3 o 29 de xu\u00f1o de 1994, 1:2 o 24 de abril de 2003 e de novo a 2:3 o 22 de marzo de 2016."}
{"id": "549935", "revid": "23204", "url": "https://gl.wikipedia.org/wiki?curid=549935", "title": "Bandeira altai", "text": ""}
{"id": "549936", "revid": "23204", "url": "https://gl.wikipedia.org/wiki?curid=549936", "title": "Bandeira dos altais", "text": ""}
{"id": "549951", "revid": "4817", "url": "https://gl.wikipedia.org/wiki?curid=549951", "title": "DSAP", "text": ""}
{"id": "549954", "revid": "47401", "url": "https://gl.wikipedia.org/wiki?curid=549954", "title": "Dune (pel\u00edcula de 2021)", "text": ""}
{"id": "549973", "revid": "89787", "url": "https://gl.wikipedia.org/wiki?curid=549973", "title": "Bandeira do Amazonas (Colombia)", "text": "A bandeira do Amazonas \u00e9 un dos s\u00edmbolos oficiais do departamento colombiano dende o 21 de agosto de 1974. O dese\u00f1o da bandeira componse dunha tribanda horizontal de tres cores con tama\u00f1os desiguais, trazos estabelecidos polo Goberno Comisarial, que foi encabezado polo comisionado especial C\u00e9sar Moreno Salazar e o Secretario de Goberno Jos\u00e9 Salazar Ram\u00edrez.\nDese\u00f1o.\nA bandeira componse de cinco franxas horizontais, verde na parte superior, amarelo na parte media e branca na parte inferior, e d\u00faas franxas negras, unha por enriba e outra por debaixo da franxa amarela. As proporci\u00f3ns da bandeira son 21 por 13. A proporci\u00f3n entre as franxas \u00e9 180:1:16:1:64. As figuras (de cor negra), as s\u00faas posici\u00f3ns e dimensi\u00f3ns son as seguintes:"}
{"id": "549979", "revid": "4817", "url": "https://gl.wikipedia.org/wiki?curid=549979", "title": "Thor Agena", "text": "Thor Agena foi unha serie de foguetes espaciais dos Estados Unidos usados entre 1959 e 1972.\nCaracter\u00edsticas.\nA serie de foguetes Thor Agena estivo formada por tres membros que usaban unha primeira etapa com\u00fan Thor nalgunha das s\u00faas variantes e unha de tres posibles variantes do foguete Agena como etapa superior. Lanz\u00e1ronse 186 foguetes desta serie, con 23 fallos totais e 4 parciais.\nThor Agena A.\nO Thor Agena A usaba unha primeira etapa Thor DM18 e unha segunda etapa Agena A. Pod\u00eda po\u00f1er ata 250 kg en \u00f3rbita baixa terrestre. Voou entre 1959 e 1960.\nThor Agena B.\nO Thor Agena B pod\u00eda usar unha primeira etapa Thor DM21 ou Thor SLV2A xunto cunha segunda etapa Agena B. Pod\u00eda po\u00f1er ata 400 kg en \u00f3rbita baixa. Voou entre 1960 e 1966.\nThor Agena D.\nO Thor Agena D pod\u00eda usar unha primeira etapa Thor DM21 ou Thor SLV2A ou as etapas melloradas Thor SLV2G e Thor SLV2H xunto cunha segunda etapa Agena D. Voou entre 1962 e 1972."}
{"id": "549980", "revid": "4817", "url": "https://gl.wikipedia.org/wiki?curid=549980", "title": "Thor Agena A", "text": ""}
{"id": "549981", "revid": "4817", "url": "https://gl.wikipedia.org/wiki?curid=549981", "title": "Thor Agena B", "text": ""}
{"id": "549982", "revid": "4817", "url": "https://gl.wikipedia.org/wiki?curid=549982", "title": "Thor Agena D", "text": ""}
{"id": "549983", "revid": "54334", "url": "https://gl.wikipedia.org/wiki?curid=549983", "title": "Escudo do Amazonas (Colombia)", "text": "O escudo de armas do Amazonas \u00e9 un dos s\u00edmbolos oficiais do departamento colombiano dende o 2 de marzo de 1995. O escudo do Amazonas tam\u00e9n aparece como carga no centro da banda superior da bandeira do Amazonas.\nO escudo foi dese\u00f1ado por Rodrigo G\u00f3mez Claros, ga\u00f1ador do Premio Nacional de Dese\u00f1o Gr\u00e1fico en 1994 por esta obra.\nDese\u00f1o.\nA forma do escudo \u00e9 un c\u00edrculo rodeado por unha coroa de plumas. Foi dese\u00f1ado dun xeito sinxelo e moderno para facilitar a s\u00faa identificaci\u00f3n e uso. O elemento principal do c\u00edrculo \u00e9 a s\u00faa forma, que se asemella \u00e1 da vitoria rexia, que \u00e9 moi dif\u00edcil identificar a primeira vista; arriba e abaixo ten dous ocos, e a s\u00faa cor verde tam\u00e9n simboliza a selva amaz\u00f3nica.\nNa parte media desta figura est\u00e1n as correntes do r\u00edo Amazonas, que d\u00e1 nome ao departamento e que \u00e9 a parte m\u00e1is importante da comarca. Representa a vida en todas as s\u00faas formas e ambas representan a flora e a fauna da rexi\u00f3n.\nA coroa exterior \u00e9 de cores c\u00e1lidas e bas\u00e9ase nas coroas de plumas que usan os ind\u00edxenas da rexi\u00f3n nas s\u00faas cerimonias e rituais, o que tam\u00e9n \u00e9 un s\u00edmbolo de co\u00f1ecemento e xerarqu\u00eda. A coroa de plumas rodea todo o escudo, xa que tam\u00e9n representa o Sol como fonte de vida e enerx\u00eda, outro elemento importante da cultura aut\u00f3ctona."}
{"id": "549985", "revid": "23204", "url": "https://gl.wikipedia.org/wiki?curid=549985", "title": "Bandeira do Amazonas (Brasil)", "text": "A bandeira do Amazonas \u00e9 un dos s\u00edmbolos oficiais do estado do Amazonas, no Brasil. A bandeira actual foi presentada por Lei 1513 o 14 de xaneiro de 1982.\nDese\u00f1o.\nO seu dese\u00f1o consiste nun rect\u00e1ngulo cunhas proporci\u00f3ns ancho-lonxitude iguais a 15:21, dividido en tres bandas horizontais de igual ancho nas cores branco, vermello e branco. Na esquina superior esquerda hai un cant\u00f3n azul na franxa branca, no que aparecen 25 estrelas brancas de cinco puntas, unha das cales destaca polo seu maior tama\u00f1o. As estrelas disp\u00f3\u00f1ense do seguinte xeito: d\u00faas li\u00f1as, unha na parte superior e outra na inferior con oito estrelas cada unha. Tam\u00e9n hai oito estrelas dispostas en pares verticalmente entre as posici\u00f3ns superior e inferior iguais \u00e1 primeira, terceira, sexta e oitava estrelas. No centro hai unha estrela m\u00e1is grande que as demais.\nSimbolismo.\nAs 25 estrelas da esquina superior esquerda representan os 25 concellos nos que se dividiu o estado o 4 de agosto de 1897. A estrela m\u00e1is grande representa a capital, Manaus. As d\u00faas franxas brancas horizontais representan a esperanza e a vermella, dificultades para superar."}
{"id": "549990", "revid": "23204", "url": "https://gl.wikipedia.org/wiki?curid=549990", "title": "Jak pokochalam gangstera", "text": "Jak pokochalam gangstera \u00e9 un filme polaco de 2022 dirixido por Maciej Kawulski, escrito por Krzysztof Gureczny e Maciej Kawulski e protagonizado por Tomasz Wlosok, Aleks Kurdzielewicz e Antoni Kr\u00f3likowski."}
{"id": "549993", "revid": "23204", "url": "https://gl.wikipedia.org/wiki?curid=549993", "title": "The Tinder Swindler", "text": "The Tinder Swindler \u00e9 un filme documental brit\u00e1nico de 2022 dirixido por Felicity Morris e estreado en Netflix o 2 de febreiro de 2022. O filme conta a historia real do estafador israel\u00ed Simon Leviev, quen utiliza a aplicaci\u00f3n de citas Tinder para localizar mulleres emocionalmente manipulables co obxectivo de sufragar o seu luxoso estilo de vida.\nTralo lanzamento do filme, Tinder prohibiu permanentemente a Leviev o uso da aplicaci\u00f3n."}
{"id": "549999", "revid": "23204", "url": "https://gl.wikipedia.org/wiki?curid=549999", "title": "The Fallout (filme)", "text": "The Fallout \u00e9 un filme estadounidense de 2021 escrito e dirixido por Megan Park. Est\u00e1 protagonizado por Jenna Ortega como Vada Cavell, unha estudante de instituto que sofre un importante trauma emocional despois dun tiroteo no seu centro. O filme conta coas actuaci\u00f3ns Maddie Ziegler, Julie Bowen, John Ortiz, Niles Fitch, Will Ropp e Shailene Woodley nos papeis secundarios. A banda sonora \u00e9 obra de Finneas O'Connell.\n\"The Fallout\" estreouse no festival South by Southwest o 17 de marzo de 2021, e estreouse o 27 de xaneiro de 2022 en HBO Max a trav\u00e9s de Warner Bros. Pictures e New Line Cinema. Recibiu a aclamaci\u00f3n da cr\u00edtica, que eloxiou a direcci\u00f3n, o gui\u00f3n, a banda sonora de O'Connell e a interpretaci\u00f3n de Ortega. No South by Southwest, foi galardoado co Gran Premio do Xurado na competici\u00f3n de Filme Narrativo, o Premio da Audiencia e o Premio Iluminaci\u00f3n Brightcove."}
{"id": "550003", "revid": "98629", "url": "https://gl.wikipedia.org/wiki?curid=550003", "title": "Mijn beste vriendin Anne Frank", "text": "Mijn beste vriendin Anne Frank \u00e9 un filme neerland\u00e9s de 2021 dirixido por Ben Sombogaart. O filme conta a historia real da amizade entre Hanneli Goslar e Anne Frank dende a perspectiva de Goslar. Bas\u00e9ase no libro \"Memories of Anne Frank: Reflections of a Childhood Friend\" escrito pola autora estadounidense Alison Leslie Gold. \u00c9 o primeiro filme neerland\u00e9s sobre a vida de Anne Frank. Aiko Beemsterboer interpreta o papel de Anne Frank e Josephine Arendsen interpreta a Hanneli Goslar.\nO filme distribu\u00eduse internacional a trav\u00e9s de Netflix o 1 de febreiro de 2022.\nProduci\u00f3n.\nParte do filme foi rodado en Hungr\u00eda."}
{"id": "550006", "revid": "88215", "url": "https://gl.wikipedia.org/wiki?curid=550006", "title": "Penouqueira SRD", "text": ""}
{"id": "550010", "revid": "22570", "url": "https://gl.wikipedia.org/wiki?curid=550010", "title": "Descenso a nado da r\u00eda de Navia", "text": "O Descenso a nado da r\u00eda de Navia cel\u00e9brase dende 1958 na fin de semana de agosto que a marea o permitir na r\u00eda que forma o r\u00edo Navia ao seu paso pola localidade de igual nome. A proba organ\u00edzaa a Asociaci\u00f3n de Amigos da R\u00eda de Navia e est\u00e1 declarada de Interese Tur\u00edstico Nacional.\nHistoria.\nNavia \u00e9 unha vila costeira da Terra Eo-Navia, que se sit\u00faa \u00e1 beira dunha r\u00eda e existe na localidade unha afecci\u00f3n significativa pola nataci\u00f3n como deporte competitivo polo menos dende o comezo do s\u00e9culo XX. En 1958 esa afecci\u00f3n deu lugar a unha convocatoria regular, o descenso a nado da r\u00eda, que continuou todos os anos dende aquela ao tempo que xurdiron ao seu redor outras actividades salientables, o Criterium dos Ases, o MiniDescenso, a Copa Asturias de Longa Distancia, e, recentemente, a celebraci\u00f3n de probas da Copa de Europa de Nataci\u00f3n de Longa Distancia (Copa LEN), entre elas, a Superfinal de 2006. No ano 2020 non se celebrou a competici\u00f3n por mor da pandemia de COVID-19."}
{"id": "550011", "revid": "88215", "url": "https://gl.wikipedia.org/wiki?curid=550011", "title": "Juan Touz\u00f3n", "text": "Juan Touz\u00f3n Jurjo, nado en Folgoso do Courel o 7 de maio de 1898 e finado en Madrid o 13 de agosto de 1972, foi un avogado galego. Foi presidente do Atl\u00e9tico de Madrid e da Real Federaci\u00f3n Espa\u00f1ola de F\u00fatbol, e chegou a dirixir un partido internacional como seleccionador de Espa\u00f1a.\nTraxectoria.\nA\u00ednda que nacido en Folgoso do Courel, viviu dende novo en Madrid. Avogado de profesi\u00f3n, foi subdirector do Banco de Vizcaya e membro de honra da Asociaci\u00f3n da Prensa de Madrid. Afeccionado do Atl\u00e9tico de Madrid, foi directivo do club dende os anos 30, realizando diversos tr\u00e1mites, como a fusi\u00f3n co Aviaci\u00f3n Nacional ou a compra ao Patronato de Hu\u00e9rfanos del Ej\u00e9rcito del Aire \"Nuestra Se\u00f1ora de Loreto\", do Estadio Metropolitano, que posibilitou a s\u00faa rehabilitaci\u00f3n e conservaci\u00f3n despois de resultar moi danado na Guerra Civil.\nO 15 de xaneiro de 1946 foi nomeado presidente do club, daquela denominado Club Atl\u00e9tico Aviaci\u00f3n, a\u00ednda que a finais dese mesmo ano cambiar\u00eda de denominaci\u00f3n polo actual Club Atl\u00e9tico de Madrid. Durante o seu mandato tam\u00e9n se fundou a secci\u00f3n de balonm\u00e1n. En xullo de 1947 foi substitu\u00eddo como presidente do club por Ces\u00e1reo Gal\u00edndez.\nDespois de deixar a presidencia do Atl\u00e9tico de Madrid, seguiu ligado ao mundo do f\u00fatbol. En marzo de 1954 foi nomeado presidente da Federaci\u00f3n Espa\u00f1ola, per\u00edodo no que, a falta dun adestrador fixo, alternaron varios no banco da selecci\u00f3n espa\u00f1ola, chegando o propio Touz\u00f3n a dirixir un partido en 1955. Foi nun partido contra a selecci\u00f3n su\u00edza, correspondente \u00e1 clasificaci\u00f3n para o Mundial de 1958. O encontro rematou con vitoria espa\u00f1ola por 0-3. Touz\u00f3n estivo no banco xunto a Ram\u00f3n Melc\u00f3n e o expresidente do Atl\u00e9tico de Madrid Jos\u00e9 Luis del Valle. En 1956 deixou a presidencia da RFEF, a\u00ednda que seguiu sendo directivo da mesma.\nMorreu en Madrid o 13 de agosto de 1972."}
{"id": "550012", "revid": "88215", "url": "https://gl.wikipedia.org/wiki?curid=550012", "title": "Juan Touz\u00f3n Jurjo", "text": ""}
{"id": "550015", "revid": "15490", "url": "https://gl.wikipedia.org/wiki?curid=550015", "title": "Club Atl\u00e9tico Aviaci\u00f3n", "text": ""}
{"id": "550017", "revid": "89787", "url": "https://gl.wikipedia.org/wiki?curid=550017", "title": "Frances Farmer", "text": "Frances Elena Farmer, nada en Seattle o 19 de setembro de 1913 e finada en Indianapolis o 1 de agosto de 1970, foi unha actriz e presentadora de televisi\u00f3n estadounidense. Apareceu en m\u00e1is dunha ducia de filmes durante a s\u00faa carreira, a\u00ednda que ga\u00f1ou notoriedade polas historias sensacionalistas da s\u00faa vida, especialmente o seu encerro involuntario en hospitais psiqui\u00e1tricos e os seus problemas coa sa\u00fade mental.\nTraxectoria.\nFarmer naceu en Seattle, filla m\u00e1is nova de Ernest Melvin Farmer (1874-1956), un avogado, e de Lillian Farmer (de solteira, Van Ornum; 1873-1955) que rexentaba unha pensi\u00f3n e traballaba como dietista. Frances ti\u00f1a d\u00faas irm\u00e1s e un irm\u00e1n. Tras ga\u00f1ar un concurso literario en 1931 durante o seu \u00faltimo ano de instituto cun ensaio que resultou moi controvertido, \"God Dies\" (\"Deus morre\"), foi acusada de atea.\nComezou a estudar xornalismo na Universidade de Washington e compaxinou os estudos con actuaci\u00f3ns nas obras teatrais organizadas pola universidade. En 1935 ga\u00f1ou un concurso para suscritores dun xornal de esquerdas, \"The Voice of Action\". O primeiro premio era unha viaxe \u00e1 Uni\u00f3n Sovi\u00e9tica, que ela aceptou a pesar da forte obxecci\u00f3n da s\u00faa nai, para poder ver o pioneiro Teatro da Arte de Moscova. Ese interese fomentou o rumor de que ademais de atea era comunista. Ese mesmo ano graduouse en arte dram\u00e1tica na universidade.\nAo seu regreso da Uni\u00f3n Sovi\u00e9tica ese ver\u00e1n, det\u00edvose en Nova York para comezar unha carreira real como actriz de teatro. Por\u00e9n, foi descuberta por un cazatalentos que lle ofreceu un contrato de sete anos na Paramount. Farmer, que ti\u00f1a vinte e dous anos, mudouse a Hollywood e casou co actor Leif Erickson. O seu car\u00e1cter orgulloso e obstinado fixo que perdese rapidamente a s\u00faa popularidade en Hollywood, o que a levou de novo ao teatro, que compaxinou m\u00e1is tarde co cinema, de novo na Paramount.\nMentres, o seu matrimonio desintegr\u00e1rase, e o seu marido comezara a sa\u00edr coa actriz Margaret Hayes. O divorcio finalizou o 12 de xu\u00f1o de 1942 e Erickson casou con Hayes o mesmo d\u00eda. A partir deste momento viuse envolta nunha espiral de esc\u00e1ndalos. Foi arrestada por conducir ebria, denunciada por un peiteador do estudio ao que supostamente dislocou a mand\u00edbula dun golpe e durante as audiencias perante o tribunal por este feitos agrediu fisicamente os polic\u00edas e o xu\u00edz. Lev\u00e1rona ent\u00f3n a un hospital psiqui\u00e1trico dos \u00c1nxeles, onde a diagnosticaron de psicose man\u00edaco-depresiva e m\u00e1is tarde de esquizofrenia paranoica. Foi sometida a inxecci\u00f3ns de insulina e permaneceu reclu\u00edda nove meses ata que escapou do centro.\nVolveu de novo a Seattle cos seus pais, mais as discusi\u00f3ns coa s\u00faa nai eran continuas e tras agredila fisicamente foi reclu\u00edda de novo durante tres meses nun psiqui\u00e1trico de Washington, onde recibiu un duro tratamento a base de electrochoques. Aos 32 anos volveu ao mesmo psiqui\u00e1trico, onde esta vez permaneceu cinco anos, en que ademais da terapia de electrochoques supostamente foi violada repetidas veces co consentimento dos m\u00e9dicos do centro e foille practicada unha lobotom\u00eda, a\u00ednda que isto non est\u00e1 comprobado: non consta nos arquivos do hospital, a pesar de que nesa \u00e9poca a lobotom\u00eda se consideraba un m\u00e9todo innovador e non se ocultaba. En 1983 varios xornais de Seattle entrevistaron antigos membros do persoal do centro, inclu\u00edndo todas as enfermeiras da sala de lobotom\u00eda durante os anos que Farmer estivo ingresada e todas dixeron que non foi paciente al\u00ed. A suposta lobotom\u00eda foi mencionada por primeira vez en 1978 polo cr\u00edtico de cinema William Arnold no seu libro \"Shadowland\" e as supostas brutalidades durante a s\u00faa estad\u00eda de cinco anos tam\u00e9n se fixeron p\u00fablicas trala s\u00faa morte na autobiograf\u00eda p\u00f3stuma \"Will There Really Be a Morning?\", publicada pola s\u00faa amiga Jean Ratcliffe. Existen sospeitas de que a propia Ratcliffe a escribiu ou que esaxerou certas partes, a\u00ednda que afirmou que s\u00f3 escribira a parte final sobre a morte de Farmar.\nDespois desta etapa, en 1954, casou con Alfred H. Lobley e traballou uns anos como secretaria en Eureka, California. M\u00e1is tarde co\u00f1eceu a Leland C. Mikesell, que lle procurou traballo no hotel Sheraton de San Francisco como recepcionista e a animou a escribir un artigo coas s\u00faas experiencias, o que volveu atraer a atnci\u00f3n sobre ela. Nunha entrevista na revista \"Modern Screen\" dixo: \"Non culpo a ningu\u00e9n pola mi\u00f1a ca\u00edda... Creo que ga\u00f1ei a loita por controlarme\". Apareceu en d\u00faas ocasi\u00f3ns en \"The Ed Sullivan Show\" e en \"This is Your Life\", en que o presentador Ralph Edwards lle preguntou sobre o seu suposto alcoholismo: \"Outras historias ac\u00fasante de ser unha alcoh\u00f3lica. \u00c9ralo, Frances?\". Ela contestou: \"Non, nunca fun unha alcoh\u00f3lica\". Tras divorciarse de Lobley casou con Mikesell. Este terceiro matrimonio acabou en divorcio en 1963.\nPosteriormente traballou na televisi\u00f3n, especialmente no programa \"Frances Farmer presents\" (1958-1964) onde se mostraba como unha anfitrioa amable. A s\u00faa \u00faltima interpretaci\u00f3n foi na obra teatral \"The Visit\" en 1965. Fora despedida da televisi\u00f3n novamente polo seu comportamento err\u00e1tico. Farmer e a s\u00faa amiga Jean Ratcliffe intentaron crear unha empresa de cosm\u00e9ticos mais o proxecto fracasou cando a s\u00faa investidora malversou os fondos.\nFarmer faleceu en 1970 aos 56 anos dun cancro de es\u00f3fago, que se atribu\u00edu ao seu tabaquismo. Est\u00e1 enterrada no cemiterio Oaklawn Memorial Gardens en Fishers (Indiana).\nNa cultura popular.\nEn 1982, Jessica Lange interpretou a Farmer no filme \"Frances\"; no filme m\u00f3strase a Farmer sendo lobotomizado, o que \u00e9 moi discutido. O ano seguinte estreouse unha adaptaci\u00f3n televisiva de \"Will There Really Be a Morning?\" con Susan Blakely como Farmer. En 1984 produciuse outro filme baseado na s\u00faa vida, \"Committed\".\nNa m\u00fasica, aparece nas canci\u00f3ns \"The Medal Song\" (1984) de Culture Club, \"Frances Farmer\" (2004) de Patterson Hood, \"Ugly Little Dreams\" (1985) de Everything but the Girl, \"Paint By Numbers (Song For Frances)\" de Romanovsky and Phillips e \"Frances Farmer Will Have Her Revenge on Seattle\" (1993) de Nirvana no seu \u00e1lbum \"In Utero\". A compositora francesa Myl\u00e8ne Farmer escolleu o seu nome art\u00edstico como homenaxe \u00e1 actriz. \u00c9 mencionada en \"Lobotomy Gets Them Home\" (1989) no \u00e1lbum de The Men They Couldn't Hang \"Silvertown\". Foi o tema dunha obra teatral de Sally Clark, \"Saint Frances of Hollywood\" (1996)."}
{"id": "550027", "revid": "1131", "url": "https://gl.wikipedia.org/wiki?curid=550027", "title": "Arga de Baixo", "text": "Arga de Baixo \u00e9 unha lugar do concello de Caminha na Rexi\u00f3n Norte de Portugal. Ten unha superficie de 10,95\u00a0km\u00b2 e unha poboaci\u00f3n de 74 habitantes (2011). Ata o ano 2013 constitu\u00edu unha fregues\u00eda propia mais unha reforma administrativa nacional, modificou esa situaci\u00f3n e coas fregues\u00edas de Arga de Cima e Arga de S\u00e3o Jo\u00e3o pasou a formar unha nova fregues\u00eda denominada Uni\u00f3n das Fregues\u00edas de Arga (Baixo, Cima e S\u00e3o Jo\u00e3o) da que \u00e9 a sede.\nNa localidade est\u00e1 o Centro de Interpretaci\u00f3n da Serra de Arga, nunha antiga casa da garda forestal.\nPoboaci\u00f3n.\n\"Nos anos de 1911 a 1930 inclu\u00eda a fregues\u00eda de Arga de Cima\""}
{"id": "550031", "revid": "89787", "url": "https://gl.wikipedia.org/wiki?curid=550031", "title": "Climats, terroirs de Borgo\u00f1a", "text": "\"Climats\", \"terroirs\" de Borgo\u00f1a \u00e9 unha paisaxe cultural e unha serie de sitios que exemplifican as pr\u00e1cticas da viticultura da rexi\u00f3n do vi\u00f1o de Borgo\u00f1a. Os climats son pequenas parcelas de terreo delimitadas con precisi\u00f3n que se diferencian entre si polo microclima, xeograf\u00eda, solo e tipo de uva. Os climats de Borgo\u00f1a son o berce do sistema \"terroir\" sistemas do vi\u00f1o franc\u00e9s, onde cada rexi\u00f3n xeogr\u00e1fica ten o seu propio vi\u00f1o \u00fanico. A rexi\u00f3n foi inscrita na Lista do Patrimonio Mundial da UNESCO en 2015 debido \u00e1 s\u00faa importancia hist\u00f3rica e \u00e1 s\u00faa importancia na produci\u00f3n e desenvolvemento do vi\u00f1o.\nDescrici\u00f3n e historia.\nO patrimonio da humanidade consta de d\u00faas partes: A primeira \u00e9 o centro hist\u00f3rico de Dijon, onde os climats precisamente parcelados defin\u00edronse e regulados dende a Idade Media. A segunda parte do sitio engloba os vi\u00f1edos e os sitios de produci\u00f3n de vi\u00f1o preto da cidade de Beaune e as rexi\u00f3ns de C\u00f4te de Nuits e C\u00f4te de Beaune ao sur de Dijon. A rexi\u00f3n est\u00e1 dominada por solos arxiloso-calcarios, pero a variaci\u00f3n extrema na composici\u00f3n do solo, microclima e xeograf\u00eda levou a unha gran diversidade de vi\u00f1os. En total, existen aproximadamente 1247 climats diferentes, cada un deles coa s\u00faa propia definici\u00f3n particular e certificaci\u00f3n pola \"Denominaci\u00f3n de orixe controlada (AOC)\". Moitos dos l\u00edmites destas parcelas (marcados por cami\u00f1os, muros de pedra ou valados) constru\u00edronse en 1938 e a\u00ednda son visibles na actualidade.\nNos s\u00e9culos V e VI, coa expansi\u00f3n do cristianismo na comarca, establec\u00e9ronse vi\u00f1edos nas ladeiras das C\u00f4tes. O desenvolvemento da orde cisterciense no s\u00e9culo XI e a propiedade dos vi\u00f1edos por parte da burgues\u00eda nos s\u00e9culos XII e XIII contribu\u00edron ao car\u00e1cter moi parcelado da paisaxe. No s\u00e9culo XVI desenvolveuse o concepto de \"climats\", cada parcela contando co seu propio vi\u00f1o. Este sistema desenvolveuse na AOC e no concepto actual de describir os vi\u00f1os desde o lugar preciso no que foron producidos."}
{"id": "550037", "revid": "23204", "url": "https://gl.wikipedia.org/wiki?curid=550037", "title": "Lenape (hom\u00f3nimos)", "text": "Lenape pode referirse a:"}
{"id": "550038", "revid": "98629", "url": "https://gl.wikipedia.org/wiki?curid=550038", "title": "Linguas \u00e1lxicas", "text": "A das linguas \u00e1lxicas \u00e9 unha familia de linguas ind\u00edxenas de Am\u00e9rica do Norte. A maior\u00eda delas pertencen \u00e1 subfamilia das linguas algonquinas, que se falaban desde as Monta\u00f1as Rochosas at\u00e9 Nova Inglaterra \u00e1 chegada dos europeos \u00e1 rexi\u00f3n. \nOutras linguas \u00e1lxicas son o yurok e wiyot, do noroeste de California. O \u00faltimo falante co\u00f1ecido do wiyot morreu en 1962, e crese que hai uns dez ou incluso menos falantes de yurok.\nHistoria.\nHistoricamente a familia das linguas \u00e1lxicas compo\u00f1\u00edase dun gran grupo de linguas algonquinas faladas principalmente no leste e o centro de Norteam\u00e9rica, ademais de en dous pequenos enclaves en California, o wiyot e o yurok (actualmente a primeira destas linguas est\u00e1 extinta).\nA\u00ednda que a unidade filoxenetica do subgrupo algonquino foi rapidamente reco\u00f1ecida xa polos primeiros exploradores europeos, o parentesco algo m\u00e1is distante do wiyot e o yurok pasou inicialmente desapercibido at\u00e9 que foi advertido por Edward Sapir (1913, 1915, 1923). Por\u00e9n, inicialmente alg\u00fans algonquinistas, entre eles Truman S. Michelson (1914, 1914, 1935) rexeitaron a posibilidade deste parentesco. Pero o parentesco foi finalmente aceptado grazas ao traballo de Mary Haas (1958).\nSituaci\u00f3n actual das linguas \u00e1lxicas.\nO wiyot, o miami, o illinois, o etchemin, o loup A, o loup B, o mahicano, o massachusett, o mohegano, o pequot, o nanticoke, o narragansett, o pamlico, o powhatan, o quiripi, o naugatuck, o unami, o unquachog e o shinnecock est\u00e1n actualmente extintos. O \u00faltimo falante de wiyot morreu en 1962. E o resto de linguas \u00e1lxicas son linguas ameazadas; entre estas linguas ameazadas est\u00e1 o yurok, con menos de dez falantes vivos.\nClasificaci\u00f3n interna.\nAs linguas algonquinas orientais foron rapidamente reco\u00f1ecidas como familia ling\u00fc\u00edstica desde os primeiros contactos dos europeos cos ind\u00edxenas americanos. Posteriormente engad\u00edronse m\u00e1is linguas reco\u00f1ec\u00edbeis como algonquinas orientais, que son o que actualmente constit\u00faen os grupos algonquino central e algonquino das chairas. Posteriormente Leonard Bloomfield (1925) aplicou o m\u00e9todo comparativo a ditas linguas e propuxo unha reconstruci\u00f3n do proto-algonquino sobre bases firmes.\nA relaci\u00f3n do grupo algonquino propiamente dito con outras linguas foi reco\u00f1ecido m\u00e1is tarde. De feito, a primeira proposta de que o wiyot e o yurok, d\u00faas linguas californianas, estivesen relacionadas coas lenguas algonquinas foi proposta por primeira vez por Edward Sapir (1913, 1915, 1923). Por\u00e9n esta proposta foi duramente criticada polo algonquinista Truman S. Michelson (1914, 1914, 1935). Pero o traballo de Mary Haas (1958) puxo f\u00f3ra de d\u00fabida que efectivamente a proposta de Sapir era correcta. A pol\u00e9mica sobre o parentesco das linguas algonquinas con estas linguas californianas recibiu o nome da \"controversia ritwana\", un nome que inicialmente designaba un grupo hipot\u00e9tico formado polo yurok e o wiyot. Poren, traballos posteriores suxiren que a relaci\u00f3n entre o wiyot e o yurok entre si non \u00e9 m\u00e1is pr\u00f3xima que a que te\u00f1en coas linguas algonquinas. Por esta raz\u00f3n moitos americanistas abandonaron o termo \"ritwano\". Con posterioridade, alg\u00fans autores, como Howard Berman (1982), defenderon que o wiyot e o yurok comparten alg\u00fans cambios fon\u00e9ticos que non comparten as linguas algonquinas, o cal en si mesmo volve a apoiar a validez do grupo \"ritwano\", polo que actualmente non existe consenso en torno a esta cuesti\u00f3n.\nDo anteriormente dito, a clasificaci\u00f3n interna \u00e9 m\u00e1is o menos como segue:\nI. Wiyot\nII. Yurok\nIII. Linguas algonquinas"}
{"id": "550039", "revid": "98629", "url": "https://gl.wikipedia.org/wiki?curid=550039", "title": "Conca mineira de Norte-Paso de Calais", "text": "A Conca mineira de Norte-Paso de Calais \u00e9 unha conca mineira do norte de Francia que se estende polo departamento Norte-Paso de Calais. A rexi\u00f3n \u00e9 famosa pola s\u00faa longa historia de estracci\u00f3n de carb\u00f3n e o seu testemu\u00f1o dun per\u00edodo significativo na historia da industrializaci\u00f3n en Europa, e como resultado foi inscrita na Lista do Patrimonio Mundial da UNESCO en 2012. Esta \u00e1rea foi moldeada por tres s\u00e9culos de estracci\u00f3n de carb\u00f3n desde finais do s\u00e9culo XVII ata o s\u00e9culo XX, e demostra a evoluci\u00f3n das t\u00e9cnicas de miner\u00eda do carb\u00f3n e das condici\u00f3ns dos traballadores durante ese tempo.\nDescrici\u00f3n e historia.\nA conca mineira Norte-Paso de Calais \u00e9 a parte occidental dunha conca rica en carb\u00f3n que contin\u00faa a trav\u00e9s da fronteira con B\u00e9lxica. En Francia, a conca abrangue 1.200 quil\u00f3metros cadrados, inclu\u00edndo as cidades de B\u00e9thune, Lens, Douai e Valenciennes. Debido \u00e1 s\u00faa longa historia de miner\u00eda como industria predominante, a arquitectura e a paisaxe da rexi\u00f3n son \u00fanicas.\nA\u00ednda que o carb\u00f3n descubr\u00eduse por primeira vez na conca en 1660 e o primeiro pozo escavouse arredor de 1692, houbo pouca extracci\u00f3n de carb\u00f3n no norte de Francia ata mediados do s\u00e9culo XVIII. Por\u00e9n, coa crecente escaseza de madeira e co colapso do Primeiro Imperio Franc\u00e9s en 1815, as minas de carb\u00f3n preto de Valenciennes ampli\u00e1ronse e as compa\u00f1\u00edas mineiras comezaron a formarse na rexi\u00f3n. Na d\u00e9cada de 1840 descubriuse a parte occidental da conca.\nComezando co Segundo Imperio Franc\u00e9s na d\u00e9cada de 1850, a conca mineira Norte-Paso de Calais converteuse na conca mineira m\u00e1is importante de Francia. En 1880, a conca produc\u00eda case 8 mill\u00f3ns de toneladas, e a principios do s\u00e9culo XX representaba un terzo de toda a miner\u00eda de carb\u00f3n en Francia. A famosa novela Germinal, escrito por \u00c9mile Zola en 1885, describe as duras condici\u00f3ns e a vida laboral dos mineiros durante a expansi\u00f3n da extracci\u00f3n de carb\u00f3n na rexi\u00f3n. O desastre da mina de Courrieres ocorreu na rexi\u00f3n en 1906, o que provocou a morte de 1.099 persoas.\nDurante a primeira guerra mundial, a Fronte Occidental dividiu en dous a rexi\u00f3n, e a parte oriental da conca mineira inundouse. En 1930, con todo, a conca tivo unha produci\u00f3n m\u00e1xima de 35 mill\u00f3ns de toneladas, empregando uns 75.000 traballadores e representando o 60% da produci\u00f3n nacional de carb\u00f3n de Francia. Despois da segunda guerra mundial, a produci\u00f3n comezou o seu declive, xa que moitas das minas comezaran a esgotarse e as condici\u00f3ns fix\u00e9ronse m\u00e1is arduas. As folgas de 1968 e 1971 aceleraron o declive, e todas as minas da zona pecharon esencialmente a finais da d\u00e9cada de 1980.\nPatrimonio da Humanidade.\nO Patrimonio da Humanidade comprende 108 compo\u00f1entes das antigamente prol\u00edficas minas da zona, que preservan os lugares de explotaci\u00f3n mineira, inclu\u00edndo 17 pozos mineiros, 21 casteletes (utilizados para soportar os sistemas de elevaci\u00f3n sobre a mina), 51 mont\u00f3ns de escouras, infraestruturas de transporte de carb\u00f3n (inclu\u00edndo vag\u00f3ns mineiros e estaci\u00f3ns de ferrocarril), propiedades dos traballadores e aldeas mineiras. Dentro das vilas mineiras protexidas polo sitio hai escolas, edificios relixiosos, instalaci\u00f3ns sanitarias e comunitarias, oficinas das empresas, casas de propietarios e xerentes e concellos."}
{"id": "550040", "revid": "98629", "url": "https://gl.wikipedia.org/wiki?curid=550040", "title": "\u00c1lvaro Soler", "text": "\u00c1lvaro Tauchert Soler, nado en Sant Cugat del Vall\u00e8s o 9 de xaneiro de 1991, co\u00f1ecido artisticamente como \u00c1lvaro Soler, \u00e9 un cantante e compositor hispano-alem\u00e1n. Deuse a co\u00f1ecer polo \u00e9xito do seu primeiro sinxelo, \"El mismo sol\", no ver\u00e1n de 2015. Unha versi\u00f3n da canci\u00f3n, xunto a Jennifer Lopez, ocupou os primeiros postos das listas musicais de m\u00e1is de 25 pa\u00edses de Europa e Latinoam\u00e9rica. Un ano despois lanza o sinxelo \"Sof\u00eda\". O v\u00eddeo oficial alcanzou m\u00e1is de seiscentos mill\u00f3ns de reproduci\u00f3ns en Youtube, co que logrou as\u00ed un novo \u00e9xito.\nTraxectoria.\nDe pai alem\u00e1n e nai belga-espa\u00f1ola, pasou a primeira infancia na cidade de Sant Cugat del Vall\u00e8s, a escasos quil\u00f3metros da s\u00faa cidade de nacemento. Aos dez anos trasladouse a Toquio por motivos laborais do pai, at\u00e9 que con dezasete volveu a Barcelona. \u00c9 pol\u00edglota, fala espa\u00f1ol, catal\u00e1n, alem\u00e1n, ingl\u00e9s, franc\u00e9s, italiano e xapon\u00e9s.\n2010-2014: \"Urban Lights\".\nEn 2010 creou co seu irm\u00e1n Gregory e outros amigos o grupo Urban Lights, que mesturaba pop brit\u00e1nico, electr\u00f3nico e indie. Realizaron concertos en diferentes salas de Barcelona e mesmo participaron no concurso \"\u00a1T\u00fa s\u00ed que vales!\", onde chegaron \u00e1 final.\nDurante eses anos, Soler compaxinaba a m\u00fasica cos estudos de enxe\u00f1ar\u00eda en Dese\u00f1o industrial en ELISAVA.\n2015-actualidade: \u00abEl mismo sol\u00bb e \u00e1lbum debut \"Eterno Agosto\".\nA principios de 2015, \u00c1lvaro mudouse a Berl\u00edn, e al\u00ed gravou o seu primeiro sinxelo en solitario, \"El mismo sol\". Tivo un grande \u00e9xito en Italia e Su\u00edza, onde chegou a ser n\u00ba1 en vendas. Tam\u00e9n entrou nas listas doutros pa\u00edses europeos como Alema\u00f1a, Francia, B\u00e9lxica, Austria ou os Pa\u00edses Baixos. Foi artista convidado na terceira edici\u00f3n do concurso \"The Voice of Italy\".\nEn iTunes entrou nas listas de 30 pa\u00edses europeos. Chegou a ser a 16\u00aa canci\u00f3n m\u00e1is descargada en Europa e a 38\u00aa a nivel mundial. O 10 de agosto dese ano publicouse unha versi\u00f3n da canci\u00f3n, en espa\u00f1ol e ingl\u00e9s, xunto a Jennifer Lopez. A finais de agosto comezaron a gravar o videoclip en Nova York.\nDebido ao impacto de \"El mismo sol\" en Italia e Su\u00edza, decidiuse estrear en Italia o seu primeiro disco en solitario, \"Eterno Agosto\", que entrou nas listas musicais de ambos pa\u00edses. A finais de agosto estreouse en Francia e, durante o outono, en Espa\u00f1a.\nO 15 de abril de 2016 empezou a radiodifusi\u00f3n do sinxelo \"Sof\u00eda\". O seu videoclip superou os catrocentos mill\u00f3ns de reproduci\u00f3ns.\nA cantante mexicana Thal\u00eda convidouno a participar nunha canci\u00f3n da versi\u00f3n de luxo do seu novo \u00e1lbum, cuxo lanzamento estaba previsto para finais de 2017.\nO 8 de abril de 2016 anunciouse que Soler ser\u00eda xu\u00edz da d\u00e9cima edici\u00f3n italiana de X Factor. O grupo Soul System, do seu equipo, foi o ga\u00f1ador da edici\u00f3n. \nO 16 de xu\u00f1o de 2017 publicou a s\u00faa colaboraci\u00f3n co grupo colombiano Morat, \"Yo contigo, tu conmigo\", para a pel\u00edcula Despicable Me 3, estreada ese mesmo ano. A canci\u00f3n conseguiu o disco de platino en Espa\u00f1a e en Italia, xunto co premio de Los 40 Principales \u00e1 Canci\u00f3n do Ano Nacional.\nO 29 de marzo de 2018 publicou un novo sinxelo, \"La Cintura\". O 7 de setembro lanzouse o seu novo \u00e1lbum, \"Mar de Colores\". Foi presentado xunto ao sinxelo \"La Cintura\". Editouse tam\u00e9n un remix coa colaboraci\u00f3n de Flo Rida e Martina Stoessel.\nEn abril de 2020 publicou o sinxelo \u00abBarrer a casa\u00bb, composto durante o confinamento por consecuencia da pandemia de coronavirus. Composto e interpretado xunto a Sof\u00eda Ellar, trata sobre a corentena, cunha menci\u00f3n ao \u00abaplauso sanitario\u00bb."}
{"id": "550049", "revid": "1888", "url": "https://gl.wikipedia.org/wiki?curid=550049", "title": "Jos\u00e9 Rodr\u00edguez L\u00f3pez", "text": "Jos\u00e9 Rodr\u00edguez L\u00f3pez, co\u00f1ecido como Jos\u00e9 de Arxeriz e Pepito Mantequillas, nado en Pousada (Mariz, Chantada) o 11 de abril de 1910 e finado en Lugo o 17 de abril de 2004, foi un empresario galego.\nTraxectoria.\nSobri\u00f1o de Juan L\u00f3pez Su\u00e1rez, con quen pasou varias tempadas en Lamaquebrada e Arxeriz. Estudou no Seminario de Lugo e cara 1930 abandonouno e asistiu a cursos sobre l\u00e1cteos, apicultura, avicultura e vi\u00f1o, para comezar o seu traballo no pazo de Arxeriz. Fundou a empresa Arjeriz, que despois foi co\u00f1ecida como LARSA, e creou tres f\u00e1bricas en Vigo, Chantada e Vilagarc\u00eda. Tam\u00e9n foi impulsor de Tablicia de Nadela. Contribu\u00edu \u00e1 construci\u00f3n do Gran Hotel de Lugo. Mercoulle o pazo de Arxeriz ao seu t\u00edo en 1970. En 1985 o seu sobri\u00f1o Xos\u00e9 Soto comproulle a granxa de Arxeriz e negociou a instalaci\u00f3n dunha escola-obradoiro que funcionou de 1993 a 1996. Finou en Lugo o 17 de abril de 2004.\nReco\u00f1ecementos.\nConced\u00e9ronlle a Medalla de Prata de Galicia en 1997."}
{"id": "550050", "revid": "19415", "url": "https://gl.wikipedia.org/wiki?curid=550050", "title": "Selecci\u00f3n feminina de h\u00f3ckey sobre xeo dos Estados Unidos", "text": "A selecci\u00f3n feminina de h\u00f3ckey sobre xeo dos Estados Unidos \u00e9 o equipo que representa aos Estados Unidos de Am\u00e9rica nas competici\u00f3ns internacionais de h\u00f3ckey sobre xeo en categor\u00eda feminina. En 2021, a IIHF publicou a clasificaci\u00f3n mundial de selecci\u00f3ns, na que os Estados Unidos ocuparon o primeiro posto por diante das s\u00faas grandes rivales, a selecci\u00f3n do Canad\u00e1."}
{"id": "550052", "revid": "98629", "url": "https://gl.wikipedia.org/wiki?curid=550052", "title": "Democracia racial", "text": "Democracia racial \u00e9 un concepto que nega a existencia do racismo no Brasil. Tr\u00e1tase como mito e ideolox\u00eda pois pretende expresar a validez dunha suposta democracia plena que se estender\u00eda a persoas \"de todas as razas\", a pesar das desigualdades e privilexios motivados polo racismo estrutural no pa\u00eds.\nO termo foi empregado por primeira vez por Gilberto Freyre en 1962 e est\u00e1 vinculado \u00e1 s\u00faa tese do Lusotropicalismo, segundo a cal os portugueses foran mellores e m\u00e1is amig\u00e1beis colonizadores que outras potencias europeas. Denota a crenza de que Brasil escapou da racializaci\u00f3n das persoas e por tanto da discriminaci\u00f3n racial vista noutros pa\u00edses, como os Estados Unidos. Os investigadores sinalan que a maior\u00eda dos brasileiros non se consideran racistas e, supostamente, non danan nin promoven \u00e1s persoas en funci\u00f3n da raza. Grazas a isto, a\u00ednda que a mobilidade social dos brasileiros pode ser reducida por varios factores, como o x\u00e9nero e a clase social, a discriminaci\u00f3n racial ser\u00eda considerada irrelevante. A democracia racial, por\u00e9n, est\u00e1 desmitificada polos soci\u00f3logos e antrop\u00f3logos que estudan os prexu\u00edzos e por diversos indicadores sociais e econ\u00f3micos que revelan desigualdades ligadas \u00e1 etnia. Os prexu\u00edzos est\u00e1n arraigados na sociedade a grande escala. Por iso, a verdadeira democracia racial \u00e9 un obxectivo que a\u00ednda est\u00e1 lonxe de acadarse e polo de agora \u00e9 un mito que tenta crear unha imaxe positiva da sociedade, que non coincida cos feitos documentados.\nO mito da Democracia racial no Brasil.\nCarlos Hasembalg afirma que ao principio e final do Segundo Imperio iniciouse a proclamaci\u00f3n da Rep\u00fablica brasileira que acreditaba a Brasil sen existencia de problemas de orde racial. Explicando o concepto de orixe da comparaci\u00f3n efectiva da situaci\u00f3n racial observada nos Estados Unidos naquela \u00e9poca. Hasenbalg, concl\u00fae que hai semellanzas coas elites doutros pa\u00edses latinoamericanos e compara as s\u00faas realidades coas estadounidenses, e afirma que hai dous patr\u00f3ns raciais atopados nos Estados Unidos, no Brasil e en Am\u00e9rica Latina. Estes parecen posu\u00edr dous puntos centrais:\nThomas E. Skidmore entende que o branquecemento bas\u00e9ase na presunci\u00f3n de superioridade branca. Afirmando que o que se busca \u00e9 que a poboaci\u00f3n te\u00f1a a pel m\u00e1is clara debido aos supostos xenes de raza branca, que prevalecer\u00edan sobre as demais persoas. Afirmando as\u00ed que o branqueamento producir\u00eda unha poboaci\u00f3n mestiza, capaz de facerse sempre m\u00e1is branca, tanto cultural como fIsicamente."}
{"id": "550054", "revid": "19415", "url": "https://gl.wikipedia.org/wiki?curid=550054", "title": "Selecci\u00f3n feminina de h\u00f3ckey sobre xeo de Su\u00edza", "text": "A selecci\u00f3n feminina de h\u00f3ckey sobre xeo de Su\u00edza \u00e9 o equipo que representa a Su\u00edza nas competici\u00f3ns internacionais de h\u00f3ckey sobre xeo. En 2021, a IIHF publicou a clasificaci\u00f3n mundial de selecci\u00f3ns, na que Su\u00edza ocupou o quinto posto por detr\u00e1s das selecci\u00f3ns de Estados Unidos, Canad\u00e1, Finlandia e Rusia."}
{"id": "550057", "revid": "127505", "url": "https://gl.wikipedia.org/wiki?curid=550057", "title": "Publio Cornelio Arvina", "text": "Publio Cornelio Arvina (en lat\u00edn: Publius Cornelius Arvina) foi un c\u00f3nsul romano no 306 a.C. con mando no Samnio. Levaba o apelido Arvina, un dos que formaba parte da gens Cornelia, familia romana patricia. M\u00e1is tarde, no 294 a. C., foi censor e de novo c\u00f3nsul en 288 a. C.\nTraxectoria.\nFamilia.\nArvina era membro da ilustre gens patricia Cornelia; unha familia que creou moitas figuras importantes en toda a Rep\u00fablica Romana e no Imperio Romano. En particular, Arvina era membro da rama cornelia dos Coso, que descend\u00eda do heroe romano do s\u00e9culo V a.C., Aulo Cornelio Coso, quen acadou gran renome ao matar persoalmente a Lars Tolumnio, o rei de Veies, convert\u00e9ndose nun dos \u00fanicos tres romanos rexistarados na historia romana que ga\u00f1aron a rara honra da \"Spolia opima\". \nArvina era fillo de Aulo Cornelio Coso Arvina, quen tivo unha ilustre carreira a mediados do s\u00e9culo IV a. C., chegando ao consulado d\u00faas veces e convert\u00e9ndose nunha ocasi\u00f3n en ditador. \nPrimeiro consulado.\nNo 306 a.C. foi c\u00f3nsul con Quinto Marcio Tr\u00e9mulo. Neste ano, continuaba a Segunda guerra samnita, que xa levaba vinte anos, e os samnitas vi\u00f1an de recuperar por asalto as cidades ocupadas polos romanos de Calatia e Sora. A maiores, os h\u00e9rnicos, que eran aliados dos samnitas, foran sorprendidos o ano anterior fornec\u00e9ndolles tropas polo que acababan de declara-la guerra a Roma. Para combater a estes dous inimigos, o Senado escolleu a Arvina para loitar contra os samnitas e a Marcio para enfrontarse aos h\u00e9rnicos. A campa\u00f1a de Arvina contra os samnitas non comezou ben, xa que a pesar de que a s\u00faa forza superaba en n\u00famero \u00e1 dos seus opo\u00f1entes samnitas, estes, ocuparon os cami\u00f1os e os pasos de monta\u00f1a, bloqueando as li\u00f1as de abastecemento dos romanos nun intento de someterlos de fame. As\u00ed mesmo, a\u00ednda que Arvina pretendeu en m\u00faltiples ocasi\u00f3ns provoca-la batalla a campo aberto, os samnitas fuxiron en t\u00f3dalas ocasi\u00f3ns conscientes da posibilidade dunha derrota e pensaron que ser\u00eda moito menos arriscado agardar ata que os romanos morresen de fame ou para chegar \u00e1 unha negociaci\u00f3n. \nAo saber da situaci\u00f3n do seu colega, Marcio, que xa rematara de someter os h\u00e9rnicos, foi en apoio de Arvina. Ao co\u00f1ece-lo achegamento do segundo ex\u00e9rcito consular, os samnitas souberon que non pod\u00edan soportar o ataque de dous ex\u00e9rcitos romanos \u00e1 vez, polo que intentaron ataca-las forzas de Marcio antes de que este puidese acudir en auxilio de Arvina. Ao notar o avance dos samnitas, Marcio ordenou aos seus homes que se colocasen en formaci\u00f3n de batalla e comezou a batalla. Ao ver a nube de po provocada polo movemento dos samnitas, Arvina ordenou aos seus homes que avanzasen polo flanco samnita, e os seus lexionarios, non querendo que a gloria da vitoria recaese sobre o outro ex\u00e9rcito en \u00e1mbalas d\u00faas campa\u00f1as, cargaron con gran vigor contra as li\u00f1as inimigas. As\u00ed, a batalla converteuse nunha vitoria, xa que os samnitas fuxiron do campo en tropel, con ata trinta mil homes samnitas mortos. Despois da batalla, Arvina permaneceu no Samnio controlando os samnitas mentres que Marcio regresou a Roma para celebrar o seu triunfo pola s\u00faa vitoria sobre os h\u00e9rnicos.\nOutros cargos.\nEn 294 a. C., Arvina serviu como censor xunto a Caio Marcio Rutilo Censorino. No seu mandato, Arvina e Rutilo realizaron o censo, contando 262.321 cidad\u00e1ns romanos.\nNo 288 a. C., Arvina foi elixido c\u00f3nsul por segunda vez, unha vez m\u00e1is con Quinto Marcio Tr\u00e9mulo como colega. Desco\u00f1ecen os feitos do seu mandato porque deste per\u00edodo non se conserva datos da obra de Tito Livio, a principal fonte da historia romana primitiva. Por\u00e9n, \u00e9 probable que durante este ano houbese moito malestar popular, xa que, no ano seguinte, se produciu un conflito cos plebeos."}
{"id": "550059", "revid": "98629", "url": "https://gl.wikipedia.org/wiki?curid=550059", "title": "Gilberto Freyre", "text": "Gilberto de Mello Freyre, nado en Recife o 15 de marzo de 1900 e finado na mesma cidade o 18 de xullo de 1987, foi un soci\u00f3logo, antrop\u00f3logo e escritor brasileiro, autor de \"Casa-grande e senzala\", influente ensaio sobre a formaci\u00f3n da sociedade brasileira, e creador da tese do \"Lusotropicalismo\".\nTraxectoria.\nGilberto Freyre era fillo dun xu\u00edz e catedr\u00e1tico de Econom\u00eda pol\u00edtica da Facultade de Dereito de Recife, Alfredo Freyre. \nGilberto iniciou os seus estudos no Colexio Americano Gilreith; o seu mestre, Mr. Williams, ensinoulle a ler e escribir en ingl\u00e9s, o que foi decisivo para o seu futuro. O seu pai ensinoulle lat\u00edn, e logo aprendeu grego. Realizou estudos superiores na Universidade de Columbia nos Estados Unidos onde co\u00f1eceu a Franz Boas, a s\u00faa principal referencia intelectual. \n\u00c9 un dos soci\u00f3logos m\u00e1is importantes de Am\u00e9rica e influ\u00edu en numerosos terreos de estudos no Brasil. O seu primeiro e m\u00e1is importante libro \u00e9 \"Casa-Grande e Senzala\", foi publicado en1933 e traducido ao castel\u00e1n, ingl\u00e9s, franc\u00e9s e alem\u00e1n. Est\u00e1 dividido en cinco cap\u00edtulos: 1) caracter\u00edsticas da colonizaci\u00f3n portuguesa; 2) o ind\u00edxena na formaci\u00f3n da familia brasileira; 3) o colonizador portugu\u00e9s; 4 e 5) o escravo de orixe africana na vida sexual e a familia do brasileiro. As casas-grandes organizaron a vida brasileira colonial, e contrap\u00fa\u00f1anse \u00e1s senzalas, vivendas moi humildes dos escravos. Iso s\u00e9rvelle como referencia simb\u00f3lica para describir as relaci\u00f3ns sociais no seu traballo interpretativo.\nA s\u00faa \"Interpretaci\u00f3n do Brasil\", recolle ensaios sobre as ra\u00edces europeas da historia brasileira, a fronteira e as plantaci\u00f3ns do Brasil, a unidade e diversidade rexional brasileira, as condici\u00f3ns \u00e9tnicas e sociais, a pol\u00edtica exterior, a situaci\u00f3n \u00e9tnica e xeogr\u00e1fica, a literatura moderna e os problemas sociais.\nEn 1946, Gilberto Freyre foi elixido pola \"Uni\u00e3o Democr\u00e1tica Nacional\" para a Assembleia Constitu\u00ednte e, en 1964, apoiou o movemento c\u00edvico-militar que derrocar\u00eda a Jo\u00e3o Goulart. \nReco\u00f1ecementos.\nOs seus libros foron traducidos, ademais das linguas anteditas, a outras como o italiano ou xapon\u00e9s. Admirador do lus\u00f3filo vasco Unamuno, ao que lembra en moitas ocasi\u00f3ns; Freyre al\u00e9n de sociolox\u00eda e antropolox\u00eda, escribiu poes\u00eda e ensaio de diversos temas literarios, por exemplo escribiu p\u00e1xinas sobre Cervantes. Gran lector, reuniu unha not\u00e1bel e numerosa biblioteca.\nGa\u00f1ou numerosos premios, en distintos pa\u00edses, entre outros os da Academia Brasileira de Letras, o premio Anisfield-Wolf, a orde civil de Afonso X o Sabio, a portuguesa de Santiago da Espada ou a Lexi\u00f3n de Honra francesa."}
{"id": "550060", "revid": "72012", "url": "https://gl.wikipedia.org/wiki?curid=550060", "title": "Thor Burner", "text": "Thor Burner \u00e9 a denominaci\u00f3n xen\u00e9rica para unha serie de foguetes espaciais dos Estados Unidos usados entre 1965 e 1976.\nCaracter\u00edsticas.\nA serie de foguetes Thor Burner estivo formada por foguetes que combinaban unha primeira etapa Thor nalgunha das s\u00faas variantes cunha segunda etapa de propelente s\u00f3lido e nalg\u00fans casos engadindo unha terceira. Lanz\u00e1ronse 26 foguetes desta serie, cun fallo total e dous parciais. Todos foron lanzados desde a base Vandenberg da Forza A\u00e9rea e a maior parte foi usada para po\u00f1er en \u00f3rbita os sat\u00e9lites meteorol\u00f3xicos militares DMSP.\nThor Burner 1.\nO Thor Burner usaba unha primeira etapa Thor LV2D cunha segunda etapa MG-18 ou Altair 3. Pod\u00eda po\u00f1er ata 770 kg en \u00f3rbita baixa terrestre. Voou entre 1965 e 1966.\nThor Burner 2.\nO Thor Burner 2 usaba unha primeira etapa Thor LV2F xunto cunha segunda etapa Burner 2/Star 37B xunto cunha Star 13A nalgunhas misi\u00f3ns. Voou entre 1966 e 1971.\nThor Burner 2A.\nO Thor Burner 2A usaba unha primeira etapa Thor LV2F xunto cunha segunda etapa Burner 2A/Star 37B e unha terceira etapa Burner 2A/Star 26B. Voou entre 1971 e 1976."}
{"id": "550061", "revid": "4817", "url": "https://gl.wikipedia.org/wiki?curid=550061", "title": "Thor Burner 2A", "text": ""}
{"id": "550062", "revid": "4817", "url": "https://gl.wikipedia.org/wiki?curid=550062", "title": "Thor Burner 1", "text": ""}
{"id": "550063", "revid": "4817", "url": "https://gl.wikipedia.org/wiki?curid=550063", "title": "Thor Burner 2", "text": ""}
{"id": "550064", "revid": "25871", "url": "https://gl.wikipedia.org/wiki?curid=550064", "title": "Vello Sur", "text": "As zonas en roxo escuro son as chamadas Old South, a\u00ednda que as distintas fontes remiten a distintos l\u00edmites, e as fronteiras dos Estados variaron desde a \u00e9poca das Trece Colonias\nO Vello Sur (en ingl\u00e9s: Old South) \u00e9 unha expresi\u00f3n estadounidense para referirse \u00e1 rexi\u00f3n sueste de Estados Unidos.\nXeograficamente, o Vello Sur \u00e9 unha subrexi\u00f3n da Rexi\u00f3n Sur, diferenciados do \"Sur Profundo\" por ser os estados meridionais representados nas Trece Colonias orixinais de Am\u00e9rica, ademais dunha maneira de describir o antigo estilo de vida no sur dos Estados Unidos. Culturalmente, o termo pode ser utilizado para describir o per\u00edodo anterior \u00e1 guerra. Na \u00e9poca colonial, foi dominada, en gran medida, polas plantaci\u00f3ns escravistas.\nZona xeogr\u00e1fica.\nAs colonias do Sur foron: Virxinia, Maryland, Carolina do Norte, Carolina do Sur e Xeorxia.\nO \"Vello Sur\" def\u00ednese xeralmente en oposici\u00f3n ao Sur profundo, que incl\u00fae Alabama, Luisiana, Xeorxia e Misisipi, e tam\u00e9n se diferencia a\u00ednda m\u00e1is dos Estados fronteirizos interiores, como Kentucky e Virginia Occidental e os estados perif\u00e9ricos do sur da Florida e Texas.\nTermo pol\u00edtico.\nO \"Vello Sur\" tam\u00e9n se refire \u00e1 tradici\u00f3n dos sure\u00f1os ao votar por Partido Dem\u00f3crata. Durante o per\u00edodo da Reconstruci\u00f3n, tras a guerra de Secesi\u00f3n, moitos dem\u00f3cratas perderon a s\u00faa capacidade de votar. Isto fixo que o Sur fose republicano at\u00e9 1877, cando os dem\u00f3cratas sure\u00f1os regresaron ao poder. Recentemente esta predominancia dem\u00f3crata foise desgastando, pero o Sur conserva a s\u00faa postura conservadora. Por\u00e9n esa identificaci\u00f3n pol\u00edtica foi variando, de xeito similar a termos que variaron moito semanticamente, como \"liberal\" ou \"popular\". A\u00ednda que cando se fundou o 20 de marzo de 1854 o Partido Republicano representaba \u00f3s que se opu\u00f1an a expansi\u00f3n da escravitude e pretend\u00edan o progreso dos EEUU, hoxe o progresismo \u00e9 m\u00e1is identificado co Partido Dem\u00f3crata. A maior\u00eda da poboaci\u00f3n sure\u00f1a identif\u00edcase agora co Partido Republicano."}
{"id": "550065", "revid": "89787", "url": "https://gl.wikipedia.org/wiki?curid=550065", "title": "Lusotropicalismo", "text": "Lusotropicalismo \u00e9 un termo utilizado por primeira vez polo soci\u00f3logo brasileiro Gilberto Freyre para describir o suposto car\u00e1cter distintivo do imperialismo portugu\u00e9s no exterior, propo\u00f1endo que os portugueses eran mellores colonizadores que outras naci\u00f3ns europeas.\nFreyre teorizou que debido ao clima m\u00e1is c\u00e1lido de Portugal e ao estar habitado por celtas, romanos, suevos, godos, mouros e outros pobos na \u00e9poca premoderna, os portugueses eran \"m\u00e1is humanos, amig\u00e1beis e adapt\u00e1beis a outros climas e culturas\". El viu as culturas de base portuguesa como culturas de expansi\u00f3n \"ecum\u00e9nica\". Freyre era favor\u00e1bel \u00e1s independencias dos distintos pa\u00edses da comunidade lus\u00f3fona sempre que non ca\u00edsen baixo a \u00f3rbita doutros imperialismos (sovi\u00e9tica, norteamericana, belga, surafricana,\u2026)\nA principios do s\u00e9culo XX, Portugal era a potencia colonial europea con presenza territorial m\u00e1is antiga no exterior; nalg\u00fans casos os seus territorios foran continuamente asentados e gobernados polos portugueses durante cinco s\u00e9culos. O lusotropicalismo celebrou elementos tanto reais como mitol\u00f3xicos da democracia racial e da misi\u00f3n civilizadora no Imperio portugu\u00e9s, abarcando unha actitude de mestizaxe cara \u00e1s colonias ou territorios de ultramar. A ideolox\u00eda \u00e9 mellor exemplificada na obra de Freyre.\nCr\u00edticas e resposta de Freyre.\nO lusotropicalismo ten sido chamado de \"espectro mal\u00e9volo\" que volve para perseguir a Portugal e indirectamente ao mundo lus\u00f3fono, e que enmascara as desigualdades por cuesti\u00f3ns de orixe no Portugal posimperial, tam\u00e9n enmarcado en correntes m\u00e1is amplas que tentan ignorar as operaci\u00f3ns do racismo e a s\u00faa confluencia co capital e o patriarcado.\nA vida de Freyre, despois de publicar \"Casa-Grande e Senzala\", converteuse nunha eterna fonte de explicaci\u00f3n. Repetiu varias veces que non creou o mito dunha democracia racial e que o feito de que os seus libros reco\u00f1ecesen a intensa mestura entre \"razas\" no Brasil non significaba falta de prexu\u00edzos ou discriminaci\u00f3ns. Apuntou que moitas persoas afirmaron que os Estados Unidos foron unha \"democracia exemplar\" mentres que a escravitude e a segregaci\u00f3n racial estiveron presentes na maior parte da historia dos Estados Unidos: \nA visi\u00f3n de Salazar.\nPara apoiar as s\u00faas pol\u00edticas coloniais, o ditador portugu\u00e9s Ant\u00f3nio de Oliveira Salazar adoptou a noci\u00f3n de lusotropicalismo de Freyre ao afirmar que, dado que Portugal era unha naci\u00f3n multicultural, multirracial e pluricontinental desde o s\u00e9culo XV, perder os seus territorios de ultramar en \u00c1frica e Asia desmembrar\u00eda o pa\u00eds e acabar\u00eda coa independencia portuguesa. En termos xeopol\u00edticos, perder estes territorios diminuir\u00eda a autosuficiencia do Estado portugu\u00e9s.\nSalazar resistiuse fortemente \u00e1s ideas de Freyre durante as d\u00e9cadas de 1930 e 1940, en parte porque Freyre afirmaba que os portugueses eran m\u00e1is propensos que outras naci\u00f3ns europeas \u00e1 mestizaxe. Adoptou o lusotropicalismo s\u00f3 despois de patrocinar a Freyre nunha visita a Portugal e alg\u00fans dos seus territorios de ultramar en 1951 e 1952. A obra de Freyre \"Aventura e Rotina\" foi o resultado desa viaxe.\nDe feito, a estrela deportiva m\u00e1is destacada de Portugal, Eus\u00e9bio, e o militar m\u00e1is condecorado das Forzas Armadas Portuguesas, Marcelino da Mata, baixo o r\u00e9xime do Estado Novo dese\u00f1ado e dirixido por Ant\u00f3nio de Oliveira Salazar, eran ambos cidad\u00e1ns nados e criados nos territorios africanos de Portugal."}
{"id": "550084", "revid": "15490", "url": "https://gl.wikipedia.org/wiki?curid=550084", "title": "Publius Cornelius Arvina", "text": ""}
{"id": "550085", "revid": "23204", "url": "https://gl.wikipedia.org/wiki?curid=550085", "title": "Gwenno Saunders", "text": "Gwenno Mererid Saunders, nada en Cardiff o 23 de maio de 1981, \u00e9 unha cantante e artista galesa, co\u00f1ecida artisticamente como Gwenno. Act\u00faa como artista en solitario, e sacou o seu primeiro \u00e1lbum \"Y Dydd Olaf\" con Heavenly Recordings en 2015, e o seu segundo \u00e1lbum en lingua c\u00f3rnica titulado \"Le Kov\", en 2018. Tam\u00e9n foi cantante no grupo indie pop The Pipettes.\nTraxectoria.\nSaunders naceu en Cardiff. \u00c9 a filla do poeta e ling\u00fcista c\u00f3rnico Tim Saunders e Lyn Mererid, quen \u00e9 activista e membro do coro C\u00f4r Cochion Caerdydd e traballa como tradutora. Segundo \u00eda medrando, o seu pai faloulle en c\u00f3rnico e a s\u00faa nai en gal\u00e9s.\nDende os cinco anos asistiu \u00e1 Academia de Danza Irlandesa Se\u00e1n \u00c9ireann-McMahon e foi membro do elenco da produci\u00f3n de Michael Flatley Lord of the Dance e Feet of Flames cando ti\u00f1a 17 anos, interpretando o papel principal desta \u00faltima na produci\u00f3n de Las Vegas Strip. En 2001, tivo un papel na serie en lingua galesa \"Pobol y Cwm\" de S4C, despois do cal conseguir\u00eda o seu programa \"Ydy Gwenno'n Gallu...?\". \u00c9 falante flu\u00edda en gal\u00e9s e c\u00f3rnico. \nO 18 de abril de 2019 presentou \"Songs from the Edgelands\", un programa sobre canci\u00f3ns en linguas minoritarias para BBC Radio 4.\nInfluencia cultural.\nEn outubro de 2018, Kesva an Taves Kernewek declarou que o \u00e1lbum de Saunders \"Le Kov\" contribu\u00edu a un aumento do 15\u00a0% no n\u00famero de persoas que realizaron exames de lingua c\u00f3rnica durante 2018.\nVida persoal.\nSaunders casou co produtor Rhys Edwards, e ten un fillo. En 2019, foi nomeada Bardo de Gorsedh Kernow polos seus \"servizos \u00e1 lingua c\u00f3rnica a trav\u00e9s da m\u00fasica e os medios de comunicaci\u00f3n\".\nSaunders apoia o independentismo gal\u00e9s. Ela dixo: \"E se hai outras formas de coexistir? E se podemos organizarnos doutro xeito? Hai unha anarqu\u00eda innata na arte e un potencial absoluto para utilizala para o ben mentres imaxinamos futuros mellores. Queremos continuar unha conversa sobre unha autodeterminaci\u00f3n inclusiva botando man do noso pasado, abrazando aos nosos veci\u00f1os de todo o Reino Unido e do mundo cos brazos abertos, ao mesmo tempo que nos aseguramos de cantar coa mellor canci\u00f3n posible\"."}
{"id": "550087", "revid": "23204", "url": "https://gl.wikipedia.org/wiki?curid=550087", "title": "Gwenno", "text": ""}
{"id": "550088", "revid": "23204", "url": "https://gl.wikipedia.org/wiki?curid=550088", "title": "Gwenno Mererid Saunder", "text": ""}
{"id": "550092", "revid": "98629", "url": "https://gl.wikipedia.org/wiki?curid=550092", "title": "Manuel D\u00edaz Gil", "text": "Manuel D\u00edaz Gil, m\u00e1is co\u00f1ecido como Liz, nado en Sevilla o 29 de marzo de 1929 e finado na mesma cidade o 28 de marzo de 1966, foi un futbolista espa\u00f1ol que xogaba como extremo dereito.\nTraxectoria.\nDebutou en Primeira Divisi\u00f3n co Sevilla na tempada 1952/53, nunha derrota por 2-6 contra o Espanyol en Sarri\u00e0, e marcou o seu primeiro gol nunha derrota por 1-2 ante o Racing de Santander no estadio de Nervi\u00f3n. O 22 de febreiro de 1953 marcou un triplete contra o Deportivo da Coru\u00f1a, nunha vitoria por 6-2, sumando un total de 6 goles durante a campa\u00f1a, axudando ao seu equipo a clasificarse na quinta posici\u00f3n. Foi titular durante a maior\u00eda de partidos das seguintes tres tempadas, xa con Helenio Herrera no banco, acadando un total de 22 goles co club andaluz. \nEn 1955 marcou un dos goles do Sevilla nas semifinais da Copa do Xeneral\u00edsimo contra o Real Madrid, que lle serviron ao equipo de Herrera para eliminar ao club madrile\u00f1o. Foi titular na final contra o Athletic, na que se impuxo o club vasco por 1-0. Tam\u00e9n en 1955 chegou a debutar coa selecci\u00f3n B de Espa\u00f1a nun partido contra Exipto correspondente \u00e1 Copa Mediterr\u00e1nea, formando dianteira xunto con Tejada, Badenes, Uribe e Pepillo.\nEn xaneiro de 1957 foi cedido xunto con Arenas ao Deportivo da Coru\u00f1a, dentro dunha operaci\u00f3n na que o Sevilla conseguiu o traspaso de Arsenio. Debutou cun gol ante o FC Barcelona, e nos 11 partidos que disputou marcou outros dous tantos., un deles contra o propio Sevilla, pero non puido evitar o descenso do Deportivo \u00e1 Segunda Divisi\u00f3n. \nDe regreso no Sevilla disputou s\u00f3 6 encontros na tempada 1957/58 e debutou na Copa de Europa, nunha derrota por 8-0 contra o Real Madrid no Bernab\u00e9u. A continuaci\u00f3n fichou polo Atl\u00e9tico Almer\u00eda, co que xogou d\u00faas tempadas na Segunda Divisi\u00f3n ata a desaparici\u00f3n do club en 1960.\nVida persoal.\nO seu irm\u00e1n m\u00e1is novo, Antonio, tam\u00e9n foi futbolista e dianteiro, e ambos coincidiron nas filas do Sevilla na tempada 1955/56, xogando cada un nun extremo."}
{"id": "550093", "revid": "15490", "url": "https://gl.wikipedia.org/wiki?curid=550093", "title": "Quinto Marcio Tr\u00e9mulo", "text": "Quinto Marcio Tr\u00e9mulo (en lat\u00edn, Quintus Marcius Tremulus) foi un maxistrado romano de orixe plebea. Formaba parte da rama plebea da gens Marcia.\nTraxectoria.\nFoi d\u00faas veces c\u00f3nsul co patricio Publio Cornelio Arvina. A primeira no 306 a.C. e a segunda no 288 a.C. No primeiro per\u00edodo dirixiu a guerra contra os h\u00e9rnicos e os anagnios \u00f3s que venceu con facilidade, e logo acudiu en apoio do seu colega fronte os samnitas. Estes, ao velo chegar, atac\u00e1rono de s\u00fapeto para evitar que se unise a Arvina, pero este soubo chegar a tempo no seu apoio e os dous xenerais romanos lograron unha gran vitoria. Arvina quedou vixiando o Samno e Tr\u00e9mulo volveu a Roma, onde celebrou o seu triunfo sobre os h\u00e9rnicos, e se lle ergueu unha estatua no foro, fronte ao templo de C\u00e1stor.\nNo 288 a. C., Tr\u00e9mulo foi elixido c\u00f3nsul por segunda vez, unha vez m\u00e1is con Publio Cornelio Arvina como colega. Desco\u00f1ecen os feitos do seu mandato porque deste per\u00edodo non se conserva datos da obra de Tito Livio, a principal fonte da historia romana primitiva. Por\u00e9n, \u00e9 probable que durante este ano houbese moito malestar popular, xa que, no ano seguinte, se produciu un conflito cos plebeos.\n\u00c9 posible que fose o pai de Quinto Marcio Filipo."}
{"id": "550096", "revid": "15490", "url": "https://gl.wikipedia.org/wiki?curid=550096", "title": "Quintus Marcius Tremulus", "text": ""}
{"id": "550098", "revid": "15490", "url": "https://gl.wikipedia.org/wiki?curid=550098", "title": "Lucius Licinius Lucullus", "text": ""}
{"id": "550103", "revid": "7523", "url": "https://gl.wikipedia.org/wiki?curid=550103", "title": "Chris-Ebou Ndow", "text": "Chris-Ebou Ndow, nado o 10 de decembro de 1993 en Bod\u00f8, \u00e9 un xogador profesional de baloncesto noruegu\u00e9s. Cunha altura de 1,98 m xoga na posici\u00f3n de ala para o Heroes Den Bosch neerland\u00e9s."}
{"id": "550113", "revid": "47401", "url": "https://gl.wikipedia.org/wiki?curid=550113", "title": "Antitrinitarismo", "text": "Antitrinitarismo \u00e9 unha forma de cristianismo que rexeita o dogma cristi\u00e1n da trindade \u2014o ensino de que Deus \u00e9 tres hip\u00f3stases ou persoas distintas, que son coeternas, coiguais e indivisiblemente unidas nun s\u00f3 ser, e esencia (do grego ousia)\u2014. Certos grupos relixiosos que xurdiron durante a Reforma Protestante, historicamente foron co\u00f1ecidos como antitrinitarios.\nDe acordo \u00e1s igrexas que consideraron como definitivas as decisi\u00f3ns dos concilios ecum\u00e9nicos, o trinitarismo foi establecido como fundamento e como doutrina cristi\u00e1 nos concilios ecum\u00e9nicos do s\u00e9culo IV,\u200b o do Primeiro Concilio de Nicea (325), que declarou a divindade completa do Fillo,\u200b e o Primeiro Concilio de Constantinopla (381), que declarou a divindade do Esp\u00edrito Santo.\nEn termos de n\u00famero de adeptos, as denominaci\u00f3ns antitrinitarias comprenden unha pequena minor\u00eda do cristianismo moderno. Con moito, as d\u00faas denominaci\u00f3ns cristi\u00e1s non trinitarias m\u00e1is grandes son: As Testemu\u00f1as de Xehov\u00e1 e a Iglesia ni Cristo, e grupo en conxunto das igrexas pentecostais unicitarias ou apost\u00f3licas, a\u00ednda que hai outros grupos minoritarios inclu\u00edndo os cristadelfianos, ciencia cristi\u00e1, a Asociaci\u00f3n dos Estudantes da Biblia O Alba, Living Church of God, os Membros da Igrexa de Deus internacional, os Unitarian Universalist Christian Fellowship, The Way International, A Igrexa de Deus Internacional e a Igrexa de Deus Unida, Unha Asociaci\u00f3n Internacional."}
{"id": "550115", "revid": "109463", "url": "https://gl.wikipedia.org/wiki?curid=550115", "title": "Cristadelfianos", "text": ""}
{"id": "550117", "revid": "25871", "url": "https://gl.wikipedia.org/wiki?curid=550117", "title": "Di\u00e1rio de Not\u00edcias", "text": "Di\u00e1rio de Not\u00edcias (tam\u00e9n co\u00f1ecido polas s\u00faas siglas DN) \u00e9 un xornal portugu\u00e9s fundado en Lisboa o 29 de decembro de 1864 por Tom\u00e1s Quintino Antunes e Eduardo Coelho. \u00c9 un dos diarios m\u00e1is veteranos e co\u00f1ecidos de Portugal, e a s\u00faa tirada diaria aproximada de 45.500 exemplares sit\u00faano no 5\u00ba lugar entre os xornais xeneralistas portugueses. O \"Di\u00e1rio de Not\u00edcias\", xunto co \"Xornal de Not\u00edcias\", \u00e9 propiedade do grupo de medios de comunicaci\u00f3n Controlinveste (2022).\nHistoria.\nFundado en 1864 por Eduardo Coelho e Tom\u00e1s Quintino Antunes, o \"Di\u00e1rio de Not\u00edcias\" contou con colaboraci\u00f3ns de personalidades destacadas do mundo da literatura e a cultura. E\u00e7a de Queir\u00f3s traballou para o diario nos seus primeiros anos, e publicou nel as s\u00faas \"Cartas desde Londres\", posteriormente publicadas en formato libro. Tam\u00e9n Seabra Pessoa, pai de Fernando Pessoa, foi cr\u00edtico musical no \"Di\u00e1rio\". Jos\u00e9 Ant\u00f3nio Saraiva foi redactor, e Jos\u00e9 Saramago, futuro Premio Nobel de Literatura, foi director adxunto en 1975. En 1991 o Di\u00e1rio foi reprivatizado por Cavaco Silva.\nGaler\u00eda de noticias diarias.\nEn 1957, Di\u00e1rio de Not\u00edcias abriu, xunto coa s\u00faa librer\u00eda, unha sala de exposici\u00f3ns no Chiado, Lisboa. At\u00e9 1964, baixo a direcci\u00f3n de Faria de Carvalho, a \"Galeria do Di\u00e1rio de Not\u00edcias\" contribu\u00edu a paliar a escaseza de espazos expositivos na cidade, realizando importantes exposici\u00f3ns. Segundo Jos\u00e9 Augusto Fran\u00e7a, este foi o \"periodo de actividade m\u00e1is exitosa\" para a galer\u00eda, que posteriormente se reorientar\u00eda. \nEntre moitos outros, expuxeron na Galer\u00eda Di\u00e1rio de Not\u00edcias Carlos Botelho (1958); Jo\u00e3o Vieira (1959); Francisco Rel\u00f3gio (1960); J\u00falio Pomar (1962 e 1963); Rocha de Sousa (1967); Jos\u00e9 Mar\u00eda Roumier (1983), etc."}
{"id": "550135", "revid": "1131", "url": "https://gl.wikipedia.org/wiki?curid=550135", "title": "Encoro de Arb\u00f3n", "text": "O encoro de Arb\u00f3n \u00e9 un encoro espa\u00f1ol situado na Terra Eo-Navia do Principado de Asturias, sobre o leito do r\u00edo Navia. Inaugurouse en 1967 e ten unha capacidade de 38,20 hm\u00b3 Constit\u00fae o primeiro aproveitamento hidroel\u00e9ctrico do r\u00edo Navia, ao situarse a tan s\u00f3 12 km da s\u00faa foz no mar Cant\u00e1brico. Logo xa se atopan os encoros de Doiras e Salime, respectivamente. Local\u00edzase na parroquia de Arb\u00f3n, no concello de Villai\u00f3n, no l\u00edmite co concello de Coa\u00f1a. Ademais de por estes dous, as s\u00faas augas est\u00e9ndense tam\u00e9n polo concello de Boal.\nO seu aproveitamento \u00e9 fundamentalmente hidroel\u00e9ctrico, a\u00ednda que se destina tam\u00e9n para usos deportivos e l\u00fadicos.\nOs r\u00edos Cabornel e Riofr\u00edo desmbocan no encoro de Arb\u00f3n.\nCentral hidroel\u00e9ctrica de Arb\u00f3n.\nA central de Arb\u00f3n \u00e9 unha central hidroel\u00e9ctrica situada nas proximidades do encoro de Arb\u00f3n. O seu proxecto \u00e9 obra do arquitecto Ignacio \u00c1lvarez Castelao e do enxe\u00f1eiro Juan Jos\u00e9 Elorza. Conta con dous grupos xeradores, Arb\u00f3n I e Arb\u00f3n II, que entraron en funcionamento comercial en 1967 e 1968 respectivamente, con 28 MW cada un. Pertenceu \u00e1 empresa Viesgo ata a s\u00faa compra por Repsol en 2018 , e evacua a s\u00faa enerx\u00eda a trav\u00e9s dunha rede de 132 kV ."}
{"id": "550136", "revid": "55340", "url": "https://gl.wikipedia.org/wiki?curid=550136", "title": "Presa de Arb\u00f3n", "text": ""}
{"id": "550138", "revid": "101134", "url": "https://gl.wikipedia.org/wiki?curid=550138", "title": "Keon Johnson", "text": "Christopher Keon Johnson, nado o 10 de marzo de 2002 en Shelbyville, Tennessee, \u00e9 un xogador de baloncesto profesional estadounidense que xoga nos Portland Trail Blazers da National Basketball Association (NBA).\nTraxectoria profesional.\nJohnson foi seleccionado na 21\u00aa posici\u00f3n do Draft da NBA de 2021 polos New York Knicks e foi traspasado \u00f3s Los Angeles Clippers.\nO 4 de febreiro de 2022, Johnson foi traspasado xunto a Eric Bledsoe e Justise Winslow \u00f3s Portland Trail Blazers, a cambio de Norman Powell e Robert Covington."}
{"id": "550143", "revid": "89787", "url": "https://gl.wikipedia.org/wiki?curid=550143", "title": "Sandro Mazzola", "text": "Alessandro \"Sandro\" Mazzola, nado en Tur\u00edn o 8 de novembro de 1942, \u00e9 un exfutbolista italiano, que xogaba como dianteiro ou centrocampista ofensivo. Desenvolveu a totalidade da s\u00faa carreira no Inter de Mil\u00e1n, co que marcou 161 goles en 568 partidos oficiais, e foi 70 veces internacional coa selecci\u00f3n italiana.\nEst\u00e1 considerado como un dos mellores futbolistas italianos de todos os tempos, e como un dos mellores xogadores da s\u00faa xeraci\u00f3n, debido \u00e1 s\u00faa velocidade, ritmo, creatividade, t\u00e9cnica e visi\u00f3n de gol. Quedou segundo nas votaci\u00f3ns para o Bal\u00f3n de Ouro de 1971. Militou durante 17 tempadas no Inter, co que ga\u00f1ou catro t\u00edtulos da Serie A (1963, 1965, 1966 e 1971), d\u00faas Copas de Europa (1964 e 1965) e d\u00faas Copas Intercontinentais (1964 e 1965), e foi o m\u00e1ximo goleador da Serie A na tempada 1964/65, na que tam\u00e9n chegou \u00e1 final da Coppa Italia, quedando preto de acadar un triplete de t\u00edtulos co club. Coa selecci\u00f3n italiana ga\u00f1ou a Eurocopa de 1968, sendo elixido no Equipo Ideal do Torneo, e chegou \u00e1 final do Mundial de 1970. Disputou con Italia outros dous Mundiais, en 1966 e 1974.\n\u00c9 fillo do futbolista Valentino Mazzola, capit\u00e1n do Torino falecido na traxedia de Superga. O seu irm\u00e1n m\u00e1is novo, Ferruccio Mazzola, tam\u00e9n foi futbolista.\nTraxectoria.\nComezos.\nSandro Mazzola naceu en Tur\u00edn poucas semanas despois de que seu pai, o futbolista lombardo Valentino Mazzola, fichase polo Torino, procedente do Venezia. O seu irm\u00e1n m\u00e1is novo, Ferruccio, que recibiu o nome do presidente do Torino, naceu dous anos despois. Os seus pais divorci\u00e1ronse en 1946, pero seu pai conseguiu a custodia de Sandro, que ti\u00f1a seis anos cando Valentino morreu na traxedia de Superga.\nInter de Mil\u00e1n.\nA\u00ednda que seu pai xogara no Torino FC, Sandro e o seu irm\u00e1n Ferruccio comezaron a s\u00faa carreira no Inter de Mil\u00e1n. A diferenza do seu irm\u00e1n m\u00e1is novo, Sandro pasou toda a s\u00faa carreira no Inter, marcando 116 goles na Serie A en 417 partidos de liga. Tras xogar nos xuven\u00eds do club, onde tivo como adestrador a Giuseppe Meazza, debutou co primeiro equipo da man do adestrador arxentino Helenio Herrera durante a tempada 1960/61 nun c\u00e9lebre partido contra a Juventus que era a repetici\u00f3n dun encontro que fora suspendido por invasi\u00f3n do terreo de xogo por parte dos seareiros. O Inter, descontento coa decisi\u00f3n de repetir o partido, acudiu a Tur\u00edn cun equipo formado por futbolistas xuven\u00eds, e o resultado foi unha goleada da Juventus por 9-1, con 6 goles de Omar S\u00edvori. Mazzola foi o autor do \u00fanico gol interista. \nO Inter de Herrera dese per\u00edodo contaba con Tarcisio Burgnich e Giacinto Facchetti como laterais, o brasileiro Jair como extremo, Mario Corso como centrocampista esquerdo, Armando Picchi como l\u00edbero, e Mazzola, que finalmente pasar\u00eda a xogar como interior dereito. O cerebro do equipo era o galego Luis Su\u00e1rez, que chegara ao club un ano despois de Herrera. Xuntos, transformaron o Inter no mellor equipo de Italia, de Europa e do mundo durante os anos 60, pasando a ser co\u00f1ecido como \"Grande Inter\". O equipo era co\u00f1ecido pola s\u00faa infame t\u00e1ctica defensiva, o \"catenaccio\", e a s\u00faa capacidade de marcar a partir de contraataques r\u00e1pidos e repentinos. Mazzola ga\u00f1ou catro t\u00edtulos da Serie A co Inter, rematando como m\u00e1ximo goleador da liga na tempada 1964/65, con 17 goles, quedando preto de ga\u00f1ar un triplete de t\u00edtulos esa campa\u00f1a.\nEn 1964 tivo un destacado papel na final da Copa de Europa disputada no Praterstadion de Viena, marcando dous goles para que o equipo italiano derrotase ao Real Madrid e ga\u00f1ase o seu primeiro t\u00edtulo europeo. Rematou o torneo como m\u00e1ximo goleador con sete goles, empatado co iugoslavo Vladica Kova\u010devi\u0107 do Partizan e o h\u00fangaro Ferenc Pusk\u00e1s do Real Madrid. Repetiu t\u00edtulo europeo na tempada seguinte ao vencer na final ao Benfica de Eus\u00e9bio e M\u00e1rio Coluna. Xa na tempada 1965/66 foi eliminado nas semifinais polo Real Madrid, mentres que na tempada 1966/67 alcanzou a s\u00faa terceira final da Copa de Europa. Marcou un gol no Estadio Nacional de Lisboa, pero a vitoria foi para os Lisbon Lions do Celtic de Glasgow por 2-1. Mazzola ga\u00f1ou tam\u00e9n d\u00faas Copas Intercontinentais consecutivas co Inter en 1964 e 1965, e chegou \u00e1 final da Coppa Italia 1964/65, ademais de conseguir un terceiro posto na Copa Italia durante a tempada 1967/68; chegou a outra final da Copa de Europa co Inter en 1972, onde perdeu 2-0 ante o Ajax.\nEn 1971, tras o seu \u00faltimo t\u00edtulo da Serie A e as s\u00faas actuaci\u00f3ns en Europa, quedou segundo nas votaci\u00f3ns ao Bal\u00f3n de Ouro, s\u00f3 por detr\u00e1s de Johan Cruyff. Deixou o f\u00fatbol no ver\u00e1n de 1977, despois de ser capit\u00e1n do Inter desde 1970 ata a s\u00faa retirada. Disputou un total de 568 partidos oficiais coa camiseta do Inter, marcando 161 goles.\nSelecci\u00f3n nacional.\nFoi 70 veces internacional con Italia entre 1963 e 1974, marcando 22 goles. O seu debut coa selecci\u00f3n foi ante o Brasil o 12 de maio de 1963, cando s\u00f3 ti\u00f1a 20 anos, nun partido no que estreou a s\u00faa conta goleadora ao marcar un penalti. Disputou co seu pa\u00eds a Copa do Mundo de 1966 baixo a direcci\u00f3n de Edmondo Fabbri, aparecendo nos tres partidos do grupo de Italia e marcando no partido inaugural do seu pa\u00eds, unha vitoria por 2-0 sobre Chile. Con todo, Italia foi eliminada na primeira rolda. M\u00e1is tarde participou nas d\u00faas seguintes edici\u00f3ns do torneo con Italia. No entanto, o seu maior logro coa selecci\u00f3n produciuse en 1968, cando Italia ga\u00f1ou o Eurocopa de 1968 na s\u00faa casa, con Ferruccio Valcareggi como adestrador. Mazzola foi elixido no Equipo Ideal do Torneo pola s\u00faa actuaci\u00f3n.\nDous anos despois, Italia chegou ao Mundial de M\u00e9xico como campioa de Europa. O adestrador da selecci\u00f3n italiana, Valcareggi, cr\u00eda que Mazzola non pod\u00eda xogar xunto \u00e1 outra estrela creativa italiana, Gianni Rivera, que xogaba nunha posici\u00f3n similar no Milan. Polo tanto, Mazzola foi elixido para comezar de titular nos tres partidos da primeira rolda, debido ao seu superior fondo f\u00edsico. Como os italianos ti\u00f1an dificultades para marcar durante a fase de grupos e Mazzola ti\u00f1a dificultades para recuperar a forma f\u00edsica despois de sufrir unha gripe estomacal, Valcareggi ideou unha soluci\u00f3n controvertida para a segunda rolda do torneo, que chamou a \"staffetta\" (remuda), para poder xogar cos dous futbolistas.\nMazzola, que era m\u00e1is r\u00e1pido, m\u00e1is forte, estaba m\u00e1is en forma, e era m\u00e1is propenso ao gol, e que ti\u00f1a unha intelixencia t\u00e1ctica e ritmo superiores, comezar\u00eda de titular na primeira metade, mentres que Rivera entrar\u00eda no descanso, unha vez que os xogadores contrarios comezaban a cansar. Isto permitir\u00edalle a Rivera, xogador m\u00e1is creativo, ter m\u00e1is tempo o bal\u00f3n para establecer o ritmo de xogo do equipo. Con esta estratexia, Italia derrotou ao anfitri\u00f3n M\u00e9xico nos cuartos de final e, posteriormente, a Alema\u00f1a Occidental na pr\u00f3rroga das semifinais para chegar a unha final do Mundial por primeira vez en 32 anos. O seu rival na final foi o Brasil, liderado no campo por Pel\u00e9, e o partido foi anunciado como a batalla entre o f\u00fatbol ofensivo e defensivo. Con todo, o d\u00eda do partido, Valcareggi abandonou a s\u00faa pol\u00edtica de \"staffetta\" ao descanso, co marcador empatado a 1-1, e decidiu manter a Mazzola ata o final do encontro, debido ao precario estado f\u00edsico de varios dos seus xogadores titulares tras a contundente vitoria de Italia en semifinais. Rivera finalmente entrou no partido cando restaban s\u00f3 seis minutos para o final, substitu\u00edndo a Roberto Boninsegna, e co Brasil ga\u00f1ando por 3-1. D\u00faas das maiores estrelas t\u00e9cnicas de Italia un\u00edronse finalmente no terreo de xogo, cousa que moitos cr\u00edan que deber\u00eda ter ocorrido dende o principio, pero xa era demasiado tarde e o Brasil ga\u00f1ou o partido por 4-1, fac\u00e9ndose co seu terceiro Mundial.\nCatro anos m\u00e1is tarde, Valcareggi utilizou aos dous xogadores xuntos na Copa do Mundo de 1974, pero o equipo italiano realizou unha mala actuaci\u00f3n e foi eliminado na primeira rolda do torneo.\nRetirada.\nDespois de colgar as botas, tivo un cargo executivo no Inter entre 1977 e 1984, e m\u00e1is tarde no Genoa.\nDe 1995 a 1999, volveu traballar no Inter como director deportivo, antes de ser substitu\u00eddo polo exfutbolista e antigo compa\u00f1eiro seu Gabriele Oriali. De 2000 a 2003, traballou como director deportivo do Torino.\nTam\u00e9n traballou como comentarista de Rai Sport. Foi comentarista nas finais do Mundial de 1982 xunto a Luigi Colombo para Telemontecarlo (a primeira final retransmitida na televisi\u00f3n privada) e da final do Mundial de 2006 xunto a Marco Civoli para a RAI, ambas ga\u00f1adas por Italia.\nEstilo de xogo.\nMazzola est\u00e1 considerado como un dos mellores futbolistas italianos de todos os tempos e un dos mellores xogadores da s\u00faa xeraci\u00f3n. R\u00e1pido, talentoso, h\u00e1bil, en\u00e9rxico, tacticamente intelixente e vers\u00e1til, era capaz de xogar en varias posici\u00f3ns avanzadas. Co\u00f1ecido polo seu f\u00edsico, o seu ritmo de traballo defensivo e a s\u00faa habilidade acrob\u00e1tica no aire, xogou inicialmente como centrocampista central de corte ofensivo, rol co\u00f1ecido en Italia como \"mezzala\", pero m\u00e1is tarde, con Helenio Herrera, xogou principalmente como interior dereito, posici\u00f3n na que saltou \u00e1 fama, consolid\u00e1ndose como un dos mellores xogadores do mundo no seu posto. Tam\u00e9n xogou como dianteiro centro, extremo, dianteiro principal e segundo dianteiro nalgunhas ocasi\u00f3ns. Nos seus \u00faltimos anos de futbolista perdeu algo da s\u00faa velocidade e mobilidade, e adoitaba ser despregado nun papel m\u00e1is creativo como mediocampista ofensivo, grazas ao seus pases en profundidade, a s\u00faa visi\u00f3n, a s\u00faa t\u00e9cnica, e as s\u00faas habilidades co bal\u00f3n. Tam\u00e9n era capaz de xogar nun posto de mediocampo con m\u00e1is profundidade, como creador de xogo.\nA pesar de ocupar un papel m\u00e1is atrasado e creativo durante gran parte da s\u00faa carreira, Mazzola tam\u00e9n foi un prol\u00edfico goleador, grazas a unha gran visi\u00f3n de gol e \u00e1 s\u00faa poderosa e precisa capacidade de ataque tanto dentro como f\u00f3ra da \u00e1rea, o que lle permitiu proclamarse m\u00e1ximo goleador da Serie A na tempada 1964/65. Non obstante, Mazzola foi moi apreciado durante o seu mellor momento polo seu ritmo, aceleraci\u00f3n e resistencia, as\u00ed como a s\u00faa habilidade de caneo, axilidade, t\u00e9cnica e equilibrio, en particular cando corr\u00eda co bal\u00f3n. O seu ritmo, combinado co seu excelente control do bal\u00f3n e a s\u00faa habilidade t\u00e9cnica, permit\u00edalle superar con frecuencia aos defensores durante os partidos, tanto en situaci\u00f3ns de un contra un como na realizaci\u00f3n de carreiras individuais. Ademais das s\u00faas habilidades como futbolista, tam\u00e9n destacou pola s\u00faa personalidade, forte car\u00e1cter, mentalidade, determinaci\u00f3n e liderado.\nF\u00f3ra do f\u00fatbol.\nO 3 de xullo de 1968, Mazzola fundou en Mil\u00e1n a Asociaci\u00f3n de Futbolistas Italianos (AIC), xunto con varios futbolistas, como Giacomo Bulgarelli, Gianni Rivera, Ernesto Castano, Giancarlo De Sisti e Giacomo Losi, as\u00ed como o recentemente retirado Sergio Campana, que era tam\u00e9n avogado e que foi nomeado presidente da asociaci\u00f3n.\nPalmar\u00e9s.\nInter de Mil\u00e1n\nItalia\nIndividual"}
{"id": "550156", "revid": "15490", "url": "https://gl.wikipedia.org/wiki?curid=550156", "title": "Manio Acilio Balbo (hom\u00f3nimos)", "text": "Manio Acilio Balbo pode referirse \u00f3s seguintes persoeiros da Roma antiga:"}
{"id": "550157", "revid": "23204", "url": "https://gl.wikipedia.org/wiki?curid=550157", "title": "Jay W. Johnson", "text": "Jay Withington Johnson, nado en Bessemer, M\u00edchigan, o 30 de setembro de 1943 e finado en Bristow, Virxinia, o 17 de outubro de 2009, foi un pol\u00edtico e xornalista estadounidense, membro da C\u00e1mara de Representantes por Wisconsin de 1997 a 1999, e director da Casa da Moeda dos Estados Unidos entre 2000 e 2001. \nTam\u00e9n presentou os informativos nas canles WFRV-TV e WLUK-TV en Green Bay, Wisconsin.\nTraxectoria.\nPrimeiros anos e formaci\u00f3n.\nJohnson naceu en Bessemer, M\u00edchigan, o 30 de setembro de 1943, e cursou o seu ensino secundario na \"Bessemer High School\". Posteriormente acadou un grao t\u00e9cnico en Locuci\u00f3n no \"Gogebic Community College\" en 1963 e o t\u00edtulo superior (\"Bachelor of Arts\" ) en Locuci\u00f3n na Universidade do Norte de M\u00edchigan, en 1965. En 1970 obtivo o seu mestrado en Artes da Radio e da Televisi\u00f3n, na Universidade Estatal de M\u00edchigan.\nCarreira profesional.\nComunicaci\u00f3n.\nJohnson era veterano da Guerra de Vietnam e entre 1966 e 1968 exerceu como especialista en informaci\u00f3n do Ex\u00e9rcito dos Estados Unidos.\nNesa \u00e9poca tam\u00e9n colaborou e foi membro do consello directivo de diversas organizaci\u00f3ns sen \u00e1nimo de lucro, como \"Easter Seals of WI\", \"Libertas\", \"United Way of America\", e asociaci\u00f3ns de axuda a afectados pola violencia familiar ou por doenzas como a distrofia muscular.\nNo \u00e1mbito do xornalismo civil, Jay W. Johnson traballou desde 1964 como locutor e xornalista en M\u00edchigan, Indiana e Florida, antes de se establecer en Green Bay, Wisconsin, onde traballou durante 16 anos nas cadeas de televisi\u00f3n WFRV-TV (1980-1986) e WLUK-TV (1987-1996).\nPol\u00edtica.\nEn 1996, Johnson foi elixido representante do oitavo distrito de Wisconsin, polo Partido Dem\u00f3crata, no Congreso dos Estados Unidos, e logo dun mandato foi derrotado polo membro da Asemblea Estatal de Wisconsin Mark Green, en 1998, polo que s\u00f3 permaneceu no Congreso ata o 3 de xaneiro de 1999. \nEn agosto de 1999, Johnson foi nomeado director da Casa da Moeda dos Estados Unidos polo presidente Bill Clinton, en substituci\u00f3n de Philip N. Diehl, e foi confirmado polo Senado en maio de 2000. Ocupou o seu cargo durante pouco m\u00e1is dun ano, xa que en agosto de 2001 o novo presidente nomeou a republicana Henrietta H. Fore como directora da ceca p\u00fablica. \nComercio numism\u00e1tico.\nLogo do seu cesamento na \"US Mint\", Johnson traballou por conta propia no sector do comercio por xunto de moedas de colecci\u00f3n e converteuse no numism\u00e1tico principal da ceca privada \"The Franklin Mint\". O 29 de xu\u00f1o de 2009, a corporaci\u00f3n \"Goldline International, Inc.\", dedicada ao comercio numism\u00e1tico e de metais preciosos, anunciou que Johnson exercer\u00eda a partir de ent\u00f3n como voceiro da compa\u00f1\u00eda.\nVida Familiar.\nJay W. Johnson estaba casado con JoLee Johnson e ti\u00f1a dous fillastros.\nO 17 de outubro de 2009, Johnson morreu na s\u00faa residencia familiar de Bristow, en Virxinia, aparentemente por un ataque ao coraz\u00f3n. O seu corpo foi sepultado no cemiterio Stonewall Memory Gardens, no condado Prince William, de Virxinia. "}
{"id": "550164", "revid": "15490", "url": "https://gl.wikipedia.org/wiki?curid=550164", "title": "Instituto Provincial de Segunda Ense\u00f1anza de Lugo", "text": ""}
{"id": "550165", "revid": "15490", "url": "https://gl.wikipedia.org/wiki?curid=550165", "title": "Instituto Nacional de Lugo", "text": ""}
{"id": "550166", "revid": "15490", "url": "https://gl.wikipedia.org/wiki?curid=550166", "title": "Legatus", "text": ""}
{"id": "550171", "revid": "5863", "url": "https://gl.wikipedia.org/wiki?curid=550171", "title": "Cosme Dami\u00e1n Churruca Elorza", "text": ""}
{"id": "550172", "revid": "5863", "url": "https://gl.wikipedia.org/wiki?curid=550172", "title": "Cosme Dami\u00e1n Churruca e Elorza", "text": ""}
{"id": "550173", "revid": "53322", "url": "https://gl.wikipedia.org/wiki?curid=550173", "title": "N\u00d3S-Unidade Popular", "text": ""}
{"id": "550174", "revid": "5863", "url": "https://gl.wikipedia.org/wiki?curid=550174", "title": "Nathy Peluso", "text": "Natalia Peluso, co\u00f1ecida artisticamente como Nathy Peluso, nada en Luj\u00e1n (provincia de Buenos Aires) o 12 de xaneiro de 1995, \u00e9 unha cantante e compositora arxentina que fusiona os x\u00e9neros hip hop, soul, trap, jazz, salsa e swing.\nTraxectoria.\nCriouse no barrio de Saavedra, na cidade de Buenos Aires. Medrou escoitando artistas estadounidenses, como Ella Fitzgerald e Ray Charles, e tam\u00e9n latinoamericanos, como Jo\u00e3o Gilberto, Ray Barretto, Ser\u00fa Gir\u00e1n e Atahualpa Yupanqui.\nEn 2004 emigrou coa familia a Espa\u00f1a. Residiu inicialmente en Torrevieja e m\u00e1is tarde en Murcia, onde iniciou estudos de comunicaci\u00f3n audiovisual, que logo abandonar\u00eda. Posteriormente trasladouse a Madrid a estudar teatro f\u00edsico na Universidad Rey Juan Carlos, co obxectivo de especializarse en pedagox\u00eda das artes visuais e a danza. Por\u00e9n, abandonou a carreira no segundo curso. En Madrid traballou en hostalar\u00eda e en cadeas de produci\u00f3n.\nTras abandonar os estudos mudouse a Barcelona, onde actualmente reside. En 2017 comezou a dedicarse por completo \u00e1 m\u00fasica co lanzamento do seu primeiro recompilatorio, \"Esmeralda\".\nCarreira musical.\nInicios musicais.\nCon 16 anos empezou a actuar en hoteis e restaurantes de Torrevieja interpretando principalmente temas cl\u00e1sicos de Frank Sinatra, Etta James ou Nina Simone. Sendo adolescente sub\u00eda versi\u00f3ns \u00e1 s\u00faa canle de YouTube. Cando estudaba teatro fac\u00eda bases electr\u00f3nicas con amigos, nas que gravaron e fixeron v\u00eddeos que se empezaron a facer co\u00f1ecidos. Isto levouna a decidir deixar a carreira de teatro no segundo ano.\nA s\u00faa ra\u00edz \u00e9 a m\u00fasica negra, non s\u00f3 con estilos como o blues, o jazz, o funk ou o soul, sen\u00f3n tam\u00e9n m\u00fasicas m\u00e1is tradicionais, como os ritmos africanos ou o bombo clap. Ao estudar teatro con profesorado e estudantado de Cuba, a Rep\u00fablica Dominicana e Colombia, adquiriu vocabulario e acentos deses pa\u00edses, reflectidos nas s\u00faas canci\u00f3ns.\n2017-2019: \"Esmeralda\" e \"La sandunguera\".\nEn 2017 edita o primeiro recompilatorio, \"Esmeralda\", e comp\u00f3n a canci\u00f3n \u00abCorashe\u00bb. Tras o lanzamento de \"La Sandunguera\" en 2018, un EP de seis canci\u00f3ns, actuou ese ano en festivais como Bilbao BBK Live, Sonorama, S\u00f3nar ou FIB, e completou unha xira de m\u00e1is de 100 concertos por Europa, Espa\u00f1a e Latinoam\u00e9rica. En gran parte das actuaci\u00f3ns contou coa s\u00faa banda, \"Big Menu\".\nEn 2019 foi nomeada nos Premios M\u00fasica Independente (MIN) nas categor\u00edas de \u00abcanci\u00f3n do ano\u00bb e \u00abmellor videoclip\u00bb por \"La Sandunguera\". O 30 de abril de 2019 anunciou o lanzamento do seu primeiro libro \"Deja que te combata\", unha recompilaci\u00f3n das s\u00faas reflexi\u00f3ns, proxectos e historias. Ao mesmo tempo lanza un novo single, \u00abNatikillah\u00bb. Ese mesmo ano, actuou en festivais como Primavera Sound e recibiu o premio \"Discovery Artist\" na Latin Alternative Music Conference (LAMC) de Nova York. En decembro asina coa filial espa\u00f1ola de Sony Music e lanza o sinxelo \u00abCopa Glas\u00e9\u00bb, unha homenaxe \u00e1s canci\u00f3ns do Nadal de Nina Simone ou as Big Band de jazz.\n2020-presente: \"Calambre\".\nEn 2020 lanzou o primeiro sinxelo como adianto do seu \u00e1lbum \u00abBusiness Woman\u00bb. M\u00e1is adiante publica unha colaboraci\u00f3n con Rels B, \u00abNo se perdona\u00bb, e o sinxelo \u00abBuenos Aires\u00bb, que retrata o espellismo vivido durante o confinamento de 2020. Este segundo sinxelo foi gravado en La Diosa Salvaje, o estudio do famos\u00edsimo m\u00fasico arxentino \u00abEl Flaco\u00bb Spinetta, e producido por Rafa Arcaute, ga\u00f1ador de varios premios Latin Grammy. \nEn xullo obtivo o seu primeiro nomeamento nos Premios Gardel, na categor\u00eda de \u00abmellor novo artista\u00bb. Tam\u00e9n obtivo dous nomeamentos nos Latin Grammy a \u00abmellor artista novo\u00bb e a \u00abmellor canci\u00f3n alternativa\u00bb por \u00abBuenos Aires\u00bb. En setembro presentou en YouTube o videoclip dun novo tema, \u00abSa sa\u00bb, que integrar\u00eda o seu primeiro disco de estudio, Calambre, publicado un mes despois. O \u00e1lbum incl\u00fae unha fusi\u00f3n de sons: hip hop, \"trap\", R&amp;B, reguet\u00f3n, salsa e tango.\nEn novembro dese ano actuou na gala dos Latin Grammys coa canci\u00f3n \u00abBuenos Aires\u00bb, acompa\u00f1ada polo cantautor arxentino Fito P\u00e1ez. O 27 dese mes uniuse co produtor musical arxentino Bizarrap no seu \"Music Sessions\". A canci\u00f3n logrou debutar no Arxentina Billboard Hot 100 en 90\u00ba posici\u00f3n. Peluso logrou as\u00ed o primeiro ingreso a dita lista. Un mes despois do lanzamento, o tema alcanzou o posto 74 na clasificaci\u00f3n global de Spotify e recibiu a certificaci\u00f3n de ouro, tanto na Arxentina como en Espa\u00f1a. Posteriormente recibiu o triplo disco de platino en Espa\u00f1a, con 120 000 copias vendidas.\nEn xaneiro de 2021 foi nomeada nos Premios Lo Nuestro como artista relevaci\u00f3n feminina. O mesmo mes, a cantante publicou un novo sinxelo, \u00abDelito\u00bb, cun v\u00eddeo que mostra de preto unha relaci\u00f3n intoxicada e cruzada polo desexo e a paix\u00f3n. En febreiro recibiu dous nomeamentos nos Premios Ode\u00f3n: mellor \u00e1lbum urbano por \"Calambre\" e mellor artista revelaci\u00f3n urbano. Participou nun evento de Samsung conducido por Santiago del Moro na presentaci\u00f3n dun novo produto, evento no que actuou xunto a Bizarrap. Ese mesmo mes, tras o \u00e9xito da s\u00faa primeira actuaci\u00f3n en \"COLORS\", actuou de novo interpretando \u00abPuro veneno\u00bb, canci\u00f3n inclu\u00edda no seu \u00faltimo \u00e1lbum. En marzo, na entrega dos Premios Goya, cantou \u00abLa Violetera\u00bb, canci\u00f3n popularizada por Sara Montiel, acompa\u00f1ada da Orquestra Sinf\u00f3nica de M\u00e1laga, en homenaxe \u00e1 banda sonora da pel\u00edcula hom\u00f3nima, dirixida por Luis C\u00e9sar Amadori.\nEn abril, Peluso participou no festival South by Southwest, en Austin, Texas (Estados Unidos). Nesa edici\u00f3n, que foi virtual, interpretou \u00abDelito\u00bb e \u00abBuenos Aires\u00bb. Ese mesmo mes participou nunha nova versi\u00f3n do \u00abHimno \u00e1 alegr\u00eda\u00bb, canci\u00f3n orixinal de Ludwig van Beethoven e Waldo de los R\u00edos. Foi unha iniciativa da asociaci\u00f3n espa\u00f1ola \"La Carboner\u00eda Siglo XXI\", impulsada polos principais selos discogr\u00e1ficos do pa\u00eds en prol do sector da m\u00fasica. Na versi\u00f3n tam\u00e9n participaron Aitana, Lali Esp\u00f3sito, David Bisbal, Pablo Albor\u00e1n e Andr\u00e9s Calamaro, entre outros cantantes, e o guitarrista Brian May, exintegrante de Queen. O v\u00eddeo tam\u00e9n contou coa participaci\u00f3n de varias figuras do deporte como Lionel Messi, Rafael Nadal, Marc M\u00e1rquez ou Diego Simeone. \nTam\u00e9n en abril, a cantante anunciou o inicio da xira do seu primeiro \u00e1lbum de estudo, \"Calambre Tour\". O mes seguinte, con nove nomeamentos nos premios Carlos Gardel, Peluso foi a artista m\u00e1is nomeada da edici\u00f3n.\nEn xu\u00f1o recibiu unha certificaci\u00f3n de dobre platino en Espa\u00f1a polo sinxelo \u00abDelito\u00bb, logo dun dos seus shows previstos no pa\u00eds. En xullo publicou un novo sinxelo, \u00abMafiosa\u00bb. Na obtivo catro galard\u00f3ns: mellor \u00e1lbum pop alternativo e mellor novo artista por \"Calambre\", mellor \u00e1lbum/canci\u00f3n de m\u00fasica urbana/trap por \u00abNathy Peluso: Bzrp Music Sessions, Vol. 36\u00bb xunto a Bizarrap, e gravaci\u00f3n do ano por \u00abBuenos Aires\u00bb. \nEn agosto protagonizou un mini documental de Spotify en que compartiu recordos da infancia xunto \u00e1 s\u00faa familia e fragmentos gravados detr\u00e1s do escenario durante os seus shows, e tam\u00e9n relata a s\u00faa inclinaci\u00f3n por fusionar sons e x\u00e9neros. O mes seguinte publicou a versi\u00f3n ac\u00fastica de \u00abMafiosa\u00bb xunto cunha versi\u00f3n de \u00abLa despedida\u00bb, canci\u00f3n de Daddy Yankee, con mestura de hip-hop e pop. Formou parte das gravaci\u00f3ns inaugurais de\u00a0\"Spotify Singles\", o programa que lles d\u00e1 aos artistas a oportunidade de gravar novas versi\u00f3ns das s\u00faas propias canci\u00f3ns e das canci\u00f3ns dos colegas. Tam\u00e9n recibiu un nomeamento nos Premios Quiero."}
{"id": "550177", "revid": "15490", "url": "https://gl.wikipedia.org/wiki?curid=550177", "title": "Manio Acilio Balbo (c\u00f3nsul 150 a. C.)", "text": "Manio Acilio Balbo (en lat\u00edn: \"Manius Acilius L. F. K. N. Balbus\") foi un maxistrado romano. Pertenc\u00eda \u00e1 gens Acilia e era da familia dos Balbo.\nTraxectoria.\nCicer\u00f3n e Plinio o Vello, menci\u00f3nano exercendo o consulado no 150 a. C. con Tito Quincio Flaminio como colega. Durante o seu consulado erixiuse un templo dedicado \u00e1 deusa Pietas nun lugar do Foro Olitorio onde hab\u00eda unha prisi\u00f3n. Anos m\u00e1is tarde o templo foi arrasado para permitir a construci\u00f3n do Teatro de Marcelo."}
{"id": "550181", "revid": "98629", "url": "https://gl.wikipedia.org/wiki?curid=550181", "title": "Bucolismo", "text": "O bucolismo \u00e9 unha tem\u00e1tica habitual da literatura, a pintura e o teatro que adoita ambientar en lugares naturais r\u00fasticos como bosques e monta\u00f1as, en proximidade de prados e auga, di\u00e1logos de tem\u00e1tica amorosa e disputas musicais protagonizadas por pastores, \u00e1s veces encubrindo personaxes ou historias de amor reais. Na literatura refl\u00edctese a trav\u00e9s de x\u00e9neros como o idilio, a pastorela, a \u00e9gloga dram\u00e1tica ou farsa pastoril e a novela pastoril. \n\u00c9 un enfoque adoptado nas artes e na literatura que se caracteriza polo tratamento idealizado do estilo de vida dos pastores, retratados como persoas sinxelas que coidan o gando no medio das paisaxes buc\u00f3licas, (do grego \"\u03b2\u03bf\u03c5\u03ba\u03bf\u03bb\u03b9\u03ba\u03cc\u03bd\". en relaci\u00f3n coa natureza, segundo as estaci\u00f3ns do ano e os cambios de dispo\u00f1ibilidade de auga e pastos.\nMoitas veces presenta a un p\u00fablico urbano as sociedades de pastores como libres da complexidade e corrupci\u00f3n da vida da cidade; por exemplo Virxilio, ou, s\u00e9culos despois, os ingleses John Milton ou Percy Bysshe Shelley. \nO x\u00e9nero.\nA\u00ednda que o x\u00e9nero pastoril ten orixe nos cl\u00e1sicos grecolatinos, e tivo prolongaci\u00f3n na Idade Media a trav\u00e9s das pastorelas e vaqueiras dos trobadores provenzais, desenvolveuse sobre todo durante o Renacemento; supu\u00f1a unha das v\u00edas de escape ao paganismo desde a teoc\u00e9ntrica Idade Media ao Renacemento. A consecuencia do acusado cambio ideol\u00f3xico que ten lugar a principios do s\u00e9culo XV, a paisaxe natural do mundo empeza a aparecer nos cadros como contorna da figura humana e a tomar un interese e unha importancia da que carec\u00eda no pasado e ad\u00f3itallo asociar coas deidades pag\u00e1s e a mitolox\u00eda, polas que sente gran curiosidade. A volta aos referentes antigos grecolatinos por parte da literatura e as transformaci\u00f3ns mitol\u00f3gicas en elementos naturais que Ovidio reflicte nas s\u00faas \"Metamorfoses\", aut\u00e9ntica Biblia do paganismo, descobre as ra\u00edces materiais e naturais do corpo do home \u00e1 marxe do seu esp\u00edrito divino e poboa a natureza de referencias cultas; o antropocentrismo renacentista busca no personaxe do pastor a inocencia perdida de Ad\u00e1n no Para\u00edso natural a trav\u00e9s do t\u00f3pico literario cl\u00e1sico do \"locus amoenus\", un lugar composto de tres elementos que convidan \u00e1 conversaci\u00f3n: sombra de \u00e1rbores, auga que corre, prado tranquilo; este tres elementos ad\u00f3itanse atopar na paisaxe idealizado da Arcadia de Te\u00f3crito, autor de onde arrinca a tradici\u00f3n cl\u00e1sica grega do bucolismo (os \"Idilios\" ou \"pequenos poemas\" de Te\u00f3crito e os seus seguidores Bion e Mosco), para despois ser reelaborado nas \u00e9glogas (\"selectas\" ou \"escollidas\") dos latinos Virxilio, Nemesiano, Calpurnio S\u00edculo ou Ausonio), quen sit\u00faan ocultos baixo a m\u00e1scara dos seus pastores a personaxes reais, cunha predominante tem\u00e1tica amorosa envolta en suave epicure\u00edsmo.\nCon todo \u00e9 durante o Renacemento cando m\u00e1is se fai notar o x\u00e9nero buc\u00f3lico, xa que recuperou os temas e x\u00e9neros cl\u00e1sicos (a citada \u00e9gloga) e mesmo inventou outros novos (como a novela pastoril, x\u00e9nero mixto de prosa e verso creado polo italiano Jacopo Sannazaro no seu \"Arcadia\"), ou mesmo o renovou incorporando elementos pastoriles asociados ao tema cristi\u00e1n da Adoraci\u00f3n dos pastores (\"officum pastorum\"). A literatura \"buc\u00f3lica\" do Renacemento, no entanto, pon en boca de pastores refinados e mundanos, que parecen m\u00e1is ben cortes\u00e1ns que outra cousa, discursos elaborad\u00edsimos e temas terreais pintando un mundo mellor que o real, idealizado polo Neoplatonismo. En manifestaci\u00f3ns posteriores, o x\u00e9nero mest\u00farase con outros elementos alleos, non xa a mitolox\u00eda pag\u00e1, sen\u00f3n con elementos de relixiosidade cristi\u00e1 que lle son alleos, e aparecen temas como o debate dial\u00e9ctico entre os praceres da carne e os praceres do esp\u00edrito; o abandono da vida terrea, a vida do ermit\u00e1n... todos eles de grande simbolox\u00eda.\nNa literatura galega.\nO x\u00e9nero foi pouco cultivado na literatura en galego. As pastorelas prescind\u00edan do di\u00e1logo na literatura galego-portuguesa medieval, adapt\u00e1ndose como un subx\u00e9nero das Cantigas de amigo. Ap\u00f3s os s\u00e9culos escuros, no Rexurdimento e as Vangardas, a\u00ednda que a natureza foi moitas veces un tema principal, en Galiza non era preciso presentar o rural ao p\u00fablico urbano, e tratouse de presentar a natureza dun xeito cosmopolita, por exemplo no hilozo\u00edsmo de Amado Carballo.\nNoutras artes.\nO tema buc\u00f3lico e pastoral tivo tam\u00e9n presenza na pintura, en ilustraci\u00f3ns e particularmente na m\u00fasica, por exemplo as panxoli\u00f1as en alem\u00e1n ch\u00e1manse \"Hirtenmusik\" (m\u00fasica de pastores) e compuxeron \"pastorales\" Brahms, H\u00e4ndel, Beethoven, Ravel ou Debussy."}
{"id": "550190", "revid": "23204", "url": "https://gl.wikipedia.org/wiki?curid=550190", "title": "Organizaci\u00f3n territorial de Letonia", "text": "A Rep\u00fablica de Letonia componse, segundo a reorganizaci\u00f3n territorial que entrou en vigor o 1 de xullo de 2021, de 36 municipios (en let\u00f3n, \"novadi\") e 7 cidades aut\u00f3nomas (en let\u00f3n, \"valstspils\u0113tas\").\nHistoria.\nTras a anexi\u00f3n en 1940 da primeira Rep\u00fablica de Letonia por parte da Uni\u00f3n Sovi\u00e9tica, a subdivisi\u00f3n do pa\u00eds estableceuse en 3 \u00f3blast. En 1949 os sovi\u00e9ticos levaron a cabo unha reforma administrativa como resultado da cual os condados e parroquias foron substitu\u00eddos por distritos e aldeas, respectivamente. Co tempo, os l\u00edmites dos distritos cambiaron varias veces.\nDespois de que Letonia recuperou a s\u00faa independencia en 1991, disolv\u00e9ronse as aldeas e, no seu lugar, recre\u00e1ronse as parroquias, mentres que os distritos conservaron o su status; Letonia compo\u00f1\u00edase ent\u00f3n de 26 distritos e 7 cidades aut\u00f3nomas. Tras a reforma territorial que entrou en vigor o 1 de xullo de 2009, o pa\u00eds subdividiuse en 110 municipalidades (en let\u00f3n, \"novadi\") e 9 cidades republicanas (en let\u00f3n, \"Republikas pils\u0113tas\"), cada unha coa s\u00faa apropia administraci\u00f3n.\nO 10 de xu\u00f1o de 2020 o Saeima aprobou unha reforma municipal que reducir\u00eda os 110 municipios e 9 cidades republicanas a 42 unidades de goberno local que consist\u00edan en 36 municipios (\"novadi\") e 7 cidades estatais (\"valstspils\u0113tas\"). O 1 de xu\u00f1o de 2021, o Tribunal Constitucional de Letonia ditaminou que a anexi\u00f3n do municipio de Varak\u013c\u0101ni ao de R\u0113zekne era inconstitucional. En resposta, o Saeima decidiu coservar a existencia do municipio de Varak\u013c\u0101ni como unha 43\u00aa unidade de goberno local.\nDivisi\u00f3n administrativa actual.\nCidades estatais.\nA lei de 2020 sobre territorios administrativos e \u00e1reas poboadas designou a Ogre e as nove cidades republicanas anteriores como cidades estatais. Tam\u00e9n prev\u00eda a promoci\u00f3n de Iecava e Koknese ao status de cidade estatal o 1 de xullo de 2021. Por\u00e9n, baixo a mesma lei, s\u00f3 as sete cidades estatais enumeradas na seguinte t\u00e1boa ter\u00edan gobernos locais que ser\u00edan independentes de calquera municipio. As cidades estatais de J\u0113kabpils e Valmiera convert\u00e9ronse en parte do municipio de J\u0113kabpils e o municipio de Valmiera, respectivamente, o 1 de xullo de 2021.\nMunicipios.\nA t\u00e1boa seguinte cont\u00e9n os 36 municipios de Letonia:\nDivisi\u00f3n administrativa previa a 2021.\nMunicipios (2009-2021).\nA t\u00e1boa seguinte cont\u00e9n os antigos 110 municipios de Letonia, por orde alfab\u00e9tica:"}
{"id": "550191", "revid": "98629", "url": "https://gl.wikipedia.org/wiki?curid=550191", "title": "Andr\u00e9 de Gouveia", "text": "Andr\u00e9 de Gouveia (ou Gouv\u00e9a), nado en Beja en 1497 e finado en Co\u00edmbra o 9 de xu\u00f1o de 1548, foi un humanista e pedagogo portugu\u00e9s vencellado ao Renacemento portugu\u00e9s e ao franc\u00e9s.\nTraxectoria.\nPasou gran parte da s\u00faa vida en Francia. En 1529 foi un dos primeiros portugueses en estudar no Colexio de Santa B\u00e1rbara de Par\u00eds, dirixido polo seu t\u00edo Diego de Gouveia, onde obtivo o \"maitrise d\u00e8s arts.\" Doutorouse en Teolox\u00eda e ingresou na escola como profesor.\nDe 1529 a 1534 encargouse da xesti\u00f3n do Santa B\u00e0rbara, polas m\u00faltiples viaxes do seu t\u00edo. Foi nomeado reitor da Universidade de Par\u00eds en 1533. Un ano despois, xurdiu o Coll\u00e8ge Guyenne de Bordeos, que acolleu a moitos estudantes portugueses.\nNo Colexio Guyenne reformou o curr\u00edculo e renovou o profesorado incorporando elementos destacados da Universidade de Par\u00eds como o seu irm\u00e1n m\u00e1is novo Antonio, Claude Budin, Nicolau de Grouchy, Mathurin Cordier e George Buchanan, formando un destacado grupo do humanismo franc\u00e9s do s. XVI. Entre os seus estudantes no College de Guyenne estaba Michel de Montaigne. Na primeira parte dos seus \"Essais\", falando do seu profesor de portugu\u00e9s, considera que \u00e9 \"\u201csen d\u00fabida o maior reitor de Francia; e eu era considerado o seu aprendiz.\u00bb\". Atra\u00eddos polo prestixio da instituci\u00f3n tam\u00e9n estiveron Joseph Justus Scalige e estudantes do colexio \u00c9tienne de La Bo\u00e9ti.\nPermaneceu no Guyenne College at\u00e9 1547, cando regresou a Portugal, demandado por Xo\u00e1n III para fundar o Real Colexio de Artes e Humanidades de Co\u00edmbra, onde esperaba continuar coa s\u00faa actividade pedag\u00f3xica. Acompa\u00f1ado por un grupo de profesores de Bordeos, entre eles o poeta e humanista escoc\u00e9s George Buchanan. Al\u00ed, malia as reticencias da Inquisici\u00f3n, quixo desenvolver as novas ideas que se abr\u00edan en Europa, a\u00ednda que por pouco tempo, pois morreu en febreiro de 1548.\nAndr\u00e9 de Gouveia, como outros literatos e relixiosos portugueses, promoveu o xurdimento do humanismo erudito baseado no legado dos cl\u00e1sicos. Partiu da crenza neoplat\u00f3nica do potencial humano innato cara \u00e1 reflexi\u00f3n e \u00e1 acci\u00f3n positiva. Tam\u00e9n pola vontade de renovar a fe e os costumes mentres se traballa pola construci\u00f3n do humanismo cristi\u00e1n.\nEn plena Contrarreforma ponse en d\u00fabida a ortodoxia dos cargos de Andr\u00e9 de Gouveia e do grupo de mestres bordeleses. Os profesores da Facultade de Artes foron xulgados e condenados severamente pola Inquisici\u00f3n en 1550 a\u00ednda que liberados pola presi\u00f3n do rei. \nParece que a maior parte das obras de Andr\u00e9 de Gouveia se perderon. Entre as conservadas at\u00f3pase o programa de estudos e regulamentos do Colexio de Guyenne publicado co t\u00edtulo \"Schola Aquitanica\", publicado en Bordeos por Simon Millanges en 1583."}
{"id": "550221", "revid": "92658", "url": "https://gl.wikipedia.org/wiki?curid=550221", "title": "Beeldenstorm", "text": "Beeldenstorm en neerland\u00e9s, que pode ser traducido como Tormenta das estatuas, Tormenta das imaxes, Asalto \u00e1s imaxes ou Furia iconoclasta, foron os ataques e destruci\u00f3n de imaxes relixiosas que tiveron lugar en Europa durante o s\u00e9culo XVI. \nEstes brotes iconoclastas destru\u00edron elementos de arte cat\u00f3lica nas igrexas e mosteiros e tam\u00e9n en lugares p\u00fablicos en acci\u00f3ns non oficiais e foron realizados por parte de turbas nominalmente protestantes como parte da Reforma Protestante. \nTermo.\nO termo neerland\u00e9s \u00e9 referido especificamente \u00e1 vaga de disturbios e ataques do ver\u00e1n de 1566 que se propagou rapidamente de sur a norte dos Pa\u00edses Baixos espa\u00f1ois, brotes iconoclastas similares ti\u00f1an ocorrido anteriormente noutros sitios de Europa, especialmente durante a Reforma na Antiga Confederaci\u00f3n Su\u00edza e no Sacro Imperio Romano Xerm\u00e1nico entre 1522 e 1566, especialmente en Z\u00farich (en 1523), Copenhague (1530), M\u00fcnster (1534), Xenebra (1535), e Augsburgo (1537). \nEn Inglaterra, a partir de 1535, retir\u00e1ronse imaxes en actuaci\u00f3ns alentadas polo goberno e tam\u00e9n houbo ataques espont\u00e1neos, mentres que un proceso similar tivo lugar en Escocia a partir de 1559. En Francia a partir de 1560 houbo varios brotes como parte das Guerras de relixi\u00f3n francesas."}
{"id": "550222", "revid": "55821", "url": "https://gl.wikipedia.org/wiki?curid=550222", "title": "Diego Bar\u00e1", "text": "Diego Bar\u00e1 Louro, nado en Pontevedra o 28 de xaneiro de 1997, \u00e9 un poeta galego.\nTraxectoria.\nCursou o Bacharelato no IES S\u00e1nchez Cant\u00f3n de Pontevedra, fixo un Ciclo Superior de Igualdade en X\u00e9nero e cursou estudos na Facultade de Ciencias da Educaci\u00f3n e do Deporte, Campus Pontevedra da Universidade de Vigo.\n\u00c9 militante de Galiza Nova desde os 17 anos e en 2021 formaba parte do Consello Local do BNG.\nDiego Bar\u00e1 \u00e9 fillo de Lu\u00eds Bar\u00e1 e irm\u00e1n de Sabela Bar\u00e1."}
{"id": "550224", "revid": "23204", "url": "https://gl.wikipedia.org/wiki?curid=550224", "title": "S\u00e9culo de ouro dos Pa\u00edses Baixos", "text": "O S\u00e9culo de ouro dos Pa\u00edses Baixos, tam\u00e9n denominado S\u00e9culo de ouro neerland\u00e9s, Idade de ouro neerlandesa ou Idade de ouro holandesa (en neerland\u00e9s: \"Gouden Eeuw\"), foi un per\u00edodo da historia dos Pa\u00edses Baixos de 1584 a 1702, no que a modesta Rep\u00fablica Unida dos Pa\u00edses Baixos (predecesor dos actuais Pa\u00edses Baixos) se converteu na primeira potencia capitalista de Occidente. Nesta \u00e9poca floreceron o comercio, a ciencia e a cultura holandesas, aclamados a nivel mundial.\nOs Pa\u00edses Baixos perderon o seu poder hexem\u00f3nico no s\u00e9culo XVIII, superados polo Reino Unido, co Tratado de Utrecht, pero tam\u00e9n por Francia.\nAntecedentes.\nA Rep\u00fablica Neerlandesa asinou a Uni\u00f3n de Utrecht en 1568 e iniciou unha rebeli\u00f3n contra Filipe II de Espa\u00f1a, resultando na Guerra de Flandres. Antes que a rexi\u00f3n pudese ser completamente reconquistada, unha guerra foi iniciada entre Inglaterra e Espa\u00f1a, forzando as tropas espanholas de Filipe II a deteren os seus avanzos. Ao mesmo tempo, as tropas de Filipe II conquistaran as importantes cidades de comercio Bruxas e Gante. Antuerpen, daquela o m\u00e1is importante porto do mundo, tivo de ser conquistada; o17 de agosto de 1585, caiu, resultando no fin da guerra para os (daqu\u00ed en diante) Pa\u00edses Baixos do Sul. As Prov\u00edncias Unidas (Pa\u00edses Baixos contempor\u00e1neos) continuaron a loita at\u00e9 a Paz de Westfalia en 1648.\nA perda definitiva do sur dos Pa\u00edses Baixos (a maior parte da B\u00e9lxica contempor\u00e1nea) fixo que os ricos comerciantes calvinistas fuxisen desas cidades cara ao norte. Moitos emigraron a Amsterdam, que naquel momento era un pequeno porto, que se transformou rapidamente nun dos portos m\u00e1is importantes do mundo no s\u00e9culo XVII .\nEsta inmigraci\u00f3n masiva de Flandres e Brabante foi un importante est\u00edmulo para a Idade de Ouro dos Pa\u00edses Baixos. Ademais da inmigraci\u00f3n masiva do sur dos Pa\u00edses Baixos, tam\u00e9n houbo unha afluencia masiva de refuxiados que fux\u00edan da persecuci\u00f3n relixiosa, especialmente xudeus sefarditas de Portugal, Castela e Arag\u00f3n e, m\u00e1is tarde, hugonotes de Francia. A riqueza do pa\u00eds acumulada durante o S\u00e9culo de Ouro proporcionou unha gran tolerancia cara \u00e1s minor\u00edas \u00e9tnicas, e o pa\u00eds acolleu a todos os europeos perseguidos e exiliados.\nVarios outros factores tam\u00e9n contribu\u00edron ao florecemento do comercio, a industria, as artes e as ciencias durante este per\u00edodo. A invenci\u00f3n do serradoiro permitiu a construci\u00f3n masiva de barcos para o comercio mundial e a defensa dos intereses econ\u00f3micos da rep\u00fablica por medios militares.\nComercio.\nDurante gran parte do s\u00e9culo XVII, os holandeses, navegantes e cart\u00f3grafos tradicionalmente h\u00e1biles, dominaron o comercio mundial. Esta posici\u00f3n, anteriormente ocupada por portugueses e espa\u00f1ois, perder\u00edase m\u00e1is tarde ante Inglaterra tras unha longa competici\u00f3n que desembocou en varias guerras anglo-holandesas .\nEn 1602 fundouse a Compa\u00f1\u00eda Holandesa das Indias Orientais (\"VOC\" ), a primeira multinacional da historia. Esta empresa recibiu o monopolio do comercio con Asia, mantendo durante dous s\u00e9culos e convert\u00e9ndose na maior empresa comercial do mundo no s\u00e9culo XVII. As especias import\u00e1ronse en grandes cantidades e obtiveron grandes beneficios, debido aos esforzos e riscos que implicaba e a unha aparente demanda insaciable. En 1609 fundouse o Banco de Amsterdam, un s\u00e9culo antes do seu equivalente ingl\u00e9s.\nA Compa\u00f1\u00eda Holandesa das Indias Orientais mantivo o monopolio do comercio co Xap\u00f3n a trav\u00e9s dun posto comercial en Dejima de 1640 a 1854. Durante este per\u00edodo os holandeses foron a s\u00faa xanela ao mundo. As ciencias e produtos occidentais foron introducidos aos xaponeses e os contactos deron lugar no chamado \"Rangaku\" ou \"Ensino neerland\u00e9s\". Os holandeses foron determinantes para transmitir ao Xap\u00f3n alg\u00fans co\u00f1ecementos sobre a revoluci\u00f3n industrial e cient\u00edfica que estaba a ter lugar en Occidente. Os xaponeses adquiriron e traduciron numerosos libros cient\u00edficos dos holandeses, obtiveron curiosidades e manufacturas deles (como reloxos) e recibiron demostraci\u00f3ns de diversas innovaci\u00f3ns occidentais (como demostraci\u00f3ns de fen\u00f3menos el\u00e9ctricos e o voo dun globo aerost\u00e1tico nos primeiros anos do s\u00e9culo XIX). Nos s\u00e9culos XVII e XVIII, os holandeses eran a naci\u00f3n europea m\u00e1is rica e cientificamente m\u00e1is avanzada, o que os situaba nunha posici\u00f3n privilexiada para transferir o co\u00f1ecemento occidental ao Xap\u00f3n.\nOs holandeses tam\u00e9n dominaron o comercio entre os pa\u00edses europeos . A rexi\u00f3n dos Pa\u00edses Baixos estaba favorabelmente situada entre as rutas comerciais Leste-Oeste e Norte-Sur e un\u00edase a gran parte do interior alem\u00e1n a trav\u00e9s do r\u00edo Rin. Os comerciantes holandeses transportaban vi\u00f1o desde Francia e Portugal at\u00e9 a rexi\u00f3n do B\u00e1ltico e regresaban con grans destinados aos pa\u00edses do mar Mediterr\u00e1neo.\nO florecente comercio holand\u00e9s deu lugar a unha clase comercial numerosa e rica. A nova prosperidade trouxo m\u00e1is atenci\u00f3n e patrocinio \u00e1s artes pl\u00e1sticas, \u00e1 literatura e \u00e1 ciencia.\nCiencia.\nComo resultado do seu clima de tolerancia intelectual, a Rep\u00fablica Holandesa atraeu a cient\u00edficos e intelectuais de toda Europa. Especialmente a co\u00f1ecida Universidade de Leiden (fundada en 1575 polo estatuario holand\u00e9s Guillerme I de Orange, como un xesto de agradecemento pola forte resistencia de Leiden contra Espa\u00f1a durante a Guerra dos Oitenta Anos) converteuse no lugar de encontro destas persoas, como o fil\u00f3sofo Ren\u00e9 Descartes, por exemplo, que viviu en Leiden entre 1628 e 1649.\nOs avogados holandeses eran co\u00f1ecidos polo seu co\u00f1ecemento do dereito internacional do mar e do dereito mercantil. Hugo Grotius (1583-1645) creou as bases do dereito internacional. Inventou o concepto de Mares libres ou \"Mare liberum\", que foi fortemente disputado por Inglaterra, o principal rival dos Pa\u00edses Baixos no dominio do comercio mundial. Tam\u00e9n formulou os dereitos en relaci\u00f3n aos conflitos entre as naci\u00f3ns no seu libro \"De iure belli ac pacis\" (Sobre as leis da guerra e da paz).\nChristiaan Huygens (1629-1695) foi un famoso matem\u00e1tico, f\u00edsico e astr\u00f3nomo. Inventou o reloxo de p\u00e9ndulo, que supuxo un gran paso adiante na medida exacta do tempo. Entre as s\u00faas contribuci\u00f3ns \u00e1 astronom\u00eda est\u00e1 a explicaci\u00f3n dos aneis planetarios de Saturno. Tam\u00e9n contribu\u00edu no campo da \u00f3ptica. O cient\u00edfico holand\u00e9s m\u00e1is famoso no campo da \u00f3ptica \u00e9 sen d\u00fabida Anton van Leeuwenhoek, quen fixo grandes melloras no microscopio e foi o primeiro en estudar metodicamente a vida microsc\u00f3pica, sentando as\u00ed as bases para o campo da microbiolox\u00eda.\nO famoso enxe\u00f1eiro hidr\u00e1ulico holand\u00e9s Jan Leeghwater (1575-1650) acadou importantes vitorias na eterna loita dos Pa\u00edses Baixos contra o mar. Leeghwater engadiu unha cantidade considerable de terra \u00e1 rep\u00fablica, convertendo varios grandes lagos en p\u00f3lders ao drenar as terras mediante mu\u00ed\u00f1os de vento.\nDe novo, como consecuencia do clima de tolerancia, floreceu a edici\u00f3n de libros. Varios libros sobre relixi\u00f3n, filosof\u00eda e ciencia, considerados controvertidos noutros pa\u00edses, foron publicados nos Pa\u00edses Baixos e exportados ao estranxeiro. En consecuencia, os Pa\u00edses Baixos convert\u00e9ronse cada vez m\u00e1is no editor de libros de Europa no s\u00e9culo XVII.\nCultura.\nA rexi\u00f3n dos Pa\u00edses Baixos experimentou un desenvolvemento cultural que superou ao dos pa\u00edses veci\u00f1os. Con poucas excepci\u00f3ns (en particular o dramaturgo holand\u00e9s Joost van den Vondel) o movemento barroco non tivo moita influencia. A s\u00faa exuberancia non coincid\u00eda coa austeridade da gran poboaci\u00f3n calvinista. A creaci\u00f3n de imaxes estivo fortemente condicionada pola iconoclastia reformista, que levou ao \"Beeldenstorm\", e \u00e1 s\u00faa vez retroalimentou a produci\u00f3n imaxinista cat\u00f3lica do barroco.\nA gran forza detr\u00e1s dos novos desenvolvementos culturais neerlandeses estivo especialmente nas provincias occidentais: en primeiro lugar en Holanda, e en menor medida en Zelandia e Utrecht. Mentres que os arist\u00f3cratas ricos adoitan converterse en mecenas das artes noutros pa\u00edses, na Rep\u00fablica Holandesa este lugar foi ocupado por comerciantes e outros mecenas.\nPintura.\n\"V\u00e9xase o artigo principal: Pintura do S\u00e9culo de ouro neerland\u00e9s\"\nA pintura dos Pa\u00edses Baixos do S\u00e9culo de Ouro seguiu moitas das tendencias que dominaron a arte barroca noutras partes de Europa, como o caravagismo, o naturalismo e un crecente interese por temas como a natureza morta, a paisaxe e a pintura de x\u00e9nero. A pintura hist\u00f3rica \u2014tradicionalmente o x\u00e9nero m\u00e1is elevado\u2014 e o retrato tam\u00e9n foron populares. A\u00ednda que coleccionar e pintar para o mercado libre tam\u00e9n era com\u00fan noutros lugares, historiadores da arte sinalan o crecente n\u00famero de clases medias holandesas adi\u00f1eiradas e os est\u00e1ndares mercant\u00eds como os motores da popularidade de certos temas pict\u00f3ricos. Esta tendencia, unida \u00e1s catacter\u00edasticas do mecenado (ou por veces da falta del) da igrexa contrarreformista que dominaba as artes na Europa cat\u00f3lica, deu lugar a un gran n\u00famero de \"escenas da vida coti\u00e1\" (x\u00e9nero) e outras representaci\u00f3ns non relixiosas. As paisaxes e a pintura mar\u00edtima, por exemplo, reflicten a terra conquistada ao mar e as fontes do comercio e do poder naval que marcaron o S\u00e9culo de Ouro da Rep\u00fablica. Un aspecto moi representativo da pintura barroca holandesa \u00e9 a representaci\u00f3n de grandes grupos, especialmente gremios e milicias civ\u00eds, como a \"Rolda nocturna\" de Rembrandt.\nOs pintores m\u00e1is famosos do S\u00e9culo de Ouro son algunhas das figuras m\u00e1is dominantes da \u00e9poca: Rembrandt, o mestre do x\u00e9nero Johannes Vermeer, o innovador paisaxista Jacob van Ruisdael e Frans Hals, que inxectou unha nova vida ao retrato. Alg\u00fans estilos e tendencias art\u00edsticas notables incl\u00faen o manierismo de Haarlem, o caravagismo de Utrecht, a escola de Delft, os \"Fijnschilders\" de Leiden e o clasicismo holand\u00e9s.\nArquitectura.\nA arquitectura holandesa alcanzou novas alturas na Idade de Ouro. Como resultado da crecente econom\u00eda, as cidades expand\u00edronse moito. Constru\u00edronse novos pazos municipais, pesas e almac\u00e9ns. Os comerciantes que fixeron fortuna ordenaron a construci\u00f3n de novas casas (con fachadas ornamentadas para beneficiar a s\u00faa condici\u00f3n social) ao longo das moitas novas canles que se cavaron (con fins de defensa e transporte). No interior constru\u00edronse moitos castelos e vilas novos, a maior\u00eda dos cales non sobreviviron.\nA principios do s\u00e9culo XVII predominaban os antigos elementos g\u00f3ticos, xunto con motivos renacentistas. Despois dalgunhas d\u00e9cadas, o clasicismo franc\u00e9s cobrou protagonismo: acentu\u00e1ronse os elementos verticais, utiliz\u00e1ronse menos adornos, preferiuse a pedra natural ao ladrillo. Esta tendencia \u00e1 sobriedade intensificouse nas \u00faltimas d\u00e9cadas do s\u00e9culo. A partir de 1670 aproximadamente, as opci\u00f3ns m\u00e1is destacadas para a fachada da casa eran a s\u00faa entrada, con alicerces a cada lado e posiblemente un balc\u00f3n arriba, pero sen m\u00e1is decoraci\u00f3n.\nA principios de 1595 encarg\u00e1ronse igrexas reformadas, moitas das cales a\u00ednda son edificios destacados.\nOs arquitectos holandeses m\u00e1is famosos do s\u00e9culo XVII foron Jacob van Campen, Pieter e Maurits Post, Pieter Vingbooms, Lieven de Key e Hendrick de Keyser.\nEscultura.\nOs logros holandeses na \u00e1rea da escultura no s\u00e9culo XVII son menos destacados que en pintura e arquitectura. Cre\u00e1ronse menos exemplos que nos pa\u00edses veci\u00f1os, sendo un dos motivos a s\u00faa ausencia nos interiores das igrexas protestantes; despois de todo, a obxecci\u00f3n \u00e1 veneraci\u00f3n cat\u00f3lica das estatuas foi un dos puntos pol\u00e9micos da Reforma protestante. Outra era a relativamente pequena clase de nobres. Encarg\u00e1ronse esculturas para edificios gobernamentais, edificios privados (a mi\u00fado decorando fachadas de casas) e exteriores de igrexas. Tam\u00e9n hab\u00eda unha parroquia para sepulturas monumentais e bustos retratados.\nHendrick de Keyser, que estivo activo nos albores do S\u00e9culo de Ouro, \u00e9 un dos poucos escultores holandeses destacados. Nas d\u00e9cadas de 1650 e 1660, o escultor flamengo Artus I Quellinus, xunto coa s\u00faa familia e seguidores como Rombout Verhulst, foron os responsables das decoraci\u00f3ns clasicistas do Concello de \u00c1msterdam (hoxe Palacio Real de \u00c1msterdam).\nFin.\nO S\u00e9culo de Ouro rematou nas \u00faltimas d\u00e9cadas do s\u00e9culo XVII, debido \u00e1 crise da Guerra dos Trinta Anos. A Rep\u00fablica Holandesa viuse afectada pola recuperaci\u00f3n dos pa\u00edses participantes no conflito. Esta deterioraci\u00f3n foi paulatina, e m\u00e1is que a deterioraci\u00f3n holandesa \u00e9 o desenvolvemento das outras potencias, especialmente de Francia e Inglaterra, \u00e1s que axudou moito, dada a inmigraci\u00f3n de comerciantes e artes\u00e1ns holandeses."}
{"id": "550226", "revid": "1822", "url": "https://gl.wikipedia.org/wiki?curid=550226", "title": "Mosteiro de Calogo", "text": ""}
{"id": "550228", "revid": "15490", "url": "https://gl.wikipedia.org/wiki?curid=550228", "title": "Gaius Antistius Vetus", "text": ""}
{"id": "550230", "revid": "72012", "url": "https://gl.wikipedia.org/wiki?curid=550230", "title": "Idade de ouro neerlandesa", "text": ""}
{"id": "550231", "revid": "72012", "url": "https://gl.wikipedia.org/wiki?curid=550231", "title": "S\u00e9culo de ouro neerland\u00e9s", "text": ""}
{"id": "550232", "revid": "72012", "url": "https://gl.wikipedia.org/wiki?curid=550232", "title": "S\u00e9culo de ouro holand\u00e9s", "text": ""}
{"id": "550233", "revid": "72012", "url": "https://gl.wikipedia.org/wiki?curid=550233", "title": "S\u00e9culo de ouro de Pa\u00edses Baixos", "text": ""}
{"id": "550234", "revid": "72012", "url": "https://gl.wikipedia.org/wiki?curid=550234", "title": "Gouden Eeuw", "text": ""}
{"id": "550235", "revid": "72012", "url": "https://gl.wikipedia.org/wiki?curid=550235", "title": "S\u00e9culo de ouro de Holanda", "text": ""}
{"id": "550240", "revid": "88215", "url": "https://gl.wikipedia.org/wiki?curid=550240", "title": "Juan Bagur", "text": "Juan Bagur Coll, nado en Ciutadella o 28 de marzo de 1928 e finado no mesmo lugar o 13 de novembro de 2013, foi un futbolista espa\u00f1ol, que xogaba de porteiro. \u00c9 principalmente lembrado pola s\u00faa longa etapa na Real Sociedad, club no que xogou durante 12 tempadas entre as d\u00e9cadas de 1940 e 1950, disputando 204 partidos oficiais. Tam\u00e9n xogou no Real Madrid e no Racing de Santander. En total sumou 151 partidos na Primeira Divisi\u00f3n entre 1949 e 1961.\nXunto a Gabriel Taltavull, \u00e9 considerado por alg\u00fans como o mellor futbolista menorquino da historia. \nTraxectoria.\nInicios en Menorca.\nComezou xogando no Robur, un club modesto nacido no seo da Uni\u00f3n de Antigos Salesianos de Ciutadella. En 1945 incorporouse ao equipo principal da s\u00faa cidade natal, o CD Ciutadella, onde xogou durante d\u00faas tempadas.\nReal Sociedad.\nEn 1947 fichou pola Real Sociedade de Donostia, asinando o seu primeiro contrato profesional. A s\u00faa primeira tempada en Guip\u00fascoa pasouna cedido no hist\u00f3rico Real Uni\u00f3n de Ir\u00fan, que daquela xogaba na Terceira Divisi\u00f3n. Ao final da tempada 1947/48 foi convocado para a Copa do Xeneral\u00edsimo e debutou coa Real Sociedade ante o Sevilla FC o 13 de maio de 1948, con 20 anos de idade.\nA tempada seguinte (1948-49) foi un dos reforzos clave para o ascenso \u00e1 Primeira Divisi\u00f3n, xa que a tempada anterior o equipo perdera a categor\u00eda. Foi titular en todos os partidos da tempada, na que o equipo se proclamou campi\u00f3n e logrou o ascenso. Debutou na Primeira Divisi\u00f3n o 4 de setembro de 1949, nun partido contra o Espanyol en Sarri\u00e0. Foi o porteiro habitual do equipo e contribu\u00edu decisivamente a lograr a pemanencia na Primeira Divisi\u00f3n.\nCon todo, en 1950 a Real fichou ao porteiro internacional Ignacio Eizaguirre, que tras unha d\u00e9cada triunfando no Valencia CF regresou ao club donostiarra. A chegada de Eizaguirre deixou a Bagur no banco durante tres anos, nos que o menorquino apenas xogou uns partidos. Neses anos, a Real consolidouse na Primeira Divisi\u00f3n, acadando un quinto posto e chegando \u00e1 final de Copa en 1951.\nNa tempada 1953/54 conseguiu quitarlle a titularidade ao xa veterano Eizaguirre e durante as 3 tempadas seguintes foi Bagur o primeiro porteiro. Durante esta \u00e9poca foi porteiro suplente na selecci\u00f3n espa\u00f1ola ata en 5 ocasi\u00f3ns, a\u00ednda que nunca chegou a debutar.\nEn 1956 Eizaguirre deixou o club e chegou Jos\u00e9 Araquist\u00e1in. Despois dunha tempada na que xogou maioritariamente Bagur, ao ano seguinte foi Araquistain quen tomou o relevo como titular. Despois de d\u00faas tempadas relegado ao banco, Bagur, de 31 anos, acordou co club o traspaso ao Real Madrid. Militou un total de 12 tempadas na Real, das que foi o porteiro titular en 7 delas (1 en Segunda Divisi\u00f3n e 6 en Primeira). Xogou 204 partidos oficiais coa Real, dos cales 145 foron na Primeira Divisi\u00f3n espa\u00f1ola.\nNo momento da s\u00faa marcha era o porteiro con m\u00e1is partidos coa camiseta realista, a\u00ednda que despois foi superado por varios xogadores. Actualmente ocupa a quinta praza por detr\u00e1s de Arconada (551), Alberto (377), Claudio Bravo (237) e Esnaola (207). Durante as s\u00faas \u00faltimas tres tempadas foi o capit\u00e1n do equipo \"txuri-urdin\".\nEtapa no Real Madrid.\nEn 1959 fichou polo Real Madrid, equipo a cuxa disciplina pertenceu durante tres tempadas. No momento da s\u00faa chegada o club branco contaba cos servizos do vasco Juanito Alonso e o arxentino Rogelio Antonio Dom\u00ednguez, polo que no seu primeiro ano s\u00f3 xogou dous partidos de liga e dous de Copa. O seu debut oficial produciuse o 10 de xaneiro de 1960, nun partido de liga contra o Valencia. Ese d\u00eda ti\u00f1a 31 anos, 9 meses e 13 d\u00edas, o que o converteu no xogador de m\u00e1is idade en debutar co club, marca que se mantivo durante m\u00e1is de 40 anos, ata que foi superada por Fabio Cannavaro en 2006.\nNa s\u00faa segunda campa\u00f1a, a\u00ednda que se retirou o veterano Alonso, o Madrid fichou a Vicente Train e Bagur foi o teceiro porteiro, sen xogar un s\u00f3 minuto en toda a tempada. Foi suplente na final da Copa de Europa de 1960 en Glasgow, que o seu equipo conquistou o trofeo goleando ao Eintracht Frankfurt por 7-3. Aumentou o seu palmar\u00e9s ga\u00f1ando a liga 1960/61 e a primeira edici\u00f3n da Copa Intercontinental, a\u00ednda que tampouco xogou neses torneos.\nNa tempada 1961-62 a\u00ednda ti\u00f1a contrato v\u00e1lido, pero as s\u00faas posibilidades de xogar eran case nulas, porque o Real Madrid fichara tam\u00e9n ao seu excompa\u00f1eiro da Real Sociedad, Josetxo Araquist\u00e1n. O club buscoulle unha sa\u00edda ced\u00e9ndoo ao Racing de Santander, cando xa comezara a tempada. Foi a s\u00faa \u00faltima campa\u00f1a na Primeira Divisi\u00f3n, na que disputou 4 partidos co camiseta racinguista. O equipo acabou perdendo a categor\u00eda e Bagur retir\u00e1ndose aos 34 anos.\nTrala retirada.\nVolveu \u00e1 s\u00faa Ciutadella natal en 1962, onde a s\u00faa familia era propietaria dun negocio de alimentaci\u00f3n chamado Bagur Coll. Viviu na illa de Menorca ata a s\u00faa morte en 2013, aos 85 anos."}
{"id": "550247", "revid": "88215", "url": "https://gl.wikipedia.org/wiki?curid=550247", "title": "Juan Bagur Coll", "text": ""}
{"id": "550248", "revid": "88215", "url": "https://gl.wikipedia.org/wiki?curid=550248", "title": "Joan Bagur Coll", "text": ""}
{"id": "550249", "revid": "88215", "url": "https://gl.wikipedia.org/wiki?curid=550249", "title": "Joan Bagur", "text": ""}
{"id": "550252", "revid": "98629", "url": "https://gl.wikipedia.org/wiki?curid=550252", "title": "Rep\u00fablica de Letonia (1918-1940)", "text": "Letonia, durante o per\u00edodo de entreguerras, oficialmente denominada Rep\u00fablica de Letonia (en let\u00f3n \"Latvijas Republika\") foi un estado independente situado na Europa setentrional \u00e1 beira do mar B\u00e1ltico que existiu entre 1918 e 1940. \nSucedeu aos breves Ducado de Curlandia e Semigalia e Ducado Unido do B\u00e1ltico, estados sat\u00e9lites do Imperio Alem\u00e1n, tras a derrota deste na primeira guerra mundial en 1918 e o previo triunfo da revoluci\u00f3n rusa en 1917, ocasionando a independencia de Letonia. \nProclamada o 7 de decembro de 1918 e reco\u00f1ecida formalmente polo Tratado de Riga de agosto de 1920, a rep\u00fablica durou durante todo o per\u00edodo de entreguerras at\u00e9 a s\u00faa invasi\u00f3n e ocupaci\u00f3n pola Uni\u00f3n Sovi\u00e9tica durante a segunda guerra mundial, que propiciou a s\u00faa anexi\u00f3n posterior como a Rep\u00fablica Socialista Sovi\u00e9tica de Letonia.\nEn termos pol\u00edticos, Letonia foi gobernada baixo unha democracia parlamentaria durante a d\u00e9cada de 1920 e a primeira metade da de 1930. O centroesquerdista Partido Obreiro Socialdem\u00f3crata de Letonia e a centrodereitsta Uni\u00f3n de Agricultores de Letonia, liderada por K\u0101rlis Ulmanis, foron os principais partidos pol\u00edticos do per\u00edodo democr\u00e1tico. Durante a maior parte do per\u00edodo republicano, o Partido Comunista de Letonia estivo prohibido, a\u00ednda que adoitaba concorrer \u00e1s elecci\u00f3ns baixo outras listas, sendo todas elas prohibidas despois dos comicios. En maio de 1934, K\u0101rlis Ulmanis encabezou un golpe de estado incruento que instaurou un r\u00e9xime autoritario. Todos os partidos pol\u00edticos foron prohibidos, estableceuse a censura da prensa e introduciuse o estado de guerra interno. Ulmanis acumulou para si todos os poderes do estado, convert\u00e9ndose nun ditador.\nPouco antes de estalar a segunda guerra mundial, ao igual que os demais estados b\u00e1lticos, Letonia viuse ameazada por unha pos\u00edbel invasi\u00f3n, tanto pola Alema\u00f1a nazi como pola Uni\u00f3n Sovi\u00e9tica, polo que o r\u00e9xime de Ulmanis comezou a asinar pactos con ambos os pa\u00edses que reduciron cada vez m\u00e1is a soberan\u00eda letoa. \nA partir da invasi\u00f3n de Lituania a principios de 1940, o goberno let\u00f3n aceptou a idea de que a ocupaci\u00f3n era inevit\u00e1bel. O 17 de xu\u00f1o de 1940 tropas sovi\u00e9ticas entraron en Letonia sen enfrontar practicamente ningunha oposici\u00f3n. En xullo dese ano realizouse un plebiscito fortemente manipulado para garantir a elecci\u00f3n dun \u00f3rgano lexislativo comunista, a Asemblea Popular, que declarou o 21 de xullo a Rep\u00fablica Socialista Sovi\u00e9tica de Letonia. O 5 de agosto o goberno sovi\u00e9tico aceptou a Letonia como parte da Uni\u00f3n. \nLetonia foi novamente invadida pola Alema\u00f1a nazi en 1941 para, posteriormente, ser recuperada pola Uni\u00f3n Sovi\u00e9tica en 1945, ao termo da guerra. \nA independencia de Letonia, xunto coa dos demais pa\u00edses b\u00e1lticos, non ser\u00eda restaurada efectivamente at\u00e9 1990, en plena disoluci\u00f3n da Uni\u00f3n Sovi\u00e9tica."}
{"id": "550259", "revid": "15490", "url": "https://gl.wikipedia.org/wiki?curid=550259", "title": "Gens Acilia", "text": "A \"gens\" Acilia foi unha gens plebea romana, cuxos membros aparecen na escena pol\u00edtica romana a partir de mediados do s\u00e9culo III a. C., para despois atravesar o alto e o baixo Imperio e ocupar postos importantes ata o s\u00e9culo V, durante un total de sete s\u00e9culos. O primeiro membro ilustre da \"gens\" foi Caio Acilio Glabrio, que foi cuestor no 203 a.C. e tribuno da plebe no 197 a. C.\nHistoria.\nOs \"tria nomina\" empregado pola gens.\nOs Acilios usaban frecuentemente o \"praenomen\" Manio (\"Manius\" en lat\u00edn). Tam\u00e9n foron populares Caio (lat. \"Gaius\"), Lucio (lat. \"Lucius\"), Ces\u00f3n (lat. \"Caeso\") e Marco (lat. \"Marcus\"). As p\u00f3las da familia inclu\u00edan os Acilio Balbo, os Glabri\u00f3n, os Rufo e os Severo.\nP\u00f3las e \"congomina\".\nAs tres p\u00f3las principais dos Acilios, levaban o \"cognomen\" de Aviola, Balbo (\"Balbus\") e Glabri\u00f3n(\"Glabrio\"); polo menos, as d\u00faas \u00faltimas, eran de orixe plebea. \nOs Glabri\u00f3n foron a primeira familia en aparecer na historia, e foron a que m\u00e1is se prolongou. Os membros desta familia foron identificados dende o s\u00e9culo III a. C. at\u00e9 o s\u00e9culo V d. C., un per\u00edodo de tempo que ningunha outra familia romana superou. Segundo Millar, \"[o] \u00fanico caso indubidable de continuidade desde a rep\u00fablica at\u00e9 o s\u00e9culo IV son os Acilio Glabri\u00f3n\". Eran certamente plebeos, xa que moitos deles foron tribunos da plebe. Durante o s\u00e9culo II, foron propietarios dun xard\u00edn, o \"Horti Aciliorum\", no outeiro Pincio no s\u00e9culo II. Unha tumba dos Acilio Glabri\u00f3nfoi atopada en Roma en 1888. O apelido Glabrio deriva do adxectivo \"glaber\", \"liso\", e probablemente se refer\u00eda a algu\u00e9n que era calvo. Dondin-Payre suxire que, interpretado como \"sen pelo\" ou \"depilado\", Glabrio ti\u00f1a a connotaci\u00f3n adicional de \"efeminado\". No ano 1888, atopouse en Roma unha tumba dos Acilio Glabri\u00f3n. O Mausoleo de Acilio Glabri\u00f3nest\u00e1 situado en Alife, f\u00f3ra de Porta Napoli. \nOs Acilio Balbo, como os Glabri\u00f3n, eran plebeos. O apelido Balbo era bastante com\u00fan en Roma, e orixinalmente d\u00e1base a quen tatexaba. Unha moeda desta familia representa a cabeza de Palas dentro dunha coroa de loureiro no anverso, e no reverso, unha cuadriga con X\u00fapiter e Vitoria. \nOs Acilio Aviola aparecen ao final da Rep\u00fablica, ou baixo os primeiros emperadores. Hai certa confusi\u00f3n entre eles e os Glabri\u00f3n, co c\u00f3nsul do 33 a.C. identificado como Marco Acilio Glabrio nalg\u00fans escritores e Manio Acilio Aviola noutros. Dada a antig\u00fcidade dos Glabri\u00f3n, parece probable que un deles fose o antepasado dos Aviola, e puido utilizar \u00e1mbolos dous apelidos en distintos momentos. En canto ao nome Aviola, parece ser un diminutivo, presumiblemente de \"avia\", \"avoa\".\nInscrici\u00f3ns.\nNo \"Compitum Acili\", un pequeno altar dedicado aos Lares Compitales atopado en Velia durante as obras para a construci\u00f3n da Via dei Fori Imperiali, atopouse unha inscrici\u00f3n que fai referencia a un membro da familia, que a fixo constru\u00edr no ano 5 a. C.:&lt;poem style=\"margin-left:2em;\"&gt;\"[Imp(eratore) Cae]sare Augusti(!) pontif(ice) max{s}(imo) trib(unicia) potest(ate) XVIII\"\n\"[imp(eratore) XIV L(ucio) Cor]nelio Sulla co(n)s(ulibu)s mag(istri) secun(di) vici compiti Acili\"\n\"[3] Licinius M(arciae) Sextiliae l(ibertus) Diogenes / L(ucius) Aelius L(uci) l(ibertus) Hilarus / M(arcus) Tillius M(arci) l(ibertus) Silo\"\n&lt;/poem&gt;"}
{"id": "550260", "revid": "25871", "url": "https://gl.wikipedia.org/wiki?curid=550260", "title": "Fernando Pav\u00f3n", "text": "Fernando Pav\u00f3n Losada, nado en Monforte de Lemos o 3 de marzo de 1928 e finado o 17 de marzo de 1985, foi un futbolista galego, que xogaba de defensa.\nTraxectoria.\nComezou a xogar ao f\u00fatbol en equipos modestos de Monforte, pasando logo ao Lemos, co que debutou en decembro de 1945. Posteriormente residiu en Barcelona, onde xogou no Centro Aragon\u00e9s de Sarri\u00e0 e no Bonanova. Destinado na Coru\u00f1a para realizar o servizo militar, ingresou nas filas do Fabril, onde coincidiu entre outros con Carlos Torres e Arsenio. Xogou a continuaci\u00f3n no Xuvenil e en 1952 fichou polo Deportivo da Coru\u00f1a. \nDebutou co Deportivo na primeira xornada da tempada 1952/53 da Primeira Divisi\u00f3n, contra o FC Barcelona no campo de Les Corts, formando no medio do campo xunto con Cuenca. Disputou un total de catro encontros esa tempada, sa\u00edndo cedido na seguinte ao Caudal de Mieres, da Segunda Divisi\u00f3n, xunto ao gardameta Alonso. Disputou 16 encontros co club asturiano, onde tivo como adestrador a Cuqui Bienzobas e onde coincidiu con outros futbolistas galegos como Seijas, Regueira e Fern\u00e1ndez. Regresou ao Deportivo para a tempada 1954/55 pero non contou con minutos no equipo adestrado por Toba, deixando o club en xu\u00f1o de 1955."}
{"id": "550261", "revid": "83328", "url": "https://gl.wikipedia.org/wiki?curid=550261", "title": "Doris Reisinger", "text": "Doris Reisinger, de solteira Doris Wagner, nada en Ansbach no ano 1983, \u00e9 unha ex monxa e fil\u00f3sofa, te\u00f3loga e escritora alem\u00e1.\nBiograf\u00eda e traxectoria.\nReisinger naceu como Doris Wagner en Ansbach en 1983 e uniuse \u00e1 comunidade relixiosa cat\u00f3lica Familia Spiritualis Opus (FOS) \u00e1 idade de 19 anos. En 2008, aos 24 anos, Reisinger alegou que foi agredida sexualmente polo sacerdote austr\u00edaco Hermann Geissler, membro tanto de FOS como da Congregaci\u00f3n para a Doutrina da Fe (CDF). Geissler renunciou \u00e1 CDF en xaneiro de 2019 pero negou as acusaci\u00f3ns na s\u00faa contra.\nReisinger deixou a orde en 2011 e terminou os seus estudos de teolox\u00eda en 2014. O mesmo ano, publicou \"Nicht mehr ich\". \"Die wahre Geschichte einer jungen Ordensfrau\", a s\u00faa autobiograf\u00eda, que relata as s\u00faas experiencias como v\u00edtima de agresi\u00f3n sexual dentro da Igrexa cat\u00f3lica Romana. Reisinger critica que as xerarqu\u00edas de moitas relixi\u00f3ns e comunidades de fe, como a Igrexa cat\u00f3lica, subordinan os individuos. Alega que estas comunidades a mi\u00fado adoitaban proporcionar as condici\u00f3ns ideais para facilitar o asalto por parte dos homes de rango superior. A investigaci\u00f3n criminal realizada pola polic\u00eda en Alema\u00f1a e Austria contra o seu presunto violador non conduciu a ningunha condena. En Alema\u00f1a, as autoridades pecharon o caso porque a conduta do sacerdote non cumpr\u00eda cos criterios dun delito, mentres que en Austria o caso pechouse porque o sacerdote afirmou de maneira convincente que a s\u00faa relaci\u00f3n foi consentida.\nReisinger foi unha das cinco protagonistas do documental , dirixido pola cineasta su\u00edza Barbara Miller e estreado no Festival de Locarno de 2018. A pel\u00edcula fala sobre a sexualidade no s\u00e9culo XXI desde a perspectiva dunha muller e sobre a continua represi\u00f3n das mulleres nas estruturas patriarcais."}
{"id": "550262", "revid": "197", "url": "https://gl.wikipedia.org/wiki?curid=550262", "title": "Escola de Marcinelle", "text": "A Escola Marcinelle (en franc\u00e9s: \"\u00c9cole de Marcinelle\") \u00e9 o estilo de banda dese\u00f1ada do semanario \"Spirou\" desde a segunda guerra mundial. O nome fai referencia a Marcinelle, lugar onde se atopaba ent\u00f3n a editorial do semanario \"Dupuis\". Joseph Gillain (Jij\u00e9) adoita ser visto como o fundador do x\u00e9nero.\nDescrici\u00f3n.\nO estilo da escola de Marcinelle \u00e9 unha combinaci\u00f3n de debuxos estilo \"cartoon\" e c\u00f3mics realistas. Adoita considerarse como a contrapartida da \"klare lijn\" / \"ligne claire\" (li\u00f1a clara) da escola de Bruxelas no semanario Tint\u00edn, a\u00ednda que ambos te\u00f1en moito en com\u00fan e a diferenza ten que ver principalmente co lugar da editorial. A diferenza de estilo est\u00e1 principalmente no debuxo dos movementos: a escola de Marcinelle trata de crear a impresi\u00f3n de movemento (din\u00e1mico), mentres que a li\u00f1a clara funciona de forma m\u00e1is ben esquem\u00e1tica (est\u00e1tica). Ademais, a Escola Marcinelle caracter\u00edzase por figuras m\u00e1is caricaturais, redondas (estilo nariz grande) e globos de di\u00e1logo redondos.\nIlustradores da Escola Marcinelle.\nO estilo de debuxo est\u00e1 asociado principalmente a:\nOutros nomes co\u00f1ecidos son:"}
{"id": "550265", "revid": "15490", "url": "https://gl.wikipedia.org/wiki?curid=550265", "title": "\u00c9cole de Marcinelle", "text": ""}
{"id": "550268", "revid": "88215", "url": "https://gl.wikipedia.org/wiki?curid=550268", "title": "Fernando Pav\u00f3n Losada", "text": ""}
{"id": "550269", "revid": "88215", "url": "https://gl.wikipedia.org/wiki?curid=550269", "title": "Jo\u00e3o Fonseca", "text": "Jo\u00e3o Francisco Fonseca dos Santos, nado en Matosinhos o 19 de febreiro de 1948, \u00e9 un exfutbolista portugu\u00e9s que xogaba de porteiro.\nTraxectoria.\nFormouse como porteiro de f\u00fatbol na canteira do Leix\u00f5es, debutando co primeiro equipo na Primeira Liga na tempada 1967/68. Na seguinte campa\u00f1a estreouse en competici\u00f3n europea, nun partido da Copa de Feiras contra o Arge\u0219 Pite\u0219ti roman\u00e9s no estadio das Antas.\nEn 1969 fichou polo Benfica, onde apenas dispuxo de minutos, sendo o gardameta titular naquela \u00e9poca Jos\u00e9 Henrique. Formou parte do equipo que ga\u00f1ou d\u00faas ligas consecutivas nas tempadas 1970/71 e 1971/72, as\u00ed como d\u00faas Copas de Portugal. Na tempada 1972/73 regresou ao Leix\u00f5es, cedido polo Benfica, e al\u00ed recuperou a titularidade.\nEntre 1973 e 1975 xogou cedido no Ourense, que militaba na Segunda Divisi\u00f3n espa\u00f1ola. Na s\u00faa primeira tempada en Galicia disputou 36 partidos e o equipo, adestrado primeiro por Le\u00f3n Lasa e despois por Naya, logrou a permanencia ao rematar 12\u00ba. Con todo, na seguinte campa\u00f1a acabou descendendo. Fonseca deixou o club ourens\u00e1n con 71 partidos disputados e 79 goles encaixados.\nPosteriormente xogou no Varzim, da Segunda Divisi\u00f3n, co que logrou o ascenso a Primeira, antes de fichar en 1977 polo Porto. Militou seis anos neste club, ga\u00f1ando outras d\u00faas ligas, pero desta vez xogando como titular. Na tempada 1983/84 xogou no Famalic\u00e3o e pechou a s\u00faa carreira co Chaves, onde xogou ata 1988.\nSelecci\u00f3n portuguesa.\nFoi internacional coa selecci\u00f3n portuguesa nunha ocasi\u00f3n, nun partido contra Dinamarca en 1976, correspondente \u00e1 fase de clasificaci\u00f3n para o Mundial de 1978.\nPalmar\u00e9s.\nBenfica\nVarzim\nPorto"}
{"id": "550272", "revid": "89787", "url": "https://gl.wikipedia.org/wiki?curid=550272", "title": "K\u0101rlis Ulmanis", "text": "K\u0101rlis Vilhelms Augusts Ulmanis, nado o 4 de setembro de 1877\u200b en B\u0113rze, Letonia, e finado o 20 de setembro de 1942\u200b en Krasnovodsk, Turkmenist\u00e1n, foi dos m\u00e1is importantes pol\u00edticos let\u00f3ns de antes da segunda guerra mundial, durante o per\u00edodo de independencia de Letonia de novembro de 1918 a xu\u00f1o de 1940. \nOcupou catro veces o posto de primeiro ministro, a \u00faltima vez como xefe dun r\u00e9xime autoritario. Tam\u00e9n acupou o cargo de presidente da Rep\u00fablica de Letonia.\nO legado da s\u00faa ditadura segue dividindo hoxe a opini\u00f3n p\u00fablica de Letonia. \nTraxectoria.\nUlmanis estudou Agronom\u00eda na ETH de Z\u00faric (Su\u00edza) e na Universidade de Leipzig (Alema\u00f1a).\nTras a revoluci\u00f3n de 1905 exiliouse nos Estados Unidos. Durante o per\u00edodo de exilio estudou na Universidade de Nebraska\u2013Lincoln usando o nome de Karl August Ulmann, obtendo o t\u00edtulo de licenciado en Agricultura.\nDespois de traballar brevemente nesa universidade como profesor, Ulmanis trasladouse a Houston, Texas. O negocio de produtos l\u00e1cteos que comprara al\u00ed tivo dificultades financeiras. \nEn 1913 foi amnistiado e regresou a Letonia, onde fundou, en 1917, un partido pol\u00edtico de centro dereita, a Uni\u00f3n Letoa de Agricultores.\nCando Letonia se declarou independente do Imperio ruso en 1918 foi nomeado primeiro ministro, ocupando este cargo en catro ocasi\u00f3ns: 1918-20, 1925-26, 1931-32 e 1934-40. \nAsumiu por cuarta vez o cargo de primeiro ministro o 17 de marzo de 1934. Na noite do 15 ao 16 de maio de 1934, Ulmanis, co apoio do ministro da Guerra J\u0101nis Balodis, proclamou un estado de guerra e disolveu todos os partidos pol\u00edticos e o Saeima (parlamento). As liberdades pol\u00edticas foron suspendidas.\nO golpe de estado levoues a cabo polo ex\u00e9rcito e as unidades de paramilitares \"Aizsargi\". Desde que o presidente Alberts Kviesis deixou o cargo o 11 de abril de 1936, Ulmanis exerceu simultaneamente os cargos de presidente e primeiro ministro. Foi oficialmente co\u00f1ecido como \"Valsts un Ministru Prezidents\" (Ministro e Presidente Estatal), pero frecuentemente en publicaci\u00f3ns se lle chamaba \"Tautas Vadonis\" (L\u00edder da Naci\u00f3n) ou, simplemente. \"Vadonis\" (L\u00edder).\nDimitiu en 1940 ante o ultimato sovi\u00e9tico, e foi arrestado e deportado.\nFaleceu de disenter\u00eda o 20 de setembro de 1942\u200b na prisi\u00f3n de Krasnovodsk, no actual Turkmenist\u00e1n."}
{"id": "550273", "revid": "124656", "url": "https://gl.wikipedia.org/wiki?curid=550273", "title": "Jos\u00e9 Ram\u00f3n Vidal Castelo", "text": "Jos\u00e9 Ram\u00f3n Vidal Castelo, nado en Fru\u00edme (Lousame) o 18 de outubro de 1951, \u00e9 un mestre e pol\u00edtico galego do PSdeG-PSOE, alcalde de Lousame entre 1979 e 2003.\nTraxectoria.\nLicenciado en Xeograf\u00eda e Historia pola Universidade de Santiago de Compostela. Foi mestre en Noia. Militante do PSdeG-PSOE dende 1977, tralas elecci\u00f3ns municipais de 1979 foi elixido alcalde de Lousame polo PSdeG-PSOE ao ga\u00f1ar as elecci\u00f3ns con 6 concelleiros, o mesmo n\u00famero que a UCD, e contar co apoio da AMDG, unha coalici\u00f3n que presentaba diversos candidatos comunistas e de esquerda en varios concellos. Nas municipais de 1983 foi reelixido alcalde ao obter a maior\u00eda absoluta con 11 concelleiros, fronte a s\u00f3 2 de AP.\nRevalidou a maior\u00eda absoluta nos comicios de 1987, 1991 e 1995. Foi deputado provincial polo Partido Xudicial de Noia entre 1991 e 1995, durante o goberno socialista de Salvador Fern\u00e1ndez Moreda. Nas municipais de 1999 foi a candidatura m\u00e1is votada, pero sen maior\u00eda absoluta, e gobernou en minor\u00eda. \nNas municipais de 2003 perdeu a alcald\u00eda ao ga\u00f1ar o PPdeG e aliarse cunha edil independente, e foi voceiro na oposici\u00f3n durante todo o mandato. Volveu concorrer como candidato socialista nas municipais de 2007 e non foi elixido ao obter o PPdeG a maior\u00eda absoluta. Non chegou a tomar posesi\u00f3n como concelleiro, sendo substitu\u00eddo posteriormente \u00e1 fronte dos socialistas lousam\u00e1ns por Julio Paradela Busto. "}
{"id": "550274", "revid": "25871", "url": "https://gl.wikipedia.org/wiki?curid=550274", "title": "B\u0113rze", "text": "B\u0113rze \u00e9 unha aldea da unidade administrativa de B\u0113rze do municipio de Dobele, na rexi\u00f3n hist\u00f3rica de Zemgale de Letonia.\nA parroquia ocupa unha extensi\u00f3n de 80,62 km, e ten unha poboaci\u00f3n de 2 087 habitantes.\n\u00c9 o lugar de nacemento de K\u0101rlis Ulmanis. Nesta vila enc\u00f3ntrase o seu museo."}
{"id": "550275", "revid": "22795", "url": "https://gl.wikipedia.org/wiki?curid=550275", "title": "B\u0113rze (hom\u00f3nimos)", "text": "O top\u00f3nimo B\u0113rze pode referirse a:"}
{"id": "550277", "revid": "12452", "url": "https://gl.wikipedia.org/wiki?curid=550277", "title": "Manio Acilio Aureolo", "text": ""}
{"id": "550278", "revid": "12452", "url": "https://gl.wikipedia.org/wiki?curid=550278", "title": "Marco Acilio Aureolo", "text": ""}
{"id": "550279", "revid": "12452", "url": "https://gl.wikipedia.org/wiki?curid=550279", "title": "Areolo", "text": ""}
{"id": "550283", "revid": "89787", "url": "https://gl.wikipedia.org/wiki?curid=550283", "title": "R\u00edo B\u0113rze", "text": "O B\u0113rze \u00e9 un r\u00edo de Letonia.\nDiscorre durante 107 km antes de desembocar no r\u00edo Sv\u0113te.\nOs seus principais afluentes son o Bikstupe, o Sesava, o \u0100lav, o L\u012b\u010dupe e o Gardene. \nAs principais localidades ao longo do curso deste r\u00edo son Zebrene, Biksti, Ka\u0137enieki, Annenieki, Dobele, B\u0113rze e L\u012bvb\u0113rze.\nCaracter\u00edsticas.\nDe r\u00e9xime nival e pluvial, a s\u00faa lonxitude \u00e9 de 107 km, e a s\u00faa conca abrangue 903,9 km. \nO B\u0113rze \u00e9 considerado o segundo r\u00edo m\u00e1is r\u00e1pido do pa\u00eds despois do Ogro.\nO r\u00edo ten un lago artificial no territorio de Annenieki, no municipio de Dobele, que se estende por 27,4 ha cunha profundidade media de 2 m e unha m\u00e1xima de 5,9 m. \nA presa foi creada no s\u00e9culo XIX, e foi dotada dunha turbina en 1952, o que permitiu transformar o mu\u00ed\u00f1o dunha antiga leira nunha pequena central hidroel\u00e9ctrica que funcionou at\u00e9 1970. Posta de novo en servizo en 2002, a s\u00faa potencia \u00e9 de 300 kW.\nNo encoro viven varias especies de peixes: \"Esox lucius\", \"Perca fluviatilis\", \"Rutilus rutilus\", \"Abramis brama\", \"Sander lucioperca\", \"Tinca tinca\", \"Cyprinus carpio\", \"Lota lota\", \"Carassius carassius\", \"Scardinius erythrophthalmus\" e \"Leuciscus leuciscus\"."}
{"id": "550287", "revid": "197", "url": "https://gl.wikipedia.org/wiki?curid=550287", "title": "Li\u00f1a clara", "text": "Ligne claire (do franc\u00e9s \"li\u00f1a clara\", ; en ) \u00e9 un estilo de debuxo creado e iniciado polo Herg\u00e9, creador de \"As aventuras de Tint\u00edn\". Usa li\u00f1as claras e fortes \u00e1s veces de ancho variado e sen trama, mentres que o contraste tam\u00e9n se minimiza. As sombras proxectadas adoitan iluminarse e o estilo adoita presentar cores fortes e unha combinaci\u00f3n de personaxes de tipo \"cartoon\" sobre un fondo realista. O nome foi acu\u00f1ado por Joost Swarte en 1977.\nHistoria.\nHerg\u00e9 comezou a debuxar cun estilo moito m\u00e1is frouxo e \u00e1spero, con prob\u00e1bel influencia de artistas de banda dese\u00f1ada estadounidenses de finais dos anos 20 e 30, como Gluyas Williams e George McManus. Por\u00e9n, as li\u00f1as precisas que caracterizan a maior parte da s\u00faa obra est\u00e1n firmemente establecidas desde o principio (por exemplo, a versi\u00f3n a cor de \"O loto azul,\" publicada en 1946). A \"Ligne claire\" tam\u00e9n estivo influ\u00edda polo estilo shin-hanga do Xap\u00f3n, un aspecto do movemento xapon\u00e9s moi seguido en Europa despois da apertura do Xap\u00f3n \u00e1 incidencia cultural europea na d\u00e9cada de 1860.\nGran parte da \"escola de Bruxelas\" comezou a utilizar neste estilo, especialmente Edgar P. Jacobs, Bob De Moor, Roger Leloup e Jacques Martin, dos cales moitos tam\u00e9n traballaron para a revista \"Tint\u00edn\".\nO estilo alcanzou a s\u00faa m\u00e1xima popularidade na d\u00e9cada de 1950, pero a s\u00faa influencia comezou a diminu\u00edr na d\u00e9cada de 1960 e a nova xeraci\u00f3n de artistas de c\u00f3mics consider\u00e1bao pasado de moda. A finais da d\u00e9cada de 1970, experimentou un rexurdimento, en gran parte debido a artistas holandeses como Joost Swarte e Theo van den Boogaard, que apareceran pola escena do \"comic underground\" holand\u00e9s, as\u00ed como ao artista franc\u00e9s Jacques Tardi. Henk Kuijpers tam\u00e9n tivo \u00e9xito na s\u00faa aplicaci\u00f3n do estilo.\nAo longo da d\u00e9cada de 1980, Yves Chaland, Ted Benoit, Serge Clerc e Floc'h relanzaron o estilo \"ligne claire\" en Francia. Esta encarnaci\u00f3n foi unha variaci\u00f3n moi estil\u00edstica e art\u00edstica, que os artistas tam\u00e9n utilizaron para ilustrar carteis e portadas de LP etc. Swarte chamou esta variante \"atoomstijl\" (\"estilo at\u00f3mico\").\nO uso contempor\u00e1neo da \"ligne claire\" adoita ser ir\u00f3nico ou posmoderno. Por exemplo, Van den Boogaard usou o estilo sinxelo e claro para crear un conflito coa amoralidade dos seus personaxes, mentres que Tardi utilizouno na s\u00faa serie \"Ad\u00e8le Blanc-Sec\" para crear unha atmosfera nost\u00e1lxica que logo se ve socavada sen piedade pola historia. Un artista recente que emprega o estilo sen connotaci\u00f3ns ir\u00f3nicas ou sat\u00edricas \u00e9 o holand\u00e9s Peter van Dongen, que creou a serie \"Rampokan\" sobre a colonizaci\u00f3n holandesa de Indonesia.\n\"O Ligne claire\" non se limita aos c\u00f3mics franco-belgas. Tam\u00e9n foi popular entre italianos como Vittorio Giardino, espa\u00f1ois como Paco Roca e Francesc Capdevila (\"Max\"), brit\u00e1nicos como Martin Handford, Bryan Talbot e Garen Ewing, noruegueses como Jason, artistas estadounidenses como Chris Ware, Geof Darrow, Jason Lutes e Jason Little, e australianos como Ilya Milstein."}
{"id": "550288", "revid": "12452", "url": "https://gl.wikipedia.org/wiki?curid=550288", "title": "Ligne claire", "text": ""}
{"id": "550289", "revid": "111586", "url": "https://gl.wikipedia.org/wiki?curid=550289", "title": "Klare lijn", "text": ""}
{"id": "550290", "revid": "23204", "url": "https://gl.wikipedia.org/wiki?curid=550290", "title": "Th\u00e9r\u00e8se Tr\u00e9fou\u00ebl", "text": "Th\u00e9r\u00e8se Tr\u00e9fou\u00ebl, (Th\u00e9r\u00e8se Boyer), nada en Par\u00eds o 19 de xu\u00f1o de 1892 e finada o 9 de novembro de 1978, foi unha bioqu\u00edmica francesa.\nTraxectoria.\nTh\u00e9r\u00e8se Boyer estudou na Universidade de Bordeos e na Facultade de Ciencias de Par\u00eds. Foi axudante de 1921 a 1938, xefa de laboratorio de 1938 a 1954, e xefa de departamento de 1955 a 1962 no Laboratorio de qu\u00edmica terap\u00e9utica do Institut Pasteur, en Par\u00eds. Foi membro da Society for Exotic Pathology desde 1927.\nCasou co seu colega, Jacques Tr\u00e9fou\u00ebl, o 11 de xu\u00f1o de 1921.\nEn 1935, xunto con Federico Nitti e Daniel Bovet, descubriron as propiedades terap\u00e9uticas da sulfonilurea. Ambos foron nomeados para o Premio Nobel de Qu\u00edmica en 1950."}
{"id": "550291", "revid": "85894", "url": "https://gl.wikipedia.org/wiki?curid=550291", "title": "Acebo, C\u00e1ceres", "text": "Acebo \u00e9 un concello da provincia de C\u00e1ceres en Estremadura. Local\u00edzase ao noroeste da provincia, na Serra de Gata.\nTop\u00f3nimo.\nO top\u00f3nimo procede do estreme\u00f1o, lingua orixinal da localidade, \"acebu\". Veci\u00f1o do Val do X\u00e1lima e da s\u00faa lingua, en ma\u00f1ego denom\u00ednase O Abedu, en lagarteiro U Abedu e en valverdeiro U Acebu.\nXeograf\u00eda f\u00edsica.\nLocalizaci\u00f3n.\nAcebo pertence \u00e1 mancomunidade da Serra de Gata. O monte X\u00e1lima, de 1492 metros de altitude, resgarda a localidade, e tam\u00e9n forma parte do concello o o Teso Porras cos seus 1038 metros de altitude. O municipio de Acebo sit\u00faase no fondal do val formado pola Rivera de Acebo a 504 metros de altitude, rodeado polos cumes do X\u00e1lima (1487 m.), o Teso Porras (1038 m.) e o Teso Carranco (1059 m.).\nO termo municipal limita con El Payo ao norte, San Marti\u00f1o de Trebello e Villamiel ao oeste, Hoyos e Perales del Puerto ao sur e Gata ao leste.\nClima.\nAcebo conta cun microclima que facilita o cultivo de diversos froiteiros, entre os que salientan as laranxeiras e m\u00e1is os limoeiros. O clima caracter\u00edzase por ver\u00e1ns c\u00e1lidos e invernos suaves. As noites no ver\u00e1n adoitan ser agradables, por mor da airexa que persiste ata aclarar.\nNatureza.\nFlora.\nA flora est\u00e1 formada principalmente por pi\u00f1eiros, sobreiras, o casti\u00f1eiros e carballos, as\u00ed como xaras, breixos, erbedos, lavanda, oliveiras, vides e laranxeiras .\nNos altos cumes predomina a matogueira, mentres que nas ladeiras imperan os bosques de pi\u00f1eiros e de carballos mesturados con alg\u00fans casti\u00f1eiros. Nas zonas m\u00e1is chairas tam\u00e9n hai extensos pi\u00f1eirais. O principal cultivo, como no resto da serra de Gata, \u00e9 o da oliveira, en pequenas hortas minifundistas. As fontes de \u00e9poca modernas (Catastro de Ensenada no s\u00e9culo XVIII ou o dicionario de Madoz no XIX) citan vi\u00f1as, pereiras, cerdeiras, guindeiras ou limoeiros e as laranxas que se exportaban ao resto das localidades da comarca e Castela. A\u00ednda hoxe, os hortos de laranxas forman unha estampa caracter\u00edstica en torno ao n\u00facleo urbano. As devanditas fontes citan a crianza de cabras, vacas, porcos ou cabalos nos pastos baixos. Na vila, a produci\u00f3n de mel e cera tiveron igualmente un papel importante. A situaci\u00f3n xeogr\u00e1fica e hidrogr\u00e1fica da zona favoreceu tam\u00e9n a presenza de mu\u00ed\u00f1os e lagares nas Riveras del Ca\u00edz ou de Carreziudad. As\u00ed como a instalaci\u00f3n dunha central hidroel\u00e9ctrica en 1911 e que estivo en funcionamento ata a d\u00e9cada de 1980\nHistoria.\nA localidade naceu no s\u00e9culo XIII como unha aldea de Coria. C\u00edtase pola primeira volta en 1235, na carta pobra outorgada a Villamiel. Administrada pola orde de Alc\u00e1ntara, tal e como establece a tenencia que o rei Fernando IV realizou en Sevilla ao mestre Gonzalo P\u00e9rez. Non se sabe a data certa pero nalg\u00fan momento deixou a administraci\u00f3n da orde para ser posesi\u00f3n plena da diocese de Coria.\nIdade Moderna.\nAo longo da Idade Moderna, Acebo pertenceu ao marquesado de Coria, dentro da casa ducal de Alba. Posesi\u00f3n que rematou logo da aplicaci\u00f3n da Lei de 3 de maio de 1823 que abol\u00eda os se\u00f1or\u00edos xurisdicionais no marco do Trienio Liberal. Este feito tivo a s\u00faa m\u00e1xima expresi\u00f3n na vila na eliminaci\u00f3n do escudo de armas dos Alba que estaba no lateral occidental da torre da igrexa.\nAo comezo do s\u00e9culo XVI fundouse un mosteiro de monxas Terceiras, denominado Santiago de las Due\u00f1as ou Santiago de Moncalvo, no lugar de Revolcobo. As freiras abandonaron o convento e fix\u00e9ronse cargo del frades franciscanos terceiros mais pola s\u00faa localizaci\u00f3n afastada, pediuse reiteradamente o seu traslado ao n\u00facleo urbano, o que se logrou tras ceder o concello terreos xunto \u00e1 ermida do Esp\u00edrito Santo, que houbo de se derrubar para constru\u00edr a nova edificaci\u00f3n, e tam\u00e9n facilitou cartos, madeira e man de obra. O traslado definitivo dos frades realizouse o 4 de novembro de 1595 no medio de grandes festas. O convento chegou a proporcionar estudos de gram\u00e1tica e ret\u00f3rica e albergaba d\u00faas confrar\u00edas, a do Esp\u00edrito Santo e a da Inmaculada Concepci\u00f3n. Finalmente, suprimiuse no ano 1821.\nNo ano 1588, a localidade ti\u00f1a 400 veci\u00f1os segundo o censo ordenado polo bispo cauriense Pedro Garc\u00eda de Galarza. Segundo o inventario art\u00edstico realizado polo bispo Luis de Salcedo y Azcona, en visita \u00e1 diocese de Coria entre 1713-1716, Acebo ti\u00f1a 300 veci\u00f1os. En 1753 hab\u00eda 297 veci\u00f1os o que supor\u00eda aproximadamente 1188 habitantes.\nSegundo o Interrogatorio da Real Audiencia de 1791 os 380 veci\u00f1os estaban asistidos por 7 sacerdotes presb\u00edteros que viv\u00edan na casa parroquial. Tam\u00e9n exist\u00edan na localidade cinco confrar\u00edas, a m\u00e1is numerosa a da Veracruz con 180 irm\u00e1ns.\nIdade Contempor\u00e1nea.\n\u00c1 ca\u00edda do Antigo R\u00e9xime a localidade constit\u00faese en municipio constitucional e en 1842 contaba con 430 fogares e 2355 veci\u00f1os.\nNesa \u00e9poca, a produci\u00f3n do concello consiste principalmente no famoso aceite da serra de Gata, que se exportaba a Castela, e alg\u00fans anos tam\u00e9n a Portugal; o vi\u00f1o as\u00ed como as casta\u00f1as abondaban para o consumo local; e do vi\u00f1o branco unha parte lev\u00e1base para Salamanca e outras poboaci\u00f3ns. Era nula a colleita de grans e hab\u00eda gando cabr\u00edo, lanar, asnal, vac\u00fan, cabalar e mular, ademais de perdices, coellos, lebres, cervos, xabar\u00eds, lobos e raposos.\nDemograf\u00eda.\nPoboaci\u00f3n de Acebo por d\u00e9cada dende 1900:\nPatrimonio.\nEntre os sitios de interese do concello salienta a igrexa da Nosa Se\u00f1ora dos Anxos, do s\u00e9culo XVI que se comezou a constru\u00edr no s\u00e9culo XV e que conta cun retablo maior barroco obra de Pedro de Sobremonte (1618-1621), a Ermida do Cristo e a sinagoga xud\u00eda situada no denominado barrio xudeu, localizado atr\u00e1s da igrexa e nunha das s\u00faas casas atop\u00e1ronse cabezas celtas. \nPos\u00fae d\u00faas piscinas naturais en perfecto estado de conservaci\u00f3n, Jevero e Carreci\u00e1 a uns 1 500 metros do n\u00facleo urbano e a fervenza de La Cervigona, con auga que cae a m\u00e1is de 60 metros de altura.\nCultura.\nTradici\u00f3ns.\nEn Acebo existe unha importante tradici\u00f3n de encaixe de bolillos artesanal, que xa a comezos do s\u00e9culo XVI estaba influenciado polo encaixe de Camari\u00f1as e que se transformou nunha importante industria local. Existe un xogo local, a \"raya\", que coa creaci\u00f3n dunha asociaci\u00f3n cultural viuse potenciado nos \u00faltimos anos.. Outro xogo con moita tradici\u00f3n \u00e9 o \"z\u00e1piti\", semellante ao mus, que se xoga con s\u00f3 tres cartas e sen descartes."}
{"id": "550294", "revid": "1888", "url": "https://gl.wikipedia.org/wiki?curid=550294", "title": "Mar\u00eda Lu\u00edsa Armad\u00e1ns Garc\u00eda", "text": "Mar\u00eda Lu\u00edsa Juana Ramona Armad\u00e1ns Garc\u00eda, co\u00f1ecida como M\u00e1rgara, nada en Pi\u00f1eiro (Cora, A Estrada) o 10 de xullo de 1898 e finada na mesma parroquia o 10 de xullo de 1993, foi unha enfermeira e escritora galega.\nTraxectoria.\nFilla de Olegario Armad\u00e1ns Bravo, que casou en segundas nupcias con Efigenia Garc\u00eda Gallego en 1897, e sobri\u00f1a de Javier Valcarce Ocampo. Fixo o exame de ingreso no Instituto de Santiago, pero logo foi estudar a Vigo, onde viviu na casa da s\u00faa media irm\u00e1 Consuelo Armad\u00e1ns Lorenzo. Por mor dunha lesi\u00f3n de coraz\u00f3n volveu a Cora. O seu pai era vicepresidente do Sindicato Agr\u00edcola de Cora, e foi elixida presidenta de honra das sociedades agrarias para a festa da Federaci\u00f3n de Sociedades Agr\u00edcolas celebrada en Lagart\u00f3ns o 16 de maio de 1916. Cando ti\u00f1a 18 anos morreu o pai e instalouse coa s\u00faa nai en Santiago de Compostela. Estudou piano, artes pl\u00e1sticas e pintura, fixo enfermar\u00eda e dedicouse a cultivar a escrita. En 1927 obtivo praza de enfermeira no Hospital Municipal de Vigo e trasladouse coa nai \u00e1 cidade. En 1929 sufriu unha operaci\u00f3n cir\u00farxica da que se recuperou en Cora. Co golpe de Estado do 18 de xullo de 1936 foi mobilizada como enfermeira da Cruz Vermella nos hospitais de sangue das frontes de Talavera de la Reina, Puente del Arzobispo, cinto de Bilbao, onde foi condecorada, cabeceira do Ebro, e na toma de Madrid. Aprobou os exames de enfermeiras en Santiago de Compostela en abril de 1938. Neses anos publicou unha serie de artigos co t\u00edtulo \"De mi colecci\u00f3n del frente\", e escribiu a novela \"Los que todo lo perdimos\", que non chegou a publicar. Ao rematar a guerra retirouse \u00e1 s\u00faa casa de Cora e abandonou a vocaci\u00f3n literaria. Xa anci\u00e1 queimou todos os xornais, cartas e artigos que conservaba.\nColaborou en \"Vida Gallega\", \"El Ideal Gallego\", \"Faro de Vigo\", \"El Crisol\" de Montevideo (onde publicou o artigo \"La acci\u00f3n social de la mujer\"), \"Nova Galicia\", \"Galicia\" e \"Eco de Galicia\". Durante a guerra apareceron artigos seus en \"El Compostelano\" e \"Mart\u00edn Codax\". En 1924 publicou a novela \"Un sarcasmo de la dicha\". Segundo aparece na contraportada ti\u00f1a en preparaci\u00f3n as narraci\u00f3ns \"Honra por honra\" e \"El fantasma de los mares\" e o ensaio \"La cuesti\u00f3n obrero-patronal\", que non chegaron a ver a luz.\nVida persoal.\nCasou en Cora con Jos\u00e9 Novo Cea en 1920, do que se divorciou en 1932. Volveu casar en Vigo con Alfredo Rodr\u00edguez Ara\u00fajo, e foi nai de Mar\u00eda del Roc\u00edo e Seraf\u00edn Alfredo Rodr\u00edguez Armad\u00e1ns."}
{"id": "550296", "revid": "98629", "url": "https://gl.wikipedia.org/wiki?curid=550296", "title": "B\u0113rze, unidade administrativa", "text": "B\u0113rze (en let\u00f3n, \"B\u0113rzes pagasts\") \u00e9 unha unidade administrativa do municipio de Dobele, en Letonia. Limita coa cidade de Dobele e as parroquias de Krim\u016bns, Dobele e Jaunb\u0113rze do seu municipio, as\u00ed como coas parroquias de Livberze e Gl\u016bda do municipio de Jelgava.\nXeograf\u00eda.\nEsta entidade ocupa unha superficie de 80,57 km\u00b2.\nNo ano 2021 ti\u00f1a unha poboaci\u00f3n de 1 596 habitantes, polo que a s\u00faa densidade de poboaci\u00f3n, nese ano, era de 20 hab./km\u00b2&lt;/small&gt;. "}
{"id": "550299", "revid": "1131", "url": "https://gl.wikipedia.org/wiki?curid=550299", "title": "Lourinh\u00e3", "text": "Lourinh\u00e3 \u00e9 un municipio do distrito de Lisboa, ao norte da cidade, na subrexi\u00f3n do Oeste de Portugal. En 2011 ti\u00f1a 25.735 habitantes nunha \u00e1rea de 147,17\u00a0km\u00b2. Dez anos despois, en 2021, aumentou un 2% at\u00e9 26.261 persoas. A sede do municipio \u00e9 a cidade de Lourinh\u00e3, cunha poboaci\u00f3n de 8.800 habitantes. O municipio limita ao norte con \u200e\u200ePeniche\u200e\u200e e \u200e\u200e\u00d3bidos\u200e\u200e, ao nordeste con \u200e\u200eBombarral\u200e\u200e, ao sueste con \u200e\u200eCadaval\u200e\u200e e ao sur con \u200e\u200eTorres Vedras\u200e\u200e.\u200e\nHistoria.\nO nome Lourinh\u00e3 posibelmente se orixinou no per\u00edodo de dominaci\u00f3n romana. A orixe da vila medieval est\u00e1 ligada a \"Jordan\", un cabaleiro franc\u00e9s que participou no exitoso asedio de Lisboa en 1147. O rei Afonso Henriques concedeulle ao cabaleiro a rexi\u00f3n de Lourinh\u00e3 como feudo e permitiulle outorgar un foro (dereito feudal) aos seus colonos en 1160. Outra orixe do nome Lourinh\u00e3 pode estar relacionado coa terra de procedencia do seu se\u00f1or feudal, xa que Jordan era da rexi\u00f3n do Loira.\nOs dereitos de Lourinh\u00e3 foron confirmados por cartas do rei Sancho I en 1218 e de novo por Afonso III en 1258. A parroquia de Lourinh\u00e3 converteuse nunha das m\u00e1is ricas da diocese de Lisboa, como reflicte a s\u00faa igrexa principal, exemplo da arquitectura g\u00f3tica portuguesa do s\u00e9culo XIV. As obras g\u00f3ticas da igrexa principal foron patrocinadas por Louren\u00e7o Vicente, un arcebispo de Braga nacido en Lourinh\u00e3 que recibiu a vila como doaz\u00f3n do rei Xo\u00e1n I en 1384. Desa \u00e9poca son as pinturas no estilo primitivo flamengo dun mestre an\u00f3nimo que pasou a ser co\u00f1ecido como mestre da Lourinh\u00e3, con ampla produci\u00f3n referida ao culto xacobeo.\nNo s\u00e9culo XVI fund\u00e1ronse o mosteiro franciscano de Santo Ant\u00f3nio (1598) e unha Igrexa e Caridade da Misericordia (1586). Esta, organizaci\u00f3n ben\u00e9fica relixiosa, alberga hoxe un museo con destacadas pinturas renacentistas, inclu\u00edndo as do misterioso \"mestre da Lourinh\u00e3.\"\nA finais do s\u00e9culo XIX moderniz\u00e1ronse as infraestruturas con v\u00edas de comunicaci\u00f3n, auga canalizada e luz el\u00e9ctrica, al\u00e9n de melloras no sistema educativo. A econom\u00eda depend\u00eda principalmente da agricultura e da pesca.\nO turismo \u00e9 hoxe unha fonte de ingresos cada vez m\u00e1is importante, debido \u00e1s extensas e pintorescas praias do municipio e, m\u00e1is recentemente, aos restos paleontol\u00f3xicos atopados, que incl\u00faen \u00f3sos fosilizados, pegadas, ovos e mesmo embri\u00f3ns de dinosauros xur\u00e1sicos. Moitos dos cales se poden ver no museo local (Museu da Lourinh\u00e3).\n\u00c9 unha das poucas zonas de elaboraci\u00f3n de augardentes, ademais de Co\u00f1ac e Xerez, que recibiu a denominaci\u00f3n.\nParroquias civ\u00eds.\nAdministrativamente, o concello est\u00e1 dividido en 8 parroquias ou \"freguesias\": \nClima.\nLourinh\u00e3 ten un clima de transici\u00f3n, entre o clima mediterr\u00e1neo e o oce\u00e1nico, con ver\u00e1ns c\u00e1lidos e secos e invernos suaves e h\u00famidos. As temperaturas non adoitan ser moi quentes nin demasiado fr\u00edas. \nPaleontolox\u00eda.\nA \u00e1rea de Lourinh\u00e3 \u00e9 co\u00f1ecida polos achados de dinosauros e outros f\u00f3siles no Xur\u00e1sico Tard\u00edo, e d\u00e1lle o nome \u00e1 Formaci\u00f3n Lourinh\u00e3. O Museu da Lourinh\u00e3 alberga a principal colecci\u00f3n de dinosauros."}
{"id": "550300", "revid": "89787", "url": "https://gl.wikipedia.org/wiki?curid=550300", "title": "Municipio de Dobele", "text": "O municipio de Dobele (en let\u00f3n, \"Dobeles novads\") \u00e9 un dos 36 municipios de Letonia.\nLocalizado no suroeste de dito pa\u00eds b\u00e1ltico, o municipio creouse durante o ano 2009 despois dunha reorganizaci\u00f3n territorial, pola fusi\u00f3n da cidade de Dobele e as parroquias e as unidades administrativas de Annenieki, Auri, B\u0113rze, Biksti, Dobele, Jaunb\u0113rze, Krim\u016bna, Naud\u012bte, Penkule e Zebrene.\nA s\u00faa capital \u00e9 a cidade de Dobele.\nXeograf\u00eda.\nO municipio ocupa un territorio de 889,7 km\u00b2.\nNo ano 2021 contaba con 28 517 habitantes, polo que a s\u00faa densidade de poboaci\u00f3n, nese ano, era de 32,1 hab./km\u00b2."}
{"id": "550301", "revid": "72012", "url": "https://gl.wikipedia.org/wiki?curid=550301", "title": "Andr\u00e9 de Gouv\u00e9a", "text": ""}
{"id": "550302", "revid": "1131", "url": "https://gl.wikipedia.org/wiki?curid=550302", "title": "Didascalia", "text": "Unha didascalia (do grego \u03b4\u03b9\u03b4\u03b1\u03c3\u03ba\u03b1\u03bb\u03af\u03b1, didaskalia = ensino) \u00e9, nun documento, un breve comentario ilustrativo colocado debaixo dunha t\u00e1boa ou figura. O mesmo termo indica a parte non dial\u00f3xica dun texto teatral, o conxunto de indicaci\u00f3ns e instruci\u00f3ns que un autor dram\u00e1tico entretece no di\u00e1logo, ou a breve descrici\u00f3n xeralmente colocada debaixo ou xunto a un di\u00e1logo (ou unha imaxe), en banda dese\u00f1ada, pel\u00edculas ou gui\u00f3ns, coa funci\u00f3n de comentario. \nNos documentos.\nA didascalia ten a funci\u00f3n de explicar o significado ou contexto dunha imaxe determinada. Por exemplo, nos libros de historia util\u00edzanse a mi\u00fado imaxes que representan cadros: a lenda indica o autor, o t\u00edtulo e o ano dese cadro. No caso de fotograf\u00edas de persoas, o p\u00e9 de foto pode limitarse a indicar quen \u00e9 a persoa ou pode resumir alg\u00fans datos biogr\u00e1ficos que cont\u00e9n o texto.\nNos c\u00f3mics.\nNas bandas dese\u00f1adas de principios do s\u00e9culo XX, pero tam\u00e9n nos de finais do s\u00e9culo XIX, substit\u00faen parcialmente (\u00e1s veces por completo) \u00e1s pequenas nubes ou globos de discurso, \u00e9 dicir, aos di\u00e1logos dos personaxes. Isto tam\u00e9n ocorre nas primeiras revistas de Mickey Mouse: os p\u00e9s de foto conte\u00f1en poemas rimados que describen o que acontece na vi\u00f1eta anterior. A\u00ednda hoxe, con todo, hai tam\u00e9n didascalias nos c\u00f3mics: a diferenza, con todo, reside en que se atopan na s\u00faa maior\u00eda na parte superior do debuxo animado, e describen o cambio de lugar ou mesmo o comezo dunha acci\u00f3n indefinida das imaxes.\nNas pel\u00edculas e no teatro.\nNo contexto cinematogr\u00e1fico, tr\u00e1tanse de textos filmados coa c\u00e1mara e introducidos no medio da pel\u00edcula, xeralmente para proporcionar ao espectador li\u00f1as dos di\u00e1logos entre os personaxes, material narrativo, descritivo ou explicativo da rodaxe. Eran parte troncal do cine mudo. Nos textos teatrais serven para que o dramaturgo cite ou comente indicaci\u00f3ns sobre o contexto dram\u00e1tico ou a actuaci\u00f3n dos actores e actrices."}
{"id": "550320", "revid": "88215", "url": "https://gl.wikipedia.org/wiki?curid=550320", "title": "Jo\u00e3o Francisco Fonseca dos Santos", "text": ""}
{"id": "550328", "revid": "98629", "url": "https://gl.wikipedia.org/wiki?curid=550328", "title": "Renacemento portugu\u00e9s", "text": "O Renacemento portugu\u00e9s ref\u00edrese ao movemento cultural e art\u00edstico en Portugal comezado a mediados do s\u00e9culo XV durando at\u00e9 finais do s\u00e9culo XVI. A\u00ednda que o movemento coincidiu co renacemento italiano e o doutros reinos peninsulares, o renacemento portugu\u00e9s estivo en boa parte separado doutros renacementos europeos; por\u00e9n, foi moi importante para abrir Europa ao mundo desco\u00f1ecido e achegar unha visi\u00f3n m\u00e1is ampla a eses renacementos.\nComo pioneiro da Era dos Descubrimentos, o imperio portugu\u00e9s floreceu nos s\u00e9culos XV, XVI e XVII, con viaxes \u00e1 India, Oriente, Am\u00e9rica e \u00c1frica. Esta inmensa rede comercial crear\u00eda unha nobreza e monarqu\u00eda portuguesas moi ricas, que se converter\u00edan en mecenas da cultura, das artes e a tecnolox\u00eda en Portugal e no estranxeiro.\nO movemento cultural que marcou o final da Idade Media e o inicio da Idade Moderna estivo marcado por cambios en moitos \u00e1mbitos da vida humana. A chegada a Portugal foi tard\u00eda e con particularidades;\nComo pioneiros da exploraci\u00f3n nesa era, os portugueses foron influenciados e tam\u00e9n influ\u00edron na ampliaci\u00f3n da visi\u00f3n do mundo europea, estimulando a curiosidade human\u00edstica. O contacto co Renacemento produciuse pola influencia de comerciantes italianos e holandeses que invest\u00edan nas rutas mar\u00edtimas. O contacto con Francia, Inglaterra, Castela ou Arag\u00f3n foi asiduo e o intercambio cultural intensificouse. \nContexto.\nDende cedo os portugueses traballaron con navegantes e cart\u00f3grafos italianos. En 1457 Afonso V encargou a Fra Mauro o famoso mapamundi; en 1474 o xe\u00f3grafo Toscanelli, habitual da corte dos Medici, escribiulle sobre un cami\u00f1o cara \u00e1 India desde o oeste. Banqueiros, comerciantes e exploradores xenoveses, florentinos e alg\u00fans venecianos procuraban novas rutas mar\u00edtimas. A partir de 1455, a incipiente industria do azucre na Madeira atraeu a interesados entre eles Cristovo Col\u00f3n e o florentino Bartolomeu Marchionni, mesturando ese comercio co de escravos. \"Em 1480 havia cerca de setenta navios envolvidos no com\u00e9rcio de a\u00e7\u00facar da Madeira, com a refina\u00e7\u00e3o e distribui\u00e7\u00e3o concentrada em Antu\u00e9rpia.\" \nO descubrimento doutras terras de \u00c1frica e Oriente provocou a importaci\u00f3n de numerosos obxectos de cer\u00e1mica, t\u00e9xtiles e mobles, de madeiras preciosas, marfil e seda que, \u00e1 s\u00faa vez, provocaron a aparici\u00f3n de novas formas art\u00edsticas.\nEn 1430 Portugal reforzara os seus antigos contactos con Flandres, co matrimonio de Filipe III de Borgo\u00f1a e Isabel de Portugal, levou m\u00e1is de 2.000 portugueses que desenvolveron actividades no comercio, as finanzas e as artes. A f\u00e1brica real portuguesa de Bruxes, trasladada m\u00e1is tarde a Antuerpen, converteuse no principal punto de distribuci\u00f3n portugu\u00e9s en Europa. Co patrocinio da princesa, flamengos e alem\u00e1ns instal\u00e1ronse en Portugal, especialmente no Faial (Azores), un importante porto de escala. Entre eles, o cosm\u00f3grafo Martin Behaim e o editor Valentim Fernandes.\nA arte flamenga ga\u00f1ou un gran prestixio entre os portugueses, que a importaron en cantidade, competindo polas mellores obras e artistas, co Renacemento n\u00f3rdico influ\u00edndo nas artes e na m\u00fasica.\nFoi a conexi\u00f3n de Portugal, a trav\u00e9s do vasto Imperio Portugu\u00e9s, cun mundo cheo de comercio, cultura e comercio, desde o Xap\u00f3n at\u00e9 o Brasil e dos Azores at\u00e9 Goa, o que permitiu que nacera o Renacemento portugu\u00e9s. A interacci\u00f3n particular de Portugal cos pobos colonizados (realidade m\u00e1is ou menos mitificada, \"v\u00e9xase Lusotropicalismo\"), permitiulle financiar un florecente Renacemento propio, de artes, humanidades, relixi\u00f3n e ciencias por igual, non s\u00f3 no seu territorio continental, sen\u00f3n en todo o seu imperio, debido ao v\u00ednculo especial que o Imperio portugu\u00e9s ti\u00f1a con Portugal. \nDiplom\u00e1ticos, comerciantes e un importante n\u00famero de estudantes de universidades estranxeiras en Italia, Par\u00eds e Lovaina cultivaron amizades con humanistas, acad\u00e9micos e artistas renacentistas. En humanidades, estudantes e viaxeiros como S\u00e1 de Miranda importan o clasicismo renacentista. Pero a pesar de difundidos por Ramusio e Amerigo Vespucci, os relatos ex\u00f3ticos te\u00f1en pouca repercusi\u00f3n en Italia, quizais porque chocan coa estrita visi\u00f3n cl\u00e1sica. Tam\u00e9n \u00e9 modesta a influencia do Renacemento italiano nas artes pl\u00e1sticas en Portugal. En 1540 Francisco de Holanda qu\u00e9ixase:\n\"Fui o primeiro que n'este Reino louvei e apregoei ser perfeita a antiguidade, e n\u00e3o haver outro primor nas obras, e isto em tempos que todos quasi queri\u00e3o zombar d'isso, sendo eu mo\u00e7o e servindo ao Infante D. Fernando e ao Seren\u00edssimo Cardeal D. Afonso meu Senhor. E o conhecer isso me fez desejar de ir ver Roma\u2026\". \nSimultaneamente en Antuerpen, Dami\u00e3o de G\u00f3is testemu\u00f1a o interese de importantes figuras do renacemento n\u00f3rdico como D\u00fcrer e Thomas More. Coa chegada \u00e1 India, o comercio ga\u00f1ou importantes financeiros alem\u00e1ns, como os Fugger, que estableceron conexi\u00f3ns con varias personalidades. Erasmo de R\u00f3terdam escribe unha dedicatoria a D. Xo\u00e1n III que incluso considera ensinar en Co\u00edmbra, pero o saqueo de Roma (1527) e a reacci\u00f3n \u00e1 reforma protestante acabaron por frear o cambio. Portugal recorre \u00e1s misi\u00f3ns, baixo o patrocinio portugu\u00e9s.\nArtes.\nO Renacemento na arte en Portugal \u00e9 un tema de disputa historiogr\u00e1fica, pois a pesar do grande florecemento das artes, non seguiu con rigor as normas est\u00e9ticas clasicistas, nas que se baseou o Renacemento na Pen\u00ednsula It\u00e1lica. As artes do Renacemento portugu\u00e9s foron \u00fanicas entre outras artes renacentistas. Eran unha mestura de estilo g\u00f3tico tard\u00edo coas innovaci\u00f3ns do en XV e un xiro nacional portugu\u00e9s \u00e1 vez. \nA asimilaci\u00f3n co modelo das artes renacentistas italianas s\u00f3 comeza realmente arredor de 1540, cando os artistas renacentistas portugueses comezan a desvincularse das s\u00faas normas nacionais e adaptan as s\u00faas obras ao modelo clasicista it\u00e1lico, a\u00ednda mantendo o car\u00e1cter portugu\u00e9s. Nese momento desaparecera xa o rigoroso clasicismo do Alto Renacemento e a tendencia dominante en Italia xa era o manierismo. Deste xeito, para alg\u00fans autores prod\u00facese un salto do g\u00f3tico tard\u00edo ao manierismo en Portugal, sen trazos aut\u00e9nticos renacentistas significativos. \nArquitectura e escultura.\nEn canto \u00e1 arquitectura, ao igual que moitas secci\u00f3ns das artes, o Renacemento portugu\u00e9s non seguiu, na s\u00faa maior parte e inicialmente, os cami\u00f1os dos outros Renacementos, que se centraron moito na sofisticaci\u00f3n e sinxeleza dos antigos modelos grecorromanos.\nDurante a maior parte do Renacemento portugu\u00e9s, a s\u00faa arquitectura foi en gran parte a continuaci\u00f3n e elaboraci\u00f3n do estilo g\u00f3tico.\nOs beneficios do comercio de especias nas primeiras d\u00e9cadas do en XVI financiaron un suntuoso estilo de transici\u00f3n, m\u00e1is tarde chamado manuelino (por ser no reinado de Manuel I cando se iniciaron a maior\u00eda deses edificios). O manuelino mestura o g\u00f3tico tard\u00edo con elementos renacentistas, e a influencia dos elementos platerescos, isabelinos e mud\u00e9xares. Destaca pola exuberante decoraci\u00f3n, con motivos mari\u00f1os naturalistas, cordas e unha rica variedade de motivos animais e vexetais. Rem\u00f3ntase ao crecente gusto polo exotismo, dende o inicio da expansi\u00f3n.\nO primeiro edificio co\u00f1ecido de estilo manuelino \u00e9 o Mosteiro de Xes\u00fas de Set\u00fabal, do arquitecto Diogo Boitaca, un dos creadores do estilo, que colaborou co escultor franc\u00e9s Nicolau de Chanterene. A nave da igrexa, sostida por columnas en espiral, revela o intento de unificaci\u00f3n do espazo interior que alcanza o seu punto culminante na igrexa do Mosteiro dos Xer\u00f3nimos, rematada en 1520 polo arquitecto Jo\u00e3o de Castilho.\nA Torre de Bel\u00e9m de Francisco de Arruda e a vent\u00e1 capitular do Convento da Orde de Cristo, en Tomar, son alg\u00fans dos exemplos m\u00e1is famosos do estilo manuelino e da arquitectura renacentista portuguesa no seu conxunto.\nO austero clasicismo renacentista non foi moi seguido no Renacemento portugu\u00e9s, pero pouco a pouco consolidouse a partir da d\u00e9cada de 1530, coa axuda de estranxeiros e nacionais, como Francisco de Holanda e Diogo de Torralva. \nA Ermida de Nossa Senhora da Concei\u00e7\u00e3o, en Tomar, de Diogo de Torralva, \u00e9 un exemplo da arquitectura cl\u00e1sica renacentista pura do Renacemento portugu\u00e9s. Alg\u00fans exemplos do forte e puro Renacemento cl\u00e1sico son a Igrexa da Gra\u00e7a de Miguel de Arruda, en \u00c9vora, a Igrexa de S\u00e3o Roque, iniciada en 1555 por Afonso \u00c1lvares, un dos poucos grandes edificios que sobreviviu ao terremoto de 1755, o Palacio Ducal de Vila Vi\u00e7osa de Diogo de Arruda, en Vila Vi\u00e7osa, e o Claustro do Rei D. Xo\u00e1n III, no Convento da Orde de Cristo, de Diogo de Torralva e Filippo Terzi, considerada unha das pezas m\u00e1is emblem\u00e1ticas do Renacemento portugu\u00e9s. A Quinta da Bacalhoa e a Casa dos Bicos son bos exemplos de fortes palacios de estilo renacentista cl\u00e1sico, que a\u00ednda conservan tendencias manuelinas.\nPintura.\nNa pintura, o Renacemento chega baixo a influencia do Renacemento n\u00f3rdico. Desde mediados do XV, a pintura entrou nunha fase de gran prestixio, coa importaci\u00f3n da arte flamenga, competindo polas mellores obras e os mellores artistas, cuxo ritmo de produci\u00f3n \u00e9 moi elevado. \nA pintura renacentista portuguesa tivo moito contacto co estilo flamengo. Os v\u00ednculos entre os dous movementos alcanzaron un novo nivel en 1430, co casamento de Isabel de Aviz, infanta de Portugal, con Filipe III, duque de Borgo\u00f1a. Mentres o matrimonio estaba en negociaci\u00f3ns, a corte de Borgo\u00f1a enviou ao famoso Jan van Eyck para pintar o Retrato de Isabel de Aviz. Van Eyck permaneceu en Portugal m\u00e1is dun ano, onde estableceu unha escola de arte, xunto a Olivier de Gand e Jean d'Ypres. Esta escola deu orixe \u00e1 Escola de Mestres da S\u00e9 Catedral de Angra do Hero\u00edsmo, que foi promovida por J\u00e1come de Bruges.\nNuno Gon\u00e7alves, autor dos \"Paneis de San Vicente\" e dese\u00f1ador dos Tapices de Pastrana, est\u00e1 considerado un dos precursores da pintura renacentista portuguesa. Nos seus paneis, considerados unha das pezas de arte pintada m\u00e1is importantes da historia portuguesa, representa destacadas figuras da nobreza, a realeza e o clero portugueses da \u00e9poca cun estilo seco pero poderosamente realista. A s\u00faa preocupaci\u00f3n por retratar cada figura individualmente, mostra unha grande influencia flamenga e presaxia as preocupaci\u00f3ns do Renacemento posteriores.\nA principios do XVI, varias escolas de pintores estaban activas por todo Portugal e colonias, moitas veces en colaboraci\u00f3n con estranxeiros. Unha tendencia com\u00fan entre estas escolas era dar cr\u00e9dito \u00e1s s\u00faas obras de arte como escola e deixar o autor real no anonimato, o que dificultaba a atribuci\u00f3n da autor\u00eda. Mesmo entre aqueles pintores que deron nome \u00e1s s\u00faas obras, resulta complicado comprobar a total validez da autor\u00eda debido ao h\u00e1bito das obras colectivas. Un exemplo famoso diso foi o pintor da corte Jorge Afonso, cuxas pezas foron traballadas a mi\u00fado polos seus colegas na corte, como Frei Carlos, Francisco Henriques, Crist\u00f3v\u00e3o de Figueiredo, Garc\u00eda Fernandes, Greg\u00f3rio Lopes ou Jorge Leal, entre outros. No norte de Portugal exist\u00eda un grupo similar, centrado en Vasco Fernandes, xunto a Gaspar Vaz e Fern\u00e3o de Anes. Alg\u00fans autores son chamados polo lugar onde se atoparon as pinturas, por exemplo o mestre da Lourinh\u00e3 \u00e9 o nome dun autor an\u00f3nimo, probabelmente flamengo.\nDurante o Renacemento portugu\u00e9s, o maior centro de aprendizaxe e artes foi Lisboa, que prosperou como unha gran cidade de Europa, pola s\u00faa posici\u00f3n privilexiada como un importante centro comercial, aberto a un fluxo constante de novas informaci\u00f3ns, culturas e finanzas. Lisboa foi un verdadeiro centro do Renacemento europeo, onde vi\u00f1eron artistas e estudosos dos recunchos de Europa para tentar ga\u00f1ar cartos. A rica nobreza lisboeta financiou incontables pinturas, moitas veces para instituci\u00f3ns relixiosas en Lisboa ou nas s\u00faas propiedades feudais. A corte real portuguesa a mi\u00fado trasladouse entre Lisboa, Co\u00edmbra, antiga capital de Portugal e \u00c9vora, o que permitiu que estas tres cidades se consolidasen como os maiores centros do Renacemento portugu\u00e9s. A Escola de Co\u00edmbra foi fundada por Vicente Gil e o seu fillo, Manuel Vicente. En \u00c9vora, Manuel I de Portugal estableceu unha rica corte, que ver\u00eda o seu apoxeo baixo o seu fillo, o cardeal Infante Henrique de Aviz, arcebispo de \u00c9vora, que fundou a Universidade de \u00c9vora e a s\u00faa escola de artes.\nCiencias.\nComo pioneiro na Era dos Descubrimentos, Portugal e o seu Renacemento atraeron expertos en astronom\u00eda, matem\u00e1ticas e tecnolox\u00eda naval, o que converteu a Portugal nunha capital t\u00e9cnica e cient\u00edfica de Europa. Durante o Renacemento portugu\u00e9s cre\u00e1ronse unha infinidade de obras t\u00e9cnicas, como \"mappa mundi\", globos terr\u00e1queos, tratados sobre a arte da vela, gui\u00f3ns, informes de naufraxios, itinerarios e estudos sobre medicina tropical.\nEntre os tratados de astronom\u00eda, oceanograf\u00eda e estudos n\u00e1uticos, destacan os seguintes traballos:\nPedro Nunes, un dos primeiros europeos en aplicar as matem\u00e1ticas \u00e1 cartograf\u00eda, descubriu o concepto de li\u00f1as loxodol\u00f3xicas ou loxodr\u00f3micas, aplicado posteriormente \u00e1 proxecci\u00f3n de Mercator, que, en 1569, revolucionou a cartograf\u00eda. Tam\u00e9n foi o inventor de varios aparellos de medida, inclu\u00eddo o nonius, para medir fracci\u00f3ns de grao.\nCoa chegada de Vasco da Gama \u00e1 India e a expansi\u00f3n do Imperio portugu\u00e9s nesa terra, moitos cient\u00edficos foron enviados cara ao leste para estudar e recompilar novos f\u00e1rmacos a partir de plantas medicinais. O bot\u00e1nico Tom\u00e9 Pires e os m\u00e9dicos Garcia de Orta e Crist\u00f3v\u00e3o da Costa recolleron e publicaron traballos sobre novas plantas e medicamentos locais.\nCartograf\u00eda.\nAs cartas portulanas portuguesas foron moi demandadas en Europa, polo seu co\u00f1ecemento e precisi\u00f3n. A\u00ednda que protexidos como segredo de estado, os co\u00f1ecementos cartogr\u00e1ficos acabar\u00edan por ser transmitidos clandestinamente. Un destes exemplos \u00e9 o planisferio de Cantino, roubado na Casa da \u00cdndia, o ministerio real portugu\u00e9s de cousas mar\u00edtimas, para o duque de Ferrara en 1502, ou os mapas de Dieppe, encargados por Henrique II de Francia e Henrique VIII de Inglaterra, que eran copias de mapas portugueses roubados da \u00e9poca.\nEn 1475, foi impresa por primeira vez unha traduci\u00f3n latina do mapa do mundo de Ptolomeo, do II. A exploraci\u00f3n e os estudos portugueses pronto revelaron as lagoas dos co\u00f1ecementos antigos, como como en 1488, ao pasar o Cabo de Boa Esperanza, Bartolomeu Dias demostrou que Ptolomeo era err\u00f3neo xa que non hab\u00eda paso ao Oc\u00e9ano \u00cdndico.\nEn 1492, Martin Behaim, despois do seu adestramento en Portugal, e ao servizo do rei de Portugal, constru\u00edu o primeiro globo terr\u00e1queo co\u00f1ecido, que ti\u00f1a Europa e Asia estaban separadas por un \u00fanico oc\u00e9ano, unha teor\u00eda na que Cristovo Col\u00f3n, que tam\u00e9n se formou en Portugal, probar\u00eda a finais dese ano.\nHumanidades.\nEn Portugal, como no resto de Europa, a imprenta tivo un papel fundamental no seu renacemento. As primeiras chegaron a Portugal da man de impresores xudeus a trav\u00e9s de Italia. O primeiro libro impreso en portugu\u00e9s en Portugal foi \"Sacramenta\"l, impreso en Chaves, en 1488, por Clemente Sanches de Vercial. En 1490 imprim\u00edanse libros en Lisboa, Porto e Braga. Debido ao novo acceso \u00e1 produci\u00f3n en masa de pezas ling\u00fc\u00edsticas e literarias, o Renacemento portugu\u00e9s viu un gran florecemento para o traballo escrito, desde os tratados ata o teatro, as\u00ed como o avance e a sofisticaci\u00f3n da lingua portuguesa . Debido ao lugar clave de Portugal nas relaci\u00f3ns globais, nese momento, as obras literarias do Renacemento portugu\u00e9s influ\u00edron en gran cantidade de movementos literarios e estudos ling\u00fc\u00edsticos estranxeiros.\nLingua.\nA unidade da lingua galega e portuguesa era moi alta neste tempo, por\u00e9n o galego comezaba o seu tr\u00e1nsito polos s escuros, mentres o portugu\u00e9s comezaba a s\u00faa normativizaci\u00f3n en 1536, cando Fern\u00e3o de Oliveira publicou \"Grammatica da lingoagem portuguesa.\" \nO Renacemento produciu unha serie de poetas, historiadores, cr\u00edticos, te\u00f3logos e moralistas que fixeron do s. XVI unha \u00e9poca dourada. O gran n\u00famero de palabras aprendidas importadas do lat\u00edn cl\u00e1sico e do grego arcaico durante o Renacemento aumentou o l\u00e9xico portugu\u00e9s e a complexidade da lingua portuguesa. Consid\u00e9rase que o \"Cancioneiro Geral\" de Garc\u00eda de Resende marca a fin do portugu\u00e9s arcaico e o inicio do portugu\u00e9s moderno. A\u00ednda que marca unha inflexi\u00f3n na diferenza das falas a norte e sur do Mi\u00f1o, a tem\u00e1tica galega est\u00e1 moi presente no \"Cancioneiro\", como os amores de In\u00e9s de Castro, os mitos de Mac\u00edas o Namorado e Juan Rodr\u00edguez, ou o Cami\u00f1o de Santiago\".\nEn 1540, Jo\u00e3o de Barros, un distinguido oficial da coroa portuguesa, publicou a \"Grammatica da L\u00edngua Portuguesa com os Mandamentos da Santa Madre Igreja\", que ensinaba os est\u00e1ndares da lingua portuguesa xunto coa moral e a cultura do pobo portugu\u00e9s. A \"Grammatica\" de Jo\u00e3o de Barros foi a segunda peza que pretend\u00eda estandarizar a lingua portuguesa, e consid\u00e9rase o primeiro libro de texto ilustrado do mundo. \nO grande interese pola filolox\u00eda, durante o Renacemento portugu\u00e9s, estendeu o uso de graf\u00edas etimol\u00f3xicas, creando palabras portuguesas a trav\u00e9s da xustificaci\u00f3n das s\u00faas ra\u00edces latinas. A \"Orthographia da lingoa portuguesa\" de 1576, de Duarte Nunes de Le\u00e3o, gran pioneiro no estudo da ortograf\u00eda portuguesa, foi unha das principais obras de apoio \u00e1 maior latinizaci\u00f3n da lingua portuguesa. A imprenta foi clave na expansi\u00f3n da lingua portuguesa, permitindo que moitos falantes de portugu\u00e9s puidesen ver novas graf\u00edas, palabras e gram\u00e1tica (de todos xeitos, lembremos que a maior\u00eda da poboaci\u00f3n non estaba alfabetizada).\nDebido ao \u00e9xito do Imperio portugu\u00e9s, e ao padroado dos esforzos misioneiros portugueses, a lingua portuguesa pasou a ser co\u00f1ecida como a \"lingua cristi\u00e1\" en moitas partes de Asia. De acordo cos principios do Renacemento portugu\u00e9s, foron fundadas moitas escolas de aprendizaxe e colexios en todo Portugal e o seu imperio.\nForon os estudosos dese tempo os que compilaron alg\u00fans dos primeiros dicionarios e obras literarias interlingua. Estes dicionarios foron a mi\u00fado as primeiras interacci\u00f3ns ling\u00fc\u00edsticas que tiveron os europeos con estas culturas do Extremo Oriente, como o dicionario chin\u00e9s-portugu\u00e9s de 1580, de Miguel Ruggeiro e Mateus Rigo, o dicionario nippo Jisho xapon\u00e9s-portugu\u00e9s de 1603, de Jo\u00e3o Rodrigues e o \"Dictionarium Annamiticum Lusitanum et Latinum\" de 1651, de Alexandre de Rhodes.\nDebido ao seu prestixio e importancia nos estudos e ciencias n\u00e1uticas, a maior\u00eda dos exploradores da \u00e9poca estudaron en Portugal e levaron a lingua portuguesa a terras recentemente descubertas. Moitas palabras portuguesas entraron no l\u00e9xico doutras linguas, como \"sepatu\", en indonesio, do portugu\u00e9s \"sapato\", \"Keju\" en malaio, do portugu\u00e9s \"queijo\", \"meza\", en suahili, do portugu\u00e9s \"mesa\", ou \"botan\" de \"bot\u00f3m - bot\u00e3o\", \"kapa\", de \"capa\", e moi diversas palabras xaponesas de orixe portuguesa. Simultaneamente, seguindo a natureza expansionista e buscadora de co\u00f1ecemento do Renacemento portugu\u00e9s, a lingua portuguesa importou moitas palabras de modismos estranxeiros, como \"cachimbo\", que significa pipa, do kimbundu \"kixima\", e \"algod\u00e3o\" do \u00e1rabe \"al-qutun\".\nLiteratura.\nO Renacemento portugu\u00e9s foi unha \u00e9poca dourada para as obras literarias en Portugal. A abundancia de fondos e intereses levaron \u00e1 creaci\u00f3n dalgunhas das pezas m\u00e1is co\u00f1ecidas da lingua portuguesa. Moitas destas obras circularon f\u00f3ra de Portugal e acadaron sona en toda Europa.\nO \"Cancioneiro Geral\", de Resende conti\u00f1a m\u00e1is de duascentas obras literarias separadas, de diversos autores, entre eles Gil Vicente, Bernardim Ribeiro ou Francisco de S\u00e1 de Miranda, fundamental para a internacionalizaci\u00f3n das obras literarias do Renacemento portugu\u00e9s. Tras regresar dos seus estudos no estranxeiro, en 1526, S\u00e1 de Miranda introduciu novas formas de expresi\u00f3n literaria en Portugal, como o soneto e a sestina. De 1502 a 1536, Gil Vicente escribiu e representou corenta e unha pezas de teatro en portugu\u00e9s e castel\u00e1n, entre misterios, farsas, comedias e traxedias, que lle valer\u00edan un espazo na historia como o \"Pai do drama ib\u00e9rico\". Bernardim Ribeiro introduciu a novela pastoral na Pen\u00ednsula Ib\u00e9rica coa s\u00faa \"Menina e Mo\u00e7a\" de 1554, xunto \u00e1s \u00e9glogas de Crist\u00f3v\u00e3o Falc\u00e3o.\nDende o Renacemento un dos maiores escritores en portugu\u00e9s foi Lu\u00eds de Cam\u00f5es, tanto que se chegou a alcumar a lingua portuguesa como a \"Lingua de Cam\u00f5es\". Cam\u00f5es foi fundamental para reintroducir as formas cl\u00e1sicas da literatura, sobre todo a \u00e9pica, a trav\u00e9s da s\u00faa obra mestra de 1572, \"Os Lus\u00edadas\", considerada unha das maiores pezas da literatura portuguesa de todos os tempos.\nNese tempo, os romances cabaleirescos foron un fen\u00f3meno literario da Pen\u00ednsula Ib\u00e9rica, e do conxunto de Europa, en menor medida. Estas novelas base\u00e1ronse na idealizaci\u00f3n dos c\u00f3digos cabaleirescos medievais, ench\u00edanse de pr\u00edncipes e princesas, cabaleiros e damiselas, e case sempre ti\u00f1an unha moral cristi\u00e1. Este tipo de novelas personificouse mellor na versi\u00f3n de 1508 da \"Amadis de Gaula\" de Jo\u00e3o de Lobeira, na \"Cr\u00f3nica do famoso e muito esfor\u00e7ado cavalleiro Palmeirim d\u00b4Inglaterra\" de 1541 de Francisco de Moraes e na \"Cr\u00f3nica do Imperador\" \"Clarimundo\", de Jo\u00e3o de Barros. \nM\u00fasica.\nDurante o s. XVI, os cardeais pr\u00edncipes D. Afonso e D. Henrique atraeron \u00e1s catedrais m\u00fasicos de calidade, como Mateus de Aranda (chamado en 1544 para impartir clases na Universidade de Co\u00edmbra) e Pedro de Escobar, portugu\u00e9s na corte de Castela, que retornou como Mestre de Capela, na s\u00e9 de \u00c9vora. Foi autor da polifon\u00eda m\u00e1is antiga dun autor portugu\u00e9s (un magnificat a tres voces, c.1560). D. Afonso tam\u00e9n fundou unha escola para nenos do coro, permit\u00edndolles estudar despois do cambio de voz, chegando moitos a m\u00fasicos profesionais.\nA escola de \u00c9vora prosegu\u00edu formando m\u00fasicos de primeiro nivel nos s.XVII e XVIII, como Filipe de Magalh\u00e3es ou Duarte Lobo.\nNo musical tam\u00e9n destacaron Co\u00edmbra e Braga. A versi\u00f3n m\u00e1is antiga dunha misa dun autor portugu\u00e9s \u00e9 dun cantor de Co\u00edmbra, Fern\u00e3o Gomes Correia. \nCatro cancioneiros testemu\u00f1an a m\u00fasica profana no per\u00edodo renacentista: o Cancioneiro de Elvas, o de Lisboa, o de Par\u00eds e o de Bel\u00e9m. As formas po\u00e9ticas son o \"vilancete\", a cantiga e o romance. Os dous primeiros, semellantes ao virelai franc\u00e9s, ded\u00edcanse en xeral ao tema do amor, a\u00ednda que non se excl\u00fae a s\u00e1tira e a cr\u00edtica social. Te\u00f1en estrutura de coro e estrofa. O romance ded\u00edcase a celebrar feitos hist\u00f3ricos, aplicando o mesmo texto musical a cada estrofa do poema."}
{"id": "550329", "revid": "111586", "url": "https://gl.wikipedia.org/wiki?curid=550329", "title": "Renacemento en Portugal", "text": ""}
{"id": "550330", "revid": "98629", "url": "https://gl.wikipedia.org/wiki?curid=550330", "title": "The Power of the Dog (filme)", "text": "The Power of the Dog \u00e9 un filme de 2021 escrito e dirixido por Jane Campion. Bas\u00e9ase na novela hom\u00f3nima de 1967 novela de Thomas Savage. Est\u00e1 protagonizado por Benedict Cumberbatch, Kirsten Dunst, Jesse Plemons e Kodi Smit-McPhee. Foi rodado case completamente en Otago, Nova Zelandia, e o filme \u00e9 unha coproduci\u00f3n internacional entre Nova Zelandia, Australia, o Reino Unido, os Estados Unidos de Am\u00e9rica e o Canad\u00e1. \"The Power of the Dog\" abrangue temas como o amor, a dor, o resentimento, os celos e a sexualidade humana.\n\"The Power of the Dog\" estreouse na 78\u00aa edici\u00f3n do Festival Internacional de Cinema de Venecia o 2 de setembro de 2021, onde Campion ga\u00f1ou o Le\u00f3n de Prata \u00e1 mellor direcci\u00f3n. O filme tivo unha estrea limitada nos cinemas en novembro de 2021, e estreouse internacionalmente a trav\u00e9s de Netflix o 1 de decembro de 2021. \"The Power of the Dog\" recibiu a aclamaci\u00f3n universal por parte da cr\u00edtica, que eloxiou a direcci\u00f3n de Campion, as\u00ed como o gui\u00f3n, a fotograf\u00edaa, a banda sonora e as interpretaci\u00f3ns dos catro actores principais. Foi amplamente considerado como un dos mellores filmes de 2021 por varias listas do top ten."}
{"id": "550333", "revid": "88215", "url": "https://gl.wikipedia.org/wiki?curid=550333", "title": "Antonio de los R\u00edos Arenas", "text": "Antonio de los R\u00edos Arenas, nado en C\u00f3rdoba o 2 de xaneiro de 1934, \u00e9 un exfutbolista espa\u00f1ol, que xogaba como centrocampista.\nTraxectoria.\nDebutou na Segunda Divisi\u00f3n aos 20 anos, nas filas do Espa\u00f1a de T\u00e1nxer, na primeira xornada da tempada 1954/55. Despois de dous anos en T\u00e1nxer, fichou en 1956 polo Sevilla. No equipo adestrado por Helenio Herrera non contou con minutos, e en xaneiro de 1957 foi cedido xunto con Liz ao Deportivo da Coru\u00f1a, dentro dunha operaci\u00f3n na que o Sevilla conseguiu o traspaso de Arsenio. Debutou na Primeira Divisi\u00f3n na xornada 20 da tempada 1956/57, contra o FC Barcelona en Riazor, formando no medio do campo xunto con Villarrubia. Disputou un total de 11 partidos co Deportivo e marcou un gol, precisamente contra o Sevilla.\nRegresou ao club hispalense ao remate da campa\u00f1a, e xogou oito encontros na seguinte, inclu\u00edndo un partido da Copa de Europa contra o Real Madrid. Na tempada 1959/60 xogou co Levante na Segunda Divisi\u00f3n."}
{"id": "550371", "revid": "23204", "url": "https://gl.wikipedia.org/wiki?curid=550371", "title": "Voyagers (filme)", "text": "Voyagers \u00e9 un filme estadounidense de 2021 escrito, co-producido e dirixido por Neil Burger. Est\u00e1 protagonizado por Tye Sheridan, Lily-Rose Depp, Fionn Whitehead, Colin Farrell, Chant\u00e9 Adams, Isaac Hempstead Wright, Viveik Kalra, Archie Renaux, Archie Madekwe e Quintessa Swindell, e conta a historia dun grupo de astronautas adolescentes enviados a unha misi\u00f3n multixeracional no ano 2063 para colonizar un exoplaneta habitable no medio do cambio clim\u00e1tico desbocado e a diminuci\u00f3n da habitabilidade na Terra. Os astronautas caen na paranoia e aos conflitos sociais despois de descubrir que as s\u00faas personalidades e emoci\u00f3ns estaban sendo artificialmente suprimidas. Foi descrito como un \"Se\u00f1or das moscas no espazo\". Estreouse nos cinemas o 9 de abril de 2021 a trav\u00e9s de Lionsgate e foi un fracaso de recadaci\u00f3n, conseguindo 4,2 mill\u00f3ns de d\u00f3lares contra un orzamento de produci\u00f3n de 29 mill\u00f3ns."}
{"id": "550382", "revid": "23204", "url": "https://gl.wikipedia.org/wiki?curid=550382", "title": "The Tragedy of Macbeth (filme de 2021)", "text": "The Tragedy of Macbeth \u00e9 un filme estadounidense de 2021 escrito e dirixido por Joel Coen e baseado na obra \"Macbeth\" de William Shakespeare. \u00c9 o primeiro filme dirixido por un dos irm\u00e1ns Coen sen a participaci\u00f3n do outro. Est\u00e1 protagonizado por Denzel Washington, Frances McDormand (quen tam\u00e9n \u00e9 produtora do filme), Bertie Carvel, Alex Hassell, Corey Hawkins, Harry Melling, Kathryn Hunter e Brendan Gleeson."}
{"id": "550386", "revid": "98629", "url": "https://gl.wikipedia.org/wiki?curid=550386", "title": "N\u00famero \u00e1ureo nos calendarios", "text": "En astronom\u00eda, denom\u00ednase n\u00famero de ouro, ao rango que ten un ano determinado no ciclo de Met\u00f3n, que se repite cada 19 anos e permite coincidir (cun par de horas de erro) os ciclos lunares cos ciclos solares. Hai 19 n\u00fameros de ouro e cada ano ten asociado o seu n\u00famero de ouro.\nEste per\u00edodo o ciclo met\u00f3nico, descuberto polo astr\u00f3nomo grego Met\u00f3n de Atenas, foi revelado no 432\u00a0a.\u00a0C. nos Xogos Ol\u00edmpicos, e os atenienses, conscientes da importancia do descubrimento para mellorar a medici\u00f3n do tempo, rexistraron o ciclo en letras douradas no templo dedicado a Minerva (Atenea) De a\u00ed a palabra n\u00famero dourado ou n\u00famero \u00e1ureo para describir o rango dun ano dentro do ciclo Met\u00f3n e, por extensi\u00f3n, o mesmo ciclo.\nO n\u00famero \u00e1ureo pod\u00e9molo atopar principalmente en moitos calendarios xulianos e \u00e9 un dos termos empregados dende a Idade Media para calcular o Domingo de Pascua, permitindo anticipar as lunaci\u00f3ns dese ano, e dos anos seguintes.\nNon se debe confundir co n\u00famero \u00e1ureo ou proporci\u00f3n \u00e1urea en \u00e1lxebra e xeometr\u00eda.\nOrixe do termo.\n\"N\u00famero \u00e1ureo\" ou mesmo \"are numero\" \u00e9 a traduci\u00f3n da expresi\u00f3n latina aureus numerus. \nO Ciclo de 19 anos (en lat\u00edn: cyclus decemnovennalis, en orixe, do grego \u1f10\u03bd\u03bd\u03b5\u03b1\u03ba\u03b1\u03b9\u03b4\u03b5\u03ba\u03b1\u03b5\u03c4\u03b7\u03c1\u03af\u03c2 [enneakaidekaeteris]) ref\u00edrese a un dos ciclos con que, desde a antig\u00fcidade, se tentaron conciliar os calendarios anuais lunar e solar.\nNa Idade Media, alg\u00fans calendarios de misas e libros de horas marcaban o \"ciclo de 19 anos\" con n\u00fameros romanos de ouro, dando lugar \u00e1 tradici\u00f3n de designar \"un n\u00famero dourado\" ou \"brillante\".\nA primeira referencia documentada ao \"aureus numerus\" aparece no libro \"Ordo Virtutum\" (ca. 1151 ) da abadesa Hildegarda de Bingen e no poema \"Massa compoti\" de Alexandre de Villedieu (1200) e aparece engadido por un copista nas t\u00e1boas sobre o c\u00e1lculo da Pascua de Abbon de Fleury, 988.\nC\u00e1lculo do n\u00famero \u00e1ureo.\nCalc\u00falase do seguinte xeito (c\u00e1lculo de m\u00f3dulo 19): \nQue se corresponde coa f\u00f3rmula: ano (m\u00f3dulo 19) +1.\nEsta norma ter\u00e1 vixencia at\u00e9 que o ciclo met\u00f3nico, algo m\u00e1is longo do previsto (case hora e media), non se axuste para reflectir o seu avance, que despois de 16 ciclos (304 anos) ser\u00e1 de case un d\u00eda. segundo as observaci\u00f3ns actuais do ciclo lunar.\n\u00c9 dicir, dividir o n\u00famero do ano por 19, atopar o resto e engadirlle 1.\nDeste xeito, o do ano 2016 \u00e9 3 porque 2016 m\u00e1is 1 \u00e9 igual a 2017, un n\u00famero que dividido por 19 ten un cociente igual a 106 e un resto igual a 3. \nNo calendario inserido ao comezo do libro de horas chamado de \"Dom Manuel,\" atopamos as instruci\u00f3ns para co\u00f1ecer a secuencia dos anos e o respectivo n\u00famero de ouro, informando que no ano 1517 \u00e9 17 (XVII) e que o ano 1518 ter\u00eda o n\u00famero \u00e1ureo 18 (XVIII), e as\u00ed sucesivamente, adiante ou atr\u00e1s.\nO c\u00e1lculo da Pascua.\nDurante s\u00e9culos, o c\u00e1lculo anticipado do d\u00eda do ano en que se producir\u00e1 o Domingo de Pascua base\u00e1base en t\u00e1boas simplificadas con varias entradas e que fac\u00edan coincidir precisamente os n\u00famero de ouro coas Letras do domingo do calendario anual xuliano, tendo en conta que se produc\u00eda o equinoccio de primavera o 21 de marzo.\nPor exemplo: O ano 1517 ti\u00f1a o n\u00famero de ouro 17 e a letra dominical D ; nesta t\u00e1boa, na li\u00f1a da letra D que segue ao n\u00famero dourado 17, ind\u00edcase o domingo de Pascua o 12 de abril.\nImaxes dos n\u00fameros dourados.\nA folla est\u00e1 dividida en catro columnas, cada unha coa s\u00faa informaci\u00f3n, froito da propia historia do calendario nos \u00faltimos 2.000 anos.\n- a 1\u00aa columna, \u00e1 esquerda, cont\u00e9n os n\u00fameros de ouro nese mes, en n\u00fameros romanos,\n- a 2\u00aa columna, desde a esquerda, as Letras dominicais, comezando o 1 de xaneiro coa letra A, influenciada pola semana xud\u00eda,\n- a 3\u00aa columna menciona a secuencia mensual de d\u00edas ao xeito do calendario do Imperio Romano, co 1\u00ba d\u00eda do mes - as \"Kalendas\" (abreviado KL, na pequena iluminaci\u00f3n de arriba), despois as \"Nonas\" e a mediados do mes, aproximadamente, as Ides, contadas ao xeito romano que fai referencia a cantos d\u00edas quedan para a seguinte etapa \"(inclu\u00eddo o d\u00eda no que est\u00e1s)\", por influencia da civilizaci\u00f3n romana\n-a 4\u00aa columna, a m\u00e1is \u00e1 dereita, lembra as principais festas do calendario lit\u00farxico cristi\u00e1n do mes de xaneiro, por influencia da historia do cristianismo."}
{"id": "550392", "revid": "1131", "url": "https://gl.wikipedia.org/wiki?curid=550392", "title": "Livro de Horas de D. Manuel", "text": "O Livro de Horas de D. Manuel \u00e9 un dos manuscritos iluminados m\u00e1is importantes producidos en Portugal no s\u00e9culo XVI.\nCaracter\u00edsticas.\nFoi decorado en parte por Ant\u00f3nio de Holanda, entre o c. 1517 e c. 1538 e est\u00e1 dedicado a D. Manuel I, do que se incl\u00faen exequias nunha das p\u00e1xinas. Ten 303 follas de pergami\u00f1o e 58 iluminaci\u00f3ns a toda p\u00e1xina. Cons\u00e9rvase no Museu Nacional de Arte Antiga, en Lisboa.\nOs folios iniciais (1 a 4) presentan as instruci\u00f3ns en portugu\u00e9s para co\u00f1ecer a Letra dominical e o n\u00famero \u00e1ureo nos calendarios que permitir\u00e1n co\u00f1ecer as datas das festas m\u00f3biles asociadas \u00e1 Semana Santa, cuxa t\u00e1boa se presenta no folio 24. Nos folios 5 a 23 est\u00e1 o calendario lit\u00farxico en lat\u00edn, cunha iluminaci\u00f3n ao comezo de cada mes."}
{"id": "550393", "revid": "111586", "url": "https://gl.wikipedia.org/wiki?curid=550393", "title": "Libro de Horas de D. Manuel", "text": ""}
{"id": "550402", "revid": "25871", "url": "https://gl.wikipedia.org/wiki?curid=550402", "title": "British European Airways", "text": "British European Airways (BEA), formalmente British European Airways Corporation, foi unha aeroli\u00f1a brit\u00e1nica que existiu dende 1946 ata 1974.\nBEA operou rutas cara Europa, norte de \u00c1frica e Oriente Medio dende aeroportos de todo o Reino Unido. A aeroli\u00f1a tam\u00e9n foi o operador brit\u00e1nico m\u00e1is grande, servindo as principais cidades do pa\u00eds, como Londres, Manchester, Glasgow, Edimburgo e Belfast, ademais de \u00e1reas das Illas Brit\u00e1nicas como as Highlands e as illas de Escocia, as Illas da Canle e a Illa de Man. BEA tam\u00e9n operou unha rede de rutas internas en Alema\u00f1a entre Berl\u00edn occidental e Alema\u00f1a occidental como parte dos acordos da guerra fr\u00eda que regulaban a viaxe a\u00e9rea dentro do pa\u00eds. O eslogan da compa\u00f1\u00eda era \"N\u00famero un en Europa\".\nFormada como unha divisi\u00f3n de British Overseas Airways Corporation (BOAC) o 1 de xaneiro de 1946, BEA converteuse nunha empresa estatal propia o 1 de agosto de 1946.\nAs s\u00faas operaci\u00f3ns comezaron dende os aeroportos de Croydon e Northolt, con avi\u00f3ns de Havilland DH89A Dragon Rapide e Douglas DC-3.\nTras establecer a s\u00faa principal base de operaci\u00f3ns en Northolt, BEA operou o seu primeiro servizo dende Heathrow en abril de 1950; a finais de 1954 todas as operaci\u00f3n de Northolt mov\u00e9ronse para Heathrow, que permaneceu como principal aeroporto da aeroli\u00f1a ata a s\u00faa fusi\u00f3n con BOAC en 1974.\nDurante o ano 1952, BEA transportou ao seu pasaxeiro 1 mill\u00f3n, e a principios dos anos 60 converteuse na quinta aeroli\u00f1a occidental m\u00e1is grande, sendo a primeira f\u00f3ra dos Estados Unidos.\nEn 1950 BEA operou o primeiro servizo comercial cun avi\u00f3n de turbinas co prototipo do Vickers Viscount 630, nun voo dende Londres a Par\u00eds. A aeroli\u00f1a entrou na era dos reactores en 1960 co de Havilland DH106 Comet 4B. O 1 de abril de 1964 comverteuse na primeira compa\u00f1\u00eda en operar o DH121 Trident; o 10 de xu\u00f1o de 1965 un Trident 1C de BEA realizou a primeira aterraxe autom\u00e1tica do mundo durante un servizo comercial regular.\nDurante a meirande parte da s\u00faa existencia, BEA tivo a s\u00faa sede no edificio \"BEAline House\" en Ruislip, no distrito londiniense de Hillingdon.\nBEA deixou de existir como unha entidade legar independente o 1 de abril de 1974 cando foi efectiva a s\u00faa fusi\u00f3n con BOAC para formar British Airways. Por\u00e9n, o seu nome foi revivido por British Airways de 1991 a 2008 cando cambiou o nome dunha filial, \"British Airways Tour Operations Limited\" a \"British European Airways Limited\"."}
{"id": "550404", "revid": "89787", "url": "https://gl.wikipedia.org/wiki?curid=550404", "title": "Ferdinand Dau\u010d\u00edk", "text": "Ferdinand Dau\u010d\u00edk, nado en Ipolys\u00e1g, Imperio Austroh\u00fangaro, o 30 de maio de 1910 e finado en Alcal\u00e1 de Henares o 14 de novembro de 1986, foi un futbolista e adestrador eslovaco. Xogaba como defensa e destacou no Slovan Bratislava e no Slavia de Praga, ga\u00f1ando varias ligas checoslovacas. Foi internacional coa selecci\u00f3n checoslovaca, coa que disputou dous Mundiais, os de 1934 e 1938.\nA s\u00faa carreira como adestrador transcorreu maioritariamente en Espa\u00f1a, onde adestrou a numerosos equipos, entre eles o Barcelona, o Athletic de Bilbao, o Atl\u00e9tico de Madrid e o Real Zaragoza. Dirixiu 488 partidos da Primeira Divisi\u00f3n e ga\u00f1ou tres t\u00edtulos de liga e seis Copas do Xeneral\u00edsimo. Foi pai dos tam\u00e9n futbolistas Yanko, Ignacio e Javier Dau\u010d\u00edk.\nTraxectoria.\nNaceu en 1910 en Ipolys\u00e1g (en eslovaco \u0160ahy), pertencente naquel ent\u00f3n ao Imperio Austroh\u00fangaro e hoxe parte de Eslovaquia.\nComo futbolista.\nComezou a s\u00faa carreira como futbolista no KFC Kom\u00e1rno, pasando logo ao 1. \u010cs\u0160K Bratislava, onde militou durante cinco anos, destacando como un dos mellores defensas do pa\u00eds. \nEn 1935 fichou polo Slavia Praga, no que xogou ata a s\u00faa retirada en 1941. Foi capit\u00e1n do equipo, no que xogaba entre outros Josef Bican, ga\u00f1ou d\u00faas veces a liga checoslovaca e levantou en 1938 a Copa Mitropa, despois de derrotar na final ao Ferencv\u00e1rosi. Continuou no club durante a ocupaci\u00f3n nazi, ga\u00f1ando dous novos t\u00edtulos de liga, e acadou os 231 partidos coa camiseta do club.\nSelecci\u00f3n nacional.\nFoi internacional en 15 ocasi\u00f3ns coa selecci\u00f3n de Checoslovaquia, coa que disputou as Copa do Mundo de 1934 e 1938. Na primeira delas non chegou a xogar ning\u00fan encontro, pero si o fixo na segunda, onde foi titular en todos os encontros do seu equipo, inclu\u00edda a chamada Batalla de Bordeos contra o Brasil, as\u00ed como o partido de desempate, onde se impuxo o equipo liderado por Le\u00f4nidas.\nComo adestrador.\nInicios no seu pa\u00eds.\nComezou a s\u00faa carreira como adestrador no \u0160K Bratislava, coa Segunda guerra mundial a\u00ednda en marcha. Dirixiu o equipo de Bratislava entre 1942 e 1946, ga\u00f1ando a liga eslovaca na tempada 1943/44. Durante o transcurso da guerra dirixiu \u00e1 selecci\u00f3n eslovaca, e trala fin do conflito estivo \u00e1 fronte da selecci\u00f3n de Checoslovaquia durante dous partidos. Despois de regresar brevemente ao Bratislava e de pasar polo Sokol Prievidza e o Hungaria, chegou en 1950 a Espa\u00f1a, pa\u00eds no que traballar\u00eda de xeito case ininterrompido durante as seguintes tres d\u00e9cadas.\nFC Barcelona.\nO seu primeiro club en Espa\u00f1a foi o FC Barcelona, ao que chegou despois de xogar varios amigables co Hungaria en territorio espa\u00f1ol. O seu cu\u00f1ado L\u00e1szl\u00f3 Kubala, xogador do equipo, foi observado por Josep Samitier e fichado para as filas do club catal\u00e1n, que incorporou tam\u00e9n a Dau\u010d\u00edk como adestrador.\nAdestrou ao Barcelona durante un dos per\u00edodos de m\u00e1is \u00e9xito do club, que contaba, ademais de con Kubala, con xogadores como Szegedi, Velasco, Ramallets e Joan Segarra. Na s\u00faa primeira tempada ga\u00f1ou a Copa do Xeneral\u00edsimo, mentres que nas d\u00faas seguintes f\u00edxose tanto coa liga como coa Copa. A eses t\u00edtulos sumou tam\u00e9n d\u00faas Copas Eva Duarte e unha Copa Latina. O seu contrato rematou en 1954 e tras ter problemas con alg\u00fans xogadores, deixou o club.\nAthletic de Bilbao.\nA continuaci\u00f3n fichou polo Athletic de Bilbao, onde de novo ga\u00f1ou a Copa do Xeneral\u00edsimo no seu primeiro ano. Na s\u00faa segunda tempada, igual que fixera no Barcelona, conquistou a liga e a Copa, cun conxunto no que xogaban entre outros Carmelo Cedr\u00fan, Agust\u00edn Ga\u00ednza, Armando Merodio ou Jes\u00fas Garay. En 1957 levou o equipo vasco ata os cuartos de final da Copa de Europa, despois de eliminar o Porto e o Honv\u00e9d. Finalmente caeu eliminado por un global de 6\u20135 ante o Manchester United de Matt Busby.\nAtl\u00e9tico de Madrid.\nNa tempada 1957/58, f\u00edxose cargo do Atl\u00e9tico de Madrid e levouno ao subcampionato de liga. Isto serviulle para clasificar o equipo \u00e1 Copa de Europa da tempada 1958/59. Liderado no campo por Vav\u00e1 e Enrique Collar, o Atl\u00e9tico chegou \u00e1s semifinais tras eliminar o Drumcondra FC, o CSKA Sofia e o Schalke 04. Nas semifinais enfrontouse ao Real Madrid, que ga\u00f1ou o partido de ida por 2-1 no Santiago Bernab\u00e9u mentres que o Atl\u00e9tico ga\u00f1ou 1-0 no Metropolitano. Disputouse ent\u00f3n un partido de desempate en Zaragoza, onde a vitoria foi para o Real Madrid.\nAnos posteriores.\nDespois de deixar o Atl\u00e9tico de Madrid en 1959, dirixiu o Porto durante a tempada 1959-60 e pasou logo polo Betis entre 1960 e 1962. Durante a s\u00faa etapa no club sevillano, debutou co equipo o seu fillo Yanko Dau\u010d\u00edk. M\u00e1is tarde adestrou o Murcia, o Sevilla e o Indautxu, antes de facerse cargo do Zaragoza en 1966. Levou o equipo aragon\u00e9s a ga\u00f1ar a Copa do Xeneral\u00edsimo dese mesmo ano, derrotando na final ao Athletic de Bilbao por 2-0, e acadou tam\u00e9n a final da Copa de Feiras, onde perdeu contra o FC Barcelona por un resultado global de 4-3.\nEn 1967 trasladouse ao Canad\u00e1 para adestrar aos Toronto Falcons, equipo ao que se uniron tam\u00e9n o seu fillo Yanko, o seu cu\u00f1ado L\u00e1szl\u00f3 Kubala e o seu neto Branko Kubala. Pouco despois regresou a Espa\u00f1a, e pasou polos bancos do Elche, do Betis, do Sant Andreu (en varias etapas), do Espanyol, do C\u00e1diz, do Levante e do Moscard\u00f3.\nNo momento da s\u00faa retirada era o adestrador con m\u00e1is partidos dirixidos na historia da Primeira Divisi\u00f3n espa\u00f1ola, ata que foi superado por Miguel Mu\u00f1oz.\nVida persoal.\nFoi pai dos futbolistas Yanko, Ignacio e Javier Dau\u010d\u00edk. S\u00faa irm\u00e1 Anna Viola Dau\u010d\u00edk casou co tam\u00e9n futbolista L\u00e1szl\u00f3 Kubala."}
{"id": "550405", "revid": "1131", "url": "https://gl.wikipedia.org/wiki?curid=550405", "title": "Spanish Benevolent Society Gallery", "text": "Spanish Benevolent Society Gallery \u00e9 unha instituci\u00f3n cultural fundada por espa\u00f1ois para servir \u00e1 comunidade espa\u00f1ola da zona de Nova York. Hoxe, a Sociedade \u00e9 a instituci\u00f3n cultural espa\u00f1ola m\u00e1is antiga dos Estados Unidos.\nHistoria.\nMoitos e destacados artistas espa\u00f1ois, expatriados, inmigrantes e personalidades viviron na sociedade como artistas residentes durante os m\u00e1is de 150 anos da s\u00faa existencia, como Picasso, Dal\u00ed, Luis Bu\u00f1uel ou Federico Garc\u00eda Lorca. En 2010, o cineasta e escritor hispanoamericano Artur Balder, que viviu no edificio como artista en residencia durante m\u00e1is dun ano, creou o documental Pequena Espa\u00f1a, que mostra por primeira vez a historia non contada desta sociedade. O arquivo cont\u00e9n m\u00e1is de 450 fotograf\u00edas e 150 documentos que nunca se mostraron publicamente.\nMisi\u00f3n.\nDesde a s\u00faa fundaci\u00f3n en 1868, o obxectivo primordial do Centro Espa\u00f1ol \u2013 Sociedade Ben\u00e9fica Espa\u00f1ola \u00e9 \"promover, fomentar e difundir o esp\u00edrito de fraternidade e solidariedade entre os espa\u00f1ois e hispanoamericanos residentes neste pa\u00eds\".\nNeses primeiros anos, a Sociedade serviu como sistema de apoio esencial aos espa\u00f1ois que emigraban aos Estados Unidos, proporcion\u00e1ndolles alimento e abrigo; coidar das s\u00faas necesidades de atenci\u00f3n sanitaria; Organizaci\u00f3n de servizos para o m\u00e1is al\u00f3; e actuando como o seu fogar de facto lonxe de casa en Nova York."}
{"id": "550408", "revid": "89787", "url": "https://gl.wikipedia.org/wiki?curid=550408", "title": "Leyla Hussein", "text": "Leyla Hussein (en ), nada en Somalia en 1980, \u00e9 unha psic\u00f3loga, psicoterapeuta e activista social brit\u00e1nica. \u00c9 a fundadora do proxecto Dahlia, unha das cofundadoras da organizaci\u00f3n sen fins de lucro Daughters of Eve e directora executiva de Hawa's Haven. En 2020, Hussein foi elixida reitora da Universidade de St Andrews, sendo a primeira muller en ocupar ese posto nesta universidade en 600 anos.\nTraxectoria.\nHussein naceu en 1980 en Somalia, no seo dunha familia acomodada e con estudos e aos poucos anos trasladouse ao Reino Unido. Estudou na Universidade Thames Valley onde obtivo a s\u00faa titulaci\u00f3n en Orientaci\u00f3n Terap\u00e9utica.\nHussein traballou durante dez anos realizando divulgaci\u00f3n para mozas, sobre sa\u00fade reprodutiva. Traballou para \"African Well Women Clinic\" en Waltham Forest, en estreita colaboraci\u00f3n con sobreviventes de mutilaci\u00f3n xenital feminina (MXF) do Reino Unido. Leyla Hussein traballou tam\u00e9n no proxecto NAZ London como asesora de sa\u00fade sexual, con somal\u00eds afectadas polo VIH e a SIDA. \nEn 2010, xunto con Nimco Ali e Sainab Abdi fundaron Daughters of Eve. A organizaci\u00f3n -sen \u00e1nimo de lucro- fundouse para axudar \u00e1s mulleres novas e nenas, cun enfoque educativo e para crear conciencia sobre a mutilaci\u00f3n xenital feminina. A propia Hussein \u00e9 unha sobrevivente da MXF. Despois do seu embarazo, quixo garantir a seguridade f\u00edsica da s\u00faa filla e iso inspirouna para comezar a facer campa\u00f1a para cambiar a forma na que se protexe as nenas en todas as formas de dano en todo o mundo.\nAdemais, Hussein \u00e9 a directora executiva de Hawa's Haven, unha coalici\u00f3n de mulleres somal\u00eds activistas e activistas comunitarias que ten como obxectivo crear conciencia sobre a violencia de x\u00e9nero. As\u00ed mesmo, dirixe o grupo de terapia de apoio Dahlia's Project, que se estableceu en asociaci\u00f3n con Manor Garden Health Advocacy Project, onde \u00e9 consultora de capacitaci\u00f3n independente, as\u00ed como facilitadora comunitaria.\nA s\u00faa experiencia persoal e a s\u00faa traxectoria profesional levouno a crear Dahlia, cun innovador servizo especializado que ofrece un espazo seguro e acceso a apoio terap\u00e9utico \u00e1s sobreviventes da MXF. Para ela, \"a MXF \u00e9 unha das peores formas de maltrato infantil e non se produce de forma illada. \u00c9 unha pr\u00e1ctica que est\u00e1 arraigada na misoxinia patriarcal, que nega \u00e1s mulleres e \u00e1s nenas os dereitos ao seu corpo e \u00e1 s\u00faa sexualidade\".\u200bHussein tam\u00e9n considera que a prevenci\u00f3n \u00e9 fundamental e defende que as preguntas aos pacientes sobre se se someteron \u00e1 MXF deber\u00edan inclu\u00edrse nas revisi\u00f3ns m\u00e9dicas, para establecer un inicio de concienciaci\u00f3n sobre o trauma sufrido.\u200b\n\u00c9 a embaixadora mundial de The Girl Generation, un programa de comunicaci\u00f3n de cambio social que ten como obxectivo p\u00f3r fin \u00e1 mutilaci\u00f3n xenital feminina nunha xeraci\u00f3n, e que traballa en dez pa\u00edses africanos.\nComo profesional da sa\u00fade, Hussein traballa en estreita colaboraci\u00f3n coa Polic\u00eda Metropolitana a trav\u00e9s do seu Proxecto Azure. Anteriormente foi asesora da campa\u00f1a END FGM-European, apoiada por Amnist\u00eda Internacional, e falou como tal ante os gobernos de Chipre, Viena e Londres. Ademais, Hussein forma parte do consello de administraci\u00f3n do Grupo Asesor da Iniciativa Especial de MXF e do Grupo Asesor da Desert Flower Foundation, organizaci\u00f3n ben\u00e9fica financiada por Waris Dirie, e do grupo asesor da Inspecci\u00f3n da Polic\u00eda da s\u00faa Maxestade sobre a Violencia contra as Mulleres e as Nenas (VAWG ) Grupo de Escrutinio e Participaci\u00f3n da Fiscal\u00eda da Coroa. Tam\u00e9n adoitaba formar parte do consello de administraci\u00f3n de Naz Project de Londres.\nHussein foi unha das cinco protagonistas do documental \"#Female Pleasure\", dirixido pola cineasta su\u00edza Barbara Miller e estreado no Festival de Locarno 2018. A pel\u00edcula fala sobre a sexualidade no s\u00e9culo XXI desde a perspectiva dunha muller e sobre a continua represi\u00f3n das mulleres nas estruturas patriarcais.\nEn 2020, Hussein foi elixida reitora da Universidade de St Andrews, sendo a primeira muller en ocupar ese posto nesta universidade.\nConferencias e charlas.\nAdemais do seu traballo psicoterap\u00e9utico e de consultor\u00eda, Hussein \u00e9 convidada a dar charlas sobre asuntos que concirnen \u00e1s nenas, as mulleres e os dereitos humanos en varias plataformas como TedX, o Foro de Liberdade do Oslo, Women of the World Festival, Fuse Festival, AKE Festival, Stylist Live Event and more.\nParticipou en varios programas de radio e televisi\u00f3n, inclu\u00eddos Radio World Service, BBC World, Have Your Say, Women's Hour, Universal TV, BBC TV, Al Jazeera TV, Channel 5, CNN, ABC. Comezou a gravar os p\u00f3dcast de The Guilty Feminists e foi entrevistada por Jay Nordlinger.\nEn 2013, Hussein presentou \"The Cruel Cut\", un documental que segue o seu traballo para p\u00f3r fin \u00e1 mutilaci\u00f3n xenital feminina no Reino Unido. Emitiuse en Channel 4 e converteuse instantaneamente nun documental innovador que axudou a cambiar as pol\u00edticas e leis brit\u00e1nicas sobre como abordar a MXF. O documental e Hussein foron nomeados a un BAFTA en 2014.\nHussein participou en varias conferencias en varias universidades como Cambridge, Oxford, UCL, West London University, Columbia, Banard, Georgetown, Harvard e Penn University.\nPremios e reco\u00f1ecementos.\nHussein recibiu numerosos premios polo seu traballo. Entre outros est\u00e1n o 2008 PCT Breaking Down Barriers Award, 2010 Cosmopolitan Ultimate Campaigner Women of the Year Award 2011 Emma Humphrey Premio, o Lin Groves Premio Especial, o 2012 Honra Certa Premio polo iraniano e Kurdish a organizaci\u00f3n Correcta das mulleres, a BBC 100 Mulleres de 2013, o Embaixador para Premio de Paz polo Inter-Paz relixiosa e Internacional Federaci\u00f3n, Debbets 500 lista desde ent\u00f3n 2014.\nAdemais, Leyla Hussein e Nimco Ali recibiron un premio comunitario / ben\u00e9fico nos premios Muller do ano de rev\u00edsta \"Red 2014\" polo seu traballo con Daughters of Eve. Tam\u00e9n ocuparon o sexto lugar na Woman's Hour Power List de 2014.\nHussein foi nomeada Oficial da Orde do Imperio Brit\u00e1nico (OBE) en 2019 Birthday Honours polos seus servizos para abordar a mutilaci\u00f3n xenital feminina e a igualdade de x\u00e9nero."}
{"id": "550410", "revid": "865", "url": "https://gl.wikipedia.org/wiki?curid=550410", "title": "De Havilland Aircraft Company", "text": ""}
{"id": "550412", "revid": "15490", "url": "https://gl.wikipedia.org/wiki?curid=550412", "title": "Leyla Xuseen", "text": ""}
{"id": "550420", "revid": "4817", "url": "https://gl.wikipedia.org/wiki?curid=550420", "title": "Kathryn C. Thornton", "text": "Kathryn Ryan Cordell Thornton, nada en Montgomery, Alabama, o 17 de agosto de 1952, \u00e9 unha astronauta estadounidense retirada que formou parte das misi\u00f3ns STS-33, STS-49, STS-61 e STS-73.\nTraxectoria.\nThornton graduouse en f\u00edsica pola Universidade Auburn en 1974 e ten un m\u00e1ster na mesma materia pola Universidade de Virxina en 1977. Ten tam\u00e9n un doutoramento en f\u00edsica por esta \u00faltima universidade en 1979. Foi seleccionada como astronauta pola NASA en maio de 1984, participando nas misi\u00f3ns STS-33, STS-49, STS-61 e STS-73. Pasou un total de 40,63 d\u00edas no espazo."}
{"id": "550421", "revid": "4817", "url": "https://gl.wikipedia.org/wiki?curid=550421", "title": "Kathryn Thornton", "text": ""}
{"id": "550422", "revid": "27155", "url": "https://gl.wikipedia.org/wiki?curid=550422", "title": "Cromosomas home\u00f3logos", "text": ""}
{"id": "550433", "revid": "55340", "url": "https://gl.wikipedia.org/wiki?curid=550433", "title": "Herminia Dom\u00ednguez Gonz\u00e1lez", "text": "Herminia Dom\u00ednguez Gonz\u00e1lez, nada en San Xo\u00e1n de R\u00edo en 1965, \u00e9 catedr\u00e1tica de Enxe\u00f1er\u00eda Qu\u00edmica da Universidade de Vigo no Campus de Ourense.\nTraxectoria.\nHerminia Dom\u00ednguez pertence ao Grupo de Biomasa e Desenvolvemento Sostible, que centra as s\u00faas li\u00f1as de traballo no desenvolvemento de procesos para o aproveitamento sostible dos recursos naturais e \u00e9 unha das investigadoras m\u00e1is citadas de Espa\u00f1a no seu campo de traballo.\nEn 2022 ingresar\u00e1 como acad\u00e9mica numeraria da Real Academia Galega das Ciencias na secci\u00f3n de Ciencias T\u00e9cnicas. "}
{"id": "550443", "revid": "25871", "url": "https://gl.wikipedia.org/wiki?curid=550443", "title": "Barbie Ferreira", "text": "Barbara Linhares Ferreira, nada o 14 de decembro de 1996 en Nova York, \u00e9 unha actriz e modelo estadounidense. \u00c9 principalmente co\u00f1ecida por interpretar o personaxe de Kat Hernandez na serie de televisi\u00f3n de HBO \"Euphoria\"."}
{"id": "550447", "revid": "1131", "url": "https://gl.wikipedia.org/wiki?curid=550447", "title": "AI Song Contest 2020", "text": "AI Song Contest 2020 foi a edici\u00f3n inaugural do festival das intelixencias artificiais. O festival ga\u00f1ouno Australia grazas a Uncanny Valley.\nFormato.\nAo contrario que no Eurovisi\u00f3n, un pa\u00eds pode competir con m\u00e1is de un representante.\nO xurado consiste en tres expertos das intelixencias artificiais que supervisan cada entrada en funci\u00f3n do uso da IA nas s\u00faas composici\u00f3ns:\nLieven Scheire foi o presentador do programa e Emma Wortelboer coidaba dos votos online."}
{"id": "550448", "revid": "98629", "url": "https://gl.wikipedia.org/wiki?curid=550448", "title": "Naylamp", "text": "Naylamp, Naymlap ou \u00d1a\u00f1lap \u00e9 un personaxe mitol\u00f3xico do Antigo Per\u00fa. De acordo a relatos recolleitos por cronistas espa\u00f1ois, provi\u00f1a do mar, traendo a civilizaci\u00f3n \u00e1s terras lambayecanas (norte do actual Per\u00fa), onde fundou un reino ou se\u00f1or\u00edo no que se sucederon varios reis (cultura lambayeque), antes de ser conquistado polos chim\u00fas. Na arte precolombiana repres\u00e9ntase con trazos antropomorfos e zoomorfos combinados (preferentemente de ave). O seu nome significar\u00eda, na lingua muchik, \u201cave ou gali\u00f1a de auga\u201d. Para Federico Kauffmann Doig, \u00e9 unha versi\u00f3n m\u00e1is do deus andino da auga.\nEtimolox\u00eda.\nA primeira menci\u00f3n escrita deste personaxe m\u00edtico prov\u00e9n do cronista espa\u00f1ol Miguel Cabello Balboa, que na s\u00faa \"Miscel\u00e1nea Ant\u00e1rtica\" (1586) nom\u00e9ao como \"Naymlap\". De al\u00ed prov\u00e9n a variante \"Naylamp\". Dous s\u00e9culos despois, Modesto Ruvi\u00f1os y Andrade, seguindo tam\u00e9n relatos orais, relata basicamente a mesma lenda, mencionando o personaxe como \"Namla\" (1782). Cabe resaltar que Ruvi\u00f1os Andrade escribiu a s\u00faa cr\u00f3nica sen co\u00f1ecer a de Cabello Balboa, o que nos permite constatar como un relato m\u00edtico pode permanecer na memoria colectiva sen alteraci\u00f3ns significativas.\nRubi\u00f1os Andrade puntualiza tam\u00e9n que o nome de \"Namla\" significaba 'ave ou gali\u00f1a de auga', o que aludir\u00eda \u00e1 s\u00faa procedencia mari\u00f1a. Base\u00e1ndose niso, Federico Kauffman Doig considera que a forma correcta do nome ser\u00eda \"\u00d1a\u00f1lap\", xa que en idioma muchik, \"\u00d1an\" ou \"\u00d1ain\" significa 'ave' (de acordo \u00e1 recompilaci\u00f3n de voc\u00e1bulos muchik feito por Fernando de la Carrera na s\u00faa obra titulada \"Arte de la lengua yunga de los vales del obispado de Trujillo\", do ano 1644). A variante fon\u00e9tica \"Naymlap\" de Cabello Balboa deber\u00edase \u00e1 interpretaci\u00f3n peculiar do cronista da pronuncia do nome (Naym no canto de \"\u00d1an\").\nO mito.\nProveniente do sur e \u00e1 fronte duns caballitos de totora, Naylamp chegou \u00e1s costas lambayecanas, desembarcando nas praias da hoxe caleta San Jos\u00e9 e ao p\u00e9 da desembocadura dun r\u00edo que se chamou Faquisllanga (r\u00edo Lambayeque). Acompa\u00f1\u00e1bao un s\u00e9quito de funcionarios, versados en diferentes artes e oficios, as\u00ed como a s\u00faa esposa Ceterni e varias concubinas. Penetrou uns 2 km da costa, onde constru\u00edu un templo, que denominou \"Chot\" (posiblemente a actual Huaca Chotuna) e no que colocou un \u00eddolo de xade verde que lle chamou \"Yampallec\". De al\u00ed provir\u00eda o nome de Lambayeque dado \u00e1 rexi\u00f3n. Devandito \u00eddolo representaba o mesmo Naylamp.\nNaylamp ser\u00eda pois o fundador lendario do Reino Sic\u00e1n ou Lambayeque no s\u00e9culo IX e ao morrer foi divinizado polos seus fillos. Estes contaron que Naylamp era inmortal e que decidiu converterse en ave, regresando ao seu lugar de orixe. A dinast\u00eda fundada por Naylamp gobernou os ricos vales de Lambayeque. Os sucesivos reis foron: Cium, Escu\u00f1ain, Mascuy, Cuntipallec, Allascunti, Nofan nech, Mulumuslan, Llamecoll, Lanipat cum, Acunta e Fempallec. Doce en total, inclu\u00edndo a Naylamp.\nO derradeiro rei, Fempallec, quixo cambiar de sitio o \u00eddolo Yampallec, o que espertou a ira divina. Estando nese transo, un demo en forma de muller aparec\u00e9uselle e tentouno a ter relaci\u00f3ns carnais. Como castigo divino, houbo un gran diluvio que durou 30 d\u00edas, ao que sucedeu un per\u00edodo de secas e fame negra como nunca se viu (posiblemente tr\u00e1tase da descrici\u00f3n dos efectos dun severo fen\u00f3meno de El Ni\u00f1o). Os sacerdotes culparon dos desastres a Fempallec, e en vinganza, at\u00e1rono das mans e os p\u00e9s, e bot\u00e1rono ao mar. As\u00ed finalizou a dinast\u00eda de Naylamp. O val de Lambayeque quedou sumido no caos, ata que o reino Chim\u00fa conquistou a rexi\u00f3n no s\u00e9culo XIV.\nCronolox\u00eda.\nAceptando a posibilidade de que Naylamp fose un personaxe hist\u00f3rico, exponse o problema da s\u00faa dataci\u00f3n cronol\u00f3xica. Trat\u00e1ndose do seu car\u00e1cter de heroe ep\u00f3nimo ou fundador dunha civilizaci\u00f3n, pres\u00famese que ser\u00eda dos inicios da cultura lambayeque, \u00e9 dicir, do s\u00e9culo VIII. A s\u00faa imaxe empezou desde ent\u00f3n a ser retratada na arte lambayeque, mant\u00e9ndose at\u00e9 antes da conquista chim\u00fa do s\u00e9culo XIV, tal como o proba a evidencia arqueol\u00f3xica. Con todo, cabe a posibilidade de que o mito sexa moito m\u00e1is antigo, remont\u00e1ndose at\u00e9 a \u00e9poca moche (do s\u00e9culo II ao VII). Iso estar\u00eda evidenciado en mostras da arte moche nas que se ve a un gran personaxe sobre unha balsa tirada por nadadores (que tam\u00e9n aparece na cer\u00e1mica lambayeque). Os lambayeque puideron ter reelaborado ese mito para explicar a orixe da s\u00faa realeza.\nInfluencia na arte.\nMoitos estudosos concordan en que Naylamp est\u00e1 representado profusamente na arte da cultura lambayeque, sendo exemplares emblem\u00e1ticos o chamado tumi de ouro ou coitelo de \"\u00cdllimo\" e a m\u00e1scara funeraria de ouro de Bat\u00e1n Grande. Pero alg\u00fans, como Izumi Shimada, non comparten esta posici\u00f3n.\nEn li\u00f1as xerais, Naylamp repres\u00e9ntase con trazos antropomorfos e zoomorfos combinados, destacando os ollos amendoados (\u00e1s veces chamados \"ollos alados\") e \u00e1s que lle saen dos costados. As\u00ed mesmo, adoita estar ataviado cun tocado impo\u00f1ente (mitra ou chapeu), signo da s\u00faa alta xerarqu\u00eda.\nPosible orixe.\nTeor\u00eda maia.\nO arque\u00f3logo alem\u00e1n Max Uhle viu neste mito un argumento m\u00e1is a favor da s\u00faa teor\u00eda da orixe mesoamericana da cultura andina. Segundo Uhle, Naylamp ser\u00eda un personaxe maia vido da afastada Centroam\u00e9rica e que moveu a s\u00faa civilizaci\u00f3n a chan peruano. Con todo, a teor\u00eda inmigracionista de Uhle foi refutada por Julio C. Tello, quen demostrou a antig\u00fcidade maior da civilizaci\u00f3n peruana con respecto \u00e1 maia. Hai que sinalar tam\u00e9n que a versi\u00f3n transmitida por Cabello Valboa di que Naylamp provi\u00f1a da \u201cparte suprema\u201d do Per\u00fa, \u00e9 dicir, do sur, mais non do norte.\nTeor\u00eda arqueol\u00f3xica.\nA\u00ednda que \u00e9 dif\u00edcil asociar un personaxe m\u00edtico \u00e1 evidencia arqueol\u00f3xica, alg\u00fans dos \u00faltimos descubrimentos arqueol\u00f3xicos p\u00f3dennos dar unha idea da elite gobernante asociada a este personaxe. Con todo, dado o car\u00e1cter de ser mitol\u00f3xico de Naylamp, \u00e9 imposible establecer categoricamente de maneira cient\u00edfica a s\u00faa orixe. \nAs tumbas de elite atopadas m\u00f3strannos unha elite gobernante multicultural. Mediante an\u00e1lise de ADN mitocondrial, os arque\u00f3logos atoparon en mulleres enterradas na Tumba Oeste de Huaca del Oro (Bat\u00e1n Grande) un claro patr\u00f3n de v\u00ednculos coa poboaci\u00f3n nativa (posiblemente moche) e outros grupos. \u00c9 as\u00ed que a idea de Naylamp (un personaxe principal da elite) vido doutra rexi\u00f3n e mestur\u00e1ndose coa xente local \u00e9 moi plausible. Ademais, os diversos artefactos atopados na Tumba Leste vinculados a culturas ecuatorianas contempor\u00e1neas poder\u00edanos levar a pensar que este personaxe puido vir do norte. Isto ref\u00f3rzase co grande acceso a cunchas mari\u00f1as desta zona aparecidas na tumba (\"Spondylus crassisquama\")."}
{"id": "550449", "revid": "85894", "url": "https://gl.wikipedia.org/wiki?curid=550449", "title": "Parque Nacional da Reuni\u00f3n", "text": "Parque Nacional da Reuni\u00f3n () \u00e9 un Parque Nacional de Francia situado na illa de Reuni\u00f3n, un departamento de ultramar no oeste do Oc\u00e9ano \u00cdndico. Establecido o 5 de marzo de 2007, o parque protexe os ecosistemas end\u00e9micos de \"Les Hauts\", o interior monta\u00f1oso da Reuni\u00f3n, e cobre ao redor do 42% da illa. As especies end\u00e9micas notables incl\u00faen o Cuco da Reuni\u00f3n e o Gueco do d\u00eda da Illa da Reuni\u00f3n.\nOs plans para un parque rem\u00f3ntanse a 1985, e nunha enquisa p\u00fablica en 2004, as Comunas do departamento de Reuni\u00f3n aprobaron a creaci\u00f3n dun parque nacional. Xurdiu oficialmente en 2007. A paisaxe volc\u00e1nica do parque, inclu\u00edndo o Piton da Fournaise, un volc\u00e1n activo, foi designado Patrimonio da Humanidade en 2010, baixo o nome de \"Pitons\", circos e escarpas da Illa da Reuni\u00f3n\" polo seu impo\u00f1ente terreo accidentado e a s\u00faa excepcional biodiversidade. A misi\u00f3n do parque, ademais de preservar a paisaxe e a biodiversidade, \u00e9 compartir co\u00f1ecementos e acoller visitantes, e traballar xunto coas comunas locais. \u00c9 un destino popular para sendeirismo e monta\u00f1ismo.\nXurdiron pol\u00e9micas sobre o desenvolvemento econ\u00f3mico do parque, especialmente a explotaci\u00f3n da enerx\u00eda xeot\u00e9rmica. En 2016, o Consello Rexional da Reuni\u00f3n ti\u00f1a plans para degradar o parque nacional a un parque natural rexional para facilitar o desenvolvemento do turismo. Isto foi impugnado polas autoridades do parque e os pol\u00edticos da oposici\u00f3n.\nHistoria.\nAs propostas de creaci\u00f3n dun parque formul\u00e1ronse por primeira vez a partir de 1985. A Carta Ambiental da Reuni\u00f3n e o Plan de Desenvolvemento Rexional estableceron formalmente o principio de que se deber\u00eda crear un parque en \"Les Hauts\", o interior monta\u00f1oso da illa. O Ministerio de Medio Ambiente franc\u00e9s foi consultado oficialmente para a creaci\u00f3n dun parque nacional.\nEntre 2000 e 2003 p\u00faxose en marcha un proceso de consulta no que o Estado, a rexi\u00f3n, o \"departamento\", e a asociaci\u00f3n de alcaldes acordaron un protocolo e estableceron un comit\u00e9 de direcci\u00f3n. 27 de 29 instituci\u00f3ns avalaron o plan de creaci\u00f3n dun parque nacional e, o 29 de marzo de 2003, o Primeiro Ministro franc\u00e9s asinou un decreto polo que se reco\u00f1ec\u00eda o proxecto.\nIntensific\u00e1ronse os debates e as negociaci\u00f3ns sobre os l\u00edmites e obxectivos do futuro parque nacional. Entre agosto e setembro de 2004, o plan foi obxecto dunha enquisa p\u00fablica, organizada polo prefecto nas 24 comunas da illa. Os concellos responderon positivamente ao proxecto, engadindo algunhas recomendaci\u00f3ns.\nO parque xurdiu oficialmente o 5 de marzo de 2007 a trav\u00e9s dun decreto adoptado tras o consello do Consello de Estado. En abril de 2007, o Consello de Administraci\u00f3n tomou oficina; entre 2007 e 2009 empregouse persoal e realiz\u00e1ronse instalaci\u00f3ns no lugar. En 2008, comezaron os traballos para configurar a carta do parque nacional.\nO 1 de agosto de 2010, o Comit\u00e9 do Patrimonio Mundial da UNESCO reco\u00f1eceu o valor dos sitios naturais dentro do Parque Nacional da Reuni\u00f3n, e inclu\u00edu os \"Pit\u00f3ns, circos e escarpas da Illa da Reuni\u00f3n\" na s\u00faa lista de Patrimonio Mundial.\nMisi\u00f3n.\nNa s\u00faa carta, o parque nacional identifica catro obxectivos principais: En primeiro lugar, preservar a diversidade das paisaxes e acompa\u00f1ar a s\u00faa evoluci\u00f3n. En segundo lugar, inverter a perda de biodiversidade. En terceiro lugar, preservar e po\u00f1er en valor a cultura das terras altas e garantir a transmisi\u00f3n dos seus valores. En cuarto lugar, fomentar o desenvolvemento econ\u00f3mico das terras altas.\nXeograf\u00eda.\nO n\u00facleo do Parque Nacional da Reuni\u00f3n ocupa 1053,84 km\u00b2 no interior da illa, que corresponde ao 42% da s\u00faa superficie e est\u00e9ndese por 23 comunas. Esta zona central incl\u00fae tam\u00e9n algunhas terras habitadas e cultivadas. Adxacente ao n\u00facleo hai unha zona de compromiso voluntario (\"aire d'adh\u00e9sion\", zona tamp\u00f3n) que abarca 876,96 km\u00b2 e toca as 24 comunas da illa. En conxunto, o parque est\u00e9ndese por m\u00e1is do 75% da illa. A illa da Reuni\u00f3n ten orixe volc\u00e1nica e sit\u00faase sobre un punto quente. Dous volc\u00e1ns forman a s\u00faa columna vertebral: o Piton des Neiges, de m\u00e1is de 3000 m. de altura, e o a\u00ednda activo Piton da Fournaise.\nCatro \u00e1reas principais forman o coraz\u00f3n do parque nacional, catalogado como Patrimonio da Humanidade:\nTurismo.\nO parque nacional constit\u00fae unha das principais atracci\u00f3ns da Reuni\u00f3n. As s\u00faas monta\u00f1as son un destino popular para sendeirismo e monta\u00f1ismo; hai m\u00e1is de 900 km. de cami\u00f1os marcados que atravesan paisaxes tan diferentes como bosques tropicais, plantaci\u00f3ns de cana de azucre e campos volc\u00e1nicos. Incl\u00faen tres sendeiros de gran percorrido homologados pola Federaci\u00f3n Francesa de Sendeirismo, con albergues de monta\u00f1a ao longo da ruta. M\u00e1is de 400.000 persoas visitan cada ano o volc\u00e1n \"Piton da Fournaise\", para o que se estableceu unha ruta de descubrimento.\nO centro de visitantes do parque, \"La Maison du Parc\" en La Plaine-des-Palmistes, inaugurouse o 21 de agosto de 2014 polo Presidente franc\u00e9s Fran\u00e7ois Hollande.\nXesti\u00f3n.\nO parque est\u00e1 gobernado por un consello administrativo (\"Conseil d'Administration, CA\") composto por 88 membros, a maior\u00eda deles representantes locais. El\u00edxese por mandatos de 6 anos. Creouse un comit\u00e9 executivo de 15 membros (\"Bureau du Parc national\") durante o mandato do primeiro consello administrativo e act\u00faa no seu nome.\nUn consello cient\u00edfico (\"Conseil Scientifique, CS\"), con 18 membros de diversas disciplinas e 11 expertos externos, asesora ao consello de administraci\u00f3n e ao director do parque. Ademais, existe un consello econ\u00f3mico, social e cultural (\"Conseil \u00e9conomique, social et culturel, CESC\") composto por personaxes p\u00fablicos e representantes de instituci\u00f3ns e asociaci\u00f3ns locais.\nOs regulamentos do parque, especialmente no que se refire ao n\u00facleo da zona, figuran nos seus estatutos. \nControversias.\nDende a creaci\u00f3n do parque nacional xurdiron debates sobre a s\u00faa xesti\u00f3n e os impactos sobre a poboaci\u00f3n das terras altas. Os habitantes da zona criticaron a xesti\u00f3n por non respectar a s\u00faa historia e tradici\u00f3ns, e citaron actividades agr\u00edcolas prohibidas en varias ocasi\u00f3ns. Os responsables do parque sosti\u00f1an que todas as actividades eran posibles baixo determinadas condici\u00f3ns.\nO escenario volc\u00e1nico ten potencial para a produci\u00f3n de enerx\u00eda renovable a partir da enerx\u00eda xeot\u00e9rmica. Non obstante, isto entra en conflito coa vocaci\u00f3n do parque nacional de preservar a paisaxe natural e cultural. A partir de 2016 realiz\u00e1ronse estudos piloto para d\u00faas centrais xeot\u00e9rmicas de 5\u00a0MW, ao p\u00e9 do \"Piton des neiges\" e na \"Plaine des Sables\", sobre as que xa se estudara un proxecto posteriormente abandonado. Ambos os dous sitios at\u00f3panse no \"aire d'adh\u00e9sion\" f\u00f3ra da zona central do parque, pero tam\u00e9n se fixeron propostas para sitios dentro dos l\u00edmites do Patrimonio Mundial.\nEn febreiro de 2016, a maior\u00eda conservadora no Consello Rexional da Reuni\u00f3n co presidente Didier Robert anunciou plans para transformar o parque nacional nun parque natural rexional. Citouse como motivo unhas regras demasiado restritivas, que dificultaban o desenvolvemento do turismo. Un parque natural rexional, a diferenza dun parque nacional, funciona sobre a base de acordos mutuos e non ten poder para establecer os seus propios regulamentos. Listaxe patrimonial e acceso cr\u00edtico ao financiamento estatal. Os responsables do parque e os pol\u00edticos da oposici\u00f3n rexeitaron o plan, dicindo que ameazar\u00eda a biodiversidade da illa, a s\u00faa inclusi\u00f3n no Patrimonio Mundial e o acceso cr\u00edtico ao financiamento estatal. Ser\u00eda o primeiro caso de degradaci\u00f3n dun parque nacional en Francia. En setembro de 2016, a directora do parque nacional, Maryl\u00e8ne Hoarau, anunciou a s\u00faa retirada ante a presi\u00f3n de S\u00e9gol\u00e8ne Royal, titular do Ministerio de Ecolox\u00eda, Desenvolvemento Sostible e Enerx\u00eda. Isto levou ao presidente do parque, Daniel Gonthier, a sospeita de interferencia pol\u00edtica; Hoarau criticara a Robert por lanzar unha convocatoria de propostas sobre o futuro do parque. Nunha entrevista,\u00a0Robert negou a s\u00faa participaci\u00f3n na marcha de Hoarau e criticou \u00e1 ministra pola s\u00faa decisi\u00f3n."}
{"id": "550450", "revid": "25871", "url": "https://gl.wikipedia.org/wiki?curid=550450", "title": "Barbara Linhares Ferreira", "text": ""}
{"id": "550452", "revid": "15490", "url": "https://gl.wikipedia.org/wiki?curid=550452", "title": "Terceira revolta servil", "text": ""}
{"id": "550453", "revid": "89787", "url": "https://gl.wikipedia.org/wiki?curid=550453", "title": "Al\u00edcuota", "text": "A al\u00edcuota \u00e9 a parte que est\u00e1 contida nun todo un n\u00famero exacto de veces. En ocasi\u00f3ns funciona como termo sin\u00f3nimo de parte proporcional. \nOutros usos.\nAl\u00e9n do significado xeral, por exemplo, repartir algo en partes iguais ou proporcionais, \"al\u00edcuota\", ten significados tam\u00e9n nos eidos da pesca e acuicultura, no dereito e administraci\u00f3n p\u00fablica ou no sistema p\u00fablico de agrimensura en varios pa\u00edses, "}
{"id": "550454", "revid": "5863", "url": "https://gl.wikipedia.org/wiki?curid=550454", "title": "Mar\u00eda Loureiro Garc\u00eda (economista)", "text": "Mar\u00eda Luz Loureiro Garc\u00eda, nada na Pontenova en 1972, \u00e9 unha economista e catedr\u00e1tica no Departamento de Fundamentos de An\u00e1lise Econ\u00f3mica da Universidade de Santiago de Compostela.\nTraxectoria.\nLicenciada en Econom\u00eda pola Universidade de Santiago de Compostela, cun m\u00e1ster e doutoramento pola Washington State University (EUA). Anteriormente foi profesora na Universidade Estatal de Colorado (EUA) e profesora visitante na Universidade Carlos III de Madrid, volvendo \u00e1 USC da man do Programa Ram\u00f3n y Cajal en 2004, onde agora \u00e9 catedr\u00e1tica.\nO seu campo de especializaci\u00f3n \u00e9 a econom\u00eda ambiental e dos recursos naturais, e \u00e9 a directora cient\u00edfica de ECOBAS, Centro de Investigaci\u00f3n Interuniversitario, integrado por investigadores das tres universidades galegas no eido das ciencias sociais.\nEn 2022 ingresou como acad\u00e9mica numeraria da Real Academia Galega das Ciencias na secci\u00f3n de Ciencias Econ\u00f3micas e Sociais.\nNunha recente entrevista declarou \"A Universidade debera ser un dos lugares m\u00e1is paritarios do mundo, no senso de que as boas ideas t\u00e9\u00f1enas tanto homes coma mulleres. Agora ben, as implementaci\u00f3ns das ideas parece estar m\u00e1is apoiada cara os homes que cara as mulleres e iso \u00e9 certo\". "}
{"id": "550455", "revid": "1888", "url": "https://gl.wikipedia.org/wiki?curid=550455", "title": "Mar\u00eda Luisa Armad\u00e1ns Garc\u00eda", "text": ""}
{"id": "550456", "revid": "1888", "url": "https://gl.wikipedia.org/wiki?curid=550456", "title": "Aurora Argibay", "text": ""}
{"id": "550457", "revid": "99126", "url": "https://gl.wikipedia.org/wiki?curid=550457", "title": "Usher Raymond", "text": ""}
{"id": "550458", "revid": "99126", "url": "https://gl.wikipedia.org/wiki?curid=550458", "title": "Paul Levesque", "text": ""}
{"id": "550465", "revid": "5863", "url": "https://gl.wikipedia.org/wiki?curid=550465", "title": "18 de xullo de 1936", "text": ""}
{"id": "550466", "revid": "89787", "url": "https://gl.wikipedia.org/wiki?curid=550466", "title": "Rebeca Uribe Bone", "text": "Rebeca Uribe Bone, nada na cidade de Guatemala o 7 de xullo de 1917 e finada en Bilbao o 8 de maio de 2017, foi unha enxe\u00f1eira qu\u00edmica colombiana. Foi a primeira muller en graduarse en Enxe\u00f1ar\u00eda Qu\u00edmica da Universidade Pontificia Bolivariana de Medell\u00edn.\nTraxectoria.\nRebeca Uribe Bone naceu na cidade de Guatemala o 7 de xullo de 1917. Os seus pais eran Guillermo Uribe Echevarr\u00eda, un contable espa\u00f1ol de procedencia vasca, e Mar\u00eda Teresa Bone Romero, guatemalteca de ascendencia inglesa.\nGuillermo Uribe, o pai de Rebeca, deixou o Pa\u00eds Vasco e mudouse \u00e1 cidade de Guatemala, onde co\u00f1eceu e casou con Mar\u00eda Teresa Bone. En 1928, tras ter seis fillos, abandonaron Guatemala e traslad\u00e1ronse a Colombia. Al\u00ed inst\u00e1laronse en Medell\u00edn e tiveron dous fillos m\u00e1is. A parella era librepensadora e liberal, e alentaron \u00e1s s\u00faas fillas a estudar e exercer profesi\u00f3ns. Finalmente, d\u00faas delas convert\u00e9ronse en enxe\u00f1eiras: Rebeca en enxe\u00f1eira qu\u00edmica e Guillermina en enxe\u00f1eira civil. Por outra banda, Helena converteuse en m\u00e9dica, e unha cuarta irm\u00e1, Mar\u00eda Teresa, comezou a estudar arquitectura antes dun matrimonio temper\u00e1n. A quinta irm\u00e1, Carmen, sufriu de meninxite cando era nena, o que lle impediu estudar unha carreira, pero a pesar disto terminou o bacharelato. Os seus irm\u00e1ns convert\u00e9ronse en piloto, avogado e arquitecto.\nRebeca rematou os seus estudos secundarios no Instituto Central Feminino de Medell\u00edn. Nese momento, a universidade estaba a abrir as s\u00faas portas a mulleres debidamente cualificadas. Os profesores que tivera no instituto, moi bos matem\u00e1ticos e qu\u00edmicos, influ\u00edron nela para que elixise a enxe\u00f1ar\u00eda qu\u00edmica como carreira universitaria. Os seus pais foron moi receptivos \u00e1 idea e anim\u00e1rona a estudar, do mesmo xeito que aos seus irm\u00e1ns. A s\u00faa irm\u00e1 Guillermina dixo en 2004: \u201cO meu pap\u00e1 estaba adiantado para a \u00e9poca, e por iso nos estimulou moit\u00edsimo. El ti\u00f1a un pensamento sobre a muller m\u00e1is amplo\u201d.\nUn dos profesores de Rebeca foi Joaqu\u00edn Vallejo Arbel\u00e1ez, enxe\u00f1eiro civil, empresario e escritor colombiano que logo desenvolveu o cargo de 12\u00b0 Representante Permanente de Colombia ante as Naci\u00f3ns Unidas. Ademais, ela tam\u00e9n realizou cursos de cultura xeral e formaci\u00f3n docente, e moitos dos seus compa\u00f1eiros comezaron a dar clases m\u00e1is tarde.O 19 de outubro de 1945, Rebeca Uribe Bone licenciouse na Universidade Pontificia Bolivariana (ent\u00f3n Universidade Cat\u00f3lica Bolivariana) e graduouse como enxe\u00f1eira qu\u00edmica industrial. Pouco despois comezou a traballar no departamento de calidade da empresa cervexeira Bavaria.\nVida persoal.\nAntes de completar o seu primeiro ano como enxe\u00f1eira qu\u00edmica, Rebeca Uribe Bone co\u00f1eceu a un fillo dun amigo do seu pai. Era vasco e estaba de visita en Bogot\u00e1 por unha tempada. Acabaron casando e instal\u00e1ndose en Cali, onde fundaron unha f\u00e1brica e tiveron un fillo. Traslad\u00e1ronse a Bilbao (en Espa\u00f1a) na d\u00e9cada de 1980.\nRebeca foi activa ata a vellez e adoitaba cami\u00f1ar soa polas r\u00faas da veci\u00f1anza todos os d\u00edas. Aos 95 anos foi atropelada nun accidente de bicicleta. Finalmente, o 8 de maio de 2017, contando con case cen anos, faleceu en Bilbao."}
{"id": "550467", "revid": "89787", "url": "https://gl.wikipedia.org/wiki?curid=550467", "title": "Marqu\u00e9s de Bradom\u00edn", "text": "O Marqu\u00e9s de Bradom\u00edn \u00e9 un personaxe de ficci\u00f3n creado por Ram\u00f3n Mar\u00eda del Valle-Incl\u00e1n e considerado por parte da cr\u00edtica como o \"\u00e1lter ego\" do autor. Protagonista da tetralox\u00eda narrativa das \"Sonatas\" (de outono, est\u00edo, primavera e inverno, escritas entre 1902 e 1905), a personaxe aparece como unha especie de Don Juan con esp\u00edrito de cruzado. Valle-Incl\u00e1n reco\u00f1eceu terse inspirado na figura de Carlos Calder\u00f3n y Vasco, militar espa\u00f1ol que chegou a ser brigadier durante a terceira guerra carlista, a\u00ednda que noutra ocasi\u00f3n dixo que se inspirou no escritor Ram\u00f3n de Campoamor. A popularidade da personaxe deu lugar a un un premio literario, convocado desde 1985, e un t\u00edtulo nobiliario p\u00f3stumo a Valle-Incl\u00e1n, creado en 1981. Tam\u00e9n o menciona Antonio Machado, no seu poema autobiogr\u00e1fico en \"Campos de Castilla\". \nBiograf\u00eda.\nPresentado polo propio autor na s\u00faa autobiograf\u00eda como o seu \"nobre t\u00edo\", de nome Xavier, \u00abAquel vello, c\u00ednico, descrido e galante como un cardeal do Renacemento!\" un \"donju\u00e1n\" \"feo, cat\u00f3lico e sentimental\". A s\u00faa primeira aparici\u00f3n na prensa espa\u00f1ola est\u00e1 rexistrada en \"Los Lunes del Imparcial\", onde Valle-Incl\u00e1n comezou a publicar \"Sonata de outono\" (1902), cuxa trama transcorre na Galicia natal do autor e o personaxe \u00e9 un home maduro. Bradom\u00edn reaparece como protagonista das outras tres sonatas que, sen respectar nin os ciclos vitais nin a orde estacional, apareceron nos anos posteriores. As\u00ed, a \"Sonata de est\u00edo\" (1903) transcorre en M\u00e9xico, a \"Sonata de primavera\" (1904) faino en Italia cun Bradom\u00edn xuvenil e a \"Sonata de inverno\" (1905) en Navarra.\nAventureiro modernista digno do Romanticismo, Bradom\u00edn estivo en Tierra Caliente e en Terra Santa, foi garda nobre do Papa e capit\u00e1n de Lanceiros ao servizo do aspirante Carlos VII. Este \u00faltimo contexto fai que o marqu\u00e9s apareza en acci\u00f3n ou menci\u00f3n na trilox\u00eda carlista de \"Comedias b\u00e1rbaras\", que forman as pezas dram\u00e1ticas \"\u00c1guila de blas\u00f3n\" (1907), \"Romance de lobos\" (1908) e \"Cara de plata\" (1923), e entre cuxas versi\u00f3ns teatrais cabe citar a de Bigas Luna en 2003.\nEn 1959, Francisco Rabal interpretou o Bradom\u00edn da \"Sonata de est\u00edo\" na adaptaci\u00f3n cinematogr\u00e1fica de Juan Antonio Bardem, de produci\u00f3n hispano-mexicana.\nBradom\u00edn e o Don Juan.\nO \"donjuanismo\", tema recorrente na literatura espa\u00f1ola, espello das peripecias de Casanova e os so\u00f1os de Barbey d'Aurevilly, foi definido polo propio Valle-Incl\u00e1n con esta reflexi\u00f3n, na que o autor aparta o mito cl\u00e1sico da esencia de Bradom\u00edn, a s\u00faa personaxe:"}
{"id": "550468", "revid": "5863", "url": "https://gl.wikipedia.org/wiki?curid=550468", "title": "Peregrinar a Santiago de Compostela", "text": ""}
{"id": "550469", "revid": "23204", "url": "https://gl.wikipedia.org/wiki?curid=550469", "title": "Ganes", "text": "Ganes \u00e9 un grupo musical feminino orixinario de La Val, en Italia, fundado en 2009 e que canta en lingua ladina. A banda est\u00e1 composta polas irm\u00e1s Elisabeth Schuen, Marlene Schuen e a s\u00faa curm\u00e1 Maria Moling.\nO 14 de agosto de 2015, actuaron xunto con Corin Curschellas, as\u00ed como Patricia Draeger e Barbara Gisler.\nDiscograf\u00eda.\n\u00c1lbums:"}
{"id": "550471", "revid": "25871", "url": "https://gl.wikipedia.org/wiki?curid=550471", "title": "Golf Halt", "text": "Golf Halt (en gal\u00e9s Arhosfa Golff) \u00e9 unha estaci\u00f3n de ferrocarril na li\u00f1a de Fairbourne no norte de Gales.\nHistoria.\nGolf Halt, de por si pouco relevante para o tr\u00e1fico, presume, non obstante, da singularidade ling\u00fc\u00edstica de ser o obxecto xeogr\u00e1fico que en gal\u00e9s pos\u00fae o nome m\u00e1is longo do mundo, \"Gorsafawddacha'idraigodanheddogleddoll\u00f4npenrhynareurdraethceredigion\" (a\u00ednda que o top\u00f3nimo m\u00e1is longo siga sendo o nome oficial da aldea de Llannergitherigion); este nome foi durante alg\u00fan tempo tam\u00e9n o seu nome oficial at\u00e9 que en 2007 a estaci\u00f3n volveu tomar o nome de Golf Hat .\nTop\u00f3nimo.\nNon \u00e9 un top\u00f3nimo orixinal en lingua galesa, sen\u00f3n que foi creado para rivalizar co nome longo de Llanfynydd, que fora creado en 1860, como golpe publicitario. O nome gal\u00e9s trad\u00facese como \"A estaci\u00f3n Mawddach Station e os seus dentes de drag\u00f3n ao longo da estrada do norte de Penrhyn, na praia dourada da ba\u00eda de Cardigan\"."}
{"id": "550472", "revid": "12452", "url": "https://gl.wikipedia.org/wiki?curid=550472", "title": "Gorsafawddacha'idraigodanheddogleddoll\u00f4npenrhynareurdraethceredigion", "text": ""}
{"id": "550473", "revid": "111586", "url": "https://gl.wikipedia.org/wiki?curid=550473", "title": "Golf Hat", "text": ""}
{"id": "550476", "revid": "75439", "url": "https://gl.wikipedia.org/wiki?curid=550476", "title": "Norman Powell", "text": "Norman WC Powell, nado o 25 de maio de 1993 en San Diego, California, \u00e9 un xogador de baloncesto profesional estadounidense que xoga nos Los Angeles Clippers da National Basketball Association (NBA).\nTraxectoria profesional.\nO 25 de xu\u00f1o de 2015, Powell foi seleccionado na 46\u00aa posici\u00f3n do Draft da NBA de 2015 polos Milwaukee Bucks, e foi traspasado pouco despois xunto a unha elecci\u00f3n da primeira rolda do Draft \u00f3s Toronto Raptors, cambio de Greivis V\u00e1squez. Asinou cos Raptors o 15 de xullo de 2015. Na s\u00faa primeira tempada na NBA, foi asignado en varias ocasi\u00f3ns \u00f3s Raptors 905, afiliado de Toronto na NBA D-League.\nO 25 de marzo de 2021, Powell foi traspasado \u00f3s Portland Trail Blazers a cambio de Gary Trent Jr. e Rodney Hood. O 6 de agosto de 2021, Powell asinou cos Trail Blazers un contrato de cinco anos e 90 mill\u00f3ns de d\u00f3lares.\nO 4 de febreiro de 2022, Powell foi traspasado xunto a Robert Covington \u00f3s Los Angeles Clippers, a cambio de Justise Winslow, Eric Bledsoe e Keon Johnson."}
{"id": "550477", "revid": "55340", "url": "https://gl.wikipedia.org/wiki?curid=550477", "title": "Llanfair\u00adpwllgwyngyll\u00adgogery\u00adchwyrn\u00addrobwll\u00adllan\u00adtysilio\u00adgogo\u00adgoch", "text": ""}
{"id": "550479", "revid": "88215", "url": "https://gl.wikipedia.org/wiki?curid=550479", "title": "Jos\u00e9 Mar\u00eda Busto", "text": "Jos\u00e9 Mar\u00eda Busto Llano, nado en Portugalete o 12 de novembro de 1923 e finado en Sevilla o 27 de maio de 2012, foi un futbolista vasco, que xogaba como porteiro. Desenvolveu case toda a s\u00faa carreira no Sevilla, co que disputou 401 partidos oficiais, sendo o gardameta con m\u00e1is encontros da historia do club.\nTraxectoria.\nComezou a s\u00faa carreira no Barakaldo, co que debutou en Segunda Divisi\u00f3n na tempada 1941/42. En 1942 fichou polo Sevilla FC, sendo un piar indiscutible ao longo de dezaseis tempadas, sendo titular por diante de todos os porteiros que pasaron durante ese tempo polo club, como Paquillo ou Manol\u00edn.\nFoi o porteiro titular durante a hist\u00f3rica tempada 1945/46, na que o Sevilla se proclamou campi\u00f3n de liga, e defendeu a porter\u00eda tam\u00e9n na final da Copa do Xeneral\u00edsimo 1947/48, onde ga\u00f1ou o t\u00edtulo derrotando ao Celta de Vigo en Chamart\u00edn. Xogou tam\u00e9n a final de Copa de 1955, onde o Sevilla perdeu contra o Athletic. Estivo varias veces preto de debutar coa selecci\u00f3n espa\u00f1ola, pero a gran competencia dos seus coet\u00e1neos Ignacio Eizaguirre, Antonio Ramallets e Carmelo Cedr\u00fan fixo que nunca acadara a internacionalidade absoluta, a\u00ednda que si debutou coa selecci\u00f3n B.\nDisputou un total de 401 partidos oficiais co Sevilla, sendo o gardameta con m\u00e1is encontros da historia do club."}
{"id": "550481", "revid": "89787", "url": "https://gl.wikipedia.org/wiki?curid=550481", "title": "Swannington, Leicestershire", "text": "Swannington \u00e9 unha antiga aldea mineira entre Coalville e Ashby-de-la-Zouch, Leicestershire, Inglaterra. Un documento de 1520 menciona cinco pozos en Swannington. Foi un t\u00e9rmino do primeiro ferrocarril de Leicester-Swannington, constru\u00eddo para levar a sa\u00edda dos seus fosos.\nA igrexa parroquial de Saint George abriuse en 1825 e est\u00e1 constru\u00edda nun lugar supostamente elixido por William Wordsworth.\nUn mu\u00ed\u00f1o de vento da aldea, chamado \"Hough Mill,\" constru\u00eduse preto dunha reserva natural establecida sobre os restos da mina de carb\u00f3n de Califat. Reclamouse como o lugar de nacemento de Robin Hood. \nAdministrativamente, Swannington \u00e9 unha parroquia civil do distrito de North West Leicestershire en Coalville. A poboaci\u00f3n da parroquia civil no censo de 2011 era de 1.270 habitantes. "}
{"id": "550482", "revid": "23204", "url": "https://gl.wikipedia.org/wiki?curid=550482", "title": "Robert Stephenson", "text": "Robert Stephenson nado o 16 de outubro de 1803 e finado o 12 de outubro de 1859 foi un enxe\u00f1eiro civil ingl\u00e9s e fillo \u00fanico de George Stephenson, inventor da primeira locomotora de vapor pr\u00e1ctica. Co\u00f1\u00e9cese como dese\u00f1ador de varias pontes e t\u00faneles, inclu\u00edndo o t\u00fanel de Kilsby, a ponte Britannia e a ponte ferroviaria de Conwy. \nBiograf\u00eda.\nEstudou na Academia Bruce de Newcastle upon Tyne e na Universidade de Edimburgo. Comezou a traballar co seu pai nos seus proxectos ferroviarios, empezando pola li\u00f1a de Stockton a Darlington. \nEn 1823 Robert fundou unha empresa xunto co seu pai e Edward Pease para constru\u00edr locomotoras, a \"Robert Stephenson and Company\", que fabricou unha boa porcentaxe das primeiras locomotoras do mundo, e estivo operativa at\u00e9 mediados do s\u00e9culo XX. O edificio orixinal da f\u00e1brica a\u00ednda existe en Newcastle, hoxe \"Centro Robert Stephenson\".\nTras o \u00e9xito da locomotora \"The Rocket\", a compa\u00f1\u00eda constru\u00edu outras para a li\u00f1a f\u00e9rrea de Liverpool a M\u00e1nchester e outras como a de Leicester a Swannington.\nEn 1833 obtivo o posto de enxe\u00f1eiro xefe da \"London and Birmingham Railway\", a primeira li\u00f1a ferroviaria que entrou en Londres e o primeiro tramo da li\u00f1a da costa oeste (\"West Coast Main Line\"). Este percorrido presentou un gran n\u00famero de desaf\u00edos \u00e1 ingenier\u00eda civil, sobre todo o T\u00fanel Kilbsy, pero foi completado en 1838. Stephenson foi o responsable directo do t\u00fanel que atravesaba Primrose Hill. As primeiras locomotoras non pod\u00edan afrontar a subida do tramo entre Euston e Chalk Farm, as\u00ed que fixo falta que Stephenson idease un sistema para subir a costa que funcionaba mediante cadeas accionadas por un motor a vapor situado xunto a \"The Roundhouse.\"\nRobert Stephenson foi un experto reco\u00f1ecido internacionalmente para cuesti\u00f3ns ferroviarias. Por exemplo, foi asesor de Paulin Talabot, para a construci\u00f3n do ferrocarril do Gard, visitou o ferrocarril de Orle\u00e1ns a Tours en Francia, e asesorou na construci\u00f3n da li\u00f1a de Biscaia a Madrid.Tam\u00e9n foi membro da Sociedade de estudos do Canal de Suez. No outono de 1850 viaxou por Su\u00edza por encargo do Goberno federal para elaborar dictames sobre a rede ferroviaria prevista.\nEntre 1851 e 1853 constru\u00edu o ferrocarril de Alexandr\u00eda a O Cairo en Exipto, prolongado at\u00e9 Suez en 1858.\nConstru\u00edu pontes famosas, como o High Level de Newcastle, a ponte Britannia, de secci\u00f3ns de ferro forxado, que cruzaba o Estreito de Menai; a ponte de Conwy, entre Llandundno e Conwy; o Viaduto Arnside de Cumbria; o Royal Border Bridge de Berwick-upon-Tweed e unha ponte para estrada e v\u00eda f\u00e9rrea de 1850 sobre o R\u00edo Nene en Sutton Bridge, Lincolnshire.\nUn dos poucos erros na carreira de Stephenson foi o dese\u00f1o da ponte Dee, que se afundiu mentres o cruzaba un tren. Foi duramente criticado por ese dese\u00f1o, mesmo antes do desastre, pola mala elecci\u00f3n dos materiais.\nComo membro do Partido Conservador foi elixido membro do Parlamento por Whitby desde 1847 at\u00e9 a s\u00faa morte.\nMorreu o 12 de outubro de 1859, pouco antes de facer 56 anos de idade. A pesar da s\u00faa rivalidade, Stephenson mantivo unha \u00edntima amizade con Isambard Kingdom Brunel e axud\u00e1ronse mutuamente en varios proxectos.\nO Museo Ferroviario Stephenson en North Shields foi nomeado no seu honor e no do seu pai.\nLegado.\nA morte de Robert foi profundamente lamentada en todo o pa\u00eds. O seu cortexo f\u00fanebre recibiu o permiso da ra\u00ed\u00f1a para pasar por Hyde Park, unha honra previamente reservada \u00e1 realeza. Emit\u00edronse d\u00faas mil entradas, pero 3000 homes foron admitidos no servizo na Abad\u00eda de Westminster, onde foi enterrado xunto ao gran enxe\u00f1eiro civil Thomas Telford. Os barcos no T\u00e1mese colocaron as bandeiras a media hasta e 1.500 empregados de Robert Stephenson &amp; Co. marcharon polas r\u00faas de Newcastle para o seu propio servizo conmemorativo. Deixou propiedades en mans de familiares, amigos e instituci\u00f3ns como o \"North of England Institute of Mining and Mechanical Engineers\"."}
{"id": "550483", "revid": "23204", "url": "https://gl.wikipedia.org/wiki?curid=550483", "title": "Mar\u00eda Isabel Medina M\u00e9ndez", "text": " Mar\u00eda Isabel Medina M\u00e9ndez, nada en Vigo en 1966, \u00e9 profesora de investigaci\u00f3n do Instituto de Investigaci\u00f3ns Mari\u00f1as (IIM) de Vigo, e coordinadora da \u00e1rea de Ciencia e Tecnolox\u00eda dos Alimentos do CSIC.\nTraxectoria.\nIsabel Medina licenciouse en Ciencias Qu\u00edmicas pola Universidade de Santiago de Compostela en 1989 e doutorouse no mesmo centro en 1994. Desenvolveu a s\u00faa tese no IIM, centr\u00e1ndoa no eido da qu\u00edmica dos alimentos de orixe mari\u00f1a. Tam\u00e9n formouse en diferentes universidades internacionais ao abeiro das s\u00faas estad\u00edas postdoutorais: nos Estados Unidos, en Italia e no Reino Unido.\nEn 2021 ingresou como acad\u00e9mica numeraria da Real Academia Galega das Ciencias na Secci\u00f3n de Biolox\u00eda e Ciencias da Sa\u00fade."}
{"id": "550484", "revid": "111586", "url": "https://gl.wikipedia.org/wiki?curid=550484", "title": "George Grove", "text": "George Grove, nado en Clapham no sur de Londres o 13 de agosto de 1820 e finado en Sydenham o 28 de maio de 1900, foi un enxe\u00f1eiro e m\u00fasico ingl\u00e9s.\nEscribiu libros sobre compositores cl\u00e1sicos e \u00e9 particularmente famoso polo seu gran dicionario musical \"Grove's Dictionary of Music and Musicians\". Este dicionario continuou actualiz\u00e1ndose e public\u00e1ndose despois da s\u00faa morte. Xa pasou por sete edici\u00f3ns. A \u00faltima edici\u00f3n est\u00e1 dispo\u00f1ible en li\u00f1a.\nA vida.\nSir George Grove naceu en Clapham, o seu pai vend\u00eda peixe. A s\u00faa nai adic\u00e1base aos musicais. Formouse como enxe\u00f1eiro e foi enviado a Xamaica para axudar a constru\u00edr un faro.\nTraballou na construci\u00f3n da ponte tubular \"Britannia\" sobre o estreito de Menai, xunto a Robert Stephenson. Casou coa filla dun crego e chegou a ser secretario da \"Society of Arts\" e pasou sete anos escribindo artigos para un dicionario da Biblia. Tivo a idea de facer algo semellante para a m\u00fasica. Foi membro tam\u00e9n da \"American Philosophical Society\" \nGrove foi a moitos concertos, mercou partituras e estudounas; fixo notas de programas para concertos, escribindo sobre a m\u00fasica que se tocaba, por exemplo de Beethoven, Schubert, Mendelssohn e Schumann.\nCarreira.\nEscribiu ensaios detallados sobre as sinfon\u00edas de Beethoven e foi un bo amigo de Clara Schumann. Viaxou co compositor Arthur Sullivan a Viena onde co\u00f1eceu a grandes m\u00fasicos, entre eles Brahms, e descubriu algunha m\u00fasica de Schubert que fora esquecida. Pasou varios anos escribindo o seu \"Dicionario da m\u00fasica\", publicado en catro volumes.\nGrove aforrou para fundar o Royal College of Music, inaugurado en 1883 polo Pr\u00edncipe de Gales. Conseguiu que moitos m\u00fasicos fosen ensinar al\u00ed, inclu\u00edndo a famosa cantante Jenny Lind, que estaba xubilada, Hubert Parry, Charles Villiers Stanford e outros.\nO primeiro ministro William Gladstone deulle o t\u00edtulo de cabaleiro polo seu labor na m\u00fasica.\nA s\u00faa muller non estaba moi interesada no seu traballo, pero el chamaba aos alumnos os seus \"fillos\" e convenceunos para que tivesen unha educaci\u00f3n ampla, anim\u00e1ndoos a ler moito. Entre os seus estudantes estiveron Hamish MacCunn, Charles Wood e Edith Oldham, coa que tivo un apego emocional durante o resto da s\u00faa vida.\nFoi director da RCM durante once anos, xubil\u00e1ndose en 1894, xusto despois de que a RCM se mudase a un novo edificio no Royal Albert Hall. A RCM, que segue a\u00ed hoxe, creou a bolsa \"George Grove Memorial\" na s\u00faa honra."}
{"id": "550485", "revid": "104999", "url": "https://gl.wikipedia.org/wiki?curid=550485", "title": "Isabel Medina", "text": ""}
{"id": "550486", "revid": "6279", "url": "https://gl.wikipedia.org/wiki?curid=550486", "title": "Prism\u00e1tico", "text": ""}
{"id": "550487", "revid": "89787", "url": "https://gl.wikipedia.org/wiki?curid=550487", "title": "Barreira de coral de Nova Caledonia", "text": "A Barreira de coral de Nova Caledonia \u00e9 unha barreira de coral situada en Nova Caledonia no Pac\u00edfico Sur, sendo a barreira continua m\u00e1is longa do mundo e a terceira m\u00e1is grande despois da Gran Barreira de Coral de Australia e do Barreira de Coral Mesoamericana.\nA barreira de coral de Nova Caledonia rodea a Grande Terre, a illa m\u00e1is grande de Nova Caledonia, as\u00ed como a Ile des Pins e varias illas m\u00e1is pequenas, acadando unha lonxitude de 1500 km.. O arrecife encerra unha lagoa de 24.000 km\u00b2, que ten unha profundidade media de 25 m.. Os arrecifes at\u00f3panse ata 30 km. desde a costa, pero est\u00e9ndense case 200 km. ata os arrecifes de Entrecasteaux no noroeste. Esta extensi\u00f3n noroeste encerra as Illas Belep e outros caios de area. Varios pasos naturais abren ao oc\u00e9ano. O paso de Boulari, que leva a Noum\u00e9a, a capital e porto principal de Nova Caledonia, est\u00e1 marcado polo Faro de Am\u00e9d\u00e9e.\nEn 2008, a barreira de arrecife e a s\u00faa lagoa circundante foron inscritas na UNESCO na Lista do Patrimonio Mundial pola s\u00faa extraordinaria beleza, a s\u00faa xeograf\u00eda \u00fanica como arrecife que rodea por completo a Grande Terre e a s\u00faa excepcional diversidade mari\u00f1a (en particular a s\u00faa diversidade de coral).\nEcolox\u00eda.\nOs sistemas de arrecifes de Nova Caledonia consid\u00e9ranse os segundos m\u00e1is grandes do mundo despois da Gran Barreira de Coral de Australia, a barreira de coral continua m\u00e1is longa do mundo cunha lonxitude de 1.600\u00a0km e a s\u00faa lagoa, a m\u00e1is grande do mundo cunha superficie de 24.000 quil\u00f3metros cadrados. Este ecosistema alberga xunto con Fidxi, a concentraci\u00f3n de estruturas de arrecifes m\u00e1is diversa do mundo, 146 tipos baseados nun sistema de clasificaci\u00f3n global, e igualan ou incluso superan \u00e1 Gran Barreira de Coral, moito m\u00e1is grande, en diversidade de corais e peixes.\nO arrecife presenta unha gran diversidade de especies cun alto nivel de endemismo. En total, foron 2328 especies de peixes observadas no arrecife, pertencentes a 248 familias. Ademais, o arrecife alberga a terceira poboaci\u00f3n de dugongs \"(Dugong dugon)' en perigo de extinci\u00f3n na Terra, e \u00e9 un importante sitio de ani\u00f1aci\u00f3n de tartarugas mari\u00f1as verdes\"(Chelonia mydas)\".\nNas lagoas de Nova Caledonia hai moitas outras especies mari\u00f1as, inclu\u00edndo m\u00e1is de 2000 especies de moluscos e unha pr\u00f3spera poboaci\u00f3n de balea xibardo.\nAmeazas ambientais.\nEn xeral, p\u00e9nsase que a maior\u00eda dos arrecifes te\u00f1en boa sa\u00fade. Alg\u00fans dos arrecifes do leste foron danados polos efluentes da extracci\u00f3n de n\u00edquel en Gran Terre. A Sedimentaci\u00f3n procedente da miner\u00eda, agricultura e pastoreo afectou aos arrecifes preto das desembocaduras dos r\u00edos, o que se viu agravado pola destruci\u00f3n dos bosques de mangleiros, que axudan a reter sedimento. Alg\u00fans arrecifes quedaron enterrados baixo varios metros de limo. En 2008, unha avaliaci\u00f3n dos arrecifes pr\u00f3ximos \u00e1 costa do noroeste conclu\u00edu que moitos estar\u00edan mortos nuns anos, e no mellor dos casos d\u00e9cadas, se as tendencias existentes relacionadas coa escorrent\u00eda de sedimentos e limo mineiros contin\u00faa.\nEn xaneiro de 2002, o Goberno franc\u00e9s propuxo inclu\u00edr os arrecifes de Nova Caledonia como Patrimonio da Humanidade da UNESCO. O 7 de xullo de 2008, a UNESCO inclu\u00edu o arrecife da barreira de Nova Caledonia na Lista do Patrimonio Mundial baixo o nome \"As lagoas de Nova Caledonia: diversidade de arrecifes e ecosistemas asociados\".\nExisten 13 comit\u00e9s de xesti\u00f3n locais, compostos por operadores tur\u00edsticos, pescadores, pol\u00edticos e xefes de tribos locais que traballan coa comunidade para controlar a sa\u00fade das lagoas.\nUso humano.\nO mergullo \u00e9 com\u00fan, con varios sitios de mergullo na lagoa e arredor do arrecife. Estes incl\u00faen a agulla de Prony, o foso dos tibur\u00f3ns e a catedral."}
{"id": "550488", "revid": "5863", "url": "https://gl.wikipedia.org/wiki?curid=550488", "title": "Ana Cebreiro", "text": "Ana Cebreiro G\u00f3mez, nada en Ferrol en 1971, \u00e9 responsable de tributaci\u00f3n internacional no Banco Mundial.\nTraxectoria.\nAna Cebreiro \u00e9 licenciada en Econom\u00eda pola Universidade de Santiago de Compostela, realizou o doutoramento en Barcelona e despois de dous anos trasladouse a Inglaterra \u00e1 Universidade de Essex. Traballou nove anos na OCDE, no centro de pol\u00edtica e administraci\u00f3n tributaria e no 2013 empezou a traballar para o Banco Mundial. \nEn 2022 ingresou como acad\u00e9mica correspondente da Real Academia Galega das Ciencias. "}
{"id": "550489", "revid": "27155", "url": "https://gl.wikipedia.org/wiki?curid=550489", "title": "Golfo de Porto", "text": "O Golfo de Porto \u00e9 un golfo do Mar Mediterr\u00e1neo situado na fachada occidental da illa de Corsica, Francia, moi co\u00f1ecida pola s\u00faa cor dram\u00e1tica e cantils escarpados.. O golfo est\u00e1 situado dentro do departamento de Corse-du-Sud. O golfo e a costa circundante forman parte do Parque natural rexional de Corsica. En 1983 o golfo designouse como Patrimonio da Humanidade da UNESCO, abarcando as Calanques de Piana, Golfo de Girolata e Reserva Natural de Scandola, debido \u00e1 a s\u00faa paisaxe excepcional, a rica vida aviar e mari\u00f1a e maquis.. \nXeograf\u00eda e Biodiversidade.\nO golfo de Porto est\u00e1 limitado por cinco comunas. Desde a costa norte do golfo e avanzando no sentido das agullas do reloxo arredor da costa cara ao sur, son Osani, Partinello, Serriera, Ota , e Piana. A cabeceira do golfo est\u00e1 en Ota, onde o r\u00edo Porto desemboca no mar. O litoral do golfo de Porto \u00e9 famoso polos seus cant\u00eds e promontorios vermellos laranxa que alcanzan os 900 m de altura. As paredes abruptas dos cantils est\u00e1n interrompidas por moitas grutas e o propio golfo cont\u00e9n numerosos farall\u00f3ns, illotes e enseadas.\nA biodiversidade costeira e mari\u00f1a ao longo do Golfo de Porto \u00e9 moi rica. A zona litoral est\u00e1 dominada pola lavanda mari\u00f1a, e as 450 especies de algas mari\u00f1as co\u00f1ecidas no Mediterr\u00e1neo foron rexistradas ao longo do Golfo. Estas incl\u00faen \" Halimeda\" e outras especies non observadas noutras zonas de Francia. Debido \u00e1 claridade da auga da rexi\u00f3n, as algas poden medrar ata 35 metros de profundidade. A Reserva Natural de Scandola conserva moitas especies terrestres na zona. Xunto coas algas, o precioso coral at\u00f3pase nas zonas pouco profundas do golfo. Ademais, as fortes correntes permiten que se congregue un gran n\u00famero de peixes.\nHistoria.\nA rexi\u00f3n de Porto-Piana estivo historicamente pouco poboada como resultado do seu terreo accidentado e da s\u00faa turbulenta historia. Unha serie de pestes recorrentes desde mediados do s\u00e9culo XV ata finais do s\u00e9culo XVI, seguidas de escaseza de alimentos e fames dos s\u00e9culos XVI ao XVIII diezmaron a bpbpci\u00f3n da zona. A finais da Idade Media, a zona do golfo estaba baixo o se\u00f1or\u00edo dos Leca, unha das casas fidalgas Cinarchesi. A finais do s\u00e9culo XV, o conde Giovan Paolo di Leca sumiu a rexi\u00f3n nun conflito.\nDurante a segunda metade do s\u00e9culo XVI, os corsarios berberiscos atacaron regularmente a costa de Corsica, o que provocou a construci\u00f3n dunha serie de defensas costeiras chamadas colectivamente as torres xenoveses en Corsica. Tres deste tipo de torres estaban situadas na costa do Golfo de Porto: Torra di l'Isula di Gargali, no illote hom\u00f3nimo da costa oeste preto de Osani, Torra di Portu, \u00e1 cabeza do golfo en Ota, e Torra di Turghju, na costa sur do golfo en Piana.\nA pesar destas fortificaci\u00f3ns, as incursi\u00f3ns dos corsarios acabaron por eliminar aldeas enteiras, inclu\u00eddas Paomia e Revinda. A finais do s\u00e9culo XVI, as terras baixas costeiras foron descritas como totalmente abandonadas: \"As\u00ed ocorre con Sia, o foso de Salo\u00f1a, en ru\u00ednas, ou o de Paomia, completamente deserto en 1584.\"\" A principios do s\u00e9culo XVII, estaba claro que Corsica non era defendible. Os veci\u00f1os das aldeas de monta\u00f1a que posu\u00edan terras na costa meteron presi\u00f3n para a construci\u00f3n dun maior n\u00famero de fortificaci\u00f3ns, o que resultou na reconstruci\u00f3n dunha torre en Sagone, as\u00ed como outras seis novas torres: Omigna, Carg\u00e8se, Orchinu, Cavi Rossi, Gargalo e Imbuto. Estas seis torres constru\u00edronse entre 1605 e 1611 baixo a direcci\u00f3n do arquitecto Anton Giovanni Sarola. Durante este tempo, as autoridades xenovesas desenvolveron unha pol\u00edtica de concesi\u00f3ns, levando en particular ao establecemento en Carg\u00e8se dunha colonia grega que provocou tensi\u00f3ns coa poboaci\u00f3n circundante.\nNo seu relato de viaxes \"Une excursion en Corse\", publicado en 1891, o pr\u00edncipe Roland Bonaparte describiu a zona como un dos lugares naturais m\u00e1is fermosos de Corsica. Desde 1983, o O golfo de Porto e as s\u00faas caracter\u00edsticas circundantes foron designados colectivamente como Patrimonio da Humanidade da UNESCO. A UNESCO describe a zona como \"un impresionante macizo p\u00f3rfiro con formas atormentadas\"."}
{"id": "550490", "revid": "85894", "url": "https://gl.wikipedia.org/wiki?curid=550490", "title": "\u00d3rgano de cores", "text": "O termo \u00f3rgano de cor, ou \u00f3rganos de cores ref\u00edrese a unha tradici\u00f3n de dispositivos mec\u00e1nicos constru\u00eddos para representar o son e acompa\u00f1ar a m\u00fasica nun medio visual. Os primeiros \u00f3rganos de creados foran instrumentos manuais baseados no dese\u00f1o do clavec\u00edn.\nNo 1900 eran electromec\u00e1nicos. Nas d\u00e9cadas de 1960 e 1970, o termo \"\u00f3rgano de cor\" asociouse popularmente con dispositivos electr\u00f3nicos que respond\u00edan \u00e1s s\u00faas entradas musicais con espect\u00e1culos de luces. O termo \"\u00f3rgano de luz\" \u00fasase cada vez m\u00e1is para estes dispositivos; permitindo que \"\u00f3rgano de cor\" retome o seu significado orixinal.\nHistoria do concepto.\nS\u00e9culo XVI.\nEn 1590, Gregorio Comanini describiu un invento do pintor manierista Arcimboldo dun sistema para crear m\u00fasica-cor, baseado na luminosidade aparente (contraste claro-escuro) en lugar da tonalidade.\nS\u00e9culo XVIII.\nEn 1725, o xesu\u00edta franc\u00e9s Louis Bertrand Castel propuxo a idea de \"Clavecin pour les yeux\" (clavec\u00edn para os ollos). Na d\u00e9cada de 1740, o compositor alem\u00e1n Telemann foi a Francia para velo, compuxo algunhas pezas para el e escribiu un libro sobre el. Ti\u00f1a 60 pequenos cristais de cores, cada un cunha cortina que se abr\u00eda ao tocar unha chave. Aproximadamente en 1742, Castel propuxo a \"clavecin oculaire\" (un \u00f3rgano de luz) como instrumento para producir tanto o son como as cores claras \"adecuadas\".\nEn 1743, Johann Gottlob Kr\u00fcger, profesor da Universidade de Hall, propuxo a s\u00faa propia versi\u00f3n do clavec\u00edn ocular.\nS\u00e9culo XIX.\nEn 1816, Sir David Brewster propuxo o calidoscopio como unha forma de m\u00fasica visual que se popularizou inmediatamente.\nEn 1877, o artista e inventor Bainbridge Bishop obt\u00e9n unha patente para o seu primeiro \u00f3rgano de cor. Os instrumentos eran accesorios iluminados dese\u00f1ados para \u00f3rganos de tubos que pod\u00edan proxectar luces de cores nunha pantalla en sincronizaci\u00f3n coa actuaci\u00f3n musical. Bishop constru\u00edu tres dos instrumentos; cada un foi destru\u00eddo nun incendio, inclu\u00eddo un na casa de PT Barnum.\nEn 1893, o pintor Alexander W. Rimington inventou o \"Clavier \u00e0 lumi\u00e8res\" que chamou a atenci\u00f3n de Richard Wagner e Sir George Grove. Afirmouse incorrectamente que o seu dispositivo foi a base das luces que acompa\u00f1aron a estrea na cidade de Nova York da sinfon\u00eda sinest\u00e9sica de Alexander Scriabin \"Prometheus: The Poem of Fire\" en 1915. O instrumento que acompa\u00f1ou esa estrea foi a \"cromola\" do enxe\u00f1eiro de iluminaci\u00f3n Preston S. Millar, similar ao instrumento de Rimington.\nS\u00e9culo XX.\nNun manifesto art\u00edstico de 1916, os futuristas Arnaldo Ginna e Bruno Corra describiron os seus experimentos con \"\u00f3rganos de cor\" en 1909. Tam\u00e9n pintaron nove pel\u00edculas abstractas, hoxe perdidas.\nEn 1916, o pintor futurista Vladimir Baranoff Rossin\u00e9 estreou o \"piano optof\u00f3nico\" na s\u00faa exposici\u00f3n individual en Kristiana (Oslo).\nEn 1918, a concertista Mary Hallock-Greenewalt creou un instrumento que chamou \"Sarabet\". Tam\u00e9n inventora, patentou nove inventos relacionados co seu instrumento, inclu\u00eddo o re\u00f3stato.\nEn 1921, Arthur C. Vinageras propuxo o \"Chromopiano,\" un instrumento parecido e tocado como un piano de cola, pero dese\u00f1ado para proxectar \"acordes\" compostos a partir de luces de cores.\nNa d\u00e9cada de 1920, Thomas Wilfred creou o \"Clavilux,\" un \u00f3rgano de cores, que finalmente patentou en sete versi\u00f3ns. En 1930, producira 16 unidades \"Home Clavilux\". Wilfred acu\u00f1ou a palabra \"lumia\" para describir esa arte. Significativamente, os instrumentos de Wilfred foron dese\u00f1ados para proxectar imaxes de cores, non s\u00f3 campos de luz coloreada como sucedeu con instrumentos anteriores.\nEn 1925, o compositor h\u00fangaro Alexander Laszlo escribiu un texto chamado \"Color-Light-Music\"; Laszlo percorreu Europa cun \u00f3rgano de cores.\nEn Hamburgo, desde finais dos anos 20 at\u00e9 principios dos 30, mostr\u00e1ronse varios \u00f3rganos de cores no \"Kongre\u00df f\u00fcr Farbe-Ton-Forschung\". Ludwig Hirschfeld Mack tocou o seu \u00f3rgano de cor \"Farbenlichtspiel\" neste congreso e noutros festivais e eventos en Alema\u00f1a. Desenvolvera este \u00f3rgano de cor na escola Bauhaus de Weimar, con Kurt Schwerdtfeger.\nA \"London Daily Mail Ideal Home Exhibition\" de 1939 contou cunha \"Consola de luz de 72 v\u00edas e un \u00f3rgano Compton para a m\u00fasica en cor\", as\u00ed como unha Torre \"Kaleidakon\" de 230 kW e 21m de altura. \nEntre 1935 e 1977, Charles Dockum constru\u00edu unha serie de \"Proxectores Mobilcolor\", as s\u00faas versi\u00f3ns de \u00f3rganos de cores silenciosos.\nA finais da d\u00e9cada de 1940, Oskar Fischinger creou o \"Lumigraph\" que produc\u00eda imaxes presionando obxectos/mans nunha pantalla de goma da sobresaia un feixe de luz coloreada; non era por tanto un \u00f3rgano de cores, pois non produc\u00eda son. As imaxes deste dispositivo xer\u00e1banse manualmente e interpret\u00e1banse con varias m\u00fasicas de acompa\u00f1amento. Necesitaba d\u00faas persoas para operar: unha para facer cambios nas cores, a outra para manipular a pantalla. Fischinger interpretou o Lumigraph en Los \u00c1ngeles e San Francisco e recibiu a licenza dos produtores da pel\u00edcula de ciencia ficci\u00f3n de 1964, \"The Time Travelers\". \nS\u00e9culo XXI.\nEn 2000, Jack Ox e David Britton crearon \"\"The Virtual Color Organ\",\" \u00f3rgano de cor de realidade virtual, un sistema para traducir composici\u00f3ns musicais en \"performance\" visual. Usa a potencia de supercomputaci\u00f3n para producir imaxes visuais en 3D a partir de \"ficheiros de interface dixital de instrumentos musicais\" (MIDI). As actuaci\u00f3ns te\u00f1en lugar en contornas interactivas e inmersivas de realidade virtual, como o \"Cave Automatic Virtual Environment\" (CAVE), VisionDome ou Immersadesk. Como \u00e9 un mundo inmersivo en 3D, o Color Organ tam\u00e9n \u00e9 un lugar, \u00e9 dicir, un espazo de actuaci\u00f3n.\nO estudoso do Instituto de Artes de California William Moritz ten documentado os \u00f3rganos de cores como unha forma de m\u00fasica visual, particularmente como un precursor do cine de m\u00fasica visual. Os seus traballos e investigaci\u00f3ns orixinais at\u00f3panse na colecci\u00f3n do Center for Visual Music de Los Angeles, que tam\u00e9n ten outros papeis e recursos hist\u00f3ricos sobre \u00f3rganos de cor."}
{"id": "550492", "revid": "865", "url": "https://gl.wikipedia.org/wiki?curid=550492", "title": "Tarom", "text": ""}
{"id": "550493", "revid": "865", "url": "https://gl.wikipedia.org/wiki?curid=550493", "title": "Thomson Airways", "text": ""}
{"id": "550494", "revid": "98629", "url": "https://gl.wikipedia.org/wiki?curid=550494", "title": "Maisa Ouzande", "text": "Mar\u00eda Isabel Ouzande Gonz\u00e1lez, co\u00f1ecida como Maisa Ouzande, nada en Lamela (Silleda) cara a 1941, \u00e9 unha actriz galega.\nTraxectoria.\n\u00c9 filla de Jos\u00e9 Ouzande, que emigrara aos Estados Unidos nos anos vinte, e finou en 1955. Ao ano seguinte a muller e as fillas marcharon a Arxentina. Mar\u00eda Isabel traballou nunha f\u00e1brica t\u00e9xtil e estudou polas noites. Casou e retornou a Galicia en 1983 instal\u00e1ndose na Estrada. Volveu emigrar primeiro a Caracas e despois asentouse en Avellaneda. En 1983 participou nunha pequena obra de teatro e comezou a estudar con Ra\u00fal Exp\u00f3sito G\u00e1ndara. Traballou con Ana Mar\u00eda Campoy, Lito Cruz e Fernando Iglesias S\u00e1nchez. Dirixiu obras e ensinou teatro no Club Espa\u00f1ol. Dirixiu o grupo de teatro do Centro Gallego de Buenos Aires. Retornou a Galicia onde volveu actuar."}
{"id": "550495", "revid": "1888", "url": "https://gl.wikipedia.org/wiki?curid=550495", "title": "Mar\u00eda Isabel Ouzande Gonz\u00e1lez", "text": ""}
{"id": "550496", "revid": "865", "url": "https://gl.wikipedia.org/wiki?curid=550496", "title": "Iberojet", "text": "Iberojet \u00e9 unha aeroli\u00f1a ch\u00e1rter espa\u00f1ola que opera voos de curto e longo alcance dende Espa\u00f1a e Portugal en nome de turoperadores. \u00c9 propiedade de Barcel\u00f3 Viajes, e que foi mercada polo Barcel\u00f3 Group en 2013 tras o colapso da Orizonia Corporation. A compa\u00f1\u00eda ten a s\u00faa sede en Palma de Mallorca.\nIberojet operaba anteriormente como Evelop Airlines e era subsidiaria de Orbest. O 8 de decembro de 2020, anunciouse que Evelop fusionar\u00edase con Orbest e pasar\u00eda a chamarse Iberojet.\nFrota.\nEn febreiro de 2022 a frota de Iberojet estaba formada polos seguintes avi\u00f3ns:"}
{"id": "550497", "revid": "865", "url": "https://gl.wikipedia.org/wiki?curid=550497", "title": "Evelop Airlines", "text": ""}
{"id": "550500", "revid": "89787", "url": "https://gl.wikipedia.org/wiki?curid=550500", "title": "Flybmi", "text": "Flybmi, estilizado como flybmi, legalmente British Midland Regional Limited e anteriormente comercializada como bmi Regional, foi unha aeroli\u00f1a rexional brit\u00e1nica que operaba servizos regulares de pasaxeiros no Reino Unido e Europa. As\u00faa sede estaba no aeroporto de East Midlands en North West Leicestershire, e ti\u00f1a bases en Aberdeen, Bruxelas, Bristol, East Midlands, Newcastle e M\u00fanic.\nFlybmi era unha antiga subsidiaria de British Midland International (BMI), que foi mercada a Lufthansa por International Airlines Group (IAG) o 20 de abril de 2012. Regional foi vendida a Sector Aviation Holdings en maio de 2012 e operou como aeroli\u00f1a independente dende outubro dese ano. En agosto de 2015 a compa\u00f1\u00eda converteuse en parte dun novo grupo de aeroli\u00f1as rexionais, Airline Investments Limited (AIL), xunto con Loganair.\nFlybmi cesou as s\u00faas operaci\u00f3ns e operations e entrou en concurso de acredores o 16 de febreiro de 2019."}
{"id": "550501", "revid": "865", "url": "https://gl.wikipedia.org/wiki?curid=550501", "title": "BMI Regional", "text": ""}
{"id": "550502", "revid": "55340", "url": "https://gl.wikipedia.org/wiki?curid=550502", "title": "Acebo", "text": "Acebo p\u00f3dese referir a:"}
{"id": "550503", "revid": "1131", "url": "https://gl.wikipedia.org/wiki?curid=550503", "title": "A Paicega, Pez\u00f3s, Pez\u00f3s", "text": "A Paicega \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 594 metros sobre o nivel do mar, a aldea local\u00edzase a 6 km da vila, e capital do concello, de Pez\u00f3s e en 2021 estaba deshabitado.\nHistoria.\nO lugar edificouse a mediados do s\u00e9culo XX para acoller os traballadores que constru\u00edron o encoro de Salime. As vivendas e outras instalaci\u00f3ns est\u00e1n abandonadas logo do remate das obras do encoro en 1955 pero moitas a\u00ednda est\u00e1n en p\u00e9. Salienta a capela, de gran tama\u00f1o, alg\u00fans barracones, restos do telef\u00e9rico e instalaci\u00f3ns el\u00e9ctricas. Na aldea hai un miradoiro dende o que se ve boa parte do curso medio do r\u00edo Navia."}
{"id": "550504", "revid": "55340", "url": "https://gl.wikipedia.org/wiki?curid=550504", "title": "A Paicega", "text": ""}
{"id": "550505", "revid": "1888", "url": "https://gl.wikipedia.org/wiki?curid=550505", "title": "Pedro Guiti\u00e1n Lista", "text": "Pedro Guiti\u00e1n Lista, nado en 1887 e finado en Armu\u00f1o (Lubre, Bergondo) o 25 de setembro de 1967, foi un pol\u00edtico galego.\nTraxectoria.\nNa Rep\u00fablica foi nomeado fiscal municipal de Bergondo en agosto de 1934. Logo do golpe de Estado do 18 de xullo de 1936 foi nomeado delegado civil de Bergondo. En outubro de 1937 foi sancionado con 500 pesetas pola Delegaci\u00f3n Militar de Orde P\u00fablico da Coru\u00f1a por autorizar un acto p\u00fablico no seu distrito sen ter facultades e por invocar a autorizaci\u00f3n dunha autoridade sendo falso. Finou na s\u00faa casa de Armu\u00f1o o 25 de setembro de 1967 con 80 anos.\nVida persoal.\nCasou con Dolores Zapata Monteiro e foi pai de Antonio, Juan e Jos\u00e9 Guiti\u00e1n Zapata."}
{"id": "550506", "revid": "89787", "url": "https://gl.wikipedia.org/wiki?curid=550506", "title": "Diap\u00e9dese", "text": "A diap\u00e9dese, tam\u00e9n chamada extravasaci\u00f3n dos leucocitos ou cadoiro de adhesi\u00f3n dos leucocitos, \u00e9 o movemento de sa\u00edda dos leucocitos (gl\u00f3bulos brancos) f\u00f3ra do sistema circulatorio, atravesando a parede dos vasos sangu\u00edneos m\u00e1is finos para dirixirse a un sitio nos tecidos onde hai un dano ou infecci\u00f3n. Este proceso forma parte da resposta inmunitaria innata e implica o recrutamento de leucocitos non espec\u00edficos. Os monocitos, un tipo de gl\u00f3bulo branco, tam\u00e9n usan este proceso en ausencia de infecci\u00f3n ou dano nos tecidos durante a s\u00faa conversi\u00f3n en macr\u00f3fagos.\nIntroduci\u00f3n.\nA extravasaci\u00f3n dos leucocitos ocorre principalmente en v\u00e9nulas post-capilares, onde as forzas de cizalla hemodin\u00e1micas est\u00e1n minimizadas. Este proceso comprende varias etapas:\nDemostrouse que o recrutamento de leucocitos queda detido se calquera destes pasos se suprime.\nOs leucocitos realizan a maior parte das s\u00faas funci\u00f3ns nos tecidos. Entre as s\u00faas funci\u00f3ns est\u00e1n a fagocitose de part\u00edculas estra\u00f1as, a produci\u00f3n de anticorpos, a secreci\u00f3n de causantes da resposta inflamatoria (histamina e heparina), e a neutralizaci\u00f3n da histamina. En xeral, os leucocitos interve\u00f1en na defensa do organismo e prot\u00e9xeno das doenzas ao inhibiren ou promoveren as respostas inflamatorias. Os leucocitos utilizan o sangue como medio de transporte par chegar a un determinado tecido do corpo. Velaqu\u00ed un breve resumo de cada un dos catro pasos que se pensa seguen normalmente os leucocitos durante a s\u00faa extravasaci\u00f3n:\nQuimioatracci\u00f3n.\nDespois do reco\u00f1ecemento e activaci\u00f3n de pat\u00f3xenos, os macr\u00f3fagos residentes no tecido afectado liberan citocinas como a IL-1, o TNF\u03b1 e quimiocinas. A IL-1, o TNF\u03b1 e C5a causan que as c\u00e9lulas endoteliais dos vasos sangu\u00edneos que est\u00e1n preto do sitio de infecci\u00f3n expresen mol\u00e9culas de adhesi\u00f3n celular, como as selectinas. Os leucocitos circulantes son atra\u00eddos cara ao sitio de lesi\u00f3n ou infecci\u00f3n debido \u00e1 presenza de quimiocinas.\nAdhesi\u00f3n por rodadura.\nComo un velcro, os ligandos carbohidratos dos leucocitos circulantes \u00fanense a mol\u00e9culas de selectina na parede interna do vaso, con afinidade marxinal. Isto causa que os leucocitos se movan m\u00e1is lentamente e empecen a rodar pola superficie interna da parede do vaso. Durante este movemento rodante f\u00f3rmanse e rompen enlaces transitorios entre as selectinas e os seus ligandos.\nPor exemplo, o ligando carbohidrato para a P-selectina chamado PSGL-1 \u00e9 expresado en diferentes tipos de leucocitos. A uni\u00f3n do PSGL-1 do leucocito \u00e1 P-selectina da c\u00e9lula endotelial permite que o leucocito rode ao longo da superficie endotelial. Esta interacci\u00f3n pode ser afinada polo padr\u00f3n de glicosilaci\u00f3n de PSGL-1, dado que certas glicovariantes do PSGL-1 te\u00f1en afinidades espec\u00edficas para diferentes selectinas, o que permite en certos casos que as c\u00e9lulas migren a sitios espec\u00edficos do corpo (por exemplo a pel).\nAdhesi\u00f3n firme.\nAo mesmo tempo, as quimiocinas liberadas polos macr\u00f3fagos activan os leucocitos rodantes e causan que as mol\u00e9culas integrinas da superficie cambien do estado de baixa afinidade no que est\u00e1n por defecto ao estado de alta afinidade. Isto \u00e9 axudado pola activaci\u00f3n xust\u00e1crina de integrinas por quimiocinas e factores solubles liberados polas c\u00e9lulas endoteliais. No estado activado, as integrinas \u00fanense firmemente aos receptores complementarios expresados nas c\u00e9lulas endoteliais con alta afinidade. Isto causa a inmobilizaci\u00f3n dos leucocitos, que var\u00eda en vasos que conte\u00f1an diferentes forzas de cizalla do fluxo sangu\u00edneo entrante.\nTransmigraci\u00f3n.\nO citoesqueleto dos leuocitos organ\u00edzase de tal xeito que estes se estenden sobre as c\u00e9lulas endoteliais. Desta forma, os leucocitos estenden pseud\u00f3podos e pasan a trav\u00e9s dos ocos entre as c\u00e9lulas endoteliais. Este paso das c\u00e9lulas polo vaso intacto denom\u00ednase diap\u00e9dese. Estes ocos entre as c\u00e9lulas poden formarse polas interacci\u00f3ns dos leucocitos co endotelio, pero tam\u00e9n autonomamente debido \u00e1 mec\u00e1nica endotelial. A transmigraci\u00f3n do leucocito ocorre a medida que as prote\u00ednas PECAM, que se encontran na superficie do leucocito e da c\u00e9lula endotelial, interaccionan e empurran a c\u00e9lula a trav\u00e9s do endotelio. Unha vez que atravesa o endotelio, o leucocito debe penetrar na membrana basal. O mecanismo para a penetraci\u00f3n \u00e9 discutido, mais pode implicar a dixesti\u00f3n proteol\u00edtica da membrana, unha forza mec\u00e1nica ou ambas as cousas. A diap\u00e9dese \u00e9 o proceso completo do escape do vaso sangu\u00edneo. Unha vez que est\u00e1n no flu\u00eddo intersticial, os leucocitos migran ao longo dun gradiente quimiot\u00e1ctico cara ao sitio de lesi\u00f3n ou infecci\u00f3n.\nBiolox\u00eda molecular.\nAs fases da extravasaci\u00f3n dos leucocitos mostradas no esquema da dereita son: aproximaci\u00f3n, captura, rodadura, activaci\u00f3n, uni\u00f3n, reforzamento da uni\u00f3n e extensi\u00f3n, reptaci\u00f3n intravascular, migraci\u00f3n paracelular ou migraci\u00f3n transcelular.\nSelectinas.\nAs selectinas expr\u00e9sanse pouco despois da activaci\u00f3n polas citocinas das c\u00e9lulas endoteliais realizada polos macr\u00f3fagos dos tecidos. As c\u00e9lulas endoteliais activadas expresan inicialmente mol\u00e9culas de P-selectina, pero d\u00faas horas despois da activaci\u00f3n est\u00e1 favorecida a expresi\u00f3n de E-selectina. As selectinas endoteliais \u00fanense a carbohidratos das glicoprote\u00ednas tansmembrana do leucocito, inclu\u00edndo o carbohidrato sialil-LewisX.\nA supresi\u00f3n da expresi\u00f3n dalgunhas selectinas ten como resultado unha resposta inmunitaria m\u00e1is lenta. Se non se produce a L-selectina, a resposta inmune pode ser dez veces m\u00e1is lenta, xa que as P-selectinas (que tam\u00e9n as poden producir os leucocitos) se unen unhas a outras. As P-selectinas poden unirse unhas a outras con grande afinidade, pero ocorre menos frecuentemente porque a densidade do sitio do receptor \u00e9 menor que coas mol\u00e9culas de E-selectinas, que son m\u00e1is pequenas. Isto incrementa a velocidade inicial de rodadura dos leucocitos, prolongando a fase de rodadura lenta.\nIntegrinas.\nAs integrinas implicadas na adhesi\u00f3n celular expr\u00e9sanse principalmente nos leucocitos. As integrinas \u03b22 dos leucocitos rodantes \u00fanense a mol\u00e9culas de adhesi\u00f3n celular endoteliais, parando o movemento celular.\nA activaci\u00f3n celular por medio de quimiocinas extracelulares causa que as integrinas \u03b22 preformadas se liberen dos seus almac\u00e9ns celulares. As mol\u00e9culas integrinas migran \u00e1 superficie celular e congr\u00e9ganse en \u00e1reas de alta avidez. Os dominios de integrina intracelulares as\u00f3cianse co citoesqueleto do leucocito coa mediaci\u00f3n de factores citos\u00f3licos como a talina, a \u03b1-actinina e a vinculina. Esta asociaci\u00f3n causa un cambio conformacional na estrutura terciaria da integrina, permitindo que o ligando acceda ao sitio de uni\u00f3n. Os cati\u00f3ns divalentes (por exemplo o Mg2+) tam\u00e9n c\u00f3mpren para a uni\u00f3n integrina-ligando.\nOs ligandos de integrina ICAM-1 e VCAM-1 son activados por citocinas inflamatorias, a\u00ednda que ICAM-2 expr\u00e9sase constitutivamente nalgunhas c\u00e9lulas endoteliais pero son reguladas \u00e1 baixa por citocinas inflamatorias. A ICAM-1 e ICAM-2 comparten dous dominios hom\u00f3logos N-terminais; ambos os dous poden unirse a LFA-1.\nDurante a quimiotaxe, o movemento celular \u00e9 facilitado pola uni\u00f3n de integrinas \u03b21 a compo\u00f1entes da s\u00faa matriz extracelular: VLA-3, VLA-4 e VLA-5 \u00fanense \u00e1 fibronectina e VLA-2 e VLA-3 ao col\u00e1xeno e outros compo\u00f1entes da matriz extracelular.\nCitocinas.\nA extravasaci\u00f3n est\u00e1 regulada polo fondo ambiental de citocinas producido pola resposta inflamatoria, e \u00e9 independente de ant\u00edxenos celulares espec\u00edficos. A liberaci\u00f3n de citocinas na resposta inmune inicial induce vasodilataci\u00f3n e unha menor carga el\u00e9ctrica na superficie co vaso. O fluxo sangu\u00edneo faise m\u00e1is lento, facilitando as uni\u00f3ns intermoleculares.\nAvances recentes.\nEn 1976, imaxes de microscopio electr\u00f3nico de varrido mostraron que hab\u00eda receptores nos extremos parecidos a microvilosidades dos leucocitos que permitir\u00edan aos gl\u00f3bulos brancos sa\u00edr do vaso sangu\u00edneo e chegar aos tecidos. Desde a d\u00e9cada de 1990 estudouse intensamente a identidade dos ligandos implicados na extravasaci\u00f3n dos leucocitos. Este asunto puido estudarse a fondo baixo condici\u00f3ns fisiol\u00f3xicas de estr\u00e9s de cizallamento usando unha c\u00e1mara de fluxo t\u00edpica. Desde os primeiros experimentos detectouse un estra\u00f1o fen\u00f3meno. Observouse que as interacci\u00f3ns de uni\u00f3n entre o gl\u00f3bulo branco e as paredes do vaso sangu\u00edneo se fan m\u00e1is fortes baixo forzas maiores. As selectinas (E-selectina, L-selectina e P-selectina) est\u00e1n implicadas neste fen\u00f3meno. O limiar de cizalla requirido parece contraintuitivo porque ao incrementarse a cizalla el\u00e9vase a forza aplicada nas ligaz\u00f3ns adhesivas das c\u00e9lulas pero parecer\u00eda que isto deber\u00eda incrementar a capacidade de desprenderse. Non obstante, as c\u00e9lulas rodan m\u00e1is lentamente e m\u00e1is regularmente ata que se chega un nivel de cizalla \u00f3ptimo no que a velocidade de rodadura \u00e9 m\u00ednima. Este fen\u00f3meno paradoxal non se explicou satisfactoriamente polo meomento malia o seu grande interese.\nUnha hip\u00f3tese que fora inicialmente desbotada pero que despois foi espertando maior interese \u00e9 a hip\u00f3tese do enlace de agarre (\"catch bond\"), no que o incremento da forza sobre a c\u00e9lula fai m\u00e1is lentas as taxas de desprendemento (\"off-rates\") e alonga a duraci\u00f3n do enlace e estabiliza a fase de rodadura da extravasaci\u00f3n de leucocitos. A adhesi\u00f3n da c\u00e9lula potenciada polo fluxo a\u00ednda \u00e9 un fen\u00f3meno inexplicado que poder\u00eda ser o resultado dun incremento dependente do transporte na taxa de adhesi\u00f3n (\"on-rate\") ou un decrecemento dependente da forza na velocidade de desprendemento das ligaz\u00f3ns adhesivas. A L-selectina require un determinado m\u00ednimo de cizalla para soster a rodadura do leucocito sobre o ligando PSGL-1 e outros ligandos vasculares. Formulouse a hip\u00f3tese de que as forzas de fluxo dimin\u00faen as taxas de desprendemento de L-selectina\u2013PSGL-1 (enlaces de agarre ou \"catch bonds\"), mentres que forzas maiores incrementan as taxas de desprendemento (enlaces de deslizamento ou \"slip bonds\"). Nalg\u00fans experimentos atopouse que un decrecemento dependente da forza nas taxas de desprendemento determinaba a rodadura potenciada polo fluxo de microesferas que levan L-selectina ou de neutr\u00f3filos sobre o PSGL-1. [5] Os enlaces de agarre permiten incrementar a forza para converter duraci\u00f3ns da ligaz\u00f3n curtas noutras m\u00e1is longas, o cal dimin\u00fae as velocidades de rodadura e incrementa a regularidade das fases de rodadura a medida que aumenta a cizalla desde o limiar ata un valor \u00f3ptimo. A medida que aumenta a cizalla, as transici\u00f3ns cara a enlaces de deslizamento fan m\u00e1is curta a duraci\u00f3n do enlace e incrementan as velocidades de rodadura e dimin\u00faen a regularidade da rodadura. Hipotetizouse que as alteraci\u00f3ns dependentes da forza da duraci\u00f3n dos enlaces gobernan a adhesi\u00f3n celular dependente de L-selectina por debaixo e por riba do \u00f3ptimo de cizalla. Estes descubrimentos establecen unha funci\u00f3n biol\u00f3xica dos enlaces de agarre como un mecanismo para a adhesi\u00f3n celular potenciada polo fluxo. A\u00ednda que os leucocitos parecen presentar un comportamento de enlace de agarre co increemnto do fluxo, que leva aos pasos de fixaci\u00f3n e rodadura na extravasaci\u00f3n dos leucocitos, a adhesi\u00f3n firme cons\u00e9guese por medio doutro mecanismo, a activaci\u00f3n de integrinas.\nOutros exemplos biol\u00f3xicos do mecanismo de enlaces de agarre obs\u00e9rvase en bacterias que se agarran firmemente \u00e1s paredes do tracto urinario en resposta \u00e1s velocidades de flu\u00eddo altas e grandes forzas de cizalla exercidas sobre as c\u00e9lulas e as bacterias con extremos adhesivos nas fimbrias. Un mecanismo esquem\u00e1tico de como se prop\u00f3n que o incremento da forza de cizalla causa interacci\u00f3ns de uni\u00f3n m\u00e1is fortes entre bacterias e c\u00e9lulas diana mostran que o enlace de agarre act\u00faa de forma moi similar a unha trampa chinesa de dedos. Para un enlace de agarre, a forza sobre a c\u00e9lula empurra o extremo adhesivo dunha fimbria que as\u00ed se pecha m\u00e1is firmemente sobre a c\u00e9lula diana. A medida que a intensidade das forzas aumenta, m\u00e1is forte se fai o enlace entre a fimbria e o receptor da c\u00e9lula da superficie da c\u00e9lula diana. Para un enlace cr\u00edptico, a forza causa que a fimbria xire cara \u00e1 c\u00e9lula diana e te\u00f1a m\u00e1is sitios de uni\u00f3n aos que poder adherirse nos ligandos da c\u00e9lula diana, principalmente mol\u00e9culas de azucres. Isto crea unha interacci\u00f3n de uni\u00f3n m\u00e1is forte entre as bacterias e a c\u00e9lula diana.\nAplicaci\u00f3n de aparellos microflu\u00eddicos.\nAs c\u00e1maras de fluxo de placa paralela son unhas das c\u00e1maras de fluxo m\u00e1is utilizadas para estudar a interacci\u00f3n leucocito-endotelial in vitro. Levan utiliz\u00e1ndose en investigaci\u00f3n desde finais da d\u00e9cada de 1980. A\u00ednda que as c\u00e1maras de fluxo foron unha importante ferramenta no estudo do rodamento de leucocitos, presentan varias limitaci\u00f3ns para estudar as condici\u00f3ns fisiol\u00f3xicas in vivo, xa que non te\u00f1en unha correspondencia coa xeometr\u00eda in vivo, inclu\u00edndo a raz\u00f3n escala/aspecto (a microvasculatura fronte a modelos de vasos grandes), condici\u00f3ns de fluxo (por exemplo, fluxos converxentes fronte a diverxentes nas bifurcaci\u00f3ns) e require grandes volumes de reactivos (~ mL) debido ao seu gran tama\u00f1o (altura &gt; 250\u00a0\u00b5m e largura &gt; 1mm). Coa aparici\u00f3n dos aparellos baseados nos microflu\u00eddos, estas limitaci\u00f3ns foron finalmente superadas. A CFD Research Corporation (CFDRC) ideou un novo modelo in vitro chamado rede microvascular sint\u00e9tica SynVivo (SynVvo-SMN), que se desenvolveu usando o proceso de litograf\u00eda branda baseado no polidimetilsiloxano (PDMS). A rede microvascular sint\u00e9tica (SMN) pode recrear a complexa vasculatura presente in vivo, inclu\u00edndo caracter\u00edsticas xeom\u00e9tricas, condici\u00f3ns de fluxo e volumes de reactivo, proprocionando as\u00ed un ambiente bioloxicamente realista para estudar o comportamento da extravasaci\u00f3n celular, pero tam\u00e9n para a entrega e descubrimento de f\u00e1rmacos. \nDeficiencia da adhesi\u00f3n do leucocito.\nA deficiencia da adhesi\u00f3n do leucocito \u00e9 unha doenza xen\u00e9tica asociada cun defecto no proceso de extravasaci\u00f3n do leucocito, causado por un defecto na cadea de integrina \u03b22 (encontrada en LFA-1 e Mac-1). Isto impide a capacidade dos leucocitos de parar e realizar a diap\u00e9dese. As persoas con esta doenza sofren infecci\u00f3ns bacterianas recorrentes e unha defectuosa curaci\u00f3n das feridas. Unha marca caracter\u00edstica desta doenza \u00e9 a neutrofilia.\nDisfunci\u00f3n dos neutr\u00f3filos.\nEn enfermidades estendidas polo corpo como a sepse, a extravasaci\u00f3n dos leucocitos entra nun estado incontrolado no que os gl\u00f3bulos brancos neutr\u00f3filos empezan a destru\u00edr os tecidos do h\u00f3spede a velocidades moi superiores ao normal, o que, por exemplo s\u00f3 nos Estados Unidos de Am\u00e9rica, causa a morte dunhas 200.000 persoas ao ano. A disfunci\u00f3n dos neutr\u00f3filos adoita ir precedida por alg\u00fan tipo de infecci\u00f3n, a cal desencadea a aparici\u00f3n de padr\u00f3ns moleculares asociados a pat\u00f3xeno (PAMP). A medida que a extravasaci\u00f3n de leucocitos se intensifica, os neutr\u00f3filos danan m\u00e1is tecidos, o cal libera radicais do ox\u00edxeno e proteases.\nEstudos recentes cunha rede microvascular sint\u00e9tica SynVivo (SynVivo-SMN) fixeron posible estudar terapias antiinflamatorias para tratar patolox\u00edas causadas pola disfunci\u00f3n dos neutr\u00f3filos. A SMN permite a an\u00e1lise completa de cada etapa da extravasaci\u00f3n de leucocitos, o que proporciona unha metodolox\u00eda para cuantificar o efecto do f\u00e1rmaco \u00e1 hora de impedir a extravasaci\u00f3n leucocitaria. Alg\u00fans descubrimentos recentes demostran o efecto da hidrodin\u00e1mica en interacci\u00f3ns neutr\u00f3filo-endoteliais. Noutras palabras, a adhesi\u00f3n de neutr\u00f3filos est\u00e1 moi afectada polas forzas de cizalla do fluxo sangu\u00edneo e por interacci\u00f3ns moleculares. Ademais, a medida que a taxa de cizalla dimin\u00fae (por exemplo nas v\u00e9nulas post-capilares), a inmobilizaci\u00f3n dos leucocitos faise m\u00e1is doada e, por tanto, m\u00e1is frecuente. O contrario tam\u00e9n \u00e9 certo: os vasos nos que as forzas de cizalla son altas a inmobilizaci\u00f3n dos leucocitos \u00e9 m\u00e1is dif\u00edcil. Isto ten importantes implicaci\u00f3ns en varias doenzas nas que a alteraci\u00f3n do fluxo sangu\u00edneo impacta gravemente sobre a resposta do sistema inmunitario ao impedir ou facilitar a inmobilizaci\u00f3n dos leucocitos. Ter estes co\u00f1ecementos axuda a mellorar os estudos sobre o efecto de f\u00e1rmacos sobre a extravasaci\u00f3n leucocitaria."}
{"id": "550507", "revid": "27155", "url": "https://gl.wikipedia.org/wiki?curid=550507", "title": "Extravasaci\u00f3n dos leucocitos", "text": ""}
{"id": "550508", "revid": "27155", "url": "https://gl.wikipedia.org/wiki?curid=550508", "title": "Extravasaci\u00f3n do leucocito", "text": ""}
{"id": "550509", "revid": "27155", "url": "https://gl.wikipedia.org/wiki?curid=550509", "title": "Extravasaci\u00f3n de leucocitos", "text": ""}
{"id": "550510", "revid": "27155", "url": "https://gl.wikipedia.org/wiki?curid=550510", "title": "Cadoiro de adhesi\u00f3n dos leucocitos", "text": ""}
{"id": "550511", "revid": "27155", "url": "https://gl.wikipedia.org/wiki?curid=550511", "title": "Fervenza de adhesi\u00f3n dos leucocitos", "text": ""}
{"id": "550512", "revid": "27155", "url": "https://gl.wikipedia.org/wiki?curid=550512", "title": "Fervenza de adhesi\u00f3n do leucocito", "text": ""}
{"id": "550513", "revid": "98629", "url": "https://gl.wikipedia.org/wiki?curid=550513", "title": "Peque Varela", "text": "Helena Varela, co\u00f1ecida como Peque Varela, nada en Ferrol no ano 1977, \u00e9 unha directora de cine de animaci\u00f3n, dese\u00f1adora gr\u00e1fica e compositora de \"after effects\" galega. \nTraxectoria.\nPeque Varela xa dende nena gustaba de facer garabatos e andaba sempre coa c\u00e1mara, ademais de ser afeccionada a ler banda dese\u00f1ada e novela gr\u00e1fica. Cando rematou o bacharelato estudou video e fotograf\u00eda e deseguida marchou a Londres para seguir a s\u00faa formaci\u00f3n. Al\u00ed descubri\u00fa a posibilidade de combinar a linguaxe gr\u00e1fica e cinem\u00e1tica a trav\u00e9s da animaci\u00f3n, e deste xeito encami\u00f1ou a s\u00faa carreira.\nEstudou na Universidade de Westminster onde se licenciou en 2001 en Contemporary Media Practice -cine, televisi\u00f3n, v\u00eddeo e imaxe dixital- e no ano 2008 rematou un m\u00e1ster en Direcci\u00f3n de Animaci\u00f3n na National Film and Television School de Londres. Tam\u00e9n fixo estudos de debuxo natural con movemento na Bristol School of Media.\nNo traballo de Varela est\u00e1 a influencia do art\u00edsta sat\u00edrico Phil Mulloy, quen aceptou ser o seu mentor dicindo \"Ser\u00e9i o teu mentor, m\u00e1is non te vou buscar traballo\". Ela recolleu o seu enfoque plural, salientando que a animaci\u00f3n \u00e9 un medio moi valioso para contar historias de compromiso, pero que tanto en Galicia como en Espa\u00f1a en xeral, todo o que non estea baixo a onda de Pixar o Disney, non existe, reclamando m\u00e1is seriedade para o sector. Para ela, a animaci\u00f3n \u00e9 unha ferramente que facilita a comprensi\u00f3n de certas mensaxes, mellor que con im\u00e1xes reais.\nNo ano 2005 comezou a traballar como directora e animadora independente en publicidade, facendo encargos variados, alg\u00fan para a MTV, ou montando t\u00edtulos de cr\u00e9dito como o feito en 2007 para \"Sweeney Todd, o barbeiro diab\u00f3lico de Fleet Street\" de Tim Burton.\nPosteriormente, fundou xunto coa produtora Silvina Cornill\u00f3n, a empresa de produci\u00f3n independente \"Argallando\". O primeiro proxecto de animaci\u00f3n foi a curtametraxe \"Gato encerrado\", en 2010.\nCompaxina o seu traballo m\u00e1is comercial como directora de animaci\u00f3n para NERD productions creando estilos de acci\u00f3n en vivo, animaci\u00f3n, medios mixtos e ilustraci\u00f3ns para TVC, contido en li\u00f1a, OOH/DOOH, etc, coa s\u00faa actividade independente como compositora de \"after effects\", traballando no concepto, dese\u00f1o, gui\u00f3n gr\u00e1fico, animaci\u00f3n e composici\u00f3n.\nTam\u00e9n ten traballado para empresas de publicidade, espect\u00e1culos en vivo de animaci\u00f3n de contidos de video e para artistas como Mercedes Pe\u00f3n e B\u00f6jrk. As\u00ed mesmo, animaci\u00f3ns de longametraxes e curtametraxes para varias produtoras. e campa\u00f1as para UNFPA (Fondo de Poboaci\u00f3n das Naci\u00f3ns Unidas) como AIDOS.\nObra.\nO seu proxecto de fin de graduaci\u00f3n foi tam\u00e9n a s\u00faa primeira curtametraxe, titulada \"1977\". A gravaci\u00f3n recolle imaxes do barrio de Caranza -\"Caranza \u00e9 o Manhattan de Ferrol\"- e da vila de Ares, lugares onde se criou Peque Varela. Sobre o contido da curta, fala de medrar, e de descubrir a propia sexualidade, fronte \u00e1 que te asignan polo corpo que tes. O proceso creativo comezou coa parte gr\u00e1fica, partindo dunha imaxe infantil ata a imaxe real, empregando o \"cut-out\" \"nos momentos m\u00e1is rotos\". A mestura das lembranzas e os so\u00f1os foron creando o estilo propio final.\nEste traballo foi seleccionado entre m\u00e1is de cinco milleiros de curtametraxes para participar no Festival de Cinema de Sundance de cine independente, creado por Robert Reford. \"1977\" formou parte do cartel, na secci\u00f3n de curtametraxes de animaci\u00f3n para concursar no certeme xunto a 82 curtas no ano 2008. Tivo unha grande acollida por parte do p\u00fablico e da organizaci\u00f3in do festival, esgot\u00e1ndose as entradas para os catro pases da proxecci\u00f3n en Park City. A creadora explicou que a s\u00faa historia ent\u00e9ndese porque fala de sentimentos universais das persoas.\nDespois de Sundance, ofrec\u00e9ronlle participar noutros festivais de cinema internacionais, como Festival internacional de curtametraxes de Clermont-Ferrand (Francia), Pink Appel (Su\u00edza), Tampere (Finlandia), Torino GLBT (Italia) ou o Trickfilm (Alema\u00f1a).\nEn 2008 acadou o primeiro premio na categor\u00eda de mellor audiovisual do certame de curtas do Liceo Casino de Vilagarc\u00eda, o galard\u00f3n m\u00e1is significativo por riba da categor\u00eda espec\u00edfica da animaci\u00f3n.Ese mesmo ano levou o premio a Mellor Videocreaci\u00f3n no Festival de Videocreaci\u00f3n do Condado, onde salientaron a mestura das t\u00e9cnicas en 2D e 3D de animaci\u00f3n empregadas.\nNo Festival de cine de Xix\u00f3n (FICXix\u00f3n), en 2010 estreou \"Gato encerrado\", unha curta na que reflexiona sobre as desigualdades, a trav\u00e9s da vida de dous gatos que segundo a tradici\u00f3n do pa\u00eds de orixe te\u00f1en sete ou nove vidas. Varela explicou que \"esta desigualdade pareceume moi boa base para explorar as diferentes oportunidades que ten unha persoa en funci\u00f3n do seu lugar de orixe ou do pasaporte que ten\".\nA s\u00faa actividade, proxectos, a participaci\u00f3n en festivais e outros eventos culturais son numerosas.\nEn 2009 participou na XVIII Mostra de Cine de Palencia, coincidindo coa homenaxe ao actor Ces\u00e1reo Est\u00e9banez. En Madrid, na Noche en blanco, cun programa que propu\u00f1a un repaso polos traballos m\u00e1is interesantes, tanto de diferentes t\u00e9cnicas (documental animado, stop motion, celuloide manipulado) como de mostrar a animaci\u00f3n coma unha v\u00eda de exploraci\u00f3n persoal, pol\u00edtica, falcatrueira ou po\u00e9tica. Participou no ciclo \"Ellas crean arte\", no ano 2014 en Vitoria-Gasteiz, coa proxeci\u00f3n das s\u00faas curtametraxes \"Gear\" (2004), \"Phace\" (2005), \"1997\" (2007) e \"Gato encerrado\" (2010).\nEn 2015 foi a encargada de estrear as actividades do Galician Film Forum (GFF), asociaci\u00f3n que trata de dar a co\u00f1ecer o cinema galego en Londres. O premiado traballo de animaci\u00f3n \"1977,\" foi proxectado na Universidade King's College London\nForm\u00f3u parte do proxecto Cinema e muller, que naceu coa vontade de visibilizar as creadoras do audiovisual galego e fomentar a maior participaci\u00f3n das mulleres na creaci\u00f3n de cultura. Como explicou a s\u00faa comisaria Xisela Franco, as mostras e os festivais son necesarios pero hai que ir m\u00e1is lonxe para contribu\u00edr \u00e1 s\u00faa visibilzaci\u00f3n.\nPremios e reco\u00f1ecementos.\nA s\u00faa curta \"1977\" foi galardoada con 15 premios internacionais e estivo seleccionado en festivais de prestixio internacional coma o Sundance (Utah, EEUU) ou o Clermont Ferrand Short Film Festival (Francia) e foi Menci\u00f3n de honor da I Festa do Cinema Galego e Portugu\u00e9s Filminho en 2008.\n\"1977\" foi tam\u00e9n motivo de estudo nalg\u00fanhas universidades, obxecto de an\u00e1lise en varios ensaios e peza central para debater as tem\u00e1ticas tratadas na curta como \u00e9 a problem\u00e1tica da construci\u00f3n da itentidade ligada ao sexo e x\u00e9nero dentro dunha cultura e historia persoal. \nNo ano 2019 obtivo o Premio Festival de Cans ao mellor videoclip (premio do xurado) con Window Pane por \"Visi\u00f3n\"."}
{"id": "550514", "revid": "85894", "url": "https://gl.wikipedia.org/wiki?curid=550514", "title": "Polje", "text": "Polje ou poli\u00e9 (do eslovaco \"polje\", \"pl.\" \"polja\") \u00e9 unha chaira do carso, de dimensi\u00f3ns consider\u00e1beis e vertentes cun declive pronunciado ou abruptas, cun fondo xeralmente plano e cuberto de terra roxa e aluvi\u00f3ns. A cunca de recepci\u00f3n ten un drenaxe endorreico e centr\u00edpeto. Poden permanecer secos, ser atravesados por un curso de auga ou estaren inundados de forma permanente ou temporal. A medida que o nivel fre\u00e1tico aumenta, poden ser alimentados por exsurxencias ou por p\u00f3nores, que poden funcionar como p\u00edas cando baixa de novo. \u00c1s veces te\u00f1en zunidos, que son unha forma rochosa abrupta, illada e dispersa dentro dos poljes.\nSon com\u00fans en terreos \"k\u00e1rtsticos\" (c\u00e1rsicos) en Europa central, ou do Sur, por exemplo no Peloponeso, e menos com\u00fans na Pen\u00ednsula Ib\u00e9rica, a\u00ednda que existen exemplos."}
{"id": "550515", "revid": "40827", "url": "https://gl.wikipedia.org/wiki?curid=550515", "title": "Pica mauritanica", "text": "Pica mauritanica \u00e9 unha especie de ave paseriforme da familia dos c\u00f3rvidos, unha das sete comprendidas no x\u00e9nero \"Pica\". \nTaxonom\u00eda.\nDescrici\u00f3n.\nA especie foi descrita en 1845 polo maxistrado e naturalista afeccionado franc\u00e9s\nAlfred Malherbe.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos: \nEtimolox\u00eda.\nPara a do x\u00e9nero, ver \"Pica\".\nO ep\u00edteto espec\u00edfico, \"mauritanica\", \u00e9 o nominativo feminino singular do adxectivo latino \"mauritanicus, -a, -um\", \"de Mauritania\", en alusi\u00f3n \u00e1 s\u00faa \u00e1rea de distribuci\u00f3n, nas provincias do Imperio romano Mauritania Tingitana e Mauritania Cesariense, no actual Magreb.\nCaracter\u00edsticas.\nP\u00f3dese distinguir da pega com\u00fan (\"Pica pica\", da que en tempos foi considerada unha subespecie), por ter unha pequena car\u00fancula azul, lisa, tras o ollo, a zona branca do ventre m\u00e1is curta, as \u00e1s m\u00e1is curtas e a cola m\u00e1is longa.\nDistribuci\u00f3n.\n\"Pica mauritanica\" \u00e9 unha especie end\u00e9mica do noroeste de \u00c1frica, estend\u00e9ndose, nunha distribuci\u00f3n descontinua, desde o S\u00e1hara Occidental at\u00e9 Tunisia, encontr\u00e1ndose tam\u00e9n en Marrocos, Alxeria e nos enclaves espa\u00f1ois do norte de \u00c1frica. (Ver mapa).\nFiloxenia.\nUn estudo de filoxen\u00e9tico publicado en 2017 descubriu que \"Pica mauritanica\" diverxeu a partir dun antepasado com\u00fan co clado que cont\u00e9n a todos os demais membros do x\u00e9nero \"Pica\".\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que esta especie ten unha \u00e1rea de distribuci\u00f3n grande e, polo tanto, non se aproxima aos limiares de \"Vulner\u00e1bel\" baixo o criterio do tama\u00f1o da \u00e1rea de distribuci\u00f3n, a extensi\u00f3n e calidade do h\u00e1bitat e o tama\u00f1o da poboaci\u00f3n, a que a tendencia poboacional parece ser estable e, polo tanto, a especie non se aproxima aos limiares de \"Vulner\u00e1bel\" baixo o criterio de tendencia poboacionale a\u00ednda que o tama\u00f1o da poboaci\u00f3n non se cuantificou debe ser grande e, polo tanto, non se aproxima aos limiares de \"Vulner\u00e1bel\", cualifica o staus da especie como \"LC\" (Pouco preocupante)."}
{"id": "550517", "revid": "98629", "url": "https://gl.wikipedia.org/wiki?curid=550517", "title": "P\u00f3nor", "text": "Un p\u00f3nor \u00e9 unha abertura natural no terreo, que pode ser atopada en lugares onde a xeolox\u00eda e a xeomorfolog\u00eda est\u00e1n caracterizadas por alg\u00fan tipo de \"karst\" ou carso.\nMentres que unha dolina \u00e9 unha depresi\u00f3n cunha cavidade conectada cara ao subsolo, un p\u00f3nor \u00e9 unha abertura pola que unha corrente superficial ou lago, fl\u00faen total ou parcialmente cara a un sistema k\u00e1rstico de auga subterr\u00e1nea. A erosi\u00f3n polo fluxo continuo de auga forma ou agranda a abertura na roca (principalmente calcaria).\nOs p\u00f3nores at\u00f3panse en todo o mundo en rexi\u00f3ns \"k\u00e1rsticas\". Existen varios lugares en pa\u00edses en centro e sueste de Europa (Croacia, Rep\u00fablica Checa, Hungr\u00eda, Rumania, Montenegro) co nome de \u00abPonor\u00bb por estaren asociadados con esas aberturas k\u00e1rsticas. Hai importantes p\u00f3nores nos C\u00e1rpatos, nos Alpes Din\u00e1ricos, en Grecia, Turqu\u00eda e en varios estados do sur dos EE.UU.\nO termo ponor foi institu\u00eddo como un termo xeol\u00f3xico internacional para unha grande entrada de auga ao subsolo en terreos c\u00e1rsticos. A palabra p\u00f3nor deriva de \"nora\", da lingua protoeslava, que significa pozo ou buraco. En franc\u00e9s \"p\u00f3nor\" \u00fasase no eido da acuicultura; en galego \u00e9 \"sumidoiro.\""}
{"id": "550518", "revid": "25871", "url": "https://gl.wikipedia.org/wiki?curid=550518", "title": "Reserva Natural de Scandola", "text": "A Reserva Natural de Scandola at\u00f3pase na costa oeste da illa francesa de Corsica, dentro do Parque Rexional de Corsica. A reserva creouse en 1975. O parque e a reserva reco\u00f1ec\u00e9ronse polas Naci\u00f3ns Unidas como Patrimonio da Humanidade da UNESCO desde 1983 pola s\u00faa beleza, a s\u00faa rica biodiversidade e maquis.\nLocalizaci\u00f3n.\nA reserva de Scandola est\u00e1 situada na costa oeste de Corsica entre Punta Muchillina e Punta Nera e incl\u00fae o cabo Girolata e o cabo Porto. A reserva abrangue unha superficie de 19,19 km\u00b2 dos cales 9,19 km\u00b2 son terra e 10 km\u00b2 son mar.\nCaracter\u00edsticas f\u00edsicas.\nA reserva conta con dous sectores, a enseada Elpa Nera e a pen\u00ednsula de Scandola. Os cantils irregulares e escarpados conte\u00f1en moitas grutas e est\u00e1n flanqueados por numerosos farall\u00f3ns e illotes e calas case inaccesibles, como Tuara. A costa tam\u00e9n destaca polos seus cant\u00eds, area de praias e promontorios vermellos.\nA reserva ten un clima mediterr\u00e1neo, con ver\u00e1ns quentes e secos. A temperatra media anual m\u00e1xima \u00e9 de 28 graos C, mentres que a temperatura m\u00ednima media \u00e9 de 3 graos C.\nBiodiversidade.\nA zona costeira ao redor da Reserva Natural de Scandola ten c\u00e9spedes abertos na parte superior dos cantils e maquis altos, a\u00ednda que degradouse polos incendios hist\u00f3ricos e a agricultura. Moitas especies de lagartos, serpes, paxaros e gecos rex\u00edstrasen no parque. O Precious coral vive na zona litoral directamente fronte \u00e1 costa, e as fortes correntes no golfo de Porto permiten que se congreguen un gran n\u00famero de peixes. Houbo noutrora unha poboaci\u00f3n de foca monxe mediterr\u00e1nea en perigo de extinci\u00f3n na costa da reserva natural, pero desapareceron.\nProtecci\u00f3n.\nEn 1930 aprobouse unha lei que prohib\u00eda a destruci\u00f3n ou modificaci\u00f3n do Parque Rexional de Corsica. A reserva natural de Scandola est\u00e1 estritamente protexida para devolver a zona ao seu estado natural."}
{"id": "550519", "revid": "4817", "url": "https://gl.wikipedia.org/wiki?curid=550519", "title": "William E. Thornton", "text": "William Edgar Thornton, nado en Faison, Carolina do Norte, o 14 de abril de 1929 e falecido o 11 de xaneiro de 2021, foi un astronauta estadounidense que formou parte das misi\u00f3ns STS-8 e STS-51-B.\nTraxectoria.\nThornton graduouse en f\u00edsica e doutorouse en medicina pola Universidade de Carolina do Norte en 1952 e 1953 respectivamente. Foi seleccionado como astronauta pola NASA en agosto de 1967, participando nas misi\u00f3ns STS-8 e STS-51-B. Pasou un total de 13,05 d\u00edas no espazo."}
{"id": "550520", "revid": "27155", "url": "https://gl.wikipedia.org/wiki?curid=550520", "title": "Arcadia (unidade perif\u00e9rica)", "text": "Arcadia ( pronunciado\u00a0[\u0250r.k\u0250\u02c8\u00f0i.\u0250]) \u00e9 unha das unidades rexionais de Grecia. Forma parte da rexi\u00f3n administrativa do Peloponeso, na parte centro-oriental da pen\u00ednsula do Peloponeso. Toma o seu nome da figura mitol\u00f3xica Arcas. \nMitolox\u00eda e arte.\nNa mitolox\u00eda grega, era o fogar do deus Pan. Nas artes do Renacemento europeo, Arcadia celebrouse como un deserto virxe e harmonioso. Por\u00e9n, ese \"topos\" para os gregos era situado en Sicilia, asimilando Arcadia a unha rexi\u00f3n non especialmente pr\u00f3spera.\nA frase latina \"Et en Arcadia ego\", que se pode traducir como \"A\u00ednda en Arcadia estou eu\", \u00e9 un exemplo de \"memento mori\", un recordatorio de precauci\u00f3n da natureza transitoria da vida e da inevitabilidade da morte. A frase ad\u00f3itase asociar cunha pintura de 1647 de Nicolas Poussin, tam\u00e9n co\u00f1ecida como \"\"Os pastores arcadios\".\" No cadro a frase aparece como unha inscrici\u00f3n nunha tumba descuberta por figuras xuven\u00eds con vestimenta cl\u00e1sica.\nXeograf\u00eda e clima.\nArcadia \u00e9 unha unidade rexional monta\u00f1osa e rural que comprende preto do 18% da superficie terrestre da pen\u00ednsula do Peloponeso. \u00c9 a maior unidade rexional da pen\u00ednsula. Segundo o censo de 2011, conta cuns 86.000 habitantes; a s\u00faa capital, Tr\u00edpoli, ten uns 30.000 habitantes na cidade propiamente dita, e uns 47.500 en total na \u00e1rea metropolitana maior. Est\u00e1 formada en parte por terras de cultivo e, en maior medida, prados e matogueiras ou garrigas dexeneradas. Tam\u00e9n conta con tres cadeas monta\u00f1osas, con presenza forestal principalmente en altitudes superiores aos 1000 metros: Mainalo, estaci\u00f3n de esqu\u00ed de inverno, situada no centro norte; Parnon no centro sur; e o monte Lykaion, famoso pola historia antiga e os mitos asociados a el, no suroeste. O seu clima presenta ver\u00e1ns c\u00e1lidos e invernos suaves no leste, sur e naquelas partes da zona central que est\u00e1n a menos de 1000 metros sobre o nivel do mar. O outono e o inverno son principalmente chuviosos, excepto nas monta\u00f1as do oeste e norte, Taygetus e Mainalo, que est\u00e1n nevadas no inverno.\nXeolox\u00eda e hidroxeolox\u00eda.\nArcadia \u00e9 case totalmente monta\u00f1osa e forma parte da plataforma calcaria do Peloponeso. Toda a pen\u00ednsula estaba formada por unha intensa tect\u00f3nica (fallas, acabalgamentos e metamorfismos). Na parte central arredor da rexi\u00f3n de Tr\u00edpoli desenvolveuse unha forma especial de topograf\u00eda, un fen\u00f3meno xeoloxicamente fascinante: hai varias chairas e \"concas intramonta\u00f1osas\", mesmo \"concas pechadas\": os 30\u00a0km de lonxitude \"Tripoli-Plateau\", \"Argon Pedion\", Conca de Levidi, Conca de Vlacherna Arcadia /Hotoussa/ Kandila. A peculiaridade das chairas e cuncas \u00e9 o resultado da intensa carsificaci\u00f3n: a auga f\u00edltrase no subsolo, en lugar de erosionar e drenar a topograf\u00eda polas v\u00edas de auga superficiais. Toda a drenaxe discorre por p\u00f3nors (en grego: \u03ba\u03b1\u03c4\u03b1\u03b2\u03cc\u03b8\u03c1\u03b5\u03c2, \"katavothres\") e v\u00edas naveg\u00e1beis subterr\u00e1neas. O problema adicional para as actividades rurais nas concas: cando as choivas invernais son intensas, o chan est\u00e1 inundado ou xorden lagos temporais, a\u00ednda hoxe, xa que a drenaxe a trav\u00e9s dos \"katavothres\" adoita ser demasiado lenta para comezar o cultivo a tempo.\nHistoria.\nHistoria medieval.\nDespois do colapso do poder romano no oeste, Arcadia permaneceu como parte do Imperio bizantino de fala grega. Seguiu sendo unha zona fermosa e illada, e os seus habitantes convert\u00e9ronse en proverbial como pastores que levaban unhas vidas simples e pouco sofisticadas pero felices, at\u00e9 o punto de que \"Arcadia\" pode referirse a alg\u00fan para\u00edso id\u00edlico imaxinario, inmortalizado polas \u00c9glogas de Virxilio e m\u00e1is tarde por Jacopo Sannazaro na s\u00faa obra mestra pastoral, \"Arcadia\" (1504); v\u00e9xase tam\u00e9n Arcadia (utop\u00eda). Despois da Cuarta Cruzada, a zona pasou a formar parte do Principado de Acaia, pero foi progresivamente recuperada polos gregos bizantinos do Despotato de Morea a partir da d\u00e9cada de 1260, proceso que se completou en 1320. A rexi\u00f3n caeu en mans dos otom\u00e1ns en 1460. Coa excepci\u00f3n dun per\u00edodo de dominio veneciano en 1687\u20131715, a rexi\u00f3n permaneceu baixo control turco ata 1821.\nHistoria moderna.\nArcadia foi un dos centros da Guerra de Independencia grega que viu vitorias nas s\u00faas batallas, inclu\u00edda unha en Tr\u00edpoli. Despois da guerra revolucionaria, Arcadia foi finalmente incorporada ao novo estado grego, creceu economicamente e tivo pouca emigraci\u00f3n. No s\u00e9culo XX, experimentou unha gran perda de poboaci\u00f3n debido \u00e1 emigraci\u00f3n maiormente cara \u00e1s Am\u00e9ricas. Moitas vilas perderon a metade dos habitantes, e xurdiu o temor de que se convertesen en cidades fantasma.\nUn terremoto de 5,9 graos na escala de magnitude Richter sacudiu Megal\u00f3poli e os seus arredores en 1965. Moitos edificios foron destru\u00eddos, deixando a xente sen fogar. Nun par de anos, os edificios foron reconstru\u00eddos de forma antis\u00edsmica. Este terremoto revelou unha fonte subterr\u00e1nea de lignito na zona, e en 1967 comezou a construci\u00f3n da central el\u00e9ctrica de Megalopoli, que comezou a funcionar en 1970. A zona mineira ao sur da planta \u00e9 a maior \u00e1rea mineira da pen\u00ednsula e contin\u00faa at\u00e9 a actualidade cun asentamento trasladado.\nEn xullo e agosto de 2007 os incendios forestais causaron danos en Arcadia, especialmente na monta\u00f1a.\nEn 2008, unha teor\u00eda proposta polo clasicista Christos Mergoupis suxeriu que os restos momificados de Alexandre Magno (non a s\u00faa tumba real), poden estar de feito localizados en Gortynia-Arkadia. A investigaci\u00f3n mencionouse en CNN International en maio de 2008. \nLingua.\nCando, durante a Idade Escura grega, o grego d\u00f3rico foi introducido no Peloponeso, a lingua grega arcadochipriota m\u00e1is antiga aparentemente sobreviviu en Arcadia. O arcadociprio nunca se converteu nun dialecto literario, pero s\u00e1bese polas inscrici\u00f3ns. Tsan \u00e9 unha letra do alfabeto grego que aparece s\u00f3 en Arcadia, con forma de cir\u00edlico \u0418 ; representa unha africada que se desenvolveu a partir de labiovelares nun contexto onde se converteron en \"t\" noutros dialectos. \nA lingua tsakoniana, a\u00ednda falada na costa da Arcadia moderna (pero no per\u00edodo Cl\u00e1sico considerada a costa sur de Arg\u00f3lida contigua a Arcadia), \u00e9 un descendente do grego d\u00f3rico e, como tal, \u00e9 un exemplo excepcional dun dialecto rexional supervivente do grego arcaico. As principais cidades de Tsakonia son as cidades costeiras de Arcadia de Leonidio e Tyros.\nAdministraci\u00f3n.\nA unidade rexional Arcadia est\u00e1 subdividida en 5 concellos. Estes son (n\u00famero como no mapa do infobox): \nPrefectura.\nComo parte da reforma do goberno de Kallikratis de 2011, a unidade rexional Arcadia foi creada a partir da antiga prefectura de Arcadia ( ). ). A prefectura ti\u00f1a o mesmo territorio que a actual unidade rexional. Paralelamente, reorganiz\u00e1ronse os concellos, segundo o seguinte cadro. \nProvincias.\nArcadia estaba dividida en catro provincias (hoxe non te\u00f1en ning\u00fan estatuto legal en Grecia):\nCidades e vilas antigas e modernas.\nAs principais cidades da Arcadia moderna son Tr\u00edpoli, Astros, Vytina, Dimitsana, Lagkadia, Tyros, Leonidio, Levidi, Megalopoli e Stemnitsa .\nAs cidades antigas incl\u00faen Acacesium, Asea, Astros, Athinaio, Daseae, Falaisia, Gortys, Hypsus (Stemnitsa), Heraia, Lusi, Lykaio, Lycosura, Mantineia, Megalopolis, Orchomenus (Orchomenos, Trapezi ), Thoknia (Orchomenos) Tropaia, Tr\u00edpoli, Tyros, outras cidades incl\u00faen Basilis, Caphyae, Charisia, Ellison, Enispe, Kaous, Karyes, Methydrio, Melangeia, Oryx, Paroria, Pelagos, Rhipe, Stratia, Teuthis e varias m\u00e1is. As cidades que antes pertenceron a Arcadia incl\u00faen Alea (agora en Argos), Amilos (agora en Acaia) e Phigalia (agora en Elis).\nEconom\u00eda.\nUnha central termoel\u00e9ctrica que produce electricidade para a maior parte do sur de Grecia, opera ao sur de Megal\u00f3poli, xunto a mina de carb\u00f3n.\nNa agricultura, as granxas de patacas (dominantes no centro e centro-norte de Arcadia), a agricultura mixta, as oliveiras e os pastos dominan as chairas de Arcadia, especialmente na zona arredor de Megal\u00f3pole e entre Tr\u00edpoli e Levidi.\nTransporte.\nA autoestrada 'Moreas' (A7, E65) conecta Tr\u00edpoli con Corinto e Atenas. Estendese m\u00e1is ao suroeste at\u00e9 Megalopoli e Kalamata. \nArcadia ten dous t\u00faneles. O de Artemisio abriuse primeiro, seguido do t\u00fanel ao leste de Megal\u00f3pole; ambos serven o tr\u00e1fico que circula entre Mesenia e Atenas."}
{"id": "550521", "revid": "4817", "url": "https://gl.wikipedia.org/wiki?curid=550521", "title": "William Thornton", "text": ""}
{"id": "550522", "revid": "25871", "url": "https://gl.wikipedia.org/wiki?curid=550522", "title": "Abel Moreno", "text": "Abel Moreno Zorrero, nado en Almensilla o 19 de febreiro de 1995, \u00e9 un futbolista espa\u00f1ol que xoga no CD Gerena como defensa.\nTraxectoria.\nAndaluz de nacenza formouse co Sevilla FC e debutou como s\u00e9nior co equipo C na tempada 2014\u201315 na terceira divisi\u00f3n. O 7 de xullo de 2015 pasou ao C\u00f3rdoba CF e quedou asignado ao equipo filial.\nO 9 de setembro de 2015 fixo o seu debut profesional nun 0\u20131 en casa contra do CD Lugo para a Copa do Rei. A s\u00faa estrea na segunda divisi\u00f3n foi o 29 de novembro, e xogou os 90 minutos, nun 2\u20131 na casa contra do Real Oviedo.\nCed\u00e9rono ao SD Ponferradina da Segunda Divisi\u00f3n B o 13 de xullo de 2016. Aproximadamente, un ano despois asinou para outro equipo filial, o Deportivo Arag\u00f3n tam\u00e9n na terceira divisi\u00f3n.\nNas tempadas seguintes xogou en diversos equipos: Linense, Ebro, CP Villarrobledo e dende a tempada 2020-21 no CD Gerena."}
{"id": "550523", "revid": "4817", "url": "https://gl.wikipedia.org/wiki?curid=550523", "title": "Pierre J. Thuot", "text": "Pierre Joseph Thuot, nado en Groton, Connecticut, o 19 de maio de 1945, \u00e9 un astronauta estadounidense que formou parte das misi\u00f3ns STS-36, STS-49 e STS-62.\nTraxectoria.\nThuot graduouse en f\u00edsica pola Academia Naval dos Estados Unidos en 1977 e ten un m\u00e1ster en xesti\u00f3n de sistemas pola Universidade do Sur de California en 1985. Foi seleccionado como astronauta pola NASA en xu\u00f1o de 1985, participando nas misi\u00f3ns STS-36, STS-49 e STS-62. Pasou un total de 27,29 d\u00edas no espazo."}
{"id": "550524", "revid": "4817", "url": "https://gl.wikipedia.org/wiki?curid=550524", "title": "Pierre Thuot", "text": ""}
{"id": "550525", "revid": "4817", "url": "https://gl.wikipedia.org/wiki?curid=550525", "title": "Tianhui", "text": "Tianhui \u00e9 unha serie de sat\u00e9lites de observaci\u00f3n terrestre da Rep\u00fablica Popular da China.\nCaracter\u00edsticas.\nOs sat\u00e9lites Tianhui son sat\u00e9lites de observaci\u00f3n da Terra operados polo Ex\u00e9rcito Popular de Liberaci\u00f3n. Est\u00e1n destinados \u00e1 busca e xesti\u00f3n de recursos naturais.\nTianhui-1 1, 2, 3 e 4.\nOs catro sat\u00e9lies Tianhui de primeira xeraci\u00f3n foron lanzados entre 2010 e 2021 a bordo de foguetes CZ-2D. Te\u00f1en capacidade estereogr\u00e1fica e foron constru\u00eddos pola corporaci\u00f3n Hangtian Dongfanghong Weixing e pola Academia China de Tecnolox\u00eda Espacial (CAST). Orbitan a 500 km de altura en \u00f3rbitas heliosincr\u00f3nicas e usan paneis solares para xerar a s\u00faa enerx\u00eda. A bordo levan unha c\u00e1mara catrogr\u00e1fica cunha resoluci\u00f3n de 5 m e unha c\u00e1mara multiespectral cunha resoluci\u00f3n de 10 m.\nTianhui-2 1A, 1B, 2A e 2B.\nOs Tianhui-2 usan como m\u00e9todo de observaci\u00f3n un radar de apertura sint\u00e9tica na banda das microondas (banda X). Os catro Tianhui-2 foron sat\u00e9lites por pares, o primeiro en 2019 e o segundo en 2021, usando foguetes CZ-4B. Cada para traballa conxuntamente, voando en formaci\u00f3n en \u00f3rbitas de 500 km de altura. A resoluci\u00f3n do sistema \u00e9 de 3 m.\nTianhui-4.\nO Tianhui 4 foi lanzado o 29 de decembro de 2021 mediante un foguete CZ-2D. Os detalles t\u00e9cnicos deste sat\u00e9lite son desco\u00f1ecidos.\nTianhui-5.\nTianhui 5 foi lanzado o 31 de outubro de 2023 mediante un foguete CZ-6. Os detalles t\u00e9cnicos deste sat\u00e9lite tam\u00e9n son desco\u00f1ecidos.\nTianhui-6A e 6B.\nForon lanzados o 9 de marzo de 2023 mediante un foguete CZ-4C. Foron desenvolvidos por Aerospace Dongfanghong Satellite, pero o seu prop\u00f3sito \u00e9 desco\u00f1ecido."}
{"id": "550526", "revid": "111586", "url": "https://gl.wikipedia.org/wiki?curid=550526", "title": "Arcadia (utop\u00eda)", "text": "Arcadia (do grego: \"\") era unha rexi\u00f3n da antiga Grecia, no territorio parcialmente coincidente coa actual unidade perif\u00e9rica de Arcadia. Co tempo, converteuse no nome dun pa\u00eds imaxinario, creado e descrito por diversos poetas e artistas, sobre todo do Renacemento e o Romanticismo. Neste lugar imaxinado reina a felicidade, a sinxeleza e a paz nun ambiente id\u00edlico habitado por unha poboaci\u00f3n de pastores que vive en comu\u00f1\u00f3n coa natureza, como na lenda do bo salvaxe. Neste sentido pos\u00fae case as mesmas connotaci\u00f3ns que o concepto de Utop\u00eda ou o da Idade de ouro.\nO tema participa nos mitos da Grecia antiga e era mencionado nos contos populares e nos discursos dalg\u00fans sabios como exemplo de vida.\nEntre os artistas occidentais que tocaron o tema de Arcadia nas s\u00faas obras at\u00f3panse Jacopo Sannazaro, Miguel de Cervantes, Lope de Vega, sir Philip Sidney, Nicolas Poussin e Friedrich Schiller.\nArcadia na antig\u00fcidade.\nSegundo a mitolox\u00eda grega, Arcadia no Peloponeso era un territorio propiedade de Pan, unha foresta virxe fogar do deus do bosque e o seu corte de dr\u00edadas, ninfas e outros esp\u00edritos da natureza. Era unha versi\u00f3n do para\u00edso, a\u00ednda que s\u00f3 no sentido de ser a morada das entidades sobrenaturais, non a morada para os mortais que faleceron.\nA mitolox\u00eda grega inspirou ao poeta romano Virgilio a escribir as s\u00faas \"\u00c9glogas\", unha serie de poemas ambientados en Arcadia.\nCabe destacar, que a Arcadia que describiron os autores gregos foi todo o contrario. Era o reino de Pan (do que deriva \"p\u00e1nico\" ), deus da natureza e patr\u00f3n dos pastores, os seus habitantes gozaban de fama polos seus dotes musicais, a s\u00faa ruda virtude e a s\u00faa r\u00fastica hospitalidade, pero tam\u00e9n polo seu grand\u00edsima ignorancia e polo seu baixo nivel de vida. Con todo, Polibio chegou a describila como unha rexi\u00f3n pobre, erma, rochosa, fr\u00eda, privada de todos aqueles praceres que amenizan a existencia. Por iso os poetas gregos situaron as s\u00faas poes\u00edas buc\u00f3licas na illa de Sicilia en lugar de Arcadia.\nArcadia na arte.\nArcadia permaneceu como un tema art\u00edstico desde a antig\u00fcidade, tanto nas artes visuais como na literatura. Imaxes de belas ninfas e paisaxes pastoriles foron unha recorrente fonte de inspiraci\u00f3n de pintores, escultores e poetas.\nA mitolox\u00eda grega serviu ao poeta latino Virxilio para escribir os seus \"Buc\u00f3licas\", unha serie de poemas situados en Arcadia. Virxilio influ\u00edu \u00e1 s\u00faa vez na literatura europea medieval (ver, por exemplo, \"a Divina Comedia\"). \nNo Renacemento, Arcadia pasa a ser o s\u00edmbolo da sinxeleza pastoril e escritores como Garcilaso de la Vega tratan frecuentemente o tema, asimil\u00e1ndoo ao propio para\u00edso. A diferenza da \"Utop\u00eda\" de Tom\u00e1s Mouro, que \u00e9 un artefacto do home, Arcadia \u00e9 presentada como o resultado espont\u00e1neo dun modo de vida natural, non corrompido a\u00ednda pola civilizaci\u00f3n.\nNo rococ\u00f3 foi o escenario habitual do x\u00e9nero das \"f\u00eates galantes\", escenas cortes\u00e1s ambientadas en paisaxes buc\u00f3licos, un x\u00e9nero iniciado por Jean-Antoine Watteau."}
{"id": "550527", "revid": "111586", "url": "https://gl.wikipedia.org/wiki?curid=550527", "title": "Arcadismo", "text": ""}
{"id": "550528", "revid": "5863", "url": "https://gl.wikipedia.org/wiki?curid=550528", "title": "Topos literario", "text": "Na ret\u00f3rica grega cl\u00e1sica, topos, \"pl.\" topoi, (do \"lugar\", el\u00edptico para \"t\u00f3pos koin\u00f3s\", 'lugar com\u00fan'), en lat\u00edn locus (do \"locus communis\"), ref\u00edrese a un m\u00e9todo para desenvolver argumentos. (Ver \"topoi\" na ret\u00f3rica cl\u00e1sica.)\nSignificado e historia.\nTopos trad\u00facese de diversas formas como \"tema\", \"li\u00f1a argumental\" ou \"lugar com\u00fan\". Ernst R. Curtius estudou os \"topoi\" como temas com\u00fans a oradores e escritores que os reelaboraron segundo as ocasi\u00f3ns, por exemplo, na antig\u00fcidade a observaci\u00f3n de que \"todos deben morrer\" era un topos na oratoria consolatoria, pois ao enfrontarse \u00e1 morte o saber que a morte chega at\u00e9 aos grandes homes poder\u00eda levar consolo. Tam\u00e9n comentou o topos na invocaci\u00f3n da natureza (ceo, mares, animais etc.) con diversos prop\u00f3sitos ret\u00f3ricos, como testemu\u00f1ar un xuramento, alegrarse ou louvar a Deus ou chorar co falante.\nAlg\u00fans topos co\u00f1ecidos at\u00f3panse en diversas \u00e9pocas e culturas :"}
{"id": "550529", "revid": "4817", "url": "https://gl.wikipedia.org/wiki?curid=550529", "title": "Tiantuo", "text": "Tiantuo \u00e9 unha serie de pequenos sat\u00e9lites experimentais da Rep\u00fablica Popular da China.\nCaracter\u00edsticas.\nOs sat\u00e9lites Tiantuo son sat\u00e9lites experimentais con cargas diversas, desde observaci\u00f3n da Terra a probas de novas tecnolox\u00edas no espazo. Todos foron constru\u00eddos pola Universidade Nacional de Tecnolox\u00edas de Defensa.\nTiantuo 1.\nTiantuo 1 foi lanzado o 10 de maio de 2012 a bordo dun foguetes CZ-4B a unha \u00f3rbita de 468 x 471 km. Ti\u00f1a unha masa de 9 kg e forma de caixa cunhas dimensi\u00f3ns de 425 x 410 x 80 mm. A bordo leva experimentos para a obtenci\u00f3n de imaxes, a detecci\u00f3n de os\u00edxeno at\u00f3mico en \u00f3rbita e un receptor do sistema mar\u00edtimo AIS.\nTiantuo 2.\nTiantuo 2 ti\u00f1a unha masa de 67 kg. Leva a bordo catro videoc\u00e1maras para retransmitir en directo e seguir obxectivos en tempo real. Foi lanzado o 8 de setembro de 2014 mediante un foguete CZ-4B.\nTiantuo 3 (Luliang 1).\nTiantuo 3, tam\u00e9n co\u00f1ecido como Luliang 1, leva varios experimentos tecnol\u00f3xicos a bordo, entre eles receptores dos sistemas AIS e ADS-B e un monitorizador de lume. Foi lanzado o 19 de setembro de 2015 no voo inaugural do foguete CZ-6.\nTiantuo 5.\nTiantuo 5 foi lanzado o 23 de agosto de 2020 a bordo dun foguete CZ-2D. Foi lanzado para probar tecnolox\u00edas relacioandas coa recollida de datos de buques e aeronaves."}
{"id": "550530", "revid": "23204", "url": "https://gl.wikipedia.org/wiki?curid=550530", "title": "Alfred Malherbe", "text": "Alfred Malherbe, nado o 14 de xullo de 1804 en Port-Louis (illa Mauricio) e finado Metz o 14 de agosto de 1866, foi un maxistrado e naturalista afeccionado franc\u00e9s. \nTraxectoria.\nAlfred Malherbe naceu en Port-Louis, illa Mauricio. \nDespois de estudar Dereito, en 1832 foi nomeado xu\u00edz do tribunal de Metz (de onde era orixinaria a s\u00faa familia), no que foi maxistrado instrutor e vicepresidente do tribunal.\nApaixonado pola natureza desde moi cedo, dedicou o seu tempo libre \u00e1 bot\u00e1nica, \u00e1 zoolox\u00eda (e en particular \u00e1 ornitolox\u00eda). \nAsinou un importante estudo sobre os p\u00edcidos titulado \"Monographie des picid\u00e9es\" (Imprenta de J. Verronnais, Metz) que apareceu en catro volumes entre 1861 e 1863. Al\u00ed descr\u00edbese cada especie acompa\u00f1ada de litograf\u00edas coloreadas a man. \nTam\u00e9n estudou as aves de Alxeria (das cales describiu 191 especies) e de Sicilia. \nFoi director do Museo de Metz e presidente da Sociedade de Historia Natural de Metz desde 1844 at\u00e9 a s\u00faa morte.\nEn 1862 foi galardoado como Cabaleiro da Lexi\u00f3n de Honor.\nAbreviaturas.\nA abreviatura Malherbe empr\u00e9gase para indicar a Alfred Malherbe como autoridade na descrici\u00f3n e clasificaci\u00f3n cient\u00edfica en bot\u00e1nica. \nA abreviatura Malherbe empr\u00e9gase para reco\u00f1ecer a Alfred Malherbe como autoridade na descrici\u00f3n e taxonom\u00eda en zoolox\u00eda. "}
{"id": "550532", "revid": "15490", "url": "https://gl.wikipedia.org/wiki?curid=550532", "title": "Universidade Internacional da Rioxa", "text": "A Universidade Internacional da Rioxa (UNIR), \u00e9 unha universidade privada de educaci\u00f3n en li\u00f1a, con sede en Logro\u00f1o e presenza en Am\u00e9rica Latina. En 2020 contaba con m\u00e1is de 48.000 alumnos, e en 2022 con 55.000 alumnos. Ten 108 titulaci\u00f3ns oficiais avaladas pola ANECA, 84 t\u00edtulos propios e 3 programas de doutoramento.\nHistoria.\nFoi reco\u00f1ecida en 2008 polo Parlamento da Rioxa e ap\u00f3s autorizaci\u00f3n por Decreto 69/2009, comeza a actividade acad\u00e9mica R\u00e9xese pola Lei de Ordenaci\u00f3n Universitaria espa\u00f1ola, polas directrices da Uni\u00f3n Europea e polas normas do Estado espa\u00f1ol e a Comunidade da Rioxa. A s\u00faa estrutura, organizaci\u00f3n e funcionamento foron dese\u00f1ados segundo par\u00e1metros e requisitos do Espazo Europeo de Educaci\u00f3n Superior (EEES).\nO 8 de marzo de 2019 a UNIR, integrada no grupo rioxano Proeduca Altus, realizou a s\u00faa entrada no \"Mercado Alternativo Burs\u00e1til\" (MAB).\nA Facultade de Empresa e Comunicaci\u00f3n en outubro de 2019 e a de Educaci\u00f3n en xullo de 2020 recibiron a Acreditaci\u00f3n Institucional da ANECA. Outras 16 universidades espa\u00f1olas recibiron este reco\u00f1ecemento \u00e1s s\u00faas respectivas facultades.\nEn marzo de 2021 o Grupo Proeduca adquiriu a escola de mercadotecnia dixital KSchool.\nM\u00e9todo pedag\u00f3xico.\nSust\u00e9ntase nos seguintes alicerces:\nPol\u00e9mica.\nNo curso 2020-21 os sistemas de identificaci\u00f3n facial e tratamento de datos utilizados pola UNIR foron rexeitados por varios centos de estudantes. Agrup\u00e1ronse na plataforma HUxIR contra o que consideraban unha vulneraci\u00f3n de dereitos polo uso de \"Proctoring\" con control biom\u00e9trico nos exames online. Cursaron unha denuncia \u00e1 \"Agencia Espa\u00f1ola de Protecci\u00f3n de Datos\", que emitiu unha Resoluci\u00f3n de Advertencia. A Universidade de Le\u00f3n e a Universidade de Burgos que tam\u00e9n usaban ese m\u00e9todo de identificaci\u00f3n abandon\u00e1rono en 2022, a UNIR prescindiu da biometr\u00eda, substitu\u00edndoa polo acceso a d\u00faas c\u00e1maras como m\u00e9todo de identificaci\u00f3n, al\u00e9n de ofertar os exames presenciais nun hotel habilitado."}
{"id": "550544", "revid": "1131", "url": "https://gl.wikipedia.org/wiki?curid=550544", "title": "A Veiga da Sinza, Pez\u00f3s, Pez\u00f3s", "text": "A Veiga da Sinza \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 203 metros sobre o nivel do mar, a aldea local\u00edzase a 6,5 km da vila, e capital do concello, de Pez\u00f3s e en 2021 estaba deshabitado."}
{"id": "550545", "revid": "55340", "url": "https://gl.wikipedia.org/wiki?curid=550545", "title": "A Veiga da Sinza", "text": ""}
{"id": "550546", "revid": "98629", "url": "https://gl.wikipedia.org/wiki?curid=550546", "title": "Tianzhou", "text": "Tianzhou \u00e9 a primeira nave de carga desenvolvida pola Rep\u00fablica Popular da China para dar servizo \u00e1s s\u00faas estaci\u00f3ns espaciais.\nCaracter\u00edsticas.\nOs cargueiros Tianzhou te\u00f1en unha masa de case 13 toneladas, forma cil\u00edndrica e un par de paneis solares para producir energx\u00eda. A s\u00faa estrutura deriva da primeira estaci\u00f3n chinesa, Tiangong 1, e o primeiro Tianzhou deu servizo \u00e1 estaci\u00f3n Tiangong 2. Os cargueiros son lanzados mediante foguetes CZ-7 desde o Centro de Lanzamento de Sat\u00e9lites de Wenchang."}
{"id": "550547", "revid": "15490", "url": "https://gl.wikipedia.org/wiki?curid=550547", "title": "Lucio Anneo Floro", "text": ""}
{"id": "550549", "revid": "15490", "url": "https://gl.wikipedia.org/wiki?curid=550549", "title": "Rufo Festo Avieno", "text": ""}
{"id": "550550", "revid": "15490", "url": "https://gl.wikipedia.org/wiki?curid=550550", "title": "Lucius Annaeus Florus", "text": ""}
{"id": "550551", "revid": "4817", "url": "https://gl.wikipedia.org/wiki?curid=550551", "title": "Timation", "text": "Timation foi unha serie de dous sat\u00e9lites do Laboratorio de Investigaci\u00f3n Naval dos Estados Unidos.\nCaracter\u00edsticas.\nO programa Timation (contracci\u00f3n de \"Time/Navigation\") comezou en 1964, culminando co lanzamento de Timation 1 en 1967 e Timation 2 en 1969. O obxectivo era demostrar que se pod\u00edan usar sat\u00e9lites emitindo sinais e con reloxos de alta precisi\u00f3n a bordo como m\u00e9todo de navegaci\u00f3n na superficie terrestre. Os dous sat\u00e9lites foron lanzados con \u00e9xito e axudaron na creaci\u00f3n do que m\u00e1is tarde ser\u00eda co\u00f1ecido como GPS."}
{"id": "550552", "revid": "1131", "url": "https://gl.wikipedia.org/wiki?curid=550552", "title": "Universidade de M\u00f3dena e Reggio Emilia", "text": "A Universidade de M\u00f3dena e Reggio Emilia, en italiano Universit\u00e0 degli Studi di Modena e Reggio Emilia, \u00e9 unha universidade organizada segundo un modelo de campus en \"rede\". A s\u00faa peculiaridade, por tanto, \u00e9 a de estar apoiada nun proxecto de desenvolvemento complementario entre dous polos acad\u00e9micos distintos. M\u00f3dena (sede da segunda universidade m\u00e1is antiga de Italia, nada en 1175 e desenvolvida arredor do hist\u00f3rico \"Studium mutinensis\" ) e Reggio Emilia desde 1998.\nAlg\u00fans estudantes co\u00f1ecidos que asistiron \u00e1 Universidade son o dramaturgo do s\u00e9culo XVII Carlo Goldonie, o historiador do s\u00e9culo XVIII Ludovico Antonio Muratori, o expresidente de Italia Sandro Pertini ou a cient\u00edfica Genoveffa Franchini.\nReco\u00f1ecemento.\nEst\u00e1 entre as mellores universidades de Italia. No 2007 foi elixida como a mellor universidade p\u00fablica nacional polo xornal \"Il sole 24 ore,\" sinalando o alto nivel no servizo e prestaci\u00f3ns; mentres que no 2008 perdeu d\u00faas posici\u00f3ns, por detr\u00e1s da Polit\u00e9cnica de Mil\u00e1n e a Universidade de Trieste.\nA Universidade forma parte do consorcio interuniversitario Cineca.\nOrganizaci\u00f3n.\nAs facultades en M\u00f3dena at\u00f3panse en tres puntos distintos da cidade\nEn Reggio Emilia rep\u00e1rtense en d\u00faas localizaci\u00f3ns:\nAdemais, a universidade conta con diversas galer\u00edas, teatros e museos integrados."}
{"id": "550553", "revid": "1888", "url": "https://gl.wikipedia.org/wiki?curid=550553", "title": "Juan Andrade Dom\u00ednguez", "text": "Juan Andrade Dom\u00ednguez, finado en Vigo en 1915, foi un mestre e xornalista galego.\nTraxectoria.\nFoi director de \"El Restaurador\" en 1912, \u00e1 morte do director propietario Ram\u00f3n Sinforiano Fern\u00e1ndez. Docente, foi director do colexio \u201cde la Victoria\u201d e un dos promotores de La Cooperativa que tivo a idea de crear a Escola Municipal de Artes e Oficios de Vigo. Finou en Vigo a principios de decembro de 1915."}
{"id": "550554", "revid": "7523", "url": "https://gl.wikipedia.org/wiki?curid=550554", "title": "Enes Kanter", "text": ""}
{"id": "550555", "revid": "1131", "url": "https://gl.wikipedia.org/wiki?curid=550555", "title": "Universidade Internacional de Nalanda", "text": "A Universidade de Nalanda, tam\u00e9n co\u00f1ecida como Universidade Internacional de Nalanda, \u00e9 unha universidade situada na hist\u00f3rica cidade de Rajgir en Bihar, na India. Foi establecida polo Parlamento para emular a universidade antiga de Nalanda, que funcionou entre os s\u00e9culos V e XIII, sendo considerada das m\u00e1is antigas do mundo. A idea de resucitar a Universidade de Nalanda foi avalada en 2007 no Cumio de Asia Oriental e como tal, a universidade \u00e9 vista como un dos proxectos emblem\u00e1ticos do Goberno da India. Foi designada como \"Instituci\u00f3n Internacional de Importancia Nacional\" e comezou a s\u00faa primeira sesi\u00f3n acad\u00e9mica o 1 de setembro de 2014. Creado inicialmente con instalaci\u00f3ns temporais en Rajgir, ten proxectado un campus moderno de m\u00e1is de .\nO primeiro reitor da universidade na era moderna foi o Premio Nobel Amartya Sen, seguido do exministro de Asuntos Exteriores de Singapur, George Yeo. Nalanda \u00e9 exclusivamente unha escola de posgrao, actualmente ofrece cursos de m\u00e1ster e programas de doutoramento en filosof\u00eda .\nFormaci\u00f3n e construci\u00f3n.\nO 28 de marzo de 2006, o und\u00e9cimo presidente da India APJ Abdul Kalam propuxo a idea mentres se dirix\u00eda \u00e1 Sesi\u00f3n Conxunta do Mandal Bihar Vidhan para a recuperaci\u00f3n da universidade de Nalanda. A universidade comezou a actividade acad\u00e9mica o 25 de novembro de 2010.\nFinanciamento internacional.\nA\u00ednda que o proxecto tivo unha dimensi\u00f3n internacional, o compromiso financeiro de parte doutros pa\u00edses foi escaso. Est\u00edmase que se necesitar\u00e1n 500 mill\u00f3ns de d\u00f3lares para constru\u00edr a nova instalaci\u00f3n, e outros 500 mill\u00f3ns m\u00e1is para mellorar suficientemente a infraestrutura circundante. \nO goberno estatal de Bihar entregou de terreos adquiridos \u00e1 poboaci\u00f3n local \u00e1 universidade.\nInfraestrutura e arquitectura.\nPara o dese\u00f1o arquitect\u00f3nico, realizouse un concurso mundial para a construci\u00f3n dunha instituci\u00f3n internacional de \u00faltima xeraci\u00f3n. A empresa Vastu Shilpa Consultants, ga\u00f1adora do premio Pritzker, BV Doshi, foi seleccionada como a ga\u00f1adora do concurso de dese\u00f1o con dbHMS que proporciona o plan estrat\u00e9xico de enerx\u00eda, auga e residuos con neutralidade de carbono.\nCampus.\nA sesi\u00f3n acad\u00e9mica da universidade comezou o 1 de setembro de 2014 coa apertura simb\u00f3lica participando 15 estudantes da Escola de Estudos Hist\u00f3ricos e da Escola de Ecolox\u00eda e Medio Ambiente. A universidade comezou a funcionar desde o seu novo campus de 455 acres a partir de xaneiro de 2020. \nOrganizaci\u00f3n e administraci\u00f3n.\nGobernanza.\nO \"visitor\" (supervisor e embaixador) da universidade \u00e9 o presidente da India. O \"chancellor\" (chanceler ou cancelario) e presidente da xunta de goberno \u00e9 Vijay Bhatkar. A vicerreitora \u00e9 Sunaina Singh. O consello de goberno est\u00e1 formado polo chanceler, o vicerreitor, cinco membros dos pa\u00edses con maior contribuci\u00f3n (India, China, Australia, Laos e Tailandia), un secretario, dous representantes do Goberno de Bihar, un representante do Ministerio de Recursos Humanos e tres persoas na categor\u00eda de \"Renowned Academician or Educationist\", Arvind Sharma, Lokesh Chandra e Arvind Panagariya. \nEscolas e centros.\nA Universidade de Nalanda ten cinco escolas funcionais na actualidade:\nEst\u00e1 previsto que as seguintes escolas comecen m\u00e1is tarde, de forma escalonada:\nTres centros: o Centro para a Ba\u00eda de Bengala, o Centro para a resoluci\u00f3n de conflitos e a construci\u00f3n da paz e o Centro de recursos de arquivo com\u00fan, estar\u00e1n operativos en breve. \nEscola de Idiomas e Literatura/Humanidades.\nA escola comezou as s\u00faas operaci\u00f3ns con programas de diploma de posgrao dun ano en pali, s\u00e1nscrito, tibetano, coreano e ingl\u00e9s en 2018. Os programas de m\u00e1ster e doutoramento comezaron en 2021. Est\u00e1 previsto ampliar gradualmente para inclu\u00edr outros programas en linguas indias e estranxeiras."}
{"id": "550556", "revid": "12452", "url": "https://gl.wikipedia.org/wiki?curid=550556", "title": "Nalanda University", "text": ""}
{"id": "550557", "revid": "12452", "url": "https://gl.wikipedia.org/wiki?curid=550557", "title": "Universidade Nalanda", "text": ""}
{"id": "550558", "revid": "4817", "url": "https://gl.wikipedia.org/wiki?curid=550558", "title": "Scott D. Tingle", "text": "Scott David Tingle, nado en Attleboro, Massachusetts, o 19 de xullo de 1965, \u00e9 un astronauta estadounidense que formou parte da misi\u00f3n Soiuz MS-07 e foi membro das expedici\u00f3ns 54 e 55 \u00e1 Estaci\u00f3n Espacial Internacional.\nTraxectoria.\nTingle graduouse en enxe\u00f1ar\u00eda mec\u00e1nica pola Universidade do sur de Massachusetts en 1987 e ten un m\u00e1ster na mesma materia con especialidade en mec\u00e1nica de flu\u00eddos e propulsi\u00f3n pola Universidade Purdue en West Lafayette, Indiana, en 1988. Foi seleccionado como astronauta pola NASA en xullo de 2009, participando na misi\u00f3n Soiuz MS-07 e sendo membro das expedici\u00f3ns 54 e 55 \u00e1 Estaci\u00f3n Espacial Internacional. Pasou un total de 168,22 d\u00edas no espazo."}
{"id": "550560", "revid": "23204", "url": "https://gl.wikipedia.org/wiki?curid=550560", "title": "TiPS", "text": "TiPS (\"Tethers in Space Physics Satellite\") foi unha serie de dous sat\u00e9lites do Laboratorio de Investigaci\u00f3n Naval dos Estados Unidos lanzados para estudar o comportamento de masas atadas entre si no espazo.\nCaracter\u00edsticas.\nOs dous sat\u00e9lites TiPS foron lanzados o 12 de maio de 1996 a bordo dun foguete Titan 4 a unha \u00f3rbita de 1022 km de altura. Unidos por un cable non condutor de 4 km de longo, os dous sat\u00e9lites (denominados Ralph, de 37,7 kg, e Norton, de 10,8 kg) adic\u00e1ronse a estudar o comportamento do sistema e en espacial a din\u00e1mica dos sat\u00e9llites baixo gradente gravitatorio e a supervivencia do sistema a longo prazo."}
{"id": "550563", "revid": "47401", "url": "https://gl.wikipedia.org/wiki?curid=550563", "title": "Moncho Rodr\u00edguez (atleta)", "text": "Ram\u00f3n Rodr\u00edguez, nado na Coru\u00f1a en 1919 e finado en Miami o 7 de xu\u00f1o de 2013, foi un atleta galego.\nTraxectoria.\nComezou a destacar no atletismo en 1942, nos campionatos universitarios celebrados en Madrid. Ese mesmo ano conseguiu en poucos d\u00edas o r\u00e9cord de Espa\u00f1a dos 400 metros, baix\u00e1ndoo por primeira vez dos 50 segundos, e o dos 200 metros.\nTras vivir un ano en Madrid, en 1947 anunciouse que fora fichado polo F\u00fatbol Club Barcelona coa idea de adestrar para participar nos Xogos Ol\u00edmpicos de Londres. Por\u00e9n, meses antes da competici\u00f3n emigrou a Cuba e posteriormente aos Estados Unidos e abandonou o atletismo."}
{"id": "550573", "revid": "865", "url": "https://gl.wikipedia.org/wiki?curid=550573", "title": "Bombardier DHC-8", "text": ""}
{"id": "550575", "revid": "27155", "url": "https://gl.wikipedia.org/wiki?curid=550575", "title": "Calanches de Piana", "text": "As Calanches de Piana ( ou ) son barrancos de paredes rochosas na costa de Piana en Corsica, entre Ajaccio e Calvi, no Golfo de Porto. Forman parte do Patrimonio da Humanidade da UNESCO que incl\u00fae outros sitios do Golfo de Porto, debido \u00e1 s\u00faa beleza, a s\u00faa rica biodiversidade mari\u00f1a e o seu \u00fanico maquis. Os cantils irregulares est\u00e1n feitos de ocre.\nXeograf\u00eda.\nXeolox\u00eda.\nAs \"calanches\" son unha formaci\u00f3n xeol\u00f3xica de rochas plut\u00f3nicas que forman parte do conxunto denominado \"Crystalline Corsica\" en rochas magm\u00e1ticas, ao oeste da li\u00f1a que parte de Calvi e chega a Solenzara. A traduci\u00f3n de calanche como regato que aparece nalg\u00fan escritos \u00e9 incorrento.\nRelevo.\nAs calanches te\u00f1en a forma dunha pequena serra en forma de \"V\" que apunta cara \u00e1 dereita nas Roches Bleues, que comeza ao norte sobre o barranco do Dardo situado na costa sur do Golfo de Porto e remata no sur na ponte de Cavallaghju. A cima sit\u00faase en 698 m.. No medio hai unha rocha, dominada Capu Ghineparu (515 m.).\nAs calanches son atravesadas \u200b\u200bpolo regato de Dardo (Piazza Moninca r\u00edo arriba) nace baixo o Capu di u Vitullu (1.311 m.). As s\u00faas augas serv\u00edan antigamente para alimentar un mu\u00ed\u00f1o nun lugar chamado \"U Mulinu\" augas abaixo da ponte de Cavallaghiu.\nVarios.\nO 25 de novembro de 2021, unha pedra de 150 toneladas caeu do cantil e rachou unha estrada. O derrube non causou v\u00edtimas, pero con todo bloqueou o tr\u00e1fico rodado e non se descarta o risco doutra ca\u00edda.\nAcceso.\n\u00c9 imposible acceder ao mar dende a estrada \u00e1s calanches de Piana.\nPatrimonio da Humanidade.\nCo Golfo de Porto, o Golfo de Girolata e a Reserva natural de Scandola m\u00e1is ao norte, as calanche de Piana figuran dende 1983 na Lista do Patrimonio Mundial."}
{"id": "550576", "revid": "865", "url": "https://gl.wikipedia.org/wiki?curid=550576", "title": "Canadair CL-415", "text": ""}
{"id": "550577", "revid": "785", "url": "https://gl.wikipedia.org/wiki?curid=550577", "title": "Val do Fragoso", "text": ""}
{"id": "550579", "revid": "23204", "url": "https://gl.wikipedia.org/wiki?curid=550579", "title": "George Latimer Bates", "text": "George Latimer Bates, nado o 21 de marzo de 1863 en Abingdon, Illinois (Estados Unidos), e finado o 31 de xaneiro de 1940 en Chelmsford, Essex (Reino Unido), foi un explorador e naturalista (bot\u00e1nico, zo\u00f3logo) estadounidense.\nTraxectoria.\nBates estudou no Knox College de Galesburg (Illinois) e no Seminario Teol\u00f3xico de Chicago, da Universidade de Chicago.\nEn 1895, visitou \u00c1frica Occidental e viviu no sueste do Camer\u00fan, ga\u00f1\u00e1ndose a vida como agricutor. Recolleu esp\u00e9cimes de historia natural nas s\u00faas viaxes e enviou moitos destes ao Museo de Historia Natural de Londres.\nEn 1928 trasladouse a Inglaterra e escribiu o \"Handbook on the Birds of West Africa\" (1930).\nAprendeu \u00e1rabe e visitou Arabia en 1934, onde estudou a ornitolox\u00eda do pa\u00eds. Non puido publicar o seu traballo, pero escribiu varios artigos sobre aves \u00e1rabes para o \"Ibis\". \nO seu manuscrito in\u00e9dito sobre as aves de Arabia foi utilizado m\u00e1is tarde por Richard Meinertzhagen.\nAbreviatura.\nA abreviatura Bates empr\u00e9gase para reco\u00f1ecer a George Latimer Bates como autoridade na descrici\u00f3n e taxonom\u00eda en zoolox\u00eda."}
{"id": "550580", "revid": "4817", "url": "https://gl.wikipedia.org/wiki?curid=550580", "title": "TIROS", "text": "TIROS ou Television Infrared Observation Satellite \u00e9 unha serie de sat\u00e9lites meteorol\u00f3xicos dos Estados Unidos.\nCaracter\u00edsticas.\nOs sat\u00e9lites TIROS foron no seu inicio un experimento por parte da NASA para comprobar se sat\u00e9lites en \u00f3rbitas polares pod\u00edan ser \u00fatiles no estudo da Terra e na predicci\u00f3n meteorol\u00f3xica. Os primeiros sat\u00e9lites foron \u00fatiles como medio de aprendizaxe para dese\u00f1ar sat\u00e9lites meteorol\u00f3xicos. O primeiro TIROS foi lanzado en 1960. O programa continuou durante varias d\u00e9cadas a trav\u00e9s de varias xeraci\u00f3ns de sat\u00e9lites cada vez m\u00e1is avanzados.\nTIROS 1 a 10.\nTi\u00f1an unha masa duns 123 kg e lanz\u00e1ronse entre 1960 e 1965. TIROS 9, cunha masa algo maior (138 kg) foi usado como prototipo para a seguinte xeraci\u00f3n, os \"Operational TIROS\".\nTIROS 11 a 19 (Operational TIROS).\nTam\u00e9n co\u00f1ecidos como ESSA, lanz\u00e1ronse nove entre 1966 e 1969. Ao igual que os TIROS orixinais, ti\u00f1an forma cil\u00edndrico con 107 cm de di\u00e1metro e 56 cm de altura pero eran m\u00e1is masivos, entre 145 e 286 kg. Aliment\u00e1banse tam\u00e9n mediante c\u00e9lulas solares e estabiliz\u00e1banse mediante xiro. A bordo levaban un par de c\u00e1maras para fotografar a superficie e a cuberta de nubes.\nTIROS N.\nOs TIROS N foron a terceira xeraci\u00f3n de sat\u00e9lites TIROS, substitu\u00eddos posteriormente polos Advanced TIROS-N. Trat\u00e1base de sat\u00e9lites estabilizados nos tres eixos baseados nos sat\u00e9lites meteorol\u00f3xicos militares DMSP-5D1. Ti\u00f1an 3,71 m de longo e 1,88 m de di\u00e1metro. Foron lanzados atro entre 1978 e 1981, pas\u00e1ndose a ser denominados posteriormente como NOAA.\nOs sat\u00e9lites TIROS foron substitu\u00eddos polos sat\u00e9lites ITOS."}
{"id": "550581", "revid": "4817", "url": "https://gl.wikipedia.org/wiki?curid=550581", "title": "TIROS 1", "text": ""}
{"id": "550582", "revid": "4817", "url": "https://gl.wikipedia.org/wiki?curid=550582", "title": "Tiros 7", "text": ""}
{"id": "550583", "revid": "4817", "url": "https://gl.wikipedia.org/wiki?curid=550583", "title": "Tiros 8", "text": ""}
{"id": "550584", "revid": "4817", "url": "https://gl.wikipedia.org/wiki?curid=550584", "title": "Tiros 9", "text": ""}
{"id": "550585", "revid": "4817", "url": "https://gl.wikipedia.org/wiki?curid=550585", "title": "Tiros 10", "text": ""}
{"id": "550586", "revid": "4817", "url": "https://gl.wikipedia.org/wiki?curid=550586", "title": "ESSA 1", "text": ""}
{"id": "550587", "revid": "4817", "url": "https://gl.wikipedia.org/wiki?curid=550587", "title": "ESSA 9", "text": ""}
{"id": "550588", "revid": "4817", "url": "https://gl.wikipedia.org/wiki?curid=550588", "title": "ESSA 2", "text": ""}
{"id": "550589", "revid": "4817", "url": "https://gl.wikipedia.org/wiki?curid=550589", "title": "ESSA 3", "text": ""}
{"id": "550590", "revid": "4817", "url": "https://gl.wikipedia.org/wiki?curid=550590", "title": "ESSA 4", "text": ""}
{"id": "550591", "revid": "4817", "url": "https://gl.wikipedia.org/wiki?curid=550591", "title": "ESSA 5", "text": ""}
{"id": "550592", "revid": "4817", "url": "https://gl.wikipedia.org/wiki?curid=550592", "title": "ESSA 6", "text": ""}
{"id": "550593", "revid": "4817", "url": "https://gl.wikipedia.org/wiki?curid=550593", "title": "ESSA 8", "text": ""}
{"id": "550594", "revid": "4817", "url": "https://gl.wikipedia.org/wiki?curid=550594", "title": "ESSA 7", "text": ""}
{"id": "550595", "revid": "5749", "url": "https://gl.wikipedia.org/wiki?curid=550595", "title": "Juan Luis Dalda Escudero", "text": ""}
{"id": "550597", "revid": "22795", "url": "https://gl.wikipedia.org/wiki?curid=550597", "title": "Abingdon, Illinois", "text": "Abingdon \u00e9 unha cidade do condado de Knox, Illinois, Estados Unidos.\nXeograf\u00eda.\nA cidade ocupa unha superficie de 3,69 km.\nSegundo o censo de 2019 contaba cunha poboaci\u00f3n de 3 051 habitantes, polo que a s\u00faa densidade de poboaci\u00f3n, nese ano, era de 826,87 hab./km.\nHistoria.\nAbingdon foi fundada en 1836 e recibiu o seu nome de Abingdon, Maryland, a localidade natal do seu primeiro colono."}
{"id": "550600", "revid": "47401", "url": "https://gl.wikipedia.org/wiki?curid=550600", "title": "Elisa y Marcela (filme)", "text": ""}
{"id": "550602", "revid": "51526", "url": "https://gl.wikipedia.org/wiki?curid=550602", "title": "Chelmsford", "text": "Chelmsford (en ingl\u00e9s \"City of Chelmsford\") \u00e9 un distrito non metropolitano co status de municipio, situado no condado de Essex (Inglaterra). \nXeograf\u00eda.\nTen unha superficie de 338,77 km\u00b2. \nSegundo o censo de 2011 contaba con 111 511 habitantes, polo que a s\u00faa densidade de poboaci\u00f3n, nese ano, era de 310 hab./km\u00b2.\u200b\nO 1 de xu\u00f1o de 2012 a Chelmsford foille concedido o status de cidade para conmemorar o Xubileu de Diamante de Isabel II."}
{"id": "550604", "revid": "23204", "url": "https://gl.wikipedia.org/wiki?curid=550604", "title": "Pica asirensis", "text": "Pica asirensis \u00e9 unha especie de ave paseriforme da familia dos c\u00f3rvidos, unha das sete comprendidas no x\u00e9nero \"Pica\", end\u00e9mica de Arabia Saudita. \nTaxonom\u00eda.\nDescrici\u00f3n.\nA especie foi descrira en 1936 polo naturalista e zo\u00f3logo estadounidense George Latimer Bates. (e segue a ser condiderada as\u00ed por moitas autoridades).\nSin\u00f3nimo.\nAdemais de polo nome actualmente v\u00e1lido, tam\u00e9n co\u00f1eceise polo sin\u00f3nimo:\nEtimolox\u00eda.\nPara a do x\u00e9nero, ver \"Pica\".\nO ep\u00edteto espec\u00edfico, \"asirensis\", alude \u00e1 s\u00faa \u00e1rea de distribuci\u00f3n, a provincia de Asir, da Arabia Saudita.\nNota taxon\u00f3mica.\nAnteriormente se clasificaba como unha subespecie de \"Pica pica\", a pega com\u00fan. \nDistribuci\u00f3n e h\u00e1bitat.\n\"Pica asirensis\" enc\u00f3ntrase unicamente nas monta\u00f1as do suroeste de Arabia Saudita, na provincia de Asir e as s\u00faas proximidades. Ocupa s\u00f3 os bosques nos vales e uadis ben arborados. Vive principalmente por riba dos 2 150 m de atitude en mestos bosques de xenebreiros sombr\u00edos de \"Juniperus procera\" ou en densos bosques mixtos. Habitualmente vive en ladeiras orientadas cara ao sur, e evita vivir en ladeiras maiores de 30 graos ou preto dos sitios ocupados por humanos. \u00c1s veces tam\u00e9n se observa buscando comida nas beiras das estradas ou vivindo a 1 800 m de altitude ou m\u00e1is. \nS\u00f3 quedan unhas 135 parellas (270 individuos adultos) en estado salvaxe, e a s\u00faa poboaci\u00f3n est\u00e1 en declive. Est\u00e1 en grave perigo de extinci\u00f3n pola destruci\u00f3n do seu h\u00e1bitat forestal nativo. O desenvolvemento do turismo e o cambio clim\u00e1tico tam\u00e9n son pos\u00edbis ameazas.\nCracter\u00edsticas.\n\"Pica asirensis\" mide uns 45-60 cm de longo, e o seu peso aproximado \u00e9 de 240 g. A s\u00faa cabeza, o pescozo, as costas, o peito e os p\u00e9s son negros. Os seus ombreiros e o ventre son brancos. A s\u00faa cola \u00e9 negra, con brillo met\u00e1lico de cor verde bronce. En comparaci\u00f3n con \"Pica pica\", ten un bico m\u00e1is longo, unha plumaxe m\u00e1is escura e un iris m\u00e1is escuro. A s\u00faa vocalizaci\u00f3n \u00e9 distinta, e fai chamadas m\u00e1is agudas. Non hai gran diferenza entre machos e femias, pero a plumaxe do inmaturos \u00e9 m\u00e1is pagada c\u00e1 dos adultos.\nBiolox\u00eda.\nComportamento.\nDurante a \u00e9poca de reproduci\u00f3n, os esp\u00e9cimes de \"Pica asirensis\" adoitan agruparse en parellas e viven en bandadas. Cada un dos grupos cont\u00e9n aproximadamente 8 aves. Por\u00e9n, viaxan en pequenos grupos de 3-5 individuos para reealizaren as actividades diarias. Para protexerse dos depredadores como os falc\u00f3ns e os mouchos, constr\u00faen os seus ni\u00f1os en bosques e vales cubertos con abundante vexetaci\u00f3n. \nEn vez de voaren, \"Pica asirensis\" prefire cami\u00f1ar e saltar. Dado que o seu tama\u00f1o \u00e9 pequeno e as s\u00faas \u00e1s curtas, voan con ritmos r\u00e1pidos de \u00e1s e raramente planean.\nAlimentaci\u00f3n.\n\"Pica asirensis\" \u00e9 unha especie omn\u00edvora. A s\u00faa dieta var\u00eda segundo os cambios de estaci\u00f3ns e de ambientes. En ver\u00e1n consome principalmente alimentos de orixe animal como invertebrados, lagartos e ras. Durante as outras tres estaci\u00f3ns, depende das sementes e doutros produtos das plantas.\nFiloxenia.\nNun estudo de filoxenia molecular publicado en 2018 descubriuse que a at\u00e9 daquela chamada pega euroasi\u00e1tica (\"Pica pica\") coprend\u00eda varias especies diferentes, inclu\u00edndo \"Pica mauritanica\", \"Pica asirensis\" e \"Pica serica\".\nAmeazas.\nOs bosques de xenebeiros nos que habita esta especie non se est\u00e1n rexenerando, e est\u00e1n a ser talados para obter madeira para combustible. A zona tam\u00e9n est\u00e1 sendo moi perturbada polas actividades tur\u00edsticas e o cambio clim\u00e1tico est\u00e1 a propiciar un tempo m\u00e1is c\u00e1lido e seco. \nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), considerando que esta especie ten unha poboaci\u00f3n moi pequena e con todos os individuos nunha \u00fanica subpoboaci\u00f3n que se pensa que est\u00e1 en declive. Por estes motivos a especie aval\u00edase como \"EN\" (en perigo de extinci\u00f3n)."}
{"id": "550605", "revid": "15490", "url": "https://gl.wikipedia.org/wiki?curid=550605", "title": "Titan IV", "text": "Titan IV \u00e9 unha serie de foguetes espaciais dos Estados Unidos usados entre 1989 e 2005.\nCaracter\u00edsticas.\nOs Titan IV foron desenvolvidos pola Forza A\u00e9rea dos Estados Unidos para lanzar cargas militares despois do accidente do transbordador espacial Challenger. Pod\u00eda usar diferentes tipos de foguetes de propelente s\u00f3lido como aceleradores e cofias de gran tama\u00f1o. Segundo a versi\u00f3n pod\u00edan po\u00f1er en \u00f3rbita baixa terrestre ata case 18 toneladas. O Titan IVB, desenvolvido como unha evoluci\u00f3n do orixinal, pod\u00eda subir ata 21 toneladas a \u00f3rbita baixa e case 6 a \u00f3rbita de transferencia xeoestacionaria.\nVersi\u00f3ns.\nTitan 401A Centaur e Titan 401B Centaur.\nOs Titan 401A Centaur e Titan 401B Centaur eran foguetes Titan IV e IVB cunha etapa superior Centaur T. Voaron entre 1994 e 2003.\nTitan 402A IUS e Titan 402B Centaur.\nOs Titan 402A IUS e Titan 402B Centaur eran Titan IV e IVB con etapas superiores IUS de propelente s\u00f3lido. Us\u00e1ronse entre 1989 e 2004.\nTitan 403A, Titan 403B, Titan 404A, Titan 404B, Titan 405A e Titan 405B.\nNon usaban ning\u00fan tipo de etapa superior, co que estaban pensados para lanzar cargas de menor masa. Us\u00e1ronse entre 1990 e 2005."}
{"id": "550606", "revid": "4817", "url": "https://gl.wikipedia.org/wiki?curid=550606", "title": "Titan 4", "text": ""}
{"id": "550607", "revid": "89787", "url": "https://gl.wikipedia.org/wiki?curid=550607", "title": "Val do Loira", "text": "O Val do Loira (, ), que abarca 280 km., \u00e9 un val situado no tramo medio do r\u00edo Loira en Francia central, nas d\u00faas rexi\u00f3ns administrativas Pa\u00edses do Loira e Centro-Val de Loira. A \u00e1rea do Val do Loira comprende uns 800 km\u00b2. Co\u00f1\u00e9cese como o \"Berce dos franceses\" e o \"Xard\u00edn de Francia\" debido \u00e1 abundancia de vi\u00f1edos, hortas froiteiras (como cereixas), e alcachofas e campos de esp\u00e1rragos, que bordean as beiras do r\u00edo. Destaca polas s\u00faas cidades hist\u00f3ricas, a s\u00faa arquitectura e os seus vi\u00f1os, o val hab\u00edtase desde o per\u00edodo Paleol\u00edtico Medio. En 2000, a UNESCO engadiu a parte central do val do r\u00edo Loira \u00e1 s\u00faa lista de Patrimonio da Humanidade.\nXeograf\u00eda e clima.\nO val incl\u00fae cidades hist\u00f3ricas como Amboise, Angers, Blois, Chinon, Montsoreau, Orl\u00e9ans, Saumur e Tours.\nO clima \u00e9 favorable a maior parte do ano, o r\u00edo adoita actuar como unha li\u00f1a de demarcaci\u00f3n no tempo de Francia entre o clima do norte e o do sur. O r\u00edo ten un efecto significativo no mesoclima da rexi\u00f3n, engadindo alg\u00fans graos de temperatura. O clima pode ser fresco con xeadas primaverais, mentres que os meses de colleita de vi\u00f1o poden ter choiva. Os ver\u00e1ns son calorosos, por\u00e9n, as influencias do Atl\u00e1ntico moderan a temperatura con brisas.\nTemperatura, precipitaci\u00f3ns e tempo medio de insolaci\u00f3n en Angers (Anjou):\nVi\u00f1o.\nA Rexi\u00f3n vitivin\u00edcola do Val do Loira \u00e9 unha das zonas de produci\u00f3n de vi\u00f1o m\u00e1is co\u00f1ecidas do mundo e incl\u00fae varias rexi\u00f3ns de vi\u00f1os franceses situadas ao longo do r\u00edo, desde o Muscadet na costa Atl\u00e1ntica ata as rexi\u00f3ns de Sancerre e Pouilly-Fum\u00e9 xusto ao sueste da cidade de Orl\u00e9ans no centro-norte de Francia. Os vi\u00f1os do Loira tenden a mostrar unha froitosidade caracter\u00edstica con sabores frescos e n\u00edtidos.\nCultura.\nO 2 de decembro de 2000, a UNESCO engadiu a parte central do val fluvial, entre Chalonnes-Sur-Loire e Sully-sur-Loire, \u00e1 s\u00faa lista de Patrimonio da Humanidade. Ao escoller esta \u00e1rea que incl\u00fae os \"departamentos\" franceses de Loiret, Loir-et-Cher, Indre-et-Loire e Maine-et-Loire, o comit\u00e9 dixo que o Val do Loira \u00e9: \"unha paisaxe cultural excepcional, de gran beleza, comprende cidades e vilas hist\u00f3ricas, grandes monumentos arquitect\u00f3nicos, os \"ch\u00e2teaux\", e terras que foron cultivadas e moldeadas por s\u00e9culos de interacci\u00f3n entre as poboaci\u00f3ns locais e o seu medio f\u00edsico, en particular o propio Loira.\"\nOs Cancioneiros do Val do Loira son \u200b\u200bun grupo relacionado de cancioneiros atribu\u00eddos aos compositores do Val do Loira e son os primeiros exemplos que se conservan dun novo x\u00e9nero que ofrec\u00eda unha combinaci\u00f3n de palabras, m\u00fasica e iluminaci\u00f3ns. \nUnha nova oferta de Arte Contempor\u00e1nea est\u00e1 a desenvolverse ao longo do r\u00edo Loira desde Montsoreau ata Orleans con lugares como Ch\u00e2teau de Montsoreau-Museo de Arte Contempor\u00e1nea, CCCOD Tours, o Domaine R\u00e9gional de Chaumont sur Loire e o Frac Centre Orl\u00e9ans. Son unha rara asociaci\u00f3n da arquitectura renacentista coa Arte contempor\u00e1nea.\nArquitectura.\nO patrimonio arquitect\u00f3nico das cidades hist\u00f3ricas do val \u00e9 notable, especialmente os seus castelos, como o Ch\u00e2teau de Montsoreau, Ch\u00e2teau d'Amboise, Ch\u00e2teau d'Azay-le-Rideau, Castelo de Chambord, Ch\u00e2teau de Chinon, Ch\u00e2teau du Rivau, Ch\u00e2teau d'Uss\u00e9, Ch\u00e2teau de Villandry e Chenonceau. Os castelos, con m\u00e1is de trescentos, incl\u00faen os necesarios castelo fortificaci\u00f3ns constru\u00eddos no s\u00e9culo X pero tam\u00e9n o esplendor dos constru\u00eddos medio milenio despois. Cando os reis franceses comezaron a constru\u00edr aqu\u00ed os seus enormes castelos, a nobreza, non querendo nin ousando estar lonxe da sede do poder, seguiu o exemplo. A s\u00faa presenza no exuberante e f\u00e9rtil val comezou a atraer aos mellores dese\u00f1adores de paisaxes. Ademais dos seus moitos castelos, os monumentos culturais ilustran en grao excepcional os ideais do Renacemento e da Idade da Ilustraci\u00f3n sobre o pensamento e o dese\u00f1o de Europa occidental. Moitos dos castelos dese\u00f1\u00e1ronse para constru\u00edrse no cumio dos outeiros, un exemplo diso \u00e9 o Ch\u00e2teau d'Amboise. Moitos dos castelos ti\u00f1an igrexas moi detalladas e caras nos terreos, ou dentro do propio castelo.\nO Ch\u00e2teau de Montsoreau \u00e9 o \u00fanico castelo que se constru\u00edu no leiro do r\u00edo Loira, tam\u00e9n \u00e9 o \u00fanico que est\u00e1 totalmente dedicado \u00e1 arte contempor\u00e1nea.\nEconom\u00eda.\nA Comisi\u00f3n Europea informou de que en 2016, tres categor\u00edas representaban a maior parte da econom\u00eda da rexi\u00f3n de Pays-de-la-Loire: os servizos (inclu\u00eddo o turismo) proporcionaban o 66,7 % do emprego, a industria o 26,5 % e a agricultura o 3,9 %. A taxa de paro era do 8,8%. En 2015, a rexi\u00f3n ocupaba o oitavo lugar en Francia en termos de rendemento econ\u00f3mico producindo o 5,0% do produto interior bruto. Entre os sectores econ\u00f3micos importantes figuraban os produtos de coiro, o t\u00e9xtil, os estaleiros/construci\u00f3n e a aeron\u00e1utica, a agricultura e a transformaci\u00f3n de alimentos, as\u00ed como a industria dos pl\u00e1sticos. A CE non elaborou un informe para a rexi\u00f3n m\u00e1is grande do Val do Loira.\nSegundo outra fonte, o turismo no val do Loira esta apoiado por m\u00e1is de 700 hoteis e 550 restaurantes na rexi\u00f3n. Ademais dos castelos e outros 700 monumentos hist\u00f3ricos catalogados, as atracci\u00f3ns inclu\u00edron tres parques naturais rexionais, 550\u00a0km de pistas para bicicletas, 800 monumentos hist\u00f3ricos catalogados, m\u00e1is de 100 museos e 30 campos de golf.\nEn abril de 2019, a secci\u00f3n de viaxes de The Guardian inclu\u00edu unha localizaci\u00f3n do Val do Loira na s\u00faa lista de \"20 das vilas m\u00e1is fermosas de Francia\": Montr\u00e9sor, \"unha aldea de conto de fadas cunha rica historia\" evidenciado por \"o mercado de la, o Halle de Cardeux, ... o Logis du Chancelier do s\u00e9culo XVI, ... un paseo \u00e1 beira do r\u00edo, Balcons de l'Indrois, [e] ... Ponte Jardinier\".\nSegundo un informe de 2017 da CNN, os 42 castelos que integran o Patrimonio da Humanidade da UNESCO reciben m\u00e1is de 3,3 mill\u00f3ns de visitantes ao ano. O xornal Telegraph (2014) inclu\u00eda os seguintes castelos principais para turistas: Chinon, Cit\u00e9 royale de Loches, Chaumont, Blois , Meung, Chenonceau, Rivau, Lemer\u00e9, Amboise, Clos Luc\u00e9, Amboise, Chambord, Villandry e Valen\u00e7ay."}
{"id": "550608", "revid": "1888", "url": "https://gl.wikipedia.org/wiki?curid=550608", "title": "Mujeres Cat\u00f3licas de Espa\u00f1a", "text": "Mujeres Cat\u00f3licas de Espa\u00f1a foi un peri\u00f3dico que se publicou en Santiago de Compostela entre 1937 e 1939.\nCaracter\u00edsticas.\nPeri\u00f3dico mensual, bolet\u00edn da Uni\u00f3n Diocesana de Mujeres Cat\u00f3licas de Santiago de Compostela, apareceu en maio de 1937. O \u00faltimo n\u00famero co\u00f1ecido \u00e9 o 40, publicado en decembro de 1939."}
{"id": "550613", "revid": "23204", "url": "https://gl.wikipedia.org/wiki?curid=550613", "title": "Provincia de Asir", "text": "Asir (en \u00e1rabe \u0639\u0633\u064a\u0631) \u00e9 unha provincia de Arabia Saudita.\nA s\u00faa capital \u00e9 a cidade de Abha.\nXeograf\u00eda.\nTen unha superficie de 81 000 km\u00b2. \nSegundo o censo de 2010 a s\u00faa poboaci\u00f3n era de 2 188 461 habitantes, polo que a s\u00faa densidade de poboaci\u00f3n, nese ano, era de 27,31 hab./km\u00b2."}
{"id": "550615", "revid": "1131", "url": "https://gl.wikipedia.org/wiki?curid=550615", "title": "Grande Illa de Estrasburgo", "text": "A Grande Illa de Estrasburgo (Grande \u00cele) () \u00e9 unha illa que se atopa no centro hist\u00f3rico da cidade de Estrasburgo en Francia. O seu nome significa \"Illa Grande\", e deriva de que est\u00e1 rodeada por un lado pola canle principal do r\u00edo Ill e por outro lado polo Canal du Faux- Rempart, un brazo canalizado dese r\u00edo. Grande \u00cele foi nomeada Patrimonio da Humanidade pola UNESCO en 1988. Daquela, o Consello Internacional de Monumentos e Sitios sinalou que Grande \u00cele \u00e9 \"un barrio vello que exemplifica as cidades medievais\". Estrasburgo foi a primeira cidade en que todo o seu centro foi catalogado como sitio Patrimonio da Humanidade.\n\u00c1s veces, Grande \u00cele denom\u00ednase \"elipse insulaire\" pola s\u00faa forma. Mide alg\u00fans 1,25 km. de longo por 0,75 km. de ancho. No centro da illa at\u00f3pase a Place Kl\u00e9ber, a praza central da cidade. M\u00e1is ao sur est\u00e1 a Catedral de Estrasburgo, a cuarta igrexa m\u00e1is alta do mundo e un exemplo ornamentado da arquitectura g\u00f3tica do s\u00e9culo XV. No extremo occidental da illa at\u00f3pase o barrio da Pequena Francia, o antigo fogar dos curtidores, mui\u00f1eiros e pescadores da cidade, e agora un dos principais atractivos tur\u00edsticos de Estrasburgo. A Grande \u00cele tam\u00e9n alberga a antiga alf\u00e1ndega fluvial Ancienne Douane.\nAdemais da catedral, a Grande \u00cele alberga outras catro igrexas centenarias: St. Thomas, St. Pierre-le-Vieux, St. Pierre-le-Jeune e St. \u00c9tienne. Sendo o centro hist\u00f3rico de Estrasburgo e a sede do poder secular local, tam\u00e9n alberga os h\u00f4tels particuliers e pazos m\u00e1is impo\u00f1entes da cidade do s\u00e9culo XVIII, inclu\u00edndo o Palais Rohan, o \"H\u00f4tel de Hanau\" (agora o concello), o \"H\u00f4tel des Deux-Ponts\" (lugar de nacemento de Lu\u00eds I de Baviera e agora sede dos gobernadores militares da cidade), \"H\u00f4tel de Klinglin\", \"H\u00f4tel d'Andlau-Klinglin\", \"H\u00f4tel de Neuwiller\", entre moitos outros. A illa tam\u00e9n alberga o Pazo episcopal da Arquidiocese de Estrasburgo.\nPara marcar a condici\u00f3n de Grande \u00cele como Patrimonio da Humanidade, coloc\u00e1ronse 22 placas de lat\u00f3n nas pontes que dan acceso \u00e1 illa."}
{"id": "550616", "revid": "23204", "url": "https://gl.wikipedia.org/wiki?curid=550616", "title": "Pica serica", "text": "Pica serica \u00e9 unha especie de ave paseriforme da familia dos c\u00f3rvidos, unha das sete comprendidas no x\u00e9nero \"Pica\", propia do leste de Asia.\nTaxonom\u00eda.\nDescrici\u00f3n.\nA especie foi descrita en 1845 polo ornit\u00f3logo ingl\u00e9s John Gould na s\u00faa obra \"The birds of Asia\".\nEtimolox\u00eda.\nPar a do x\u00e9nero ver \"Pica\".\nO ep\u00edteto espec\u00edfico, \"serica\", deriva do top\u00f3nimo do lat\u00edn cl\u00e1sico \"Serica\", tirado do grego antigo \u03a3\u03b7\u03c1\u03b9\u03ba\u03ac \"S\u0113rik\u00e1\", un dos pa\u00edses m\u00e1is orientais de Asia co\u00f1ecidos polos xe\u00f3grafos gregos e romanos da antig\u00fcidade. Litrelamente, \"oriental\". (O que xustifica o nome da especie en ingl\u00e9s, \"Oriental magpie\".) \nSin\u00f3nimos.\nAdemais se polo nome acual, a especie co\u00f1eceuse tam\u00e9n polos sin\u00f3nimos:\nSubespecies.\nNa especie reco\u00f1\u00e9cense as seguintes subespecies:\nNota taxon\u00f3mica.\nAnteriormente se consideraba unha subespecie da pega com\u00fan (\"Pica pica\"), pero un amplo estudo que comparou 813 de secuencias de ADN mitocondrial en todo o x\u00e9nero \"Pica\" descubriu que \"Pica serica\" se illara reprodutivamente antes que \"Pica nuttalli\"), de Norteam\u00e9rica, aproximadamente hai uns 5 ou 4,5 mill\u00f3ns de anos, polo que ou ben se separaba a \"Pica serica\" nunha especie separada, ou ben se engloba a todo o x\u00e9nero nunha soa especie, opt\u00e1nsose pola primeira opci\u00f3n.\nDistribuci\u00f3n.\n\"Pica serica\" est\u00e9ndese desde o norte de Birmania at\u00e9 Indochina, a trav\u00e9s do leste da China (inclu\u00edndo Taiw\u00e1n), at\u00e9 Corea e o suroeste de Rusia.\nCaracter\u00edsticas.\n\"Pica serica\" \u00e9 a pega m\u00e1is grade. En comparaci\u00f3n coa pega com\u00fan, a \"Pica serica\" ten un tama\u00f1o similar, pero \u00e9 algo m\u00e1is robusta, ten as \u00e1s proporcionalmente m\u00e1is longas e a cola m\u00e1is curta. O dorso, a cola e especialmente as r\u00e9mixes mostran unha intensa iridiscencia azul viol\u00e1cea con pouca ou ningunha tonalidade verde. A plumaxe do dorso \u00e9 maioritariamente negra, con poucos e moitas veces ocultos rastros da banda branca que une as manchas brancas dos ombros das s\u00faas parentes. \n\"Pica serica\" ten a mesma chamada que a pica com\u00fan, a\u00ednda que moito m\u00e1is suave.\nNa cultura popular.\nEn Corea, a pega (\uae4c\uce58, \"kkachi\") est\u00e1 considerada como \"un paxaro de gran fortuna, de esp\u00edrito robusto e provedor de prosperidade e desenvolvemento\". Na mesma li\u00f1a de traer fortuna e sorte, aos nenos coreanos tam\u00e9n se lles ensinaba que cando se perde un dente, a botalo ao tellado cantando unha canci\u00f3n para a pega; \uae4c\uce58\uc57c \uae4c\uce58\uc57c \ud5cc\uc774 \uc904\uac8c. O paxaro escoitar\u00e1 o teu canto e traer\u00e1che un dente novo. \nDo mesmo xeito, na China, as pegas son vistas como un presaxio de boa fortuna."}
{"id": "550623", "revid": "5863", "url": "https://gl.wikipedia.org/wiki?curid=550623", "title": "Maisa Ouzande Gonz\u00e1lez", "text": ""}
{"id": "550624", "revid": "5863", "url": "https://gl.wikipedia.org/wiki?curid=550624", "title": "Mar\u00eda Isabel Ouzande", "text": ""}
{"id": "550625", "revid": "5863", "url": "https://gl.wikipedia.org/wiki?curid=550625", "title": "Isabel Ouzande Gonz\u00e1lez", "text": ""}
{"id": "550626", "revid": "5863", "url": "https://gl.wikipedia.org/wiki?curid=550626", "title": "Alfonso Fernando Fern\u00e1ndez Ma\u00f1ueco", "text": ""}
{"id": "550628", "revid": "15490", "url": "https://gl.wikipedia.org/wiki?curid=550628", "title": "Jo\u00e3o Faras", "text": "Jo\u00e3o Faras, co\u00f1ecido como Mestre Jo\u00e3o, en castel\u00e1n Maestre Juan Faraz, foi un astr\u00f3logo, astr\u00f3nomo, m\u00e9dico e cirurxi\u00e1n do rei Manuel I de Portugal que acompa\u00f1ou a Pedro \u00c1lvares Cabral no descubrimento do Brasil en 1500 e escribiu unha famosa carta identificando a constelaci\u00f3n da Crux (ou Cruz do Sur). A celebrada carta de 1500 do Mestre Jo\u00e3o Faras foi descuberta nos arquivos reais portugueses polo historiador Francisco Adolfo de Varnhagen, e publicada por primeira vez en 1843. Malia moitas investigaci\u00f3n, a figura do Mestre Jo\u00e3o Faras segue esquiva. Na s\u00faa carta de 1500, o Mestre Jo\u00e3o identif\u00edcase simplemente como un \"licenciado\" en artes e medicina e un m\u00e9dico persoal e cirurxi\u00e1n do rei Manuel I de Portugal.\nAdemais da carta de 1500, a \u00fanica outra pista concreta que temos da existencia do Mestre Jo\u00e3o \u00e9 unha traduci\u00f3n manuscrita (in\u00e9dita) do \"De Situ Orbis\" de Pomponius Mela do lat\u00edn a un \"castel\u00e1n imperfecto\". Tam\u00e9n puido ser chamado \"Johannes Emeneslau\".\nPor mor do seu escaso dominio do portugu\u00e9s e da s\u00faa inclinaci\u00f3n polo castel\u00e1n (castel\u00e1n), en xeral crese que o Mestre Jo\u00e3o Faras era orixinario das nacionalidades existentes na que ser\u00eda Espa\u00f1a despois (prop\u00faxose alternativamente castel\u00e1n ou aragon\u00e9s, non tanto galego pois a unidade da lingua galego-portuguesa era moi alta nese tempo). Case con certeza era un xudeu sefard\u00ed. Probablemente fuxiu de Espa\u00f1a a Portugal despois dos decretos da Alhambra de 1492, pero acabou convert\u00e9ndose despois de 1496, para entrar ao servizo do rei Manuel I de Portugal.\nInvestigaci\u00f3ns recentes rastrexaron polo menos dous xudeus espa\u00f1ois orixinais que se axustan plausiblemente ao seu perfil: un, un tal \"Juan Faraz\" natural de Sevilla, outro, un \"Mestre Joam\" (apelido orixinario e cidade non dada), que se instalou no norte de Portugal e tomou o nome de \"Jo\u00e3o da Paz\".\nViaxe e misi\u00f3n.\nO Mestre Jo\u00e3o Faras uniuse \u00e1 2\u00aa Armada Portuguesa da India de trece barcos, comandada por Pedro \u00c1lvares Cabral, que partiu de Lisboa en marzo de 1500, con destino a Calcuta, India. Desco\u00f1\u00e9cese en que barco navegou, a\u00ednda que se conxectura (debido \u00e1 s\u00faa queixa por ser \"pequeno\" con espazo insuficiente) ou ben o \"Anunciada\" comandado por Nuno Leit\u00e3o da Cunha ou o \"S\u00e3o Pedro\" comandado por P\u00earo de Ata\u00edde.\nO prop\u00f3sito da s\u00faa incorporaci\u00f3n \u00e1 expedici\u00f3n parece ser puramente cient\u00edfico, para axudar ao futuro desenvolvemento da ciencia da navegaci\u00f3n. O seu predecesor Mestre Jos\u00e9 Vizinho foi enviado a Guinea en 1485 para probar medici\u00f3ns de altitudes solares. O Mestre Jo\u00e3o Faras probabelmente foi enviado polo rei cun esp\u00edrito semellante, para probar novos instrumentos e t\u00e1boas astron\u00f3micas. S\u00e1bese que o Mestre Jo\u00e3o Faras trouxo un novo astrolabio n\u00e1utico e o que caracterizou como uns novos bast\u00f3ns n\u00e1uticos astron\u00f3micos \u00e1rabes (talvez como a \"vara de Xacob\") para a experimentaci\u00f3n. Case seguro que tam\u00e9n estaba equipado coas novas mesas de Abraham Zacuto.\nO mestre Jo\u00e3o Faras encargar\u00edase especificamente de atopar unha forma de determinar a posici\u00f3n do barco polas estrelas no hemisferio sur, unha dificultade que a\u00ednda non fora superada. Desde a \u00e9poca do pr\u00edncipe Henrique o Navegante, o \"erro do comp\u00e1s\" (a desviaci\u00f3n exacta do norte magn\u00e9tico do norte verdadeiro) pod\u00edase corrixir no hemisferio norte recorrendo \u00e1 posici\u00f3n da estrela polar (observada a bordo a trav\u00e9s do cuadrante), permitindo as\u00ed aos navegantes determinar a posici\u00f3n correcta do barco. Pero a estrela polar desaparec\u00eda m\u00e1is al\u00f3 do horizonte cando se cruzaba o ecuador, facendo in\u00fatil este m\u00e9todo no hemisferio sur. Esper\u00e1base que se atopase unha estrela polo sur equivalente.\nUn m\u00e9todo alternativo era recorrer \u00e1 posici\u00f3n do sol ao mediod\u00eda. Isto fora suxerido polo menos desde a d\u00e9cada de 1470, pero en realidade s\u00f3 se abriu coa publicaci\u00f3n do \"Almanach perpetuum\" de Abraham Zacuto en 1496, coas s\u00faas t\u00e1boas de declinaci\u00f3n solar. Como o sol non pod\u00eda ser observado directamente polo cuadrante, os navegantes portugueses levaron a bordo do barco o antigo astrolabio terrestre (que permite medir a altura do sol sen mirar directamente para el). Desafortunadamente, as lecturas dos astrolabios requir\u00edan unha estabilidade que non se acada no mar, polo que nese momento estaban introducindo experimentalmente novos astrolabios n\u00e1uticos de man.\nIsto a\u00ednda non estaba perfeccionado. En 1497, Vasco da Gama levou consigo as t\u00e1boas de Zacuto e o astrolabio na viaxe inaugural \u00e1 India, pero non estaba satisfeito cos resultados. Ao chegar \u00e1 ba\u00eda de Santa Helena en novembro de 1497, Gama desembarcou para facer lecturas en terra porque non se fiaba das lecturas do novo astrolabio n\u00e1utico no mar. O mestre Jo\u00e3o Faras fai m\u00e1is ou menos a mesma queixa sobre as s\u00faas lecturas a bordo na s\u00faa carta, afirmando que o balance do barco retardou as s\u00faas lecturas en catro ou cinco graos.\n(Na s\u00faa carta, o Mestre Jo\u00e3o insin\u00faa que os pilotos a bordo o comprometeran nunha competici\u00f3n amig\u00e1bel de cartograf\u00eda: os pilotos apostaban por que poder\u00edan atopar o Cabo de Boa Esperanza con m\u00e1is precisi\u00f3n s\u00f3 co comp\u00e1s e a carta que o Mestre Jo\u00e3o co seu astrolabio).\nNo Brasil.\nO 22 de abril de 1500, a armada de Cabral avistou a costa terrestre do Brasil, o 23 de abril fixeron o primeiro desembarque e un par de d\u00edas despois fondearon na ba\u00eda de Cabr\u00e1lia (xusto ao norte de Porto Seguro, Ba\u00eda), onde se atoparon con indios tupiniquim locais.\nO mestre Jo\u00e3o Faras abandonou os barcos o 27 de abril, e coa axuda dos pilotos Afonso Lopes e Pedro Escobar, montou na praia un gran astrolabio de madeira (m\u00e1is fiable que os de lata que se usan no barco) co obxectivo de tomar a altitude do sol ao mediod\u00eda e determinar a s\u00faa posici\u00f3n. A medida de latitude calculada por Faras o 27 de abril de 1500 era 17\u00b0 S (a ba\u00eda de Cabralia est\u00e1 en realidade a 16\u00b0 21' S, polo que o seu erro foi inferior a 40').\nMestre Jo\u00e3o Faras asumiu que desembarcaran nunha illa (m\u00e1is precisamente, catro illas, na s\u00faa estimaci\u00f3n, porque os seus anfitri\u00f3ns Tupiniquim lles dixeron \"a trav\u00e9s de xestos\" que os indios host\u00eds chegaban a mi\u00fado en canoa doutros lugares). De feito, cr\u00eda que estas illas xa estaban descubertas e representadas en mapas anteriores, pero non se sab\u00eda que estaban habitadas. Nun curioso fragmento da s\u00faa carta (que desde ent\u00f3n produciu moitas especulaci\u00f3ns), Mestre Jo\u00e3o aconsellou ao rei consultar un antigo \"mapa mundi\" que ent\u00f3n estaba en poder do navegante portugu\u00e9s P\u00earo Vaz da Cunha (alcumado \"Bisagudo\") en Lisboa, que representaba illas (os historiadores modernos especulan que isto poder\u00eda ser unha copia do mapa de 1448 de Andrea Bianco).\nA conclusi\u00f3n do Mestre Jo\u00e3o Faras de que estaban nunha illa foi compartida probablemente por Pedro \u00c1lvares Cabral e, por suposto, polo secretario P\u00earo Vaz de Caminha, que redactou o informe oficial. (Pero o relato dun piloto portugu\u00e9s an\u00f3nimo, a \u00fanica outra testemu\u00f1a ocular desta viaxe, era menos seguro, ao informar que non estaba claro se estaban nunha illa ou en \"terra firme\").\nO 1 de maio de 1500, tanto P\u00earo Vaz de Caminha como Mestre Jo\u00e3o Faras redactaron as s\u00faas cartas separadas ao rei Manuel I de Portugal, asinadas dende o lugar de \"Vera Cruz\" (o nome que Cabral lle outorgou \u00e1 'illa'). Ambas as cartas foron entregadas ao capit\u00e1n dun barco para que fose enviado de volta a Lisboa (ben baixo Gaspar de Lemos ou Andr\u00e9 Gon\u00e7alves, as fontes en conflito). A armada sa\u00edu do Brasil en direcci\u00f3n ao cabo de Boa Esperanza o 3 de maio de 1500.\nNa s\u00faa carta ao rei, o Mestre Jo\u00e3o Faras proporcionou un esbozo rudimentario das estrelas do ceo do hemisferio sur, nun intento de identificar a Estrela Polar Sur, a\u00ednda que pediu desculpas ao rei por non ter tomado as s\u00faas medidas de altura precisas (culpaba iso na s\u00faa perna mala). Identificou a constelaci\u00f3n de cinco estrelas que agora se co\u00f1ece como a Cruz do Sur, pero ent\u00f3n chamou \"las Guardas\", xa que sempre eran brillantes e visibles sobre o horizonte. Pero reco\u00f1eceu que non eran a estrela polar esquiva do sur. Pola contra, apuntou tentativamente d\u00faas estrelas inferiores (pequenas e brillantes, posiblemente Chi Octans e Mu Hydrus como posibles candidatas \u00e1 estrela polo sur (\"el polo antartyco\"). Rematou a s\u00faa carta cunha nota pesimista, suxerindo que probablemente era mellor que os barcos continuaran intentando navegar pola altitude do sol (a trav\u00e9s do astrolabio), en lugar de esperar atopar a estrela polar sur cun cuadrante.\nA\u00ednda que os historiadores adoitan acreditar a Mestre Jo\u00e3o Faras como o \"descubridor\" da constelaci\u00f3n da Crux, alg\u00fans sinalan que puido estar precedido polo navegante veneciano Alvise Cadamosto, quen, navegando na desembocadura do r\u00edo Gambia en 1455, debuxou unha imaxe similar dunha constelaci\u00f3n que chamou \"carro dell'ostro\" (o \"carro do sur\"). Non obstante, a constelaci\u00f3n de Cadamosto ten demasiadas estrelas e est\u00e1 situada incorrectamente.\nNon se sabe nada m\u00e1is do Mestre Jo\u00e3o Faras ou do Mestre Jo\u00e3o Faras despois desta carta.\nSegundo un autor, 'Jo\u00e3o da Paz' (unha das posibles identidades de Jo\u00e3o Faras) instalouse no Porto. Unha busca na lista de casas do rei Manuel I de 1518 non mostra a ningu\u00e9n con ese nome, o que suxire que probablemente xa estaba morto nese momento."}
{"id": "550632", "revid": "89787", "url": "https://gl.wikipedia.org/wiki?curid=550632", "title": "Festival de Mozos M\u00fasicos de Eurovisi\u00f3n", "text": "O Festival de Mozos M\u00fasicos de Eurovisi\u00f3n (Eurovision Young Musicians, en ingl\u00e9s e en franc\u00e9s: Concours Eurovision des jeunes musiciens) \u00e9 un concurso organizado pola Uni\u00f3n Europea de Radiodifusi\u00f3n (UER), e baseado no BBC Young Musician of the Year en da BBC. O festival est\u00e1 destinado para nenos de entre 8 e 16 anos da Europa. A primeira edici\u00f3n celebrouse na cidade inglesa de Manchester, Reino Unido. O pa\u00eds con m\u00e1is vitorias \u00e9 Austria, tendo 5 vitorias (a m\u00e1is recente do pa\u00eds foi grazas a Ziyu He e o seu viol\u00edn. A pr\u00f3xima competici\u00f3n celebrarase no Corum en Montpellier, Francia, durante a celebraci\u00f3n Festival Radio France Occitanie Montpellier.\nGalicia no Festival de Mozos M\u00fasicos Eurovisi\u00f3n.\nGalicia nunca participou como tal no Festival de Mozos M\u00fasicos de Eurovisi\u00f3n, e non o poder\u00eda nunca facer, xa que por definici\u00f3n a Televisi\u00f3n de Galicia (TVG) non pode ser membro da UER. A\u00ednda as\u00ed os galegos poden representar a Espa\u00f1a. \nDesco\u00f1\u00e9cese a orixe dalg\u00fans representantes salvo coas excepci\u00f3ns de: Jos\u00e9 Ram\u00f3n M\u00e9ndez de Asturias, Dolores \"Lola\" Rodr\u00edguez Paredes de Murcia, Antonio Serrano, Leticia Mu\u00f1oz Moreno e Sara Valencia de Madrid (a representante m\u00e1is recente de Espa\u00f1a). \nGa\u00f1adores.\nAqu\u00ed abaixo m\u00f3stranse os ga\u00f1adores do festival (por tres categor\u00edas):\nPor pa\u00eds.\nPor instrumentos.\nA partir de 2018, vinte e catro instrumentos apareceron polo menos unha vez nas finais televisivas (non inclu\u00eddas as roldas preliminares e as semifinais). Os seguintes sete foron usados por un ga\u00f1ador polo menos unha vez."}
{"id": "550636", "revid": "59564", "url": "https://gl.wikipedia.org/wiki?curid=550636", "title": "Pablo Mart\u00edn S\u00e1nchez", "text": "Pablo Mart\u00edn S\u00e1nchez, nado en Reus, Provincia de Tarragona, en 1977, \u00e9 un novelista e escritor e tradutor espa\u00f1ol.\nTraxectoria.\nPablo Mart\u00edn S\u00e1nchez naceu en Reus (Tarragona) en 1977. Graduado superior en Arte Dram\u00e1tica polo Institut do Teatre de Barcelona, licenciado en Teor\u00eda da Literatura e Literatura Comparada pola Universidade de Barcelona, mestrado en Humanidades pola Universidade Carlos III de Madrid, \u00e9 doutor en Lingua e Literatura Francesas pola Universit\u00e9 de Lille-3 e en Teor\u00eda da Literatura e da arte e Literatura Comparada pola Universidade de Granada. Traballou como lector, corrector, tradutor e libreiro. \u00c9 profesor de novela na Escola de Escritura do Ateneo Barcelon\u00e9s. En 2021 viv\u00eda e traballaba en Madrid como dese\u00f1ador gr\u00e1fico.\nFundador da revista \"Verbigracia\", traduciu a autores como Alfred Jarry, Marcel Schwob, Raymond Queneau, Bernard-Marie Kolt\u00e8s ou Wajdi Mouawad. Comezou publicando un libro de relatos titulado \"Fricciones\" (E.D.A. Libros, 2011). Ao ano seguinte publicou a novela \"El anarquista que se llamaba como yo\" (Acantilado), elixida pola revista \"El Cultural\" como mellor \u00f3pera prima do ano, unha novela de m\u00e1is de 600 p\u00e1xinas. En 2016 publicou a novela \"Tuyo es el ma\u00f1ana\" (Acantilado). Desde 2014, \u00e9 membro do \"Coll\u00e8ge de Pataphysique\" e do \"Oulipo\" (Ouvroir de Litt\u00e9rature Potentielle).\nParte da s\u00faa obra foi traducida ao franc\u00e9s, ingl\u00e9s, checo e neerland\u00e9s."}
{"id": "550637", "revid": "1131", "url": "https://gl.wikipedia.org/wiki?curid=550637", "title": "Aeroporto de Detroit", "text": "O aeroporto metropolitano de Detroit Wayne County (IATA: DTW, ICAO: KDTW, FAA LID: DTW) e un gran aeroporto internacional estadounidense que cobre 1 960 hect\u00e1reas en Romulus, M\u00edchigan. \u00c9 o principal aeroporto internacional que serve a Detroit e o m\u00e1is grande do estado de M\u00edchigan. O Plan Nacional de Sistemas Aeroportuarios Integrados para 2017-2021 da Administraci\u00f3n Federal de Aviaci\u00f3n (FAA) categorizouno como unha grande instalaci\u00f3n de servizo comercial principal.\nO aeroporto \u00e9 un gran centro de conexi\u00f3ns para Delta Air Lines e tam\u00e9n unha base de Spirit Airlines. Detroit serve como a principal porta de entrada de Delta a Asia para o leste dos Estados Unidos. O aeroporto serve a 30 destinos internacionais e a 39 estados dos Estados Unidos. Operado pola Wayne County Airport Authority, o aeroporto ten seis pistas, d\u00faas terminais, e 129 portas de embarque. O aeroporto de Detroit ten instalaci\u00f3ns de mantemento capaces de servir e reparar avi\u00f3ns do tama\u00f1o dun Boeing 747-400.\nO aeroporto de Detroit serve a \u00e1rea metropolitana de Detroit; a \u00e1rea de Toledo, Ohio a uns 65 km ao sur; a \u00e1rea de Ann Arbor cara o oeste; a Windsor, Ontario; e ao suroeste de Ontario no Canad\u00e1. O aeroporto ten voos a m\u00e1is de 140 destinos e foi nomeado o mellor gran aeroporto dos Estados Unidos en satisfacci\u00f3n dos clientes por J.D. Power &amp; Associates en 2010 e 2019.\nHistoria.\nO condado de Wayne comezou a planear un aeroporto nos municipios do oeste en 1927. O ano seguinte a comisi\u00f3n do condado emitiu un bono de 2 mill\u00f3ns de d\u00f3lares para financiar a compra de 2,6 km2 de terreo na esquina das r\u00faas Middlebelt e Wick, no l\u00edmite nord\u00e9s do presente aeroporto. A construci\u00f3n completouse en 1929, e a primeira aterraxe foi o d\u00eda 22 de febreiro de 1930. O aeroporto inaugurouse o 4 de setembro de 1930, e ese mesmo ano Thompson Aeronautical Corporation, un precursor de American Airlines, comezou a operar no aeroporto. Dende 1931 ata 1945, as s\u00faas instalaci\u00f3ns albergaron as operaci\u00f3ns da Garda A\u00e9rea Nacional de M\u00edchigan, e durante a guerra o foi co\u00f1ecido como Romulus Field.\nO condado de Wayne ampliou o aeroporto para convertelo no principal de Detroit. En 1947 pasou a chamarse Detroit-Wayne Major Airport (aeroporto principal de Detroit-Wayne), e durante os tres seguintes anos constru\u00edronse tres pistas m\u00e1is. En 1949 engad\u00edronse as pistas 3L/21R e 9L/27R, e no ano seguinte constru\u00eduse a 4R/22L. Entre 1946 e 1947 a meirande parte do tr\u00e1fico de pasaxeiros pasou do pequeno aeroporto de Detroit City (agora aeroporto internacional Coleman Young), ao nord\u00e9s do centro da cidade, ao aeroporto Willow Run, a 32 km ao oeste de Detroit, 16 km ao oeste do aeroporto Wayne County.\nPan-Am (1954) e BOAC (1956) foron as primeiras aeroli\u00f1as de pasaxeiros no Detroit-Wayne Major. Na Gu\u00eda Oficial de Aeroli\u00f1as de abril de 1957 estas eran as \u00fanicas compa\u00f1\u00edas de pasaxeiros. Pan Am voaba tres veces por semana a Frankfurt usando Douglas DC-7C, con escalas en Londres e Shannon, sendo o inicio da ruta Chicago. BOAC voaba dende Londres unha vez por semana tam\u00e9n en DC-7C, parando en Glasgow e Montreal, e rematando a ruta tam\u00e9n en Chicago.\nEn 1958 a Administraci\u00f3n Civil de Aviaci\u00f3n, agora a Administraci\u00f3n Federal de Aviaci\u00f3n (FAA), anunciou a inclusi\u00f3n de Detroit-Wayne no primeiro grupo de aeroportos estadounidenses en recibir novo equipamento de r\u00e1dar de longo alcance, permitindo ao aeroporto converterse no primeiro do interior dos Estados Unidos certificado para reactores. Tam\u00e9n en 1958 completouse a terminal L.C. Smith (sur) e o aeroporto recibiu o seu nome actual.\nAmerican Airlines mudouse de Willow Run a Detroit-Wayne en outubro de 1958, seguida por Northwest, Allegheny, e Delta nos seguintes meses; as outras aeroli\u00f1as estiveron en Willow Run ata 1966. Os voos a Minneapolis de Northwest foron os \u00fanicos sen escalas dende DTW m\u00e1is al\u00f3 de Chicago e Milwaukee ata 1966. Os primeiros reactores regulares foron os DC-8 de Delta a Miami a finais de 1959. A terminal norte (despois chamada Davey Terminal) inaugurouse en 1966 e unha terceira terminal, a terminal internacional Michael Berry, abriu en 1974. O derradeira das s\u00faas tres pistas paralelas (3R/21L) completouse en 1976; unha nova pista cruzada (9R/27L) abriu en 1993.\nRepublic Airlines comezou a operar no aeroporto como centro de conexi\u00f3ns en 1984, e a s\u00faa fusi\u00f3n con Northwest Airlines en 1986 ampliou o \"hub\". Os voos transpac\u00edficos comezaron en 1987, voando Northwest sen escalas a Toquio. A derradeira das das seis pistas (4L/22R) completouse en decembro de 2001 en preparaci\u00f3n da inauguraci\u00f3n en 2002 da terminal McNamara, de 1,5 km de longo e 122 portas de embarque. O aeroporto permaneceu como un centro de conexi\u00f3ns de Northwest Airlines ata a s\u00faa fusi\u00f3n con Delta Air Lines.\nA actual pista 3L/21R tivo catro identificadores. Cando abriu en 1949 era a pista 3/21. Coa construci\u00f3n da nova pista do lado oeste 3L/21R en 1950, a orixinal 3/21 converteuse na 3R/21L. Coa apertura da nova pista no lado leste 3R/21L en 1976, converteuse na 3C/21C. En decembro de 2001 abriuse a pista 4L/22R e o aeroporto dividiuse en dous sectores (3/21 no leste e 4/22 no oeste), polo que a pista 3C/21C pasou a ser a 3L/21R.\nDetroit foi un gran centro de conexi\u00f3ns para Northwest Airlines dende 1986 ata 2010. Nese ano Northwest fusionouse con Delta Airlines, e Detroit converteuse no segundo maior centro de conexi\u00f3ns de Delta."}
{"id": "550638", "revid": "89787", "url": "https://gl.wikipedia.org/wiki?curid=550638", "title": "Jacinto Quincoces", "text": "Jacinto Francisco Fern\u00e1ndez de Quincoces L\u00f3pez de Arbina, co\u00f1ecido simplemente como Quincoces, nado en Barakaldo o 17 de xullo de 1905 e finado en Valencia o 10 de maio de 1997, foi un futbolista e adestrador espa\u00f1ol. Xogaba como defensa central e desenvolveu a totalidade da s\u00faa carreira entre o Alav\u00e9s e o Real Madrid. Foi internacional coa selecci\u00f3n espa\u00f1ola en 25 ocasi\u00f3ns.\nTraxectoria.\nComo futbolista.\nNaceu en Barakaldo, sendo fillo de arabeses, e deu os seus primeiros pasos como futbolista en varios equipos de Vitoria e no Desierto de Baracaldo.\nEn 1923, cando cumpriu os dezaoito anos, fichou polo Deportivo Alav\u00e9s, club no que coincidiu con Ciriaco Errasti, co que formar\u00eda unha das li\u00f1as defensivas m\u00e1is caracter\u00edsticas do f\u00fatbol espa\u00f1ol da s\u00faa \u00e9poca. Xogou oito anos no equipo vitoriano, logrando na tempada 1929/30 o ascenso \u00e1 Primeira Divisi\u00f3n. Debutou na m\u00e1xima categor\u00eda nun partido contra a Real Sociedad no estadio de Atotxa.\nUn ano despois, fichou xunto con Ciriaco polo Real Madrid, club no que xogou outras oito tempadas (interrompidas durante a Guerra Civil, per\u00edodo no que volveu vestir a camiseta do Alav\u00e9s) ata a s\u00faa retirada como xogador en 1942. Co Real Madrid ga\u00f1ou d\u00faas ligas e d\u00faas Copas.\nXogou un total de 151 partidos en Primeira Divisi\u00f3n e foi considerado un dos mellores defensas da \u00e9poca.\nSelecci\u00f3n nacional.\nFoi internacional coa selecci\u00f3n espa\u00f1ola en 25 ocasi\u00f3ns, coa que debutou nos Xogos Ol\u00edmpicos de 1928 en \u00c1msterdam, nunha goleada por 7-1 fronte a M\u00e9xico. Xogou os cuartos de final contra Italia, onde a vitoria acabou sendo para o equipo azul despois dun partido de desempate. Disputou tam\u00e9n o Mundial de Italia de 1934, onde Espa\u00f1a caeu de novo en cuartos de final fronte a Italia.\nXogou un total de 25 partidos coa selecci\u00f3n, logrando 13 vitorias, 6 empates e 6 derrotas. O seu \u00faltimo partido internacional foi un amigable disputado en xaneiro de 1936 en Madrid ante a selecci\u00f3n austr\u00edaca.\nAdestrador.\nTrala s\u00faa retirada, aos 37 anos, comezou a s\u00faa etapa como adestrador, asumindo a direcci\u00f3n do Real Zaragoza nas derradeiras xornadas da tempada 1941/42. Co equipo aragon\u00e9s logrou o ascenso a Primeira Divisi\u00f3n, ao derrotar no \u00faltimo partido ao Alav\u00e9s, acadando a segunda praza da t\u00e1boa. Adestrou ao Zaragoza durante unha tempada na m\u00e1xima categor\u00eda, sen conseguir a permanencia.\nEn 1944 a Federaci\u00f3n Espa\u00f1ola nomeouno seleccionador nacional, cargo que ocupou durante un breve per\u00edodo no que s\u00f3 dirixiu dous partidos, ambos amigables, ante .\nNa tempada 1945/46 foi contratado po Santiago Bernab\u00e9u como adestrador do Real Madrid. Na s\u00faa primeira tempada proclamouse campi\u00f3n da Copa do Xeneral\u00edsimo, ao vencer na final ao Valencia, a pesar do cal non foi renovado. Por\u00e9n, un ano despois volveu dirixir o equipo branco para a tempada 1947/48, a\u00ednda que foi destitu\u00eddo tras s\u00f3 15 partidos disputados, co equipo ocupando as prazas baixas da t\u00e1boa.\nEn 1948 comezou unha longa etapa como adestrador do Valencia CF, club que dirixiu durante seis tempadas consecutivas. En 1949 proclamouse campi\u00f3n de Copa (a segunda na historia do club), ao vencer na final ao Athletic, e repetiu t\u00edtulo na edici\u00f3n de 1954, derrotando na final ao FC Barcelona de Ferdinand Dau\u010d\u00edk. Ademais ga\u00f1ou a Copa Eva Duarte de 1949.\nTras rematar a s\u00faa primeira etapa en Valencia, pasou a ocupar o banco do Atl\u00e9tico de Madrid durante a tempada 1954/55. Un ano m\u00e1is tarde regresou ao Zaragoza, volvendo dirixir o equipo aragon\u00e9s durante d\u00faas tempadas, as mesmas que despois volveu dirixir ao Valencia CF, equipo no que puxo fin \u00e1 s\u00faa carreira como adestrador en 1959.\nAo longo das s\u00faas d\u00faas etapas no banco valenciano, dirixiu o equipo durante oito tempadas nun total de 230 partidos, o que o converte no segundo adestrador con m\u00e1is partidos na historia do club, s\u00f3 superado polos 313 de Alfredo Di St\u00e9fano.\nPresidencia da FPV.\nAdemais de futbolista foi xogador de pelota vasca, e trala s\u00faa retirada dos terreos de xogo as autoridades franquistas nome\u00e1rono presidente da Federaci\u00f3n de Pelota Valenciana, a pesar de ser un deporte diferente.\nCine.\nA fama de Quincoces estendeuse m\u00e1is al\u00f3 do f\u00fatbol, o que o levou a aparecer no \u00e1mbito cinematogr\u00e1fico ata nun total de seis longametraxes (a \u00faltima delas documental). Fixo o seu debut no cine no filme \"\u00a1\u00a1Campeones!!\", do director galego Ram\u00f3n Torrado, e traballou entre outros co director Rafael Gil.\nFamilia.\nSeu irm\u00e1n Juan foi tam\u00e9n futbolista e xogou ao igual que el no Alav\u00e9s. Foron tam\u00e9n futbolistas os seus sobri\u00f1os Juan Fern\u00e1ndez de Quincoces Ortiz del R\u00edo e Juan Carlos D\u00edaz Quincoces, sendo este \u00faltimo o que tivo unha carreira m\u00e1is destacada, militando durante m\u00e1is dunha d\u00e9cada no Valencia."}
{"id": "550641", "revid": "23204", "url": "https://gl.wikipedia.org/wiki?curid=550641", "title": "O esp\u00eda ingl\u00e9s", "text": "O esp\u00eda ingl\u00e9s (en ) \u00e9 un filme brit\u00e1nico-estadounidense de 2020 dirixido por Dominic Cooke. Est\u00e1 protagonizado por Benedict Cumberbatch no papel de Greville Wynne, un home de negocios brit\u00e1nico que foi recrutado polos servizos de intelixencia para ser o contacto do esp\u00eda sovi\u00e9tico Oleg Penkovsky (interpretado por Merab Ninidze) na d\u00e9cada de 1960. Rachel Brosnahan, Jessie Buckley e Angus Wright forman parte do elenco.\n\"O esp\u00eda ingl\u00e9s\" estreouse internacionalmente co t\u00edtulo \"Ironbark\" no Festival de Cineam de Sundance o 24 de xaneiro\u00a0de 2020, e estreouse nos cinemas dos Estados Unidos o 19 de marzo de 2021. Polo xeral, recibiu valoraci\u00f3ns positivas por parte da cr\u00edtica. Estreouse subtitulado en galego a trav\u00e9s de Prime Video."}
{"id": "550642", "revid": "23204", "url": "https://gl.wikipedia.org/wiki?curid=550642", "title": "The Courier (filme de 2020)", "text": ""}
{"id": "550645", "revid": "23204", "url": "https://gl.wikipedia.org/wiki?curid=550645", "title": "Baixo alem\u00e1n", "text": ""}
{"id": "550648", "revid": "23204", "url": "https://gl.wikipedia.org/wiki?curid=550648", "title": "Lingua baixoalem\u00e1", "text": ""}
{"id": "550653", "revid": "25871", "url": "https://gl.wikipedia.org/wiki?curid=550653", "title": "Ana Casta\u00f1o", "text": "Ana Mar\u00eda Casta\u00f1o Rey, nada en Pez\u00f3s o 16 de xaneiro de 1961, \u00e9 unha pol\u00edtica asturiana.\nTraxectoria.\nNatural do lugar de Sanzo no concello de Pez\u00f3s, na Terra Eo-Navia. Licenciouse en Historia na Universidade de Oviedo e ademais diplomouse en Xesti\u00f3n e Administraci\u00f3n P\u00fablica e traballa como t\u00e9cnica da Fundaci\u00f3n Municipal de Cultura do Concello de Xix\u00f3n. Entre 2007 e 2011 foi directora dos Servizos Sociais do Concello de Avil\u00e9s. Nas elecci\u00f3ns municipais de 2015 foi nas listas de Izquierda Unida ao concello de Xix\u00f3n, onde est\u00e1 aveci\u00f1ada, e sa\u00edu elixida concelleira. O 16 de xu\u00f1o de 2015 entrou no Congreso dos Deputados en substituci\u00f3n de Gaspar Llamazares., por\u00e9n nas elecci\u00f3ns xerais de decembro de 2015 non se presentou e, xa que logo, non revalidou o seu escano. Dende novembro de 2021 \u00e9 a coordinadora de IU Xix\u00f3n."}
{"id": "550655", "revid": "88215", "url": "https://gl.wikipedia.org/wiki?curid=550655", "title": "Jacinto Francisco Fern\u00e1ndez de Quincoces L\u00f3pez de Arbina", "text": ""}
{"id": "550658", "revid": "23204", "url": "https://gl.wikipedia.org/wiki?curid=550658", "title": "Ana Rivera Chaves", "text": "Ana Rivera Chaves, nada en Ver\u00edn o 24 de abril de 1994, \u00e9 unha xogadora de f\u00fatbol sala galega. Xoga de \u00e1-peche e o seu equipo actual \u00e9 a Poio Pescamar FS da Primeira Divisi\u00f3n de f\u00fatbol sala feminino de Espa\u00f1a.\nTraxectoria.\nComezou a xogar na s\u00faa localidade natal deica os 13 anos cando marchou a Ourense para xogar co Ponte Ourense e al\u00ed permaneceu ata fichar polo AD Alcorc\u00f3n FSF na tempada 2017-18 para volver a Galicia na tempada 2019-20 co Poio Pescamar FS.\nSelecci\u00f3n espa\u00f1ola.\nDebutou o 1 de outubro de 2019 coa selecci\u00f3n espa\u00f1ola nun partido amigable contra Portugal, que se xogou no pavill\u00f3n Carolina Mar\u00edn de Huelva. Con anterioridade cham\u00e1rana para adestrar coa selecci\u00f3n."}
{"id": "550659", "revid": "1131", "url": "https://gl.wikipedia.org/wiki?curid=550659", "title": "Juniperus procera", "text": "Juniperus procera \u00e9 unha con\u00edfera orixinaria das zonas monta\u00f1osas de \u00c1frica e da pen\u00ednsula Ar\u00e1biga.\n\u00c9 unha \u00e1rbore caracter\u00edstica da flora afromontana.\nTaxonom\u00eda.\nDescrici\u00f3n.\n\"Juniperus procera\" foi descrita por Hochst. ex Endl. e publicado en \"Synopsis Coniferarum\" 26. 1847.\nEtimolox\u00eda.\nJuniperus: nome xen\u00e9rico que procede do lat\u00edn \"iuniperus\", que \u00e9 o nome do xenebreiro.\nprocera: ep\u00edteto lat\u00edno que significa \"alto\".\nCaracter\u00edsticas.\n\"Juniperus procera\" \u00e9 unha \u00e1rbore de tama\u00f1o mediano que alcanza unha altura de 20-25 m (raramente 40 m), cun tronco de at\u00e9 1,5 ou 2 m de di\u00e1metro e unha ampla copa arredondeada ou irregular de forma c\u00f3nica. \nAs follas son de d\u00faas formas, as xuven\u00eds en forma de agulla, con follas de 8-15 mm de longo en pl\u00e1ntulas, e as adultas en forma de escama de 0,5-3 mm de longo nas plantas m\u00e1is vellas, dispostas en parellas o en verticilos de tres. \n\u00c9 en gran parte dioica, con plantas masculinas e femininas separadas, pero algunhas plantas individuais presentan esp\u00e9cimes de ambos os sexos. \nOs conos con bagas, de 4-8 mm de di\u00e1metro, de cor negro azulado cunha flor cerosa abrancazada, e que cont\u00e9n 2-5 sementes que maduran en 12-18 meses. Os conos masculinos miden 3-5 mm de longo, e verten seu pole en primavera.\nDistribuci\u00f3n.\n\"Juniperus procera\" \u00e9 orixinaria da pen\u00ednsula Ar\u00e1biga (en Arabia Saudita e o Iemen), e do noroeste, leste, centro-oeste e sur da \u00c1frica tropical (Djibuti, Eritrea, Etiop\u00eda, Kenya, Malaui, Mozambique, Rep\u00fablica Democr\u00e1tica do Congo, Rep\u00fablica do Congo, Somalia, Sud\u00e1n, Tanzania, Uganda, Zambia e Zimbabue.\n\u00c9 o \u00fanico xenebreiro que se encontra ao sur da li\u00f1a ecuatorial, e p\u00e9nsase que \u00e9 un colonizador relativamente recente de \u00c1frica; a especie mostra moi pequena variabilidade, asociada cun longo per\u00edodo de evoluci\u00f3n.\nEspecie relacionada.\nEst\u00e1 estreitamente relacionado con \"Juniperus excelsa\", do suroeste de Asia, probabelmente derivado dun antepasado com\u00fan.\nUsos.\n\u00c9 unha \u00e1rbore importante pola s\u00faaa madeira, que se utiliza para a construci\u00f3n de vivendas, para postes, e para mobiliario. A casca util\u00edzase para a construci\u00f3n de colmeas."}
{"id": "550661", "revid": "1131", "url": "https://gl.wikipedia.org/wiki?curid=550661", "title": "Protocer\u00e1tops", "text": ""}
{"id": "550662", "revid": "54334", "url": "https://gl.wikipedia.org/wiki?curid=550662", "title": "Antonio Fuertes", "text": "Antonio Fuertes Pascual, tam\u00e9n co\u00f1ecido como Ton\u00edn ou To\u00f1\u00edn Fuertes, nado en Valencia o 3 de decembro de 1929 e finado na mesma cidade o 5 de xaneiro de 2015, foi un futbolista espa\u00f1ol. Xogaba como dianteiro, e desenvolveu a maior parte da s\u00faa carreira no Valencia CF.\nTraxectoria.\nNado na pedan\u00eda valenciana de Benim\u00e1met, fichou polo Valencia CF con s\u00f3 quince anos, pasando a formar parte das categor\u00edas inferiores do club. Despois de seis tempadas no CD Mestalla incorporouse \u00e1 disciplina do primeiro equipo durante a tempada 1949/50, debutando na Primeira Divisi\u00f3n nun encontro fronte ao Athletic de Bilbao en Mestalla, no que marcou o primeiro gol do seu equipo (4-1).\nNo Valencia xogou un par de tempadas irregulares, nas que non acabou de funcionar, polo que pediu ao t\u00e9cnico, Quincoces, regresar ao filial, que militaba na Segunda Divisi\u00f3n. De novo no Mestalla disputou unha boa tempada, marcando 14 goles na liga regular e outros 14 na fase de ascenso, inclu\u00eddos catro tantos nun mesmo partido contra o Logro\u00f1\u00e9s na derradeira xornada, culminando as\u00ed o ascenso a Primeira Divisi\u00f3n. Con todo, o club renunciou a ascender para que os dous equipos da entidade non coincidisen na mesma categor\u00eda.\nA continuaci\u00f3n reincorporouse ao primeiro equipo para a tempada 1952/53, na que foi un dos xogadores m\u00e1is destacados, marcando 15 goles. Esa tempada, o 12 de outubro de 1952, marcou o gol n\u00famero 1.000 do Valencia CF na Primeira Divisi\u00f3n. Na tempada seguinte o seu rendemento goleador na liga diminu\u00edu, pero converteuse no heroe da final da Copa do Xeneral\u00edsimo de 1954 ante o FC Barcelona, na que marcou dous goles e deu unha asistencia en s\u00f3 media hora, contribu\u00edndo \u00e1 vitoria do seu equipo.\nDespois destas d\u00faas tempadas, permaneceu outras cinco m\u00e1is no Valencia, a\u00ednda que xa non foi un xogador tan decisivo, polo que as s\u00faas cifras anotadoras baixaron. O inicio deste declive coincidiu coa chegada ao club dunha figura de categor\u00eda mundial, Faas Wilkes, que lle quitou tempo de xogo.\nDespois de deixar o Valencia, militou d\u00faas tempadas no Elche, que vi\u00f1a de ascender a Primeira. Os seus \u00faltimos anos como futbolista transcorreron en diversos clubs modestos valencianos como o Gand\u00eda CF, o Atl\u00e9tico Saguntino ou o Bu\u00f1ol CF.\nSelecci\u00f3n nacional.\nFoi internacional coa selecci\u00f3n espa\u00f1ola nun partido amigable disputado o 7 de decembro de 1952 ante a Arxentina en Madrid, perdendo a selecci\u00f3n espa\u00f1ola por 0-1."}
{"id": "550664", "revid": "88215", "url": "https://gl.wikipedia.org/wiki?curid=550664", "title": "Antonio Fuertes Pascual", "text": ""}
{"id": "550666", "revid": "23204", "url": "https://gl.wikipedia.org/wiki?curid=550666", "title": "SM-68 Titan", "text": "SM-68 Titan foi a denominaci\u00f3n de dous m\u00edsiles bal\u00edsticos estadounidenses comezados como proxecto de respaldo ao m\u00edsil Atlas.\nCaracter\u00edsticas.\nO nome SM-68 Titan agrupaba realmente a dous m\u00edsiles: o Titan I e o Titan II. O Titan I usaba d\u00faas etapas alimentadas con queroseno, ti\u00f1a un pulo de 1295,9 kN, unha masa de 105.142 kg cheo de propelente e unha altura de 31 m, cun di\u00e1metro de 3,05 m. \u00c1 parte da s\u00faa finalidade como m\u00edsil tam\u00e9n foi pensado como lanzador para as probas suborbitais do avi\u00f3n espacial X-20A Dynasoar, a\u00ednda que nunca chegou a ser usado como lanzador espacial. Os m\u00edsiles Titan I foron retirados do servizo en 1966.\nO Titan II, pola s\u00faa banda, era unha mellora do Titan I e capaz de lanzar cargas m\u00e1is grandes. Usaba tetr\u00f3xido de nitr\u00f3xeno e Aerozine 50 como propelentes, o que o fac\u00eda m\u00e1is eficaz como m\u00edsil debido a que son propelentes almacenables cos que o foguete pode pasar cargado longas temporadas, a diferenza do os\u00edxeno l\u00edquido e o queroseno, que deben ser cargados pouco antes do lanzamento. O Titan II foi pensado desde o principio como posible lanzador tripulado cuns pequenos cambios e de feito foi usado posteriormente como lanzador do programa Gemini. O Titan II ti\u00f1a un pulo de 1893,4 kN, unha masa de 154.000 kg, unha altura de 31,4 m e un di\u00e1metro de 3,05 m. T\u00f3dolos Titan II foron retirados en 1987 a favor de m\u00edsiles m\u00e1is modernos, de propelente s\u00f3lido."}
{"id": "550667", "revid": "4817", "url": "https://gl.wikipedia.org/wiki?curid=550667", "title": "Titan II", "text": ""}
{"id": "550668", "revid": "4817", "url": "https://gl.wikipedia.org/wiki?curid=550668", "title": "Titan I", "text": ""}
{"id": "550669", "revid": "89787", "url": "https://gl.wikipedia.org/wiki?curid=550669", "title": "Francis Cagigao", "text": "Francisco Cagigao Souto, co\u00f1ecido como Francis, nado en Paddington o 11 de novembro de 1969, \u00e9 un exfutbolista, adestrador e dirixente deportivo anglo-galego. \nFormouse na canteira do Arsenal e xogou no Barcelona B, Racing de Santander, Southend United, Racing de Ferrol, Yeclano Deportivo e Lemos. Trala s\u00faa retirada foi adestrador do Lemos e traballou durante 24 anos no Arsenal, ocupando diferentes cargos relacionados coa observaci\u00f3n e a captaci\u00f3n de novos xogadores para o club. Entre 2020 e 2022 exerceu como director deportivo da Federaci\u00f3n de F\u00fatbol de Chile.\nTraxectoria.\nComo futbolista.\nNaceu en Paddington, na Cidade de Westminster, sendo fillo de dous inmigrantes da Coru\u00f1a. Seu pai Paco, natural do barrio da Torre, fora porteiro de f\u00fatbol e defendera entre outras as porter\u00edas do Victoria, o Fabril e o Viveiro entre finais dos anos 50 e comezos dos 60. S\u00faa nai era natural das Lagoas, en Monte Alto.\nDurante a s\u00faa infancia xogaba simultaneamente en varios equipos londinienses, un deles o Deportivo Galicia, que adestraba seu pai. Aos 16 anos ingresou na canteira do Arsenal, onde permaneceu ata que en 1988 fichou polo Barcelona Atl\u00e8tic, co que debutou na Segunda Divisi\u00f3n nun partido contra o Castell\u00f3n. Marcou o seu \u00fanico gol co filial barcelonista nun encontro da Copa do Rei fronte ao Racing de Santander, no que bateu ao gardameta Paco Lia\u00f1o. Precisamente o Racing foi o seu seguinte equipo, a\u00ednda que dispuxo de poucos minutos no club c\u00e1ntabro.\nEn 1991 regresou a Inglaterra e militou d\u00faas campa\u00f1as co Southend United na Segunda Divisi\u00f3n inglesa. En 1993 chegou a Galicia, onde asinou co Racing de Ferrol de Fernando V\u00e1zquez, que militaba por aquel ent\u00f3n na Segunda Divisi\u00f3n B. Disputou 27 encontros co club verde, marcando 3 goles, e a continuaci\u00f3n fichou polo Yeclano, da mesma categor\u00eda, onde foi titular durante case todos os partidos da tempada 1994/95.\nTras sufrir unha grave lesi\u00f3n nun nocello, instalouse en Monforte de Lemos, terra da s\u00faa muller, e al\u00ed fichou polo Lemos, que xogaba en Preferente. Militou catro tempadas no club monfortino, as tres \u00faltimas na Terceira Divisi\u00f3n, despois de lograr o ascenso na 1995/96.\nComo adestrador e observador.\nTras colgar as botas comezou a s\u00faa etapa como observador do Arsenal. Compaxinou este labor co de adestrador e dirixiu durante d\u00faas tempadas os xuven\u00eds do Calasancio de Monforte, cos que logrou o ascenso \u00e1 Liga Nacional. En maio de 2000 foi anunciado como novo adestrador do Club Lemos, na Terceira Divisi\u00f3n. Na s\u00faa primeira tempada \u00e1 fronte, o club acadou o oitavo posto final, mentres que na segunda realizou unha das mellores campa\u00f1as da s\u00faa historia, clasific\u00e1ndose para disputar a promoci\u00f3n de ascenso a Segunda B. Con todo, na tempada 2002/03 non puido repetir os bos resultados e acabou dimitindo en marzo.\nTraballou durante 24 anos no Arsenal, 21 deles con Ars\u00e8ne Wenger, e logo con Unai Emery e Mikel Arteta, ocupando diferentes cargos relacionados coa observaci\u00f3n e captaci\u00f3n de novos xogadores. Estivo involucrado nas fichaxes de xogadores como Lauren, Cesc F\u00e1bregas, Jos\u00e9 Antonio Reyes, Santi Cazorla, Nacho Monreal, Mikel Arteta, Emiliano Mart\u00ednez, Granit Xhaka, Alexis, Carlos Vela, H\u00e9ctor Bellerin ou Robin van Persie entre outros. Tam\u00e9n exerceu como instrutor na Real Federaci\u00f3n Espa\u00f1ola de F\u00fatbol e entrou na xunta directiva do club canadense 1812 FC Barrie.\nEn decembro de 2020 converteuse no director t\u00e9cnico da Federaci\u00f3n de F\u00fatbol de Chile, cargo de nova creaci\u00f3n, e contratou a Mart\u00edn Lasarte como adestrador da selecci\u00f3n chilena. Exerceu o cargo durante dous anos, regresando a Monforte en xaneiro de 2023."}
{"id": "550670", "revid": "98629", "url": "https://gl.wikipedia.org/wiki?curid=550670", "title": "Uadi", "text": "Un uadi, \u00e1s veces escrito wadi, wad ou ued, \u00e9 un termo de orixe \u00e1rabe para referirse a un val ou a un r\u00edo seco polo cal s\u00f3 discorre a auga na tempada de chuvias.\nDito doutro xeito, \u00e9 un curso intermitente de auga, carcter\u00edstico das zonas des\u00e9rticas ou semides\u00e9rticas. \nEtimolox\u00eda.\n\"Wadi\" deriva do \u00e1rabe cl\u00e1sico \u0648\u0627\u062f\u064a \"w\u0101di\" (plural \"\u00b4adiya\"), que \u00e1 s\u00faa vez prov\u00e9n da ra\u00edz sem\u00edtica \u0648 \u062f \u064a , relacionada con \u00absacar, asomar, proxectar de repente\u00bb, en referencia \u00e1s s\u00faas augas. En \u00e1rabe actual o termo m\u00e1is com\u00fan para referirse a un r\u00edo estacional \u00e9, por\u00e9n, \"shu\u02bfaib\" (\u0634\u0639\u064a\u0628), xa que \"w\u0101di\" pasoou a significar 'val', en xeral. Por\u00e9n, ambos os termos p\u00f3den usarse indistintamente.\nGuad- e Odi- en Iberia.\nEn Espa\u00f1a o nome de moitos r\u00edos te\u00f1en a forma \"guad-\", especialmente no sur peninsular (Guadalhorce, Guadalquivir, Guadarrama e Guadiana, entre outros); recibiron este nome durante a dominaci\u00f3n \u00e1rabe, e prov\u00e9n da ra\u00edz \u00e1rabe com\u00fan \"w\u0101di\" \"val, leito (do r\u00edo)\".\nEn Portugal configurouse como \"ode\"- ou \"odi\"- e \u00e9 un prefixo com\u00fan en moitos hidr\u00f3nimos do sur do pa\u00eds: Odeleite, Odivelas, Odiana, Odemira, Odivarga, Odi\u00e1xere etc. \nEspeculouse moito acerca da etimolox\u00eda do r\u00edo Odiel, na provincia de Huelva; Miguel As\u00edn Palacios e arabistas posteriores defenderon que prov\u00e9n de \"wad\"-, por\u00e9n a evidencia demostrou que procede do lat\u00edn \"Urium\", como era co\u00f1ecido na \u00e9poca romana.\nCaracter\u00edsticas.\nOs leitos secos ou estacionais de r\u00edos, torrentes e arroios son t\u00edpicos de todas as rexi\u00f3ns c\u00e1lidas e semi\u00e1ridas ou des\u00e9rticas do mundo. Hai numerosos \"\u2019\u0101wdiya\" na pen\u00ednsula Ar\u00e1biga, no levante mediterr\u00e1neo e no norte de \u00c1frica. Estes leitos poden ter at\u00e9 m\u00e1is de cen metros de anchura; xeralmente, s\u00f3 levan auga durante breves tempadas chuviosas \u2014de horas, d\u00edas ou como moito semanas de duraci\u00f3n\u2014 que poden ser de periodicidade anual ou espor\u00e1dicas e impredic\u00edbeis, tanto na \u00e9poca do ano en que ocorren como na pluviosidade.\nNestas rexi\u00f3ns, a escasa vexetaci\u00f3n \u00e9 xer\u00f3fila, espi\u00f1enta e de lento crecemento, e est\u00e1 limitada ao contorno dos \"\u2019\u0101wdiya\". Se no subsolo ou na superficie destes leitos secos se almacena a auga, a vexetaci\u00f3n pode ter un car\u00e1cter m\u00e1is exuberante e orixinar un tipo de oasis, a\u00ednda que a vexetaci\u00f3n natural nestes normalmente \u00e9 substitu\u00edda por especies dom\u00e9sticas, como a datileira (\"Phoenix dactylifera\"), \u00e1rbores froiteiras, hortalizas e herbas forraxeiras, \u00e1s veces plantadas por quens habitan e usufruct\u00faan o oasis."}
{"id": "550671", "revid": "22795", "url": "https://gl.wikipedia.org/wiki?curid=550671", "title": "Xer\u00f3fila", "text": ""}
{"id": "550672", "revid": "4817", "url": "https://gl.wikipedia.org/wiki?curid=550672", "title": "Titan II GLV", "text": "O Titan II GLV foi un foguete espacial tripulado dos Estados Unidos usados no programa Gemini entre 1964 e 1966.\nCaracter\u00edsticas.\nOs Titan II GLV eran m\u00edsiles Titan II modificados como lanzadores orbitais para as c\u00e1psulas tripuladas do programa Gemini. As principais modificaci\u00f3ns eran as relativas \u00e1 redundancia de sistemas e \u00e1 detecci\u00f3n de problemas durante o lanzamento. T\u00f3dolos doce Titan II GLV lanzados funcionaron sen problemas e puxeron en \u00f3rbita \u00e1s s\u00faas respectivas c\u00e1psulas Gemini tripuladas, co primeiro engalando o 8 de abril de 1964 e o \u00faltimo o 11 de novembro de 1966.\nCada foguete pod\u00eda po\u00f1er ata 3600 kg de carga en \u00f3rbitas de 300 km de altura, ti\u00f1an un pulo de 2090 kN e unha masa total, inclu\u00edndo, propelente, de 150.530 kg. Med\u00edan 32,8 m de altura e 3,05 m de di\u00e1metro."}
{"id": "550673", "revid": "55340", "url": "https://gl.wikipedia.org/wiki?curid=550673", "title": "Paul-\u00c9mile Ottawa", "text": "Paul-\u00c9mile Ottawa, nado en Manawan o 22 de marzo de 1969, \u00e9 un pol\u00edtico atikamekw, xefe do Consello dos Atikamekw de Manawan. \nTraxectoria.\nRealizou os estudos de primaria en Manawan e logo envi\u00e1rono a un pensionado primeiro en Abitibi e logo en Lac-Saint-Jean, onde aprendeu o franc\u00e9s nun proceso de aculturaci\u00f3n. Despois estudou na Universidade do Quebec en Chicoutimi onde se graduou en organizaci\u00f3n comunitaria. Traballou como director dos servizos comunitarios de Manawan dende 1991, despois foi director de recursos humanos de Manawan e dende o 1 de abril de 1994 dirixiu o servizo de sa\u00fade de Manawan ao asumir esas competencias o Consello de Manawan. En novembro de 1997 deixou o seu posto, por\u00e9n mant\u00edvose como consultor independente de procedementos de avaliaci\u00f3n en servizos de sa\u00fade para o Consello de Manawan. \nActividade pol\u00edtica.\nFoi conselleiro do Consello dos Atikamekw de Manawan por primeira volta en 1987 e reelixido en 1989 e 1991 por mandatos de dous anos, consonte a Lei sobre os indios mais ao longo de 1991 deixou o seu posto para asumir, por unha importante reestruturaci\u00f3n administrativa no seo da comunidade, a direcci\u00f3n do servizo comunitario de Manawan. \nEn 1999accedeu por primeira volta \u00e1 xefatura do Consello dos Atikamekw de Manawan e en 2001 reelix\u00edrono de novo; durante o seu primeiro mandato propuxo sa\u00edr do marco da Lei sobre os indios en relaci\u00f3n \u00e1 normativa electoral e o novo c\u00f3digo electoral adoptouse no seu segundo mandato e as\u00ed \u00e9 que a partir de 2003, no seu terceiro mandato, estableceuse que as elecci\u00f3ns ti\u00f1an que se celebrar o segundo luns do mes de agosto cada catro anos, e nese ano tam\u00e9n asinou un acordo marco e unha declaraci\u00f3n de entendemento e respecto mutuo co goberno do Quebec.\nReelixido en 2006 e m\u00e1is en 2010, desenvolveu, canda o seu consello, un plan de infraestrutura de telecomunicaci\u00f3ns para Manawan o que lle permitiu \u00e1 comunidade acceder a internet en alta velocidade grazas \u00e1 conexi\u00f3n por fibra \u00f3ptica e loitou por federar o conxunto das comunidades atikamekw, Manawan, Wemotaci e Obedjiwan para lograren un maior peso cos gobernos do Quebec e do Canad\u00e1 e as\u00ed os xefes das tres comunidades emitiron un comunicado conxunto co Consello da Naci\u00f3n Atikamekw en xu\u00f1o de 2013 contra da lentitude das s\u00faas negociaci\u00f3ns bilaterais co goberno quebequ\u00e9s. \nNas elecci\u00f3ns de 2014 derrotouno Jean-Roch Ottawa mais tras as elecci\u00f3ns parciais de agosto de 2017 entrou como conselleiro no Consello dos Atikamekw de Manawan e tras vencer nas elecci\u00f3ns o 13 de agosto de 2018 volveu de novo asumir o posto de xefe de Manawan despois de vencer a Jean-Roch Ottawa con m\u00e1is do 67% dos votos ."}
{"id": "550674", "revid": "4817", "url": "https://gl.wikipedia.org/wiki?curid=550674", "title": "James Lovell", "text": ""}
{"id": "550676", "revid": "5863", "url": "https://gl.wikipedia.org/wiki?curid=550676", "title": "Xaime Manuel Requeixo Souto", "text": ""}
{"id": "550677", "revid": "5863", "url": "https://gl.wikipedia.org/wiki?curid=550677", "title": "Xaime Requeixo Souto", "text": ""}
{"id": "550678", "revid": "5863", "url": "https://gl.wikipedia.org/wiki?curid=550678", "title": "Xaime Manuel Requeixo", "text": ""}
{"id": "550680", "revid": "89787", "url": "https://gl.wikipedia.org/wiki?curid=550680", "title": "Xer\u00f3filo", "text": "O adxectivo xer\u00f3filo, e o substantivo xer\u00f3fito, (do grego antigo xero-: seco, -filo: amigo, e -fito: planta) apl\u00edcanse en bot\u00e1nica \u00e1 vexetaci\u00f3n e \u00e1s asociaci\u00f3ns vexetais especificamente adaptadas para a vida nun medio seco. \u00c9 dicir, plantas adaptadas \u00e1 escaseza de auga na zona na que habitan, como a estepa ou o deserto. \nEnc\u00f3ntranse en rexi\u00f3ns climaticamente \u00e1ridas e tam\u00e9n en ambientes excepcionalmente secos de rexi\u00f3ns semi\u00e1ridas ou subh\u00famidas.\nCaracter\u00edsticas.\nPresentan trazos que lles permiten sobreviviren en ausencia dunha subministraci\u00f3n abundante de auga. \nOs xard\u00edns formados por xer\u00f3fitos denom\u00ednanse xeroxard\u00edns."}
{"id": "550682", "revid": "22795", "url": "https://gl.wikipedia.org/wiki?curid=550682", "title": "Xer\u00f3fito", "text": ""}
{"id": "550683", "revid": "17467", "url": "https://gl.wikipedia.org/wiki?curid=550683", "title": "Xer\u00f3fita", "text": ""}
{"id": "550684", "revid": "27155", "url": "https://gl.wikipedia.org/wiki?curid=550684", "title": "L-selectina", "text": "A L-selectina (selectina leucocitaria), tam\u00e9n co\u00f1ecida como CD62L ou SELL, \u00e9 unha mol\u00e9cula de adhesi\u00f3n celular que se encontra en leucocitos e no embri\u00f3n preimplantaci\u00f3n. Pertence \u00e1 familia das prote\u00ednas selectinas, que reco\u00f1ece grupos carbohidratos sialilados. En humanos est\u00e1 codificada no xene \"SELL\" do cromosoma 1. \u00c9 cortada polo encima ADAM17.\nO CD62L ou L-selectina \u00e9 un compo\u00f1ente de superficie que \u00e9 membro dunha familia de receptores de adhesi\u00f3n/guiado (\"homing\") que desempe\u00f1an importantes funci\u00f3ns nas interacci\u00f3ns celulares linfocito-endoteliais. A mol\u00e9cula est\u00e1 composta por m\u00faltiples dominios: un deles hom\u00f3logo das lectinas, outro do factor de crecemento epid\u00e9rmico e dous hom\u00f3logos das unidades repetidas consenso que se encontran en prote\u00ednas que se unen a C3/C4.\nFunci\u00f3n.\nA L-selectina act\u00faa como un \"receptor de guiado\" (\"homing receptor\") para que os linfocitos entren nos tecidos linfoides a trav\u00e9s das v\u00e9nulas de endotelio alto. Os ligandos presentes nas c\u00e9lulas endoteliais \u00fanense aos linfocitos que expresan a L-selectina, facendo m\u00e1is lento o tr\u00e1fico de linfocitos polo sangue e facilitando a entrada no \u00f3rgano linfoide secundario nese punto. O receptor adoita encontrarse na superfice de c\u00e9lulas T. Os linfocitos T virxes, que non se atoparon a\u00ednda co seu ant\u00edxeno espec\u00edfico, necesitan entrar nos ganglios linf\u00e1ticos secundarios para encontrarse co seu ant\u00edxeno. Os linfocitos T de memoria centrais, que encontraron o seu ant\u00edxeno, expresan L-selectina para quedaren localizados en \u00f3rganos linfoides secundarios. Al\u00ed, quedan como residentes, listos para proliferar se volven encontrarse co seu ant\u00edxeno. Os linfocitos T de memoria efectores non expresan L-selectina, xa que circulan na periferia e te\u00f1en funci\u00f3ns efectoras inmediatas cando se encontran co seu ant\u00edxeno.\nUnha alta expresi\u00f3n de L-selectina nas c\u00e9lulas proxenitoras da medula \u00f3sea humana \u00e9 un signo temper\u00e1n de que as c\u00e9lulas quedaron destinadas \u00e1 diferenciaci\u00f3n linfoide.\nA L-selectina est\u00e1 tam\u00e9n presente na superficie dos trofoblastos do embri\u00f3n humano antes da s\u00faa implantaci\u00f3n no \u00fatero. De xeito similar \u00e1 s\u00faa funci\u00f3n nos linfocitos, a L-selectina act\u00faa aqu\u00ed como receptor para facilitar a adhesi\u00f3n do embri\u00f3n no sitio de invasi\u00f3n no epitelio superficial do endometrio uterino. O embri\u00f3n segrega a hormona gonadotropina cori\u00f3nica humana (hCG), que regula \u00e1 baixa o factor anti-adhesi\u00f3n, MUC-1, localizado no epitelio uterino no sitio de invasi\u00f3n. A retirada de MUC-1 exp\u00f3n os ligandos oligosac\u00e1ridos do epitelio uterino, o que permite a uni\u00f3n ao receptor da L-selectina da c\u00e9lula trofobl\u00e1stica, seguida da adhesi\u00f3n do embri\u00f3n e a invasi\u00f3n.\nA L-selectina foi tam\u00e9n utilizada para identificar c\u00e9lulas B activadas con diferentes resultados na futura misi\u00f3n da c\u00e9lula, e a perda da L-selectina serve para distinguir as c\u00e9lulas B activadas destinadas a diferenciarse en c\u00e9lulas secretoras de anticorpos."}
{"id": "550685", "revid": "27155", "url": "https://gl.wikipedia.org/wiki?curid=550685", "title": "CD62L", "text": ""}
{"id": "550686", "revid": "27155", "url": "https://gl.wikipedia.org/wiki?curid=550686", "title": "SELL", "text": ""}
{"id": "550687", "revid": "23204", "url": "https://gl.wikipedia.org/wiki?curid=550687", "title": "Pica hudsonia", "text": "Pica hudsonia \u00e9 unha especie de ave paseriforme da familia dos c\u00f3rvidos, unha das sete comprendidas no x\u00e9nero \"Pica\", propia do oeste de Am\u00e9rica do Norte.\nTaxonom\u00eda.\nDescrici\u00f3n.\nA especie foi descrita en 1823 polo naturalista brit\u00e1nico Joseph Sabine.\nEtimolox\u00edas.\nPara a do x\u00e9nero ver \"Pica\".\nO ep\u00edteto espec\u00edfico, \"hudsonia\", fai referencia \u00e1 ba\u00eda de Hudson.\nSin\u00f3nimos.\nAdemais de polo nome actualmente valido, a especie co\u00f1eceuse polos sin\u00f3nimos:\nNota taxon\u00f3mica.\nDurante moito tempo considerouse unha subespecie da pega com\u00fan (\"Pica pica\"). Externamente \u00e9 case id\u00e9ntica a \"Pica pica\", e \u00e9 considerada conespec\u00edfica por moitas fontes. Pero un amplo estudo que comparou 813 de secuencias de ADN mitocondrial en todo o x\u00e9nero \"Pica\" descubriu que \"Pica serica\" se illara reprodutivamente antes que \"Pica nuttalli\"), de Norteam\u00e9rica, aproximadamente hai uns 5 ou 4,5 mill\u00f3ns de anos. A Uni\u00f3n Americana de Ornit\u00f3logos, con todo, consid\u00e9raa como unha especie separada, ao constatar que a s\u00faa secuencia de ADN mitocondrial est\u00e1 m\u00e1is pr\u00f3xima a \"Pica nuttalli\" que a \"Pica pica\". Se esta opini\u00f3n \u00e9 correcta, a subespecie coreana da pega com\u00fan, \"Pica pica sericea\", tam\u00e9n deber\u00eda considerarse unha especie separada, \"Pica serica\". (Como de feito actualmente o \u00e9, ver \"Pica serica\"). \nDistribuci\u00f3n.\nEnc\u00f3ntrase, nos Estados Unidos, desde o sur da costa de Alasca at\u00e9 as Monta\u00f1as Rochosas no norte de California, o norte de Arizona, o norte de Novo M\u00e9xico, o centro de Kansas e Nebraska. No Canad\u00e1 at\u00f3pase no extremo occidental de Ontario, Manitoba, Saskatchewan, Alberta, Columbia Brit\u00e1nica e Yuk\u00f3n.\n\u00c1rea de disperis\u00f3n e h\u00e1bitat.\nA s\u00faa \u00e1rea de dispersi\u00f3n est\u00e9ndese, no norte, desde a costa sur de Alasca, o centro da Columbia Brit\u00e1nica e as metades sur de Alberta, a metade sur do Territorio do Yuk\u00f3n, Saskatchewan e Manitoba, e ao oeste, a trav\u00e9s das Monta\u00f1as Rochosas, polo o sur at\u00e9 todos os estados das Monta\u00f1as Rochosas, inclu\u00edndo Novo M\u00e9xico, Colorado, Utah, Wyoming, Idaho e alg\u00fans estados lim\u00edtrofes tam\u00e9n. A \u00e1rea est\u00e9ndese polo leste at\u00e9 o norte de Minnesota e Iowa, con rexistros casuais no norte de Wisconsin e no alto de M\u00edchigan, pero p\u00e9nsase que est\u00e1 limitada m\u00e1is ao leste e ao sur polas altas temperaturas e a humidade.\nHistoria evolutiva.\nParece ser que despois de que a pega ancestral (\"Pica pica\") se estendese por Eurasia, a poboaci\u00f3n coreana quedou illada, momento no que a especie cruzou a ponte terrestre do actual estreito de Bering e colonizou Am\u00e9rica do Norte, onde se diferenciaron as d\u00faas pegas americanas (\"Pica hudsonia\" e \"Pica nutalli\"). As evidencias f\u00f3siles indican que a pega ancestral norteamericana chegara \u00e1 s\u00faa \u00e1rea de dispersi\u00f3n actual ao redor do Plioceno medio (hai 3-4 mill\u00f3ns de anos) e que a li\u00f1axe de \"Pica nutalli\" separouse pouco despois debido ao levantamento de Serra Nevada e ao comezo das Idades do xeo. Unha diferenza xen\u00e9tica comparativamente baixa, con todo, suxire que alg\u00fan fluxo xen\u00e9tico entre as pegas americanas a\u00ednda se produciu durante os per\u00edodos interglaciares at\u00e9 o Plistoceno.\nCaracter\u00edsticas.\n\"Pica hudsonia\" \u00e9 un paxaro de tama\u00f1o medio que mide 45-60 cm desde a punta do peteiro at\u00e9 a da cola. A s\u00faa aparencia dist\u00ednguese doutras pegas pola s\u00faa densa plumaxe, \u00e1s m\u00e1is curtas e arredondadas, a cola m\u00e1is longa e as s\u00faas plumas azuis iridiscentes. A cola est\u00e1 formada por longas plumas dispostas en capas, cuxo par medio sobresae m\u00e1is lonxe das outras. O peteiro \u00e9 oblongo e est\u00e1 debilmente curvado cara \u00e1 punta. \nDimorfismo sexual.\nA diferenza doutros membros da familia dos c\u00f3rvidos, \"Pica hudsonia\" \u00e9 fortemente dim\u00f3rfica. Os machos son de media entre un 6 e un 9 % m\u00e1is grandes e un 16 e un 24 % m\u00e1is pesados que as femias, con 167-216 g, unha envergadura alar de 205-219 mm, e unha lonxitude de cola de 230\u2013320 mm. As femias pesan entre 141 e 179 g, te\u00f1en unha envergadura alar de 175 a 210 mm e unha lonxitude de cola de 232 a 300 mm. \nBiolox\u00eda.\nComportamento.\nDo mesmo xeito que os corvos norteamericanos, as pegas tenden a descansar en comunidade no inverno. Todas as noites voan, a mi\u00fado en grupos e \u00e1s veces a longas distancias, para chegar a lugares de descanso seguros, como \u00e1rbores ou arbustos densos que impiden o movemento dos depredadores ou, en latitudes m\u00e1is altas, con\u00edferas densas que ofrecen unha boa protecci\u00f3n contra o vento. No Canad\u00e1 chegan ao lugar de descanso m\u00e1is cedo pola noite e saen m\u00e1is tarde pola ma\u00f1\u00e1 nos d\u00edas m\u00e1is fr\u00edos. No lugar de descanso tenden a ocupar \u00e1rbores por separado; non se agrupan. Durmen co pico metido debaixo das plumas escapulares (do ombro) e das costas, adoptando esta posici\u00f3n nas noites m\u00e1is fr\u00edas. Durante a noite poden regurxitar, en forma de gr\u00e1nulos, as partes non dixeridas dos alimentos que comeran durante o d\u00eda. Tales gr\u00e1nulos p\u00f3dense atopar no chan e usarse para determinar polo menos parte da dieta destas aves. Un equ\u00edvoco com\u00fan sobre este paxaro e as pegas en xeral \u00e9 que lles gusta roubar cousas brillantes (recordemos, po exemplo, \"La gazza ladra\"). Por\u00e9n, un experimento realizado na Universidade de Exeter parece indicar que era xustamente o contrario, estas aves mostran moito m\u00e1is coidado ao redor de obxectos rechamantes e brillantes. \nNutrici\u00f3n.\n\"Pica hudsonia\" \u00e9 un omn\u00edvoro oportunista, que come moitos tipos de insectos, preas, sementes, roedores, bagas, noces, ovos e tam\u00e9n lixo e comida dos animais dom\u00e9sticos que se alimentan f\u00f3ra da casa. Os pitos son alimentados case exclusivamente con materia animal. As pegas adoitan alimentarse no chan, xeralmente cami\u00f1ando, \u00e1s veces saltando e \u00e1s veces rascando cos p\u00e9s para darlle a volta ao lixo do chan. \u00c1s veces pousan en grandes mam\u00edferos, como os alces ou o gando maior, para apa\u00f1ar as carrachas que acosan a estes animais. Adoitan seguir a grandes depredadores, como os lobos, para buscar ou roubar as s\u00faas presas. \nTam\u00e9n se sabe que fan agochos de alimentos no chan. Para facelo, o paxaro empuxa ou bate o seu pico no chan (ou na neve), formando un pequeno burato no que deposita os alimentos que ti\u00f1a nunha pequena bolsa debaixo da lingua. Por\u00e9n, pode mover a comida a outro lugar, especialmente se outras pegas est\u00e1n nas proximidades observando. O roubo de comida \u00e9 bastante com\u00fan, polo que unha pega adoita facer varios agochos falsos. O agocho autentico est\u00e1 cuberto de herba, follas ou p\u00f3las. Despois disto, o paxaro inclina a cabeza e mira para o agocho, posibelmente para lembrar o sitio. Tales acumulaci\u00f3ns son a curto prazo; a comida adoita recuperarse dentro de varios d\u00edas, ou o paxaro nunca regresa. O paxaro traslada os seus cachotes pola vista e tam\u00e9n polo olfacto; durante o roubo do agocho, probablemente o cheiro sexa o principal indicio para atopalo. \nReproduci\u00f3n.\nAs parellas adultas de \"Pica hudsonia\" permanecen xuntas durante todo o ano, e moitas veces de por vida a menos que unha morra; nese caso a pega restante pode atopar outra parella. As separaci\u00f3ns das parellas son pos\u00edbeis: un estudo en Dakota do Sur atopou taxas baixas de separaci\u00f3ns (8 %), pero un estudo durante 7 anos en Alberta atopou taxas de separaci\u00f3n de at\u00e9 o 63 %. \nO ni\u00f1o.\nAni\u00f1an individualmente, con frecuencia na copa das \u00e1rbores. S\u00f3 defenden a \u00e1rbore do ni\u00f1o e o su contorno inmediato, polo que \u00e9 pos\u00edbel que os ni\u00f1os estean algo agrupados no espazo. Cando isto sucede (xeralmente en \u00e1reas cun n\u00famero limitado de \u00e1rbores ou con abundantes recursos alimenticios), f\u00f3rmase unha colonia difusa. Nisto, \"Pica hudsonia\" ten un comportamento intermedio con repecto a \"Pica pica\", cuxos ni\u00f1os est\u00e1n moito m\u00e1is dispersos porque defende un gran territorio ao rededor de cada ni\u00f1o, e a \"Pica nutalli\", que sempre \u00e9 vagamente colonial. \nOs ni\u00f1os son acumulaci\u00f3ns soltas, pero grandes, de p\u00f3las, p\u00f3li\u00f1as, barro, herba, ra\u00edces, tiras de cascas de \u00e1rbores, agullas de con\u00edfers e outros materiais, con p\u00f3las que constit\u00faen a base e a armaz\u00f3n. A cunca do ni\u00f1o est\u00e1 recuberta de ra\u00edces finas, herba e outro material brando. Os ni\u00f1os case sempre incl\u00faen unha capucha ou c\u00fapula de p\u00f3las pouco ensambladas, e normalmente te\u00f1en unha ou m\u00e1is entradas laterais. Os ni\u00f1os constr\u00faenos ambos os sexos durante 40-50 d\u00edas, a partir de febreiro (a\u00ednda que m\u00e1is tarde nas partes do norte da zona). P\u00f3dense reparar e utilizar ni\u00f1os antigos ou constru\u00edr un ni\u00f1o novo, sobre ni\u00f1os m\u00e1is antigos, que alcanzan as\u00ed 120 cm de alto por 100 cm de ancho. Outras especies de aves, inclu\u00edndo pequenos falc\u00f3ns e mouchos, adoitan usar vellos ni\u00f1os desta pega.\n\u00c9poca de cr\u00eda e primeiros tempos do pitos.\nA \u00e9poca de cr\u00eda de \"Pica hudsonia\" \u00e9 xeralmente desde finais de marzo at\u00e9 principios de xullo. Ani\u00f1an unha vez ao ano, pero poden volver a ani\u00f1ar se o seu primeiro intento falla cedo. A femia pon at\u00e9 trece ovos, pero o tama\u00f1o habitual da posta \u00e9 de seis ou sete. Os ovos son de cor gris verdosa, marcados con manchas marr\u00f3ns, e de 33 mm de longo. S\u00f3 a femia incuba, durante 16-21 d\u00edas. O macho alimenta \u00e1 femia durante toda a incubaci\u00f3n. A eclosi\u00f3n adoita ser as\u00edncrona. As cr\u00edas eclosionadas son coidadas pola femia, pero alimentadas por ambos os sexos. Voan de 3 a 4 semanas despois da eclosi\u00f3n, alim\u00e9ntanse con adultos durante uns dous meses e despois voan para unirse a outras pegas xuven\u00eds. O \u00e9xito na ni\u00f1ada (xeralmente 3-4 cr\u00edas por ni\u00f1o) \u00e9 menor que o tama\u00f1o da posta; este non \u00e9 un estado de cousas infrecuente en especies con eclosi\u00f3n as\u00edncrona, xa que alg\u00fans pitos morren de fame.\nMadurez sexual e lonxevidade.\n\"Pica hudsonia\" alcanza a madurez sexual con un ou dous anos de idade. A vida \u00fatil da especie na natureza \u00e9 duns catro a seis anos. \nSupervivencia.\n\"Pica hudsonia\" adoita formar bandadas f\u00f3ra da \u00e9poca de cr\u00eda. Dentro destes grupos poden desenvolverse xerarqu\u00edas de dominio. Os dominantes poden roubar alimentos aos subordinados. As interacci\u00f3ns agresivas tam\u00e9n ocorren en lugares de alimentaci\u00f3n. Sorprendentemente, os machos novos adoitan seren dominantes sobre os machos adultos, ou s\u00f3 poden ser tolerados por eles.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que esta especie ten unha \u00e1rea de distribuci\u00f3n extraordinarimente grande e, polo tanto, non se aproxima aos limiares de vulner\u00e1bel baixo o criterio do tama\u00f1o da \u00e1rea de distribuci\u00f3n, a extensi\u00f3n e calidade do seu h\u00e1bitat, a que a tendencia da poboaci\u00f3n parece ser est\u00e1bel e non se pensa que se aproxime aos limiares de vulner\u00e1bel segundo o criterio da tendencia da poboaci\u00f3n e, a\u00ednda que non se cuantificou o tama\u00f1o da poboaci\u00f3n, non se cre que se achegue aos limiares de vulner\u00e1bel (menos de 10 000 individuos maduros cun descenso continuo estimado en m\u00e1is do 10 % en dez anos ou tres xeraci\u00f3ns, aval\u00eda e especie como \"LC\" (pouco preocupante). "}
{"id": "550688", "revid": "27155", "url": "https://gl.wikipedia.org/wiki?curid=550688", "title": "Tecido linfoide asociado co intestino", "text": ""}
{"id": "550692", "revid": "23204", "url": "https://gl.wikipedia.org/wiki?curid=550692", "title": "Bandeira da Samoa Americana", "text": "A bandeira da Samoa Americana \u00e9 unha bandeira e s\u00edmbolo oficial do territorio da Samoa Americana. Est\u00e1 formada por un tri\u00e1ngulo branco con bordo vermello que apunta cara ao polipasto cargado cunha aguia calva que agarra un garrote de guerra e un batedor, con tri\u00e1ngulos superiores e inferiores de cor azul escuro. Adoptada en abril de 1960 para substitu\u00edr as barras estrelas como bandeira oficial do territorio. As cores utilizadas personifican as cores tradicionais dos Estados Unidos e de Samoa.\nA aguia calva e as cores azuis, brancas e vermellas simbolizan os lazos do pa\u00eds cos Estados Unidos. A aguia sost\u00e9n un bast\u00f3n e un garrote de guerra, dous s\u00edmbolos tradicionais dos xefes samoanos."}
{"id": "550702", "revid": "23204", "url": "https://gl.wikipedia.org/wiki?curid=550702", "title": "Bandeira da Illa de Nadal", "text": "A bandeira da Illa de Nadal \u00e9 o s\u00edmbolo oficial do territorio australiano da Illa de Nadal. Foi adoptado de xeito extraoficial en 1986 tras ser elixido vencedora nun concurso para unha bandeira para o territorio. Foi dese\u00f1ada por Tony Couch de Sydney, Australia. A bandeira foi oficializada en 2002 no D\u00eda de Australia, cando o administrador do territorio, Bill Taylor, presentou a bandeira \u00e1 Comarca da Illa de Nadal.\nDese\u00f1o.\nA bandeira da Illa de Nadal consiste nun fondo verde e azul, dividido dende a esquina superior esquerda ata a parte inferior dereita. Estas cores pretenden representar a terra e o mar respectivamente. A constelaci\u00f3n da Cruz do Sur aparece na parte inferior esquerda da bandeira do mesmo xeito que na bandeira de Australia. Na parte superior dereita, aparece o paxaro \"Phaethon lepturus fulvus\" unha das seis subespecies de \"Phaethon lepturus\". Esta ave est\u00e1 considerada como un s\u00edmbolo da illa. O \u00faltimo motivo que aparece no centro da bandeira nun disco dourado \u00e9 o mapa da illa en verde. O disco dourado inclu\u00eduse orixinalmente para compensar a cor verde do mapa, mais quedou vinculado \u00e1 industria mineira."}
{"id": "550704", "revid": "98629", "url": "https://gl.wikipedia.org/wiki?curid=550704", "title": "Titan II SLV", "text": "O Titan II SLV, co\u00f1ecido tam\u00e9n como Titan 23G, Titan-2(23)G e Titan 2G, foi unha serie de foguetes espaciais dos Estados Unidos usados entre 1988 e 2003.\nCaracter\u00edsticas.\nOs Titan II SLV eran m\u00edsiles Titan II modificados como lanzadores orbitais non tripulados, de maneira similar a como os Titan II GLV o foron para o programa Gemini. A principal diferenza era que os Titan II SLV eran realmente m\u00edsiles Titan II postos f\u00f3ra de servizo e reconvertidos a lanzadores orbitais sen os sistemas de seguridade e redundantes usados no programa tripulado. Segundo a versi\u00f3n pod\u00edan po\u00f1er ata 3175 kg en \u00f3rbita baixa terrestre. As versi\u00f3ns diferenci\u00e1banse na clase de etapa final utilizada en cada foguete:\nLanz\u00e1ronse 13 foguetes Titan II SLV en total, todos con \u00e9xito salvo un."}
{"id": "550705", "revid": "4817", "url": "https://gl.wikipedia.org/wiki?curid=550705", "title": "Titan 23G", "text": ""}
{"id": "550706", "revid": "4817", "url": "https://gl.wikipedia.org/wiki?curid=550706", "title": "Titan-2(23)G", "text": ""}
{"id": "550707", "revid": "4817", "url": "https://gl.wikipedia.org/wiki?curid=550707", "title": "Titan 2G", "text": ""}
{"id": "550708", "revid": "4817", "url": "https://gl.wikipedia.org/wiki?curid=550708", "title": "Titan-2G", "text": ""}
{"id": "550710", "revid": "89787", "url": "https://gl.wikipedia.org/wiki?curid=550710", "title": "Bandeira da G\u00fciana Francesa", "text": "A bandeira oficial da G\u00fciana Francesa, unha rexi\u00f3n de ultramar e o departamento de Francia que se atopa en Am\u00e9rica do Sur, \u00e9 a bandeira francesa. O goberno local tam\u00e9n usa unha bandeira con logotipo branco que representa a silueta do mapa da G\u00fciana Francesa e catro frechas que fan referencia ao pobo cimarr\u00f3n."}
{"id": "550712", "revid": "23204", "url": "https://gl.wikipedia.org/wiki?curid=550712", "title": "Bandeira das Illas Cocos", "text": "A bandeira das Illas Cocos foi creada en 2003 e adoptada oficialmente o 6 de abril de 2004. Foi dese\u00f1ado por Mohammed Minkom, quen ga\u00f1ou un concurso de dese\u00f1o sendo adolescente.\nDese\u00f1o.\nA bandeira est\u00e1 formada por un campo verde, cunha palmeira nun disco de ouro no cant\u00f3n, unha l\u00faa crecente de ouro no centro da bandeira e a constelaci\u00f3n da Cruz do Sur en ouro. A palmeira representa a flora tropical das illas; as cores son as cores nacionais de Australia; a l\u00faa crecente representa o islam, a relixi\u00f3n dos malaisios de Cocos que constit\u00faen a maior\u00eda da poboaci\u00f3n das illas; e a Cruz do Sur \u00e9 un s\u00edmbolo de Australia e do hemisferio sur."}
{"id": "550714", "revid": "35560", "url": "https://gl.wikipedia.org/wiki?curid=550714", "title": "Titan IIIA", "text": "Titan IIIA ou Titan 3A foi un foguete espacial dos Estados Unidos usado entre 1964 e 1965.\nCaracter\u00edsticas.\nO Titan IIIA foi un foguete de tres etapas derivado do m\u00edsil SM-68 Titan e posto en servizo entre 1964 e 1965. Pod\u00eda po\u00f1er ata 3100 kg de carga en \u00f3rbita baixa terrestre. Fixo catro voos, cun s\u00f3 fallo."}
{"id": "550715", "revid": "4817", "url": "https://gl.wikipedia.org/wiki?curid=550715", "title": "Titan 3A", "text": ""}
{"id": "550716", "revid": "27155", "url": "https://gl.wikipedia.org/wiki?curid=550716", "title": "Selectina-L", "text": ""}
{"id": "550717", "revid": "27155", "url": "https://gl.wikipedia.org/wiki?curid=550717", "title": "Selectina L", "text": ""}
{"id": "550718", "revid": "5863", "url": "https://gl.wikipedia.org/wiki?curid=550718", "title": "Arcadio Manuel Bujados", "text": ""}
{"id": "550724", "revid": "15490", "url": "https://gl.wikipedia.org/wiki?curid=550724", "title": "Titan IIIB", "text": "Titan IIIB, co\u00f1ecido tam\u00e9n como Titan 3B, foi unha serie de foguetes espaciais dos Estados Unidos usados entre 1966 e 1984.\nCaracter\u00edsticas.\nOs Titan IIIB eran m\u00edsiles Titan II modificados como lanzadores orbitais non tripulados cunha terceira etapa Agena D. Segundo a versi\u00f3n pod\u00edan po\u00f1er ata 3300 kg en \u00f3rbita baixa terrestre. As versi\u00f3ns diferenci\u00e1banse en modificaci\u00f3ns na primeira e segunda etapas, en especial o uso de diferentes motores e di\u00e1metros das etapas, dando lugar a diferentes variantes: o Titan IIIB orixinal, o Titan 23B, o Titan 33B, o Titan 24B e o Titan 34B.\nLanz\u00e1ronse 57 foguetes Titan IIIB en total, con catro fallos totais e tres fallos parciais."}
{"id": "550725", "revid": "4817", "url": "https://gl.wikipedia.org/wiki?curid=550725", "title": "Titan 3B", "text": ""}
{"id": "550726", "revid": "4817", "url": "https://gl.wikipedia.org/wiki?curid=550726", "title": "Titan 23B", "text": ""}
{"id": "550727", "revid": "4817", "url": "https://gl.wikipedia.org/wiki?curid=550727", "title": "Titan 24B", "text": ""}
{"id": "550728", "revid": "4817", "url": "https://gl.wikipedia.org/wiki?curid=550728", "title": "OV4", "text": ""}
{"id": "550729", "revid": "98629", "url": "https://gl.wikipedia.org/wiki?curid=550729", "title": "Joseph Sabine", "text": "Joseph Sabine, nado o 6 de xu\u00f1o de 1770 en Tewein, Hertfordshire (Reino Unido), e finado o 24 de xaneiro de 1837 en Londres, foi un avogado e naturalista ingl\u00e9s.\nTraxectoria.\nJoseph Sabine naceu no seo dunha prominente familia anglo-irlandesa en Tewin, Hertfordshire. Era o fillo m\u00e1is vello de Joseph Sabine. Seu irm\u00e1n m\u00e1is novo foi Sir Edward Sabine.\nPracticou o dereito at\u00e9 1808, cando foi nomeado inspector xeral de impostos, posto que ocupou at\u00e9 1835.\nDurante toda a s\u00faa vida foi un apaixonado da historia natural. Ademais das s\u00faas actividades en horticultura e das s\u00faas investigaci\u00f3ns en bot\u00e1nica, foi un ornit\u00f3logo reputado. \nTivo un interese permanente na historia natural, e foi un dos primeiros membros da Sociedade Linneana de Londres elixido o 7 de novembro de 1779. Foi secretario honorario da Royal Horticultural Society de 1810 a 1830, e tesoureiro, e recibiu a s\u00faa medalla de ouro por organizar as contas, que deixara nun estado de desorde Richard Anthony Salisbury. Dirixiu o establecemento dos xard\u00edns da Sociedade en Hammersmith, e despois en Chiswick. Enviou a David Douglas e a outros membros a recolectar esp\u00e9cimes e iniciou sociedades locais como extensi\u00f3ns da Sociedade. Contribu\u00edu con ao rededor de corenta artigos sobre flores e hortalizas para as s\u00faas \"Transactions\". Seu manexo das contas levouno a grandes d\u00e9bedas, e dspois dunha ameaza de censura por parte dun comit\u00e9, renunciou en 1830. \nDespois, Sabine centrouse no cargo de secretario e vicepresidente da Sociedade Zool\u00f3xica de Londres, aumentando significativamente a s\u00faa colecci\u00f3n de animais. Foi unha autoridade reco\u00f1ecida sobre a muda, migraci\u00f3n e costumes das aves brit\u00e1nicas. \nFoi elixido membro da Royal Society en novembro de 1799. \nSeu irm\u00e1n Edward Sabine foi un dos membros da viaxe polo \u00c1rtico de John Ross en 1818. Enviou a Joseph un exemplar dunha nova gaivota que fora descuberta durante a expedici\u00f3n, \u00e1 que Joseph chamou a gaivota de Sabine (\"Larus sabini\") na honra do seu irm\u00e1n.\nJoseph Sabine morreu en Londres o 24 de xaneiro de 1837, e foi soterrado no cemiterio de Kensal Green o 1 de febreiro."}
{"id": "550730", "revid": "4817", "url": "https://gl.wikipedia.org/wiki?curid=550730", "title": "Titan IIIC", "text": "Titan IIIC, co\u00f1ecido tam\u00e9n como Titan 3C, foi unha serie de dous foguetes espaciais dos Estados Unidos usados entre 1965 e 1982.\nCaracter\u00edsticas.\nOs Titan IIIC eran foguetes Titan IIIA modificados con foguetes aceleradores laterais. Inicialmente foron dese\u00f1ados tam\u00e9n para voos tripulados usando o avi\u00f3n espacial Dynasoar que nunca chegar\u00eda a ser lanzado. Ademais da versi\u00f3n b\u00e1sica usouse unha versi\u00f3n denominada Titan 23C de maior capacidade. Eran capaces de po\u00f1er en \u00f3rbita baixa terrestre cargas de m\u00e1is de 13 toneladas.\nLanz\u00e1ronse 36 foguetes Titan IIIC en total, con tres fallos totais e tres fallos parciais."}
{"id": "550731", "revid": "4817", "url": "https://gl.wikipedia.org/wiki?curid=550731", "title": "Titan 3C", "text": ""}
{"id": "550732", "revid": "4817", "url": "https://gl.wikipedia.org/wiki?curid=550732", "title": "Titan 23C", "text": ""}
{"id": "550733", "revid": "98629", "url": "https://gl.wikipedia.org/wiki?curid=550733", "title": "Rep\u00fablica Popular de Polonia", "text": "A Rep\u00fablica Popular de Polonia (en polaco: \"Polska Rzeczpospolita Ludowa\") foi o Estado socialista que se estableceu en Polonia tras a finalizaci\u00f3n da segunda guerra mundial.\nXa cerca do final da guerra as forzas do Ex\u00e9rcito Alem\u00e1n foron expulsadas do territorio polaco grazas ao avance do Ex\u00e9rcito Vermello da Uni\u00f3n Sovi\u00e9tica. A Conferencia de Ialta sancionou a formaci\u00f3n provisional dun goberno de coalici\u00f3n procomunista polaco. Alg\u00fans polacos viron no acordo unha traiz\u00f3n para contentar o l\u00edder sovi\u00e9tico Iosif Stalin, a\u00ednda que hab\u00eda outros como Wanda Wasilievska, a l\u00edder do Zwi\u0105zek Patriot\u00f3w Polskich (ZPP) que pretend\u00edan a plena integraci\u00f3n na URSS como Rep\u00fablica Federada.\nAp\u00f3s a morte de Stalin en 1953 produciuse a desestalinizaci\u00f3n, e en Europa do Leste unha \u00e9poca de desxeo; os comunistas polacos foron dirixidos nese tempo por W\u0142adys\u0142aw Gomu\u0142ka. Polonia gozou dun per\u00edodo de relativa estabilidade na seguinte d\u00e9cada, pero a mediados dos 60, comezaron a aumentar as dificultades econ\u00f3micas e pol\u00edticas. En decembro de 1970, o goberno anunciou fortes incrementos nos prezos dos alimentos b\u00e1sicos nun intento por evitar o colapso. Comezou ent\u00f3n unha onda de mobilizaci\u00f3ns populares contra os devanditos incrementos polo cal o goberno introduciu un novo programa econ\u00f3mico que produciu un inmediato ascenso nos niveis de vida, pero que durou pouco tempo ao desenvolverse a crise do petr\u00f3leo de 1973. Na d\u00e9cada de 1970 o goberno de Edward Gierek foi forzado finalmente a subir os prezos o que levou a unha nova onda de protestas p\u00fablicas.\nEste ciclo interrompeuse co nomeamento en 1978 de Karol Wojty\u0142a como papa Xo\u00e1n Paulo II. Este nomeamento inesperado tivo un efecto electrizante sobre a oposici\u00f3n ao comunismo en Polonia. A principios de agosto de 1980, comezaron outras manifestaci\u00f3ns lideradas polo electricista Lech Wa\u0142\u0119sa, fundador do sindicato independente \"Solidariedade\", e forzou o goberno de Wojciech Jaruzelski a declarar a lei marcial en decembro de 1981 levando \u00e1 prisi\u00f3n a maior\u00eda dos l\u00edderes da oposici\u00f3n. Con todo, o cambio xa era pr\u00f3ximo. Coas reformas de Mikhail Gorbachev na Uni\u00f3n Sovi\u00e9tica, o aumento da presi\u00f3n da Igrexa cat\u00f3lica e dos sindicatos, xunto \u00e1 masiva d\u00e9beda externa, o goberno viuse obrigado a negociar coa oposici\u00f3n. En 1983 Wa\u0142\u0119sa recibiu o Premio Nobel da Paz, e por se o goberno non lle deixase volver a Polonia, enviou a s\u00faa muller Danuta a recollelo. En 1988, a Mesa de Negociaci\u00f3ns alterou radicalmente a estrutura do goberno polaco e da s\u00faa sociedade. En abril de 1989, Solidariedade foi legalizada e permit\u00eduselle participar nas seguintes elecci\u00f3ns. Os seus candidatos obtiveron a vitoria. En 1990, Jaruzelski renunciou ao seu mandato. Sucedeuno Lech Wa\u0142\u0119sa en decembro. Cara a finais de agosto do seguinte ano, xa se formou o goberno de Solidariedade, e en decembro Wa\u0142\u0119sa foi elixido presidente transform\u00e1ndose a Rep\u00fablica Popular de Polonia na actual Rep\u00fablica de Polonia. Posteriormente, Wa\u0142\u0119sa perdeu as elecci\u00f3ns, obtendo un 1% no ano 2000; en 2021 con 78 anos afirmou que buscaba traballo porque a s\u00faa pensi\u00f3n era insuficiente \nCreaci\u00f3n da Rep\u00fablica Popular de Polonia (1945-1956).\nDevastaci\u00f3n da guerra.\nPolonia sufriu enormes perdas durante a segunda guerra mundial. En 1939 Polonia ti\u00f1a 35,1 mill\u00f3ns de habitantes, ao final da guerra 19.1 mill\u00f3ns no interior das s\u00faas fronteiras, e o primeiro censo posterior \u00e1 guerra, de febreiro de 1946, reflectiu 23,9 mill\u00f3ns. Preto duns 6 mill\u00f3ns de cidad\u00e1ns polacos, un 21,4% aproximadamente, morreu entre 1939 e 1945. M\u00e1is dun 80% da capital foi destru\u00edda durante o cerco de Varsovia. Polonia, que era a\u00ednda unha sociedade basicamente agraria, sufriu un enorme dano nas s\u00faas infraestruturas durante a guerra e padeceu un forte atraso industrial no tempo ap\u00f3s a guerra. As perdas en recursos nacionais e infraestruturas ascenderon a un 30\u00a0% do potencial anterior \u00e1 guerra.\nEn 1947 o Goberno polaco rexeitou o Plan Marshall e en 1949 Polonia pasou a formar parte do Consello de Axuda Mutua Econ\u00f3mica, organizaci\u00f3n internacional de econom\u00edas socialistas que dominaba a Uni\u00f3n Sovi\u00e9tica.\nConsolidaci\u00f3n do poder socialista (1945-1948).\nA Uni\u00f3n Sovi\u00e9tica acordou na conferencia de Yalta formar unha coalici\u00f3n composta polo Partido Obreiro Polaco, membro do prooccidental Goberno polaco no exilio, e membros da \"Armia Krajowa\", movemento de resistencia, as\u00ed como permitir a celebraci\u00f3n dunhas elecci\u00f3ns libres.\nA decisi\u00f3n de Yalta favoreceu aos comunistas, que gozaron do soporte da URSS, elevada moral, control dos ministerios principais, servizos de seguridade etc. Co fallo da operaci\u00f3n Tempestade de Armia Krajowa en 1944, coa derrota dos nazis e a liberaci\u00f3n dos territorios da Polonia polo Ex\u00e9rcito Vermello, o control dos territorios de Polonia pasou aos comunistas polacos, que exerceron unha decisiva influencia no goberno provisional.\nO primeiro ministro de Polonia no exilio, Stanis\u0142aw Miko\u0142ajczyk, dimitiu en 1944 e, xunto con outros moitos polacos no exilio, regresou \u00e1 s\u00faa patria, onde o Goberno Provisional (Rz\u0105d Tymczasowy Rzeczypospolitej Polskiej; RTTP), creara o Comit\u00e9 Nacional de Liberaci\u00f3n, controlado polos comunistas desde Lublin. Este goberno estaba dirixido polo socialista Edward Os\u00f3bka-Morawski, pero os comunistas ti\u00f1an a maior\u00eda da postos clave. Ambos os gobernos estiveron baixo o control do \"Krajowa Rada Narodowa\"; (KRN), e non foron reco\u00f1ecidos polo cada vez m\u00e1is illado goberno no exilio, que formara o seu propio parlamento (\"Rada Jedno\u015bci Narodowej\"; RJN). \nO novo Goberno Provisional de Unidade Nacional, como se co\u00f1eceu at\u00e9 as elecci\u00f3ns de 1947, estableceuse o 28 de xu\u00f1o con Miko\u0142ajczyk como Primeiro Ministro. O principal rival do Partido Obreiro Polaco foron os veteranos da Armia Krajowa, xunto co Partido Campesi\u00f1o Polaco (Polskie Stronnictwo Ludowe; PSL) de Miko\u0142ajczyk e os veteranos do ex\u00e9rcito polaco que loitaran no oeste. Pero ao mesmo tempo, os partidos de orientaci\u00f3n sovi\u00e9tica controlados polo Ex\u00e9rcito vermello e as forzas de seguridade, conseguiron a maior parte do poder, especialmente no Partido Obreiro Polaco, baixo o control de W\u0142adys\u0142aw Gomu\u0142ka e Boles\u0142aw Bierut.\nMiko\u0142ajczyk e os seus colegas no goberno polaco no exilio insistiron en manterse na defensa das fronteiras de Polonia anteriores a 1939 (ao leste da li\u00f1a Curzon e a rexi\u00f3n de Kresy) como base da futura fronteira polaco-sovi\u00e9tica. Con todo esta posici\u00f3n non pod\u00eda ser defendida na pr\u00e1ctica, Stalin ocupaba o territorio en cuesti\u00f3n, e obtivera a promesa do control de devanditas \u00e1reas por parte de Churchill e Roosevelt en 1943. O goberno no exilio rexeitou aceptar as fronteiras propostas o que enfureu aos aliados, particularmente a Churchill, facendo que se visen menos inclinados a oporse \u00e1s intenci\u00f3ns de Stalin acerca de como se deb\u00eda estruturar o novo goberno de Polonia.\nCon todo, Polonia preservou o seu status de estado independente, a pesar das teses de influentes comunistas, como Wanda Wasilewska, a favor de que Polonia fose unha rep\u00fablica sovi\u00e9tica.\nStalin prometera na conferencia de Yalta que se celebrar\u00edan elecci\u00f3ns libres en Polonia. Os comunistas, guiados por Gomu\u0142ka e Bierut, celebraron un referendo, co\u00f1ecido como tres veces si, que inclu\u00eda tres preguntas moi xerais e estaba orientado a confirmar a popularidade dos comunistas en Polonia. Por mor de que os partidos m\u00e1is importantes de Polonia do momento carec\u00edan de listas e pod\u00edan dar soporte a calquera opci\u00f3n, o PSL de Miko\u0142ajczyk decidiu consultar aos seus militantes a oposici\u00f3n \u00e1 abolici\u00f3n do senado, mentres que o bloque comunistas democr\u00e1tico apoiaba o \"3 veces si\".\nSeguindo o resultado do referendo, a econom\u00eda polaca comezou a ser nacionalizada.\nOs comunistas consolidaron o poder gradualmente. Alg\u00fans opositores foron perseguidos, ou mesmo condenados a morte, como Witold Pilecki, organizador da resistencia de Auschwitz. A\u00ednda que a persecuci\u00f3n inicial destas organizaci\u00f3ns antinazis levou a moitos partisanos \u00e1 fuxida, as acci\u00f3ns de S\u0142u\u017cba Bezpiecze\u0144stwa, NKVD, e do Ex\u00e9rcito Vermello, diminu\u00edron os seus efectivos. En 1947 promulgouse unha amnist\u00eda para a maior\u00eda dos partisanos, as autoridades do partido comunista esperaban unhas 12\u00a0000 persoas que entregar\u00eda as s\u00faas armas, pero foron ao redor dos 55.000.\nEn 1946, formouse un Bloque Democr\u00e1tico, progubernamental, en 1947 que inclu\u00edu o predecesor Partido Obreiro Polaco dos comunistas e os seus aliados. En xaneiro de 1947, o candidato comunista obtivo 417 dos 434 asentos do parlamento. Moitos membros dos partidos da oposici\u00f3n, inclu\u00eddo Miko\u0142ajczyk, abandonaron o pa\u00eds. Os gobernos occidentais non protestaron, o que levou a moitos anticomunistas a falar dunha traiz\u00f3n. No mesmo ano, o novo lexislativo creou a Pequena Constituci\u00f3n de 1947, e creouse o Partido Obreiro Unificado Polaco (PZPR), fusi\u00f3n do Partido Obreiro Polaco e o Partido Socialista Polaco.\nOutra forza pol\u00edtica de Polonia, o vello partido de J\u00f3zef Pi\u0142sudski, o (Partido Socialista Polaco, Polska Partia Socjalistyczna; PPS), sufriu un desastre total. Unha facci\u00f3n, que inclu\u00eda a Os\u00f3bka-Morawski, tentou reunir forzas co PPS e formar unha unidade contra os comunistas. Outra facci\u00f3n liderada por J\u00f3zef Cyrankiewicz, argumentou que os socialistas deb\u00edan defender aos comunistas no desenvolvemento dun programa socialista, a\u00ednda que se opuxesen \u00e1 estratexia dun s\u00f3 partido. As hostilidades anteriores \u00e1 guerra continuaron e Miko\u0142ajczyk op\u00faxose a formar un partido de unidade fronte aos socialistas. Os socialistas xogaron con estas divisi\u00f3ns desprend\u00e9ndose de Os\u00f3bka-Morawski e facendo a Cyrankiewicz primeiro ministro. En 1948 os socialistas e a facci\u00f3n socialista de Cyrankiewicz un\u00edronse para formar o PZPR. Cre\u00e1ronse a seguir outros dous partidos, o Partido Campesi\u00f1o Unificado, (Zjednoczone Stronnictwo Ludowe) e Partido Dem\u00f3crata (Stronnictwo Demokratyczne).\nO sistema pol\u00edtico socialista.\nA Rep\u00fablica Popular de Polonia defin\u00edase como un Estado socialista, e como tal contaba cunha serie de instituci\u00f3ns semellantes \u00e1s do resto dos pa\u00edses do campo socialista. Desde o referendo de xu\u00f1o do 1946, exist\u00eda unha soa c\u00e1mara lexislativa, a Dieta, composta por 460 parlamentarios, escollida nas elecci\u00f3ns entre listas presentadas pola Fronte de Unidade Nacional, unha agrupaci\u00f3n de partidos que inclu\u00eda o Partido Obreiro Unido Polaco, o Partido Campesi\u00f1o Unido e o Partido Democr\u00e1tico.\nA Fronte de Unidade Nacional presentaba as listas \u00e1s comisi\u00f3ns electorais a trav\u00e9s dos seus comit\u00e9s rexionais. A lei permit\u00eda que se presentasen m\u00e1is listas, \u00e1 parte das da Fronte de Unidade Nacional, pero non era habitual. Nas listas present\u00e1banse m\u00e1is candidatos que postos a ocupar, e os votantes tachaban os candidatos que rexeitaban, votando ao resto. As elecci\u00f3ns consider\u00e1banse v\u00e1lidas cando nelas participaba a metade ou m\u00e1is dos electores da circunscrici\u00f3n. As\u00ed mesmo, os candidatos elixidos eran aqueles que sacaban m\u00e1is dun 50% de votos v\u00e1lidos.\nA Dieta elix\u00eda o Consello de Estado, o Consello de Ministros e a C\u00e1mara Suprema de Control. Do mesmo xeito, pod\u00eda revogar todos os cargos previamente designados. Ning\u00fan organismo poder\u00eda disolver a Dieta, constitu\u00edndoa como m\u00e1ximo \u00f3rgano do Estado. Subdivid\u00edase en 18 comisi\u00f3ns parlamentarias, cada unha a cargo dun aspecto da vida nacional. Os deputados estaban obrigados a responder ante os electores, polo que manti\u00f1an reuni\u00f3ns peri\u00f3dicas con eles, habitualmente nos locais da Fronte de Unidade Nacional, nas que lles informaban e falaban con eles. Tam\u00e9n recib\u00edan votantes, con cita previa, en determinados d\u00edas e horas.\nA C\u00e1mara Suprema de Control encarg\u00e1base, como o seu nome indica, de axudar \u00e1 Dieta a controlar aos restantes \u00f3rganos do Estado.\nO Consello de Estado da Rep\u00fablica Popular de Polonia era unha xefatura de Estado colexiada formada por 17 membros, todos eles pertencentes \u00e1 Dieta, que os nomeaba e revogaba como membros do Consello. O Goberno reca\u00eda no Consello de Ministros, que ti\u00f1a amplas facultades pero estaba suxeito ao control da Dieta.\nNa Constituci\u00f3n da Rep\u00fablica Popular de Polonia de 1976 mencion\u00e1base ao Partido Obreiro Unificado de Polonia como \"a forza pol\u00edtica dirixente da sociedade na edificaci\u00f3n do socialismo\". A FUN defin\u00edase como \"\u00abplataforma com\u00fan da acci\u00f3n das organizaci\u00f3ns sociais e agrupaci\u00f3n patri\u00f3tica de todos os cidad\u00e1ns independentemente \u00e1 s\u00faa afiliaci\u00f3n pol\u00edtica ou das s\u00faas crenzas, estando dirixido polo POUP. Isto daba ao Partido Obreiro Unificado de Polonia facultade para establecer li\u00f1as pol\u00edticas xerais a seguir polos \u00f3rganos do Estado para o desenvolvemento socialista da Rep\u00fablica."}
{"id": "550734", "revid": "1131", "url": "https://gl.wikipedia.org/wiki?curid=550734", "title": "Universidade M\u00e9dica de Bia\u0142ystok", "text": "A Universidade M\u00e9dica de Bia\u0142ystok ( UMB ; polaco : \"Uniwersytet Medyczny w Bia\u0142ymstoku\" ) \u00e9 unha universidade de medicina fundada en 1950 nun edificio hist\u00f3rico do s\u00e9culo XVIII, o Palacio Branicki, que \u00e9 o edificio hist\u00f3rico m\u00e1is importante da cidade de Bia\u0142ystok.\nA universidade alberga o Departamento M\u00e9dico cunha Divisi\u00f3n de Odontolox\u00eda e un programa de seis anos de MD impartido en ingl\u00e9s, o Departamento de Farmacolox\u00eda coa Divisi\u00f3n de Anal\u00edtica M\u00e9dica e un Departamento de Enfermer\u00eda e Protecci\u00f3n da Sa\u00fade con divisi\u00f3ns en Fisioterapia, Rescate M\u00e9dico, Obstetricia, Sa\u00fade P\u00fablica e Enfermar\u00eda.\nLocalizaci\u00f3n.\nA Universidade M\u00e9dica de Bia\u0142ystok est\u00e1 situada en Bia\u0142ystok, a capital do Voivodato de Podlaskie no nordeste de Polonia.\nHistoria.\nA Universidade M\u00e9dica de Bia\u0142ystok foi creada de acordo cos termos da Ordenanza do Consello de Ministros da Rep\u00fablica Popular de Polonia do 3 de febreiro de 1950. O pai fundador da universidade foi o doutor Jerzy Sztachelski e o profesor Tadeusz Kielanowski presidiu como primeiro reitor.\nA sede principal da Universidade de Medicina de Bia\u0142ystok foi (e a\u00ednda est\u00e1) no Palacio Branicki do s\u00e9culo XVIII, magn\u00edfica estrutura hist\u00f3rica. Os primeiros departamentos de ciencias te\u00f3ricas alox\u00e1ronse xunto ao palacio no Collegium Primum. \nEn 1953 cre\u00e1ronse os primeiros departamentos cl\u00ednicos e en 1954 constru\u00eduse o Collegium Universum para albergar a maior\u00eda dos departamentos de ciencias te\u00f3ricas. En 1955 publicouse por primeira vez a revista acad\u00e9mica \"Annals of the Medical University of Bia\u0142ystok\" e a\u00ednda hoxe se publica. \nEn 1956, outra revista acad\u00e9mica, \"Medyk Bia\u0142ostocki\", publicouse brevemente antes de descontinuarse prematuramente, retom\u00e1ndose a publicaci\u00f3n no 2000.\nO Hospital Estatal de Ensino da Universidade M\u00e9dica de Bia\u0142ystok abriuse en 1962 e en 1968 creouse a Divisi\u00f3n de Odontolox\u00eda. \nEn 1977, creouse a Facultade de Farmacia coa Divisi\u00f3n de Anal\u00edtica M\u00e9dica; non houbo contrataci\u00f3n inicial ata 1987, cando o primeiro grupo de estudantes comezou os seus estudos na Facultade de Farmacia coa Divisi\u00f3n de Anal\u00edtica M\u00e9dica. \nEn 1982 abriuse o Collegium Pathologicum e en 1988 o Hospital Pedag\u00f3xico Infantil comezou a ingresar pacientes. \nEn 1999 abriuse o Collegium Novum, cre\u00e1ndose tam\u00e9n a Divisi\u00f3n de Enfermar\u00eda ese mesmo ano.\nEn 2004, creouse a Divisi\u00f3n de Ingl\u00e9s e a clase inaugural do programa de seis anos de MD en ingl\u00e9s comezou os seus estudos en 2005.\nAlumnado e profesores.\nO n\u00famero total de alumnos \u00e9 de 5.500. Os estudos de medicina na universidade tardan seis anos en completarse. Odontolox\u00eda e farmacia tardan cinco anos en completarse.\nO claustro acad\u00e9mico est\u00e1 composto por 115 profesores, 153 doutores habilitados e aproximadamente 800 profesores acad\u00e9micos.\nMoitos dos graduados universitarios ocupan postos directivos noutras universidades m\u00e9dicas e centros m\u00e9dicos en Polonia e no estranxeiro. M\u00e1is de 13.000 titulados obtiveron un t\u00edtulo da Universidade de Medicina de Bia\u0142ystok.\nEstudantes.\nUnha das organizaci\u00f3ns estudant\u00eds m\u00e1is antigas \u00e9 o Coro Universitario. Foi fundado en 1951 por un grupo de estudantes, pero hoxe en d\u00eda \u00e9 un coro mixto formado por estudantes e doutores da universidade. O Coro Universitario participa en moitos festivais e concursos internacionais tanto en Polonia como no estranxeiro e ga\u00f1ou 2 medallas de ouro nas categor\u00edas de M\u00fasica Sacra e M\u00fasica Contempor\u00e1nea, no Concurso Coral Internacional 'Mundi Cantat' 2019 en Olomouc, Rep\u00fablica Checa.\nA Sociedade Cient\u00edfica de Estudantes \u00e9 unha organizaci\u00f3n de estudantes de medicina e internos que participan no traballo dos C\u00edrculos Cient\u00edficos de Estudantes que operan en case todos os departamentos da universidade. Levan a cabo experimentos de laboratorio, realizan investigaci\u00f3ns cl\u00ednicas e adquiren habilidades pr\u00e1cticas. Alg\u00fans dos estudantes son coautores de publicaci\u00f3ns en revistas profesionais polacas e estranxeiras. A Asociaci\u00f3n Polaca de Estudantes de Odontolox\u00eda foi fundada en 1997 en Wroclaw. O principal obxectivo da asociaci\u00f3n \u00e9 crear as estruturas que representen aos estudantes de odontolox\u00eda e velen polo seu negocio en diferentes \u00e1reas.\nNo semestre de primavera de 2018, a Asociaci\u00f3n Americana de Estudantes de Medicina - Cap\u00edtulo de Bia\u0142ystok (AMSA Bia\u0142ystok) foi creada na Universidade de Medicina de Bia\u0142ystok. O obxectivo da organizaci\u00f3n \u00e9 axudar aos estudantes que pretenden converterse en doutores nos Estados Unidos no proceso de cursar o USMLE e na s\u00faa futura carreira profesional. AMSA Bia\u0142ystok tam\u00e9n organiza eventos sociais, recadaci\u00f3n de fondos e programas de servizo comunitario, ademais de colaborar con outras organizaci\u00f3ns de estudantes da UMB, como IFMSA Bia\u0142ystok e GMS (Estudantes de Medicina Alem\u00e1ns).\nHospitais docentes.\nO Hospital Cl\u00ednico da Universidade M\u00e9dica de Bia\u0142ystok (en polaco: Uniwersytecki Szpital Kliniczny w Bia\u0142ymstoku) da Universidade M\u00e9dica de Bia\u0142ystok \u00e9 un centro de ensino e investigaci\u00f3n para os distintos departamentos da UMB. Ademais, ofrece unha gran variedade de servizos sanitarios, que van desde tr\u00e1mites sinxelos ata outros altamente especializados, todos eles financiados polo Ministerio de Sanidade e Asistencia Social . Aproximadamente 55.000 pacientes son hospitalizados no Hospital Cl\u00ednico da UMB anualmente e aproximadamente 203.000 pacientes reciben consultas.\nO Hospital Cl\u00ednico Infantil da Universidade M\u00e9dica de Bia\u0142ystok de Ludwik Zamenhof (en polaco: Uniwersytecki Dzieci\u0119cy Szpital Kliniczny im. dr Ludwika Zamenhofa) \u00e9 o segundo hospital m\u00e1is grande da cidade. O seu equipo moderno e o seu persoal docente profesional constit\u00faen unha excelente base docente para os estudantes de medicina. Uns 10.000 nenos enfermos son hospitalizados aqu\u00ed ao ano. Outros 120.000 reciben consultas en consultas externas."}
{"id": "550736", "revid": "47401", "url": "https://gl.wikipedia.org/wiki?curid=550736", "title": "Genoveffa Franchini", "text": "\u00a0\nGenoveffa Franchini \u00e9 unha hemat\u00f3loga e retrovir\u00f3loga italo-estadounidense. \u00c9 investigadora da rama de vacinas e xefa da secci\u00f3n de modelos animais e vacinas retrovirais do National Cancer Institute (NC, \"Instituto Nacional do Cancro\"). Franchini foi pioneira na investigaci\u00f3n sobre oncoxenes e retrovirus humanos. Investiga o desenvolvemento de vacinas contra o VIH e os m\u00e9todos translacionais de prevenci\u00f3n de enfermidades.\nBiograf\u00eda.\nCando era adolescente en Italia, Franchini pretend\u00eda realizar traballos de servizo como monxa misioneira. O seu foco m\u00e1is tarde cambiou \u00e1 biolox\u00eda e \u00e1 medicina como un medio para axudar os pacientes. Completou un doutoramento en medicina na Universidade de M\u00f3dena e Reggio Emilia en 1977. Foi bolseira posdoutoral na s\u00faa alma mater no instituto de hematolox\u00eda de 1977 a 1979.\nCarreira.\nFranchini \u00e9 hemat\u00f3loga e retrovir\u00f3loga. Comezou a traballar no NC en 1979 como investigadora. Franchini tam\u00e9n \u00e9 investigadora s\u00e9nior na rama de vacinas no Centro de Investigaci\u00f3n do Cancro do NCI. Desde 1997, Franchini \u00e9 xefa da secci\u00f3n de modelos animais e vacinas retrovirais.\nInvestigaci\u00f3n.\nFranchini foi pioneira na investigaci\u00f3n sobre oncoxenes e retrovirus humanos (HTLV e VIH). Realizou numerosos logros en virolox\u00eda e enfoques translacionais para previr enfermidades humanas causadas por retrovirus. O seu traballo profundizou na comprensi\u00f3n da patox\u00e9nese do VIH e do HTLV-1, o que levou \u00e1 identificaci\u00f3n e caracterizaci\u00f3n de novos xenes virais do VIH e do HTLV-1 e as s\u00faas funci\u00f3ns. Os logros de Franchini no desenvolvemento da vacina contra o VIH incl\u00faen o precl\u00ednico que levou ao primeiro ensaio da vacina en 16\u00a0000 voluntarios en Tailandia, que demostrou unha protecci\u00f3n significativa, a\u00ednda que limitada, contra a adquisici\u00f3n do VIH. O seu traballo b\u00e1sico en mecanismos inmunol\u00f3xicos de protecci\u00f3n profundizou na comprensi\u00f3n da eficacia da vacina contra a var\u00edola actualmente dispo\u00f1ible nos primates. Tam\u00e9n foi pioneira en estratexias para diminu\u00edr os reguladores da resposta inmune en individuos infectados polo VIH-1, utilizando o modelo de macaco de infecci\u00f3n por SIV.\nPremios e honras.\nFranchini foi elixida membro da American Society for Clinical Investigation (Sociedade Americana de Investigaci\u00f3n Cl\u00ednica) en 1990. En 2007, foi elixida para a Association of American Physicians (Asociaci\u00f3n de M\u00e9dicos Americanos). Pouco antes da pandemia de COVID-19 foi investida doutora honoris causa pola Universidade M\u00e9dica de Bia\u0142ystok."}
{"id": "550737", "revid": "22570", "url": "https://gl.wikipedia.org/wiki?curid=550737", "title": "Brian Selznick", "text": "Brian Selznick, nado o 14 de xullo de 1966, en East Brunswick, Nova Jersey \u00e9 un escritor e ilustrador estadounidense, autor de literatura infantil, galardoado co premio Caldecott. \u00c9 o maior de tres irm\u00e1ns, e sobri\u00f1o-neto do produtor de Hollywood David O. Selznick. Viviu en Brooklyn (Nova York) e San Diego (California).\nTraxectoria.\nSelznick formouse na \"Rhode Island School of Design\". Traballou durante tres anos en Eeyore's Books for Children, en Manhattan, mentres traballaba no seu primeiro libro, \"The Houdini Box\".\nEn 2008 recibiu a Medalla Caldecott pola s\u00faa obra \"\"A invenci\u00f3n de Hugo Cabret\" \", tam\u00e9n ga\u00f1ou a Caldecotte de Honra por \"Os dinosauros do Waterhouse Hawkins\".Outros premios adicionais incl\u00faen: Texas Bluebonnet Premio, Premio de Rhode Island Children's Book, e o Premio Christopher.\n\"A invenci\u00f3n de Hugo Cabret\".\nFoi adaptada ao cine polo director Martin Scorsese, estreada en novembro de 2011. Narra a historia dun neno orfo en Par\u00eds, na d\u00e9cada dos anos 30, e de como tenta recompor un aut\u00f3mata estragado. O libro foi inspirado nunha pasaxe de \"Edison\u2019s Eve\", escrito por Gaby Wood. Este libro c\u00e9ntrase na colecci\u00f3n de aut\u00f3matas que pertenceu a Georges M\u00e9li\u00e8s. Tras a s\u00faa morte, a colecci\u00f3n foi refugada polo museo ao que foi doada. Selznick, un seareiro de M\u00e9li\u00e8s e dos aut\u00f3matas, quedou fascinado, imaxinando como un neno roubaba unha daquelas marabillas mec\u00e1nicas.\nSelznik cita a Maurice Sendak, autor de \"Where the Wild Things Are\", e Remy Charlip, autor de \"Fortunately\", como grandes influencias para varios dos seus libros."}
{"id": "550738", "revid": "98629", "url": "https://gl.wikipedia.org/wiki?curid=550738", "title": "Calidoscopio", "text": " \nUn calidoscopio \u00e9 un aparello \u00f3ptico formado por varias superficies reflectoras (ou espellos) formando un \u00e1ngulo dentro dun tubo, con pezas coloridas transl\u00facidas ou opacas nun extremo, de vidro ou outros materiais, que son vistas como un patr\u00f3n sim\u00e9trico regular debido \u00e1 reflexi\u00f3n repetida. \nA rotaci\u00f3n do tubo provoca o movemento das pezas, o que fai que se presenten patr\u00f3ns cambiantes.\n\u00c9timo.\nAcu\u00f1ado polo seu inventor escoc\u00e9s David Brewster, o nome kaleidoscope foi publicado por primeira vez na patente que foi concedida o 10 de xullo de 1817. \nDeriva das palavras gregas \"\u03ba\u03b1\u03bb\u03cc\u03c2\" (\"kalos\"), \"bonito\", \"\u03b5\u03af\u03b4\u03bf\u03c2\" (\"eidos\"), \"imaxe\", e \"\u03c3\u03ba\u03bf\u03c0\u03ad\u03c9\" (\"skope\u014d\"), \"observar\". \nA versi\u00f3n \"caleidoscopio\", m\u00e1is fiel ao \u00e9timo, non aparece no \u00faltimo dicionario da RAG pero si noutras versi\u00f3ns do mesmo, e noutros dicionarios galegos (Estraviz, Gaio, Digalego...). \nHistoria.\nPrecursores.\nA reflexi\u00f3n m\u00faltiple por superficies reflectantes co\u00f1\u00e9cese desde a antig\u00fcidade, e foi descrita no s. XVI por Giambattista della Porta no \"Magia Naturalis\". \nEn 1646, Athanasius Kircher dese\u00f1ou dous espellos que pod\u00edan abrirse e pecharse como un libro e colocarse en varios \u00e1ngulos, mostrando figuras de pol\u00edgonos regulares formadas por sectores al\u00edcuotas reflectidos de 360\u00b0. \n\"New Improvements in Planting and Gardening\" (1717) de Mr. Bradley describiu unha construci\u00f3n similar que se colocar\u00eda en debuxos xeom\u00e9tricos para mostrar unha imaxe con reflexi\u00f3n multiplicada. Por\u00e9n, non se rexistrou at\u00e9 1815 unha configuraci\u00f3n \u00f3ptima que produce os efectos completos do calidoscopio. \nCalidoscopios de Brewster.\nEn 1814, David Brewster realizou experimentos sobre polarizaci\u00f3n da luz por reflexi\u00f3ns sucesivas e observou \"\"a disposici\u00f3n circular das imaxes dunha vela arredor dun centro e a multiplicaci\u00f3n dos sectores formados polas extremidades das placas de vidro\".\" \nNo mesmo ano Sir Charles Wheatstone investigou fen\u00f3menos \u00f3pticos similares, que aplicou na construci\u00f3n do estereoscopio.\nBrewster probou distintas versi\u00f3ns; unha delas foi admirada por membros da \"Royal Society of Edinburgh\" como George Mackenzie, quen predixo a s\u00faa popularidade; despois outra con obxectos que pod\u00edan moverse ao xirar o tubo. O \u00faltimo paso, o m\u00e1is importante segundo Brewster, foi colocar os cristais reflectores nun tubo cunha lente c\u00f3ncava para introducir claramente os obxectos circundantes no patr\u00f3n reflectido. \nAchaba que o seu instrumento era valioso en artes ornamentais creando \"infinidade de patr\u00f3ns\" e o s artistas pod\u00edan delimitar con precisi\u00f3n as figuras do calidoscopio grazas ao \"microscopio solar\" (un tipo de c\u00e1mara escura), a lanterna m\u00e1xica ou a c\u00e1mara l\u00facida. Cr\u00eda que o invento se converter\u00eda en popular \"para prop\u00f3sitos de diversi\u00f3n racional\" e solicitou a patente, concedida en xullo de 1817. O fabricante contratado para producir o calidoscopio mostroullo a varios \u00f3pticos de Londres, a ver se pod\u00eda recibir pedidos seus, e pronto o instrumento foi copiado e comercializado antes de que o fabricante tivese calquera n\u00famero \u00e1 venda. Est\u00edmase que uns 200.000 calidoscopios se venderon en Londres e Par\u00eds en s\u00f3 tres meses. Brewster calculou que como m\u00e1ximo un milleiro eran copias autorizadas; a maior\u00eda eran falsificaci\u00f3ns que non daban unha impresi\u00f3n correcta do seu invento. Xa que poucas persoas experimentaran un calidoscopio axeitado, decidiu publicar un tratado sobre os seus principios e construci\u00f3n.\nPens\u00e1base que a patente fora reducida nun Tribunal de Xustiza, porque supostamente xa se co\u00f1ec\u00edan os seus principios. Brewster afirmou que o calidoscopio era diferente pois as posici\u00f3ns particulares do obxecto e do ollo desempe\u00f1aban un papel moi importante na produci\u00f3n das fermosas formas sim\u00e9tricas. A opini\u00f3n de Brewster foi respaldada por varios cient\u00edficos, entre eles James Watt.\nPhilip Carpenter quixo producir imitaci\u00f3ns, pero non quedou satisfeito co resultado e decidiu ofrecer os seus servizos como fabricante. Brewster aceptou e os modelos de Carpenter foron estampados como \"sole maker\" (fabricante \u00fanico); vendo que a demanda era moi alta, outros comezaron a facelos desde 1818 con permiso de Carpenter. O \"Treatise on the Kaleidoscope\" de 1819, enumera m\u00e1is dunha ducia de fabricantes/vendedores de calidoscopios patentados. A empresa de Carpenter seguir\u00eda vend\u00e9ndoos durante 60 anos.\nEn 1987, a artista Thea Marshall e o \"Willamette Science and Technology Center\", museo cient\u00edfico de Eugene, dese\u00f1aron unha exposici\u00f3n itinerante de 1.000 m2, \"Kaleidoscopes: Reflections of Science and Art\" . Co financiamento da National Science Foundation e integrada no Servizo de Exposici\u00f3ns Itinerantes da Smithsonian Institution (SITES ), exp\u00faxose en 15 museos cient\u00edficos chegando a m\u00e1is dun mill\u00f3n de visitantes nos Estados Unidos e o Canad\u00e1. \nVariaci\u00f3ns xerais.\nBrewster inclu\u00edu variaci\u00f3ns na s\u00faa patente e publicaci\u00f3ns:\nVersi\u00f3ns suxeridas por Brewster.\nNa s\u00faa patente percibiu d\u00faas formas para o calidoscopio:\nNo \"Tratado sobre o calidoscopio\" describiu a forma b\u00e1sica cunha cela de obxecto:\nBrewster tam\u00e9n desenvolveu variaci\u00f3ns, entre outras:\nBrewster tam\u00e9n imaxinaba outras aplicaci\u00f3ns para o calidoscopio:\nVariaci\u00f3ns posteriores.\nFabricantes e artistas crearon calidoscopios cunha gran variedade de materiais e de moitas formas. Alg\u00fans destes elementos engadidos que non foran descritos polo inventor David Brewster:\nPublicaci\u00f3ns sobre calidoscopios.\nCozy Baker, fundadora da \"Brewster Kaleidoscope Society,\" coleccionou calidoscopios e escribiu libros \"Kaleidoscope Artistr\", un compendio de creadores e imaxes das vistas interiores e exteriores. \nEn 1999 publicouse unha revista de curta duraci\u00f3n dedicada aos calidoscopios, \"Kaleidoscope Review\".\nOs maiores calidoscopios.\nNa Exposici\u00f3n Universal de Montreal, Quebec, Canad\u00e1 en 1967 o Kaleidoscope Pavilion (Pavill\u00f3n Calidoscopio) foi un pavill\u00f3n que produc\u00eda uns efectos de cores coa luz reflectida similares a un calidoscopio.\nO artista Olafur Eliasson traballou con diversos calidoscopios a grande escala (v\u00e9xase a galer\u00eda de imaxes).\nO maior calidoscopio do mundo, a \"Torre da Terra\" (en xapon\u00e9s: ), estivo exposto no Xap\u00f3n durante a Expo 2005. Era unha torre de 47 metros de altura, en cuxo teito esf\u00e9rico hab\u00eda un xogo de cores cun di\u00e1metro de m\u00e1is de 40 metros. A luz solar que entraba na c\u00fapula de vidro da torre era reflectida por unha complexa disposici\u00f3n de espellos despois de m\u00faltiples desv\u00edos sobre tres vidros rotatorios; grazas a iso xurd\u00edan os patr\u00f3ns sim\u00e9tricos en constante cambio e fusi\u00f3n t\u00edpicos dos calidoscopios, que se pod\u00edan ver dende o vest\u00edbulo de entrada.\nUn \"topos\" literario.\nO calidoscopio inspirou a moitos escritores e fil\u00f3sofos virando un topos. \nTendo un n\u00famero finito de elementos nun espazo fechado, permite un n\u00famero indefinido de combinaci\u00f3ns e est\u00e1 ligado \u00e1 idea de infinito en tanto que proxecta a idea dun plano ilimitado. D\u00e1 unha ilustraci\u00f3n concreta e simb\u00f3lica de como crear algo novo mediante unha simple reordenaci\u00f3n do que xa exist\u00eda antes. As\u00ed concilia termos aparentemente opostos como permanencia e cambio, identidade e diferenza.\nEsa imaxe tam\u00e9n ilustra a afirmaci\u00f3n de que o todo non se pode reducir \u00e1 suma das partes (idea desenvolvida no s. XX pola Gestalt). \nUn exemplo contempor\u00e1neo deste proceso en \"St\u00e9phanie Phanist\u00e9e\", novela de Fr\u00e9d\u00e9rick Tristan, na que as situaci\u00f3ns e os personaxes se transforman segundo a visi\u00f3n dos personaxes que contan a historia.Citando a Verlaine: \n(Verlaine, \u0152uvres compl., t. 5, Confes., 1895, p. 8) \nou Louis Arag\u00f3n:\nSchopenhauer utiliza a imaxe do calidoscopio para mostrar a forma de metempsicose que caracteriza a historia: as plantas, os animais, os homes e os pobos morren e nacen incesantemente, e nun cambio aparentemente incesante, sempre son as mesmas figuras que reaparecen: os individuos morren, a especie vive. O que permite sinalar cara ao optimismo baixo este pesimismo fundamental: \nMarcel Proust usa a met\u00e1fora do calidoscopio para describir como est\u00e1n cambiando certas sociedades con respecto aos xudeus:\nM\u00e1is adiante, en \"Le C\u00f4t\u00e9 de Guermantes\", Proust volve \u00e1 met\u00e1fora do \u201ccalidoscopio social\u201d (\"Le C\u00f4t\u00e9 de Guermantes\" I, ed. Quarto, 891).\nClaude L\u00e9vi-Strauss nunha famosa pasaxe de \"Pensamento salvaxe\", utiliza a imaxe do calidoscopio para describir por analox\u00eda a l\u00f3xica \"salvaxe\", estudada polo etn\u00f3logo (Claude L\u00e9vi-Strauss, \"La Pens\u00e9e sauvage\", \"A l\u00f3xica das clasificaci\u00f3ns tot\u00e9micas\", Par\u00eds, Plon, 1962, Pocket Agora, 51-52).\nA l\u00f3xica \"arreglada\" polo pensamento salvaxe, tal e como a concibe L\u00e9vi-Strauss, obedece de feito a unha certa homolox\u00eda estrutural co calidoscopio.\nThe Beatles empregan a met\u00e1fora en \"Lucy in the Sky with diamonds:\" \"Somebody calls you, you answer quite slowly, a girl with kaleidoscope eyes\"\nBrian Selzniz, en \"Kaleidoscope\", un dos seus traballos m\u00e1is complexos, enf\u00eda un relato con fragmentos on\u00edricos para que cada lector tire as s\u00faas propias interpretaci\u00f3ns. \nUnha longa lista de autores recorren ao calidoscopio como topos ou como met\u00e1fora, como Baudelaire, Emilia Pardo Baz\u00e1n, Julio Cort\u00e1zar, Bukowski etc.\nEn Galiza \u00e9 publicada a revista de arte, fotograf\u00eda e literatura \"Caleidosc\u00f3pica,\" co-fundada por Charo Lopes.\nEn 2023, a plataforma Netflix lanzou a serie Caleidoscopio."}
{"id": "550740", "revid": "1131", "url": "https://gl.wikipedia.org/wiki?curid=550740", "title": "Kaleidoscope (Expo 67)", "text": "O Kaleidoscope Pavilion (Pavill\u00f3n Caleidoscopio) foi un pavill\u00f3n patrocinado na Expo 67, a Exposici\u00f3n Universal celebrada en Montreal, Quebec, Canad\u00e1 en 1967.\nTema.\nDese\u00f1ado para reflectir un tema baseado en cores, o pavill\u00f3n actuou como unha roda de cores tridimensional de gran tama\u00f1o inspirado no calidoscopio.\nConstru\u00eddo en forma de carrusel, presentaba 112 aletas de cores que creaban a ilusi\u00f3n de que a estrutura se mov\u00eda mentres os espectadores se desprazaban polo recinto da Expo. O interior do pavill\u00f3n consist\u00eda nunha pel\u00edcula de 12 minutos titulada \"Man and Color\" que se proxectaba en pantallas de gran tama\u00f1o. Amosados ao longo de tres salas de dese\u00f1o diferentes, os espellos utiliz\u00e1ronse para crear unha experiencia de cor abstracta e impulsada pola reflexi\u00f3n. A m\u00fasica para a exposici\u00f3n foi composta por R. Murray Schafer.\nCreadores.\nPatrocinado por seis compa\u00f1\u00edas qu\u00edmicas canadenses, o pavill\u00f3n foi dese\u00f1ado por membros do Instituto de Dese\u00f1o da Universidade de Waterloo e Morley Markson and Associates, unha empresa de dese\u00f1o industrial con sede en Toronto. O director do proxecto foi o profesor da Universidade de Waterloo, Vir Handa."}
{"id": "550742", "revid": "23204", "url": "https://gl.wikipedia.org/wiki?curid=550742", "title": "Ring Fit Adventure", "text": " \u00e9 un videoxogo de exercicio e rol de acci\u00f3n desenvolvido e publicado por Nintendo para a consola Nintendo Switch. O xogo v\u00e9n con dous compo\u00f1entes f\u00edsico: o Ring-Con, un anel de Pilates no cal encaixa un dos Joy-Con, e unha correa para as pernas, un anaco de tecido pegado \u00e1 perna do usuario que suxeita o outro Joy-Con.\nA demanda do xogo aumentou drasticamente durante 2020, en gran parte debido \u00e1 pandemia de COVID-19 e aos peches relacionados de ximnasios e outras instalaci\u00f3ns de deporte, o que provocou escaseza do xogo en moitos pa\u00edses. Isto levou a que os retallistas estadounidenses vendesen o xogo por m\u00e1is de 300 d\u00f3lares, prezo moi superior ao inicial de 80 d\u00f3lares.\nModo de xogo.\n\"Ring Fit Adventure\" conta co Ring-Con e a correa para as pernas, nos cales encaixan os Joy-Con de Switch. Estes accesorios son necesarios para xogar, xa que as interacci\u00f3ns do xogador con eles son rastrexadas polo control de movemento integrado no Joy-Con."}
{"id": "550745", "revid": "23204", "url": "https://gl.wikipedia.org/wiki?curid=550745", "title": "Super Mario Party", "text": " \u00e9 un videoxogo desenvolvido por NDcube e publicado por Nintendo para a consola Nintendo Switch. \u00c9 o d\u00e9cimo primeiro t\u00edtulo da serie de videoxogos \"Mario Party\", e foi descrito como unha \"renovaci\u00f3n completa\" da franqu\u00eda, traendo e revitalizando elementos de xogo de t\u00edtulos m\u00e1is antigos \u00e1 vez que introduc\u00eda outros novos para acompa\u00f1alos. Foi lanzado en todo o mundo o 5 de outubro de 2018 e vendeu 1,5 mill\u00f3ns de copias a finais dese mes. En decembro de 2021, o xogo vendeu m\u00e1is de 17,39 mill\u00f3ns de copias en todo o mundo, o que o converte nun dos dez xogos m\u00e1is vendidos de Nintendo Switch. En 2021, anunciouse e lanzouse un t\u00edtulo adicional para Nintendo Switch, \"Mario Party Superstars\"."}
{"id": "550748", "revid": "23204", "url": "https://gl.wikipedia.org/wiki?curid=550748", "title": "Just Dance 2022", "text": "Just Dance 2022 \u00e9 un videoxogo de danza desenvolvido por Ubisoft. O xogo foi anunciado o 12 de xu\u00f1o de 2021 durante a conferencia de prensa Ubisoft Forward E3, sendo o d\u00e9cimo terceiro t\u00edtulo da serie. Estreouse o 4 de novembro de 2021 para as consolas Nintendo Switch, PlayStation 4, PlayStation 5, Xbox One, Xbox Series X/S e Stadia.\nModo de xogo.\nDo mesmo xeito que coas entregas anteriores da franqu\u00eda, os xogadores deben imitar a coreograf\u00eda do bailar\u00edn en pantalla cunha canci\u00f3n escollida usando controladores de movemento (exclu\u00edndo Xbox Series X/S e Stadia) ou a aplicaci\u00f3n para tel\u00e9fono intelixente asociada ao xogo."}
{"id": "550779", "revid": "98629", "url": "https://gl.wikipedia.org/wiki?curid=550779", "title": "Mi ricordo Anna Frank", "text": "Mi ricordo Anna Frank \u00e9 un telefilme italiano de 2010 dirixido por Alberto Negrin. O filme bas\u00e9ase no libro de 1997 \"Memories of Anne Frank: Reflections of a Childhood Friend\" escrito por Alison Leslie Gold, e conta a historia real da amizade entre Anne Frank e Hanneli Goslar."}
{"id": "550794", "revid": "23204", "url": "https://gl.wikipedia.org/wiki?curid=550794", "title": "Adventure", "text": ""}
{"id": "550801", "revid": "88215", "url": "https://gl.wikipedia.org/wiki?curid=550801", "title": "Francis Cagigao Souto", "text": ""}
{"id": "550803", "revid": "88215", "url": "https://gl.wikipedia.org/wiki?curid=550803", "title": "Francisco Cagigao Souto", "text": ""}
{"id": "550807", "revid": "25871", "url": "https://gl.wikipedia.org/wiki?curid=550807", "title": "Picho Su\u00e1rez", "text": "Victoriano Su\u00e1rez Montero, co\u00f1ecido como Picho, nado en Redondela o 29 de setembro de 1930 e finado no Brasil en 2015, foi un futbolista e adestrador galego que xogaba como interior dereito.\nTraxectoria.\nComo futbolista.\nComezou a xogar ao f\u00fatbol en varios equipos modestos de Vigo, como o R\u00e1pido de Bouzas, o Deportivo Castro, o Deportivo Bouzas ou o Casablanca. Na tempada 1949/50 xogou co Berb\u00e9s na Terceira Divisi\u00f3n.\nEn 1950 fichou polo Celta de Vigo, que o cedeu \u00e1 Ximn\u00e1stica Lucense, club que iniciaba a s\u00faa segunda tempada na Segunda Divisi\u00f3n. Debutou na categor\u00eda de prata nun encontro fronte ao Zaragoza, formando na dianteira xunto a Borbolla, Benito, Herr\u00e1ez e Roig. Foi titular durante a maior parte da tempada, sumando 23 partidos e 5 goles. De regreso ao Celta, este volveuno ceder para a tempada 1951/52, desta vez ao Pontevedra adestrado por Yayo, que militaba na Terceira Divisi\u00f3n. No club pontevedr\u00e9s marcou 10 goles en 21 partidos.\nA continuaci\u00f3n realizou o servizo militar e ao rematar militou no Atl\u00e9tico Guard\u00e9s, da Serie A rexional, e no Turista. En xaneiro de 1954 fichou polo Racing de Ferrol, regresando as\u00ed \u00e1 Segunda Divisi\u00f3n. Debutou con dous goles contra o Avil\u00e9s no Inferni\u00f1o e disputou de 13 partidos ata o final da tempada, marcando un total de 5 goles. En 1954 asinou co H\u00e9rcules, da Primeira Divisi\u00f3n. Debutou na m\u00e1xima categor\u00eda nun encontro ante o Celta de Vigo en Bala\u00eddos, e xogou un total de 7 encontros de Primeira, marc\u00e1ndolle un gol ao Espanyol en Sarri\u00e0. Marcoulle tam\u00e9n un gol a Carmelo Cedr\u00fan nos cuartos de final da Copa do Xeneral\u00edsimo, nos que o seu equipo caeu eliminado contra o Athletic Club.\nEn 1955 marchou a Portugal, onde ingresou nas filas do Covilh\u00e3. Al\u00ed realizou a mellor tempada da s\u00faa carreira deportiva, anotando 21 goles en 24 partidos, e rematando na terceira posici\u00f3n na t\u00e1boa de m\u00e1ximos goleadores da liga portuguesa, s\u00f3 por detr\u00e1s de Jos\u00e9 \u00c1guas e Jabur\u00fa. O equipo rematou a liga na quinta posici\u00f3n. Na seguinte tempada conseguiu 18 goles, o que o colocou no cuarto posto dos m\u00e1ximos goleadores da liga, pero o equipo acabou descendendo \u00e1 Segunda Divisi\u00f3n. Disputou ademais a final da Copa de Portugal, onde perdeu contra o Benfica de Jos\u00e9 \u00c1guas e M\u00e1rio Coluna.\nPara a tempada 1957/58 fichou polo Belenenses, onde tivo como adestrador ao c\u00e9lebre Helenio Herrera. Marcou 4 goles en 10 partidos, nun equipo no que xogaban entre outros os mozambicanos Vicente Lucas e Matateu, e acabou a liga no cuarto lugar. En marzo regresou a Galicia para fichar polo Ourense, co que debutou con dous tantos nunha goleada por 6-0 fronte ao Lemos no Couto. Disputou os restantes partidos da tempada e a fase de ascenso a Segunda, onde o equipo se enfrontou ao Deportivo da Coru\u00f1a, caendo eliminado por un global de 4-1, sendo Picho o autor do \u00fanico gol ourens\u00e1n.\nA continuaci\u00f3n volveu ao Covilh\u00e3, de novo en Primeira, onde realizou d\u00faas destacadas tempadas, con 15 goles en cada unha delas, e finalmente unha terceira tempada con n\u00fameros m\u00e1is baixos debido a unha lesi\u00f3n. Tralo remate da tempada 1960/61, realizou unha proba para entrar no Lugo, pero foi insatisfactoria e regresou a Portugal, onde foi xogador-adestrador no CD Beja, da Segunda Divisi\u00f3n. M\u00e1is tarde estableceuse definitivamente en Galicia, onde xogou durante uns anos ao f\u00fatbol praia antes de dedicarse plenamente \u00e1 labor de adestrador.\nComo adestrador.\nEn 1971 comezou a adestrar o Lemos, na Terceira Divisi\u00f3n, ao que dirixiu durante dous anos, conseguindo en ambos a permanencia. En 1974 fichou como novo adestrador da SD Compostela, que militaba na Serie A rexional. Estivo \u00e1 fronte do equipo durante 9 meses ata que en marzo de 1975 foi destitu\u00eddo, o que provocou unha crise no club e a dimisi\u00f3n de membros da directiva, que non estaban de acordo co seu despedimento.\nA continuaci\u00f3n regresou ao Lemos, ao que dirixiu durante a tempada 1975/76, antes de recalar no Estradense. Na tempada 1977/78 adestrou o Turista en Terceira, a\u00ednda que non conseguiu rematar a campa\u00f1a, sendo cesado en marzo de 1978. En novembro do mesmo ano colleu as rendas do Sporting Celanova, tam\u00e9n de Terceira, en substituci\u00f3n de Luis Soria, pero non conseguiu salvar a categor\u00eda.\nPouco despois emigrou ao Brasil, onde faleceu en 2015."}
{"id": "550808", "revid": "88215", "url": "https://gl.wikipedia.org/wiki?curid=550808", "title": "Victoriano Su\u00e1rez Montero", "text": ""}
{"id": "550812", "revid": "55340", "url": "https://gl.wikipedia.org/wiki?curid=550812", "title": "Bandeira de Pez\u00f3s", "text": "A bandeira de Pez\u00f3s \u00e9 a bandeira oficial do concello de Pez\u00f3s no occidente de Asturias.\nCaracter\u00edsticas.\nTr\u00e1tase dunha bandeira rectangular con tres bandas horizontais co mesmo grosor. A superior e a inferior son de cor rosa avermellada e a do medio branca. Sobre destas tres bandas resalta un amplo c\u00edrculo de oito follas de videira de tama\u00f1os semellantes, divididos en dous grupos sim\u00e9tricos, de espello lonxitudinal pero coa orde invertida, de catro follas verdes; en cada grupo d\u00faas follas con nervadura negra e as d\u00faas restantes sen ela. \nHistoria.\nNo ano 2020 principiou o proceso de creaci\u00f3n da bandeira por medio dun concurso p\u00fablico que recibiu 105 propostas e tras a escolla polos veci\u00f1os de 23 un xurado composto por expertos en vexilolox\u00eda, her\u00e1ldica, xurisprudencia e historia seleccionou cinco e, finalmente, a corporaci\u00f3n municipal elixiu o dese\u00f1o definitivo que se converteu en oficial logo da s\u00faa publicaci\u00f3n no \"Bolet\u00edn Oficial del Principado de Asturias\" o 30 de abril de 2021 e, xa que logo, puido procederse ao seu izado na casa do concello de Pez\u00f3s o 25 de xullo de 2021. "}
{"id": "550821", "revid": "89787", "url": "https://gl.wikipedia.org/wiki?curid=550821", "title": "Pica nuttalli", "text": "Pica nuttalli \u00e9 unha especie de ave paseriforme da familia dos c\u00f3rvidos, unha das sete comprendidas no x\u00e9nero \"Pica\", propia do oeste de California.\nTaxonom\u00eda.\nDescrici\u00f3n.\nA especie foi descrita en 1837 polo ornit\u00f3logo estadounidense John James Audubon, baixo o nome de \"Corvus nutalli\".\nEtimolox\u00edas.\nPara a do x\u00e9nero, ver \"Pica\".\nO ep\u00edteto espec\u00edfico, \"nuttalli\" foi unha homenaxe de Audubon ao naturalista ingl\u00e9s Thomas Nuttall.\nSin\u00f3nimo.\nAdemais e polo nome actualmentre v\u00e1lido, a especie comeceuse tam\u00e9n polo sin\u00f3nimo:\nCaracter\u00edsticas.\n\u00c1 parte de ter o pico e unha raia de cor amarelo ao redor do ollo, \u00e9 practicamente id\u00e9ntica a \"Pica hudsonia\", que se distrib\u00fae por gran parte do oeste de Am\u00e9rica do Norte.\nDistribuci\u00f3n.\nHabita no val Central de California e nos outeiros e monta\u00f1as de matogueira meditarr\u00e1nea adxacentes. \nBiolox\u00eda.\nCostumes.\n\"Pica nuttalli\" \u00e9 unha especie gregaria e descansa en comunidade. Pode haber un grupo de \"dormitorios\" comunais nunha \u00e1rea xeral formada por un dormitorio central que cont\u00e9n moitas aves e varios perif\u00e9ricos con menos.\nS\u00e1bese que as bandadas destas aves comp\u00f3rtanse como nun \"funeral\" polos seus mortos. Cando unha pega morre, un grupo delas congr\u00e9gase ao redor da ave falecida onde gritan con ch\u00edos altos durante 10 ou 15 minutos.\nNutrici\u00f3n.\nEstas aves son omn\u00edvoras e alim\u00e9ntanse no chan, comendo principalmente insectos, especialmente salt\u00f3ns, pero tam\u00e9n preas, landras e froitas no outono e no inverno. Son atra\u00eddos polos cad\u00e1veres de animais recentemente matados en granxas e ranchos. Recollen o lixo nos vertedoiros, e \u00e1s veces cazan roedores.\nReproduci\u00f3n.\nPara reproducirse \"Pica nuttalli\" prefire bosques de \u00e1rbores altas ao longo dos r\u00edos e preto de \u00e1reas abertas, a\u00ednda que nas proximidades dalgunhas cidades comezaron a ani\u00f1ar en terreos bald\u00edos e noutros lugares con maleza. Unha parella de aves constr\u00fae un ni\u00f1o en forma de c\u00fapula con paus e barro nunha rama alta. Os ni\u00f1os poden estar a 14 m sobre o chan e \u00e1s veces est\u00e1n constru\u00eddos moi lonxe sobre ramas longas para evitar que os depredadores os alcancen. Ani\u00f1an en pequenas colonias, ou ocasionalmente s\u00f3s. Mesmo cando ani\u00f1an preto doutras aves poden presentar certo comportamento territorial. Estas aves son residentes permanentes e non adoitan vagar lonxe da s\u00faa cr\u00eda.\nA copulaci\u00f3n f\u00f3ra da parella non \u00e9 infrecuente entre esta pegas. Despois do apareamento, o macho mostrar\u00e1 \"celos\", evitando que a femia se aparee con outros machos at\u00e9 que po\u00f1a o primeiro ovo. A ni\u00f1ada cont\u00e9n de 5 a 7 ovos que son incubados pola femia durante 16 ou 18 d\u00edas. Ambos os pais alimentan aos polos cunha dieta composta principalmente de insectos at\u00e9 que empluman aos 30 d\u00edas.\nEnfermidades.\nEsta ave \u00e9 extremadamente suscept\u00edbel ao virus do Nilo Occidental. Entre 2004 e 2006 est\u00edmase que o 50 % destas pegas morreron a causa do virus. Debido a que a ave tende a pousar cerca de corpos de auga, como r\u00edos, a mi\u00fado est\u00e1 exposta aos mosquitos. \nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), considerando que entre 2003 e 2008 a especie sufriu unha r\u00e1pida reduci\u00f3n da poboaci\u00f3n debido \u00e1 mortalidade causada polo virus do Nilo Occidental e, a\u00ednda que os descensos diminu\u00edron, a\u00ednda se est\u00e1n reproducindo a un ritmo suficiente para alcanzar o limiar para non ser catalogada como vulner\u00e1bel, polo que actualmente esta especie est\u00e1 cualificada como \"VU\" (vulner\u00e1bel). "}
{"id": "550835", "revid": "23204", "url": "https://gl.wikipedia.org/wiki?curid=550835", "title": "Adolphe Delessert", "text": "Adolphe Delessert, nado o 15 de setembro de 1809 en Cossonay, Vaud (Su\u00edza), e finado o 6 de abril 1869 en Saint-Barthelemy, Vaud (Su\u00edza), foi un explorador e naturalista franc\u00e9s.\nTraxectoria.\nDecidiu marchar de Francia para estudar as plantas do sueste asi\u00e1tico, e sa\u00edu de Nantes o 24 de abril de 1834 cun amigo, George Samuel Perrottet, fixo escala na illa de Madeira e nas illas Canarias, e chegou o 15 de xullo \u00e1 illa de Francia (hoxe Mauricio). Comezou o seu traballo nas Mascare\u00f1as e logo foi a Pondicherry.\nA finais de ano embarcou para as Indias Orientais Neerlandesas, fixo escala en Penang, no estreito de Malaca e despois en Malaca. Despois marchou a Singapur, e chegou a Batavia o 27 de xaneiro de 1835 despois de ter que enfrontarse a un terrible tif\u00f3n.\nDe volta en Pondicherry, enviou as s\u00faas colecci\u00f3ns de historia natural a Francia. Despois visitou Madr\u00e1s e cazou nos seus arredores.\nEn 1836 Delessert permaneceu gran parte do ano na illa Bourbon (hoxe Reuni\u00f3n), e despois, en xaneiro de 1837 embarcou cara a Bengala. Despois visitou Calcuta onde co\u00f1eceu a Charles Gaudichaud-Beaupr\u00e9.\nDe novo en Pondicherry en 1838, visitou as monta\u00f1as Nilgiri e multiplicou as s\u00faas herborizaci\u00f3ns. Tam\u00e9n fixo al\u00ed observaci\u00f3ns meteorol\u00f3xicas que comunicou \u00e1 Sociedade Asi\u00e1tica de Calcuta. Descansando en Calcuta, chegou a Mah\u00e9, Cananor, Goa e Bombai pola costa de Malabar. Sa\u00edu definitivamente da India o 25 de febreiro de 1839, e marchou a Ad\u00e9n, regresando despois a Par\u00eds o 30 de abril. \nTrouxo das s\u00faas viaxes numerosas colecci\u00f3ns de mam\u00edferos, aves, r\u00e9ptiles, peixes, insectos, cunchas, plantas e minerais.\nAbreviatura.\nA abreviatura Delessert empr\u00e9gase para reco\u00f1ecer a Adolphe Delessert como autoridade na descrici\u00f3n e taxonom\u00eda en zoolox\u00eda."}
{"id": "550838", "revid": "1888", "url": "https://gl.wikipedia.org/wiki?curid=550838", "title": "Isolda Santiago Trillo", "text": ""}
{"id": "550840", "revid": "23204", "url": "https://gl.wikipedia.org/wiki?curid=550840", "title": "Pica bottanensis", "text": "Pica bottanensis \u00e9 unha especie de ave paseriforme da familia dos c\u00f3rvidos, unha das sete comprendidas no x\u00e9nero \"Pica\" propia do Himalaia oriental e as monta\u00f1as da meseta tibetana. \nTaxonom\u00eda.\nDescrici\u00f3n.\nA especie foi descrita en 1840 polo naturalista franc\u00e9s Adolphe Delessert. no seu traballo \"Oiseaux nouveaux provenant du Bottan ou Boutan, au nord du Bengale\" publicado en \"Rev. Zool\". p. 100. \nEtimolox\u00edas.\nPara a do x\u00e9nero ver \"Pica\".\nO ep\u00edteto espec\u00edfico, \"bottanensis\" procede do nome franc\u00e9s \"Bottan\" ou \"Boutan\", But\u00e1n. \nSin\u00f3nimo.\nAdemais de polo nome actualmente v\u00e1lido, a especie co\u00f1eceuse tam\u00e9n como a subespecie:\nNotas taxon\u00f3micas.\nAnteriormente consider\u00e1base como unha subespecie da pega com\u00fan (\"Pica pica\"), e alg\u00fans autores a\u00ednda o fan, pero na actualidade ambs as d\u00faas consid\u00e9ranse especies separadas. Un estudo de filoxenia molecular publicado en 2018 descubriu que o seu parente m\u00e1i pr\u00f3ximo \u00e9 \"Pica asirensis\", do suroeste de Arabia.\nEstudos de ADN mostran que \"Pica bottanensis\" est\u00e1 xeneticamente ben diferenciada, xunto coa recentemente distinguida especie irm\u00e1 \"Pica asirensis\", nun complexo de especies formado, entre outros, por \"Pica pica\" e as especies norteamericanas \"Pica hudsonia\" e \"Pica nuttalli\". \nDistribuci\u00f3n.\n\"Pica bottanensis\" est\u00e9ndese polo Himalaia oriental e as monta\u00f1as do leste da meseta tibetana, chegando at\u00e9 o interior occidental da China (Qinghai e Xinjiang).\nAt\u00f3pase en vales de monta\u00f1a abertos e cultivados entre os 2 000 e os 4 500 m de altitude. \nCaracter\u00edsticas.\n\"Pica bottanensis\" \u00e9 unha pega de 46-50 cm de lonxitude. Como outras especies do x\u00e9nero \"Pica\", ten a cabeza, o pescozo, o peito e o lombo negros, as partes inferiores brancas e a cola \u00e9 longa, en forma de cu\u00f1a. As \u00e1s brillan en tonalidaes azul verdosas e avermellados. Difer\u00e9nciase de \"Pica pica\", da que at\u00e9 hai pouco tempo se consideraba unha subespecie, pola parte superior negra do corpo, a cola m\u00e1is curta, o peteiro m\u00e1is forte e a plumaxe menos brillante. "}
{"id": "550845", "revid": "89787", "url": "https://gl.wikipedia.org/wiki?curid=550845", "title": "P-selectina", "text": "A P-selectina (selectina plaquetaria) \u00e9 un tipo de prote\u00edna transmembrana de tipo 1 pertencente \u00e1 familia das selectinas, que nos humanos est\u00e1 codificada no xene SELP do cromosoma 1.\nA P-selectina funciona como unha mol\u00e9cula de adhesi\u00f3n celular (CAM) na superficie das c\u00e9lulas endoteliais activadas, que tapizan a superfice interna dos vasos sangu\u00edneos, e nas plaquetas activadas. Nas c\u00e9lulas endoteliais non activadas almac\u00e9nase en gr\u00e1nulos chamados corpos de Weibel-Palade. Nas plaquetas inactivadas a P-selectina almac\u00e9nase en gr\u00e1nulos-\u03b1.\nOutros nomes que recibe a P-selectina son CD62P, GMP-140 (do ingl\u00e9s \"Granule Membrane Protein 140\") e PADGEM (do ingl\u00e9s \"Platelet Activation-Dependent Granule to External Membrane Protein\"). Identificouse primeiramente en c\u00e9lulas endoteliais en 1989.\nXene e regulaci\u00f3n.\nA P-selectina est\u00e1 localizada no cromosoma 1 na posici\u00f3n 1q21-q24, ten unha lonxitude de &gt; 50 kb e cont\u00e9n 17 ex\u00f3ns en humanos. A P-selectina expr\u00e9sase constitutivamente en megacariocitos (os precursores das plaquetas) e en c\u00e9lulas endoteliais. A expresi\u00f3n de P-selectina \u00e9 inducida por dous mecanismos diferentes. Primeiro, a P-selectina sintet\u00edzase en megacariocitos e c\u00e9lulas endoteliais, onde se distrib\u00fae nas membranas de gr\u00e1nulos secretores. Cando os megacariocitos e c\u00e9lulas endoteliais son activadas por agonistas como a trombina, a P-selectina trasl\u00e1dase rapidamente \u00e1 membrana de gr\u00e1nulos. En segundo lugar, o aumento dos niveis do ARNm da P-selectina e da propia prote\u00edna \u00e9 inducido por mediadores inflamatorios como o factor de necrose tumoral-alfa (TNF-\u03b1), o LPS e a interleucina-4 (IL-4). A\u00ednda que o TNF-\u03b1 e o LPS incrementan os niveis tanto do ARNm coma da prote\u00edna en modelos murinos, non parecen afectar ao ARNm en c\u00e9lulas endoteliais humanas, mentres que a IL-4 incrementa a transcrici\u00f3n en ambas as especies. A s\u00edntese elevada de P-selectina pode exercer un importante papel na entrega de prote\u00ednas \u00e1 superficie celular. Nos pacientes con ictus isqu\u00e9mico, a concentraci\u00f3n de P-selectina no plasma est\u00e1 altamente correlacionada coas actividades do inhibidor do activador do plasmin\u00f3xeno-1 e do activador do plasmin\u00f3xeno tisular.\nEstrutura.\nA P-selectina enc\u00f3ntrase nas c\u00e9lulas endoteliais e plaquetas, onde se almacenan en corpos de Weibel-Palade e gr\u00e1nulos-\u03b1 de plaquetas, respectivamente. En resposta a citoquinas inflamatorias como IL-4 e a IL-13, a P-selectina \u00e9 translocada \u00e1 membrana plasm\u00e1tica nas c\u00e9lulas endoteliais. A rexi\u00f3n extracelular da P-selectina est\u00e1 composta de tres dominios como noutros tipos de selectinas: un dominio similar a lectina tipo C no extremo N-terminal, un dominio similar a EGF e un dominio similar ao das prote\u00ednas que se unen ao complemento (igual ao das prote\u00ednas reguladoras do complemento, CRP) que ten repetici\u00f3ns consenso curtas (~60 amino\u00e1cidos). O n\u00famero de repetici\u00f3ns CRP \u00e9 a principal caracter\u00edstica que diferencia o tipo de selectina na rexi\u00f3n extracelular. Nos humanos, a P-selectina ten nove repetici\u00f3ns mentres que a E-selectina cont\u00e9n seis e a L-selectina ten s\u00f3 d\u00faas. A P-selectina est\u00e1 ancorada na rexi\u00f3n transmembrana, a cal vai seguida dunha curta rexi\u00f3n de cola citopl\u00e1smica.\nLigando.\nO principal ligando da P-selectina \u00e9 o PSGL-1, que se expresa en case todos os leucocitos, a\u00ednda que a P-selectina tam\u00e9n se une ao hepar\u00e1n sulfato e a fucoidanos. O PSGL-1 est\u00e1 situado en varias c\u00e9lulas hematopo\u00e9ticas como neutr\u00f3filos, eosin\u00f3filos, linfocitos e monocitos, nos cales \u00e9 mediadora no amarre e adhesi\u00f3n desas c\u00e9lulas. Por\u00e9n, o PSGL-1 non \u00e9 espec\u00edfico da P-selectina, xa que pode funcionar tam\u00e9n como ligando para as E- e L-selectinas.\nFunci\u00f3n.\nA P-selectina ten un papel esencial no recrutamento inicial de leucocitos no sitio de lesi\u00f3n durante unha inflamaci\u00f3n. Cando as c\u00e9lulas endoteliais son activadas por mol\u00e9culas como a histamina ou a trombina durante a inflamaci\u00f3n, a P-selectina m\u00f3vese desde unha localizaci\u00f3n interna na c\u00e9lula \u00e1 superficie da c\u00e9lula endotelial.\nA trombina \u00e9 un axente detonante que pode estimular a liberaci\u00f3n por parte da c\u00e9lula endotelial de P-selectina e estudos recentes suxiren a implicaci\u00f3n dunha v\u00eda adicional independente do Ca2+ na liberaci\u00f3n de P-selectina.\nOs ligandos para a P-selectina en eosin\u00f3filos e neutr\u00f3filos son estruturas resistentes a endo-beta-galactosidases sensibles a proteases sialiladas de forma similar, claramente diferentes das observadas para a E-selectina, o que suxire papeis diferentes da P-selectina e E-selectina durante o recrutamento nas respostas inflamatorias.\nA P-selectina \u00e9 tam\u00e9n moi importante no recrutamento e agregaci\u00f3n de plaquetas en \u00e1reas con danos vasculares. Nunha plaqueta quiescente, a P-selectina est\u00e1 localizada na parede interna dos gr\u00e1nulos-\u03b1. A activaci\u00f3n das plaquetas (por medio de agonistas como a trombina, o col\u00e1xeno de tipo II e o ADP) ten como resultado darse a volta cara ao outro lado da membrana, no cal as plaquetas liberan gr\u00e1nulos-\u03b1 e gr\u00e1nulos densos e as paredes internas dos gr\u00e1nulos quedan expostas no lado externo da c\u00e9lula. A P-selectina promove ent\u00f3n a agregaci\u00f3n das plaquetas por medio das uni\u00f3ns plaqueta-fibrina e plaqueta-plaqueta.\nA P-selectina \u00fanese ao citoesqueleto de actina por medio de prote\u00ednas de ancoraxe que a\u00ednda est\u00e1n mal caracterizadas.\nPapel no cancro.\nA P-selectina ten un papel funcional na met\u00e1stase de tumores similar ao da E-selectina. A P-selectina expr\u00e9sase na superficie de c\u00e9lulas endoteliais estimuladas e de plaquetas estimuladas e axuda as c\u00e9lulas cancerosas a invadir o torrente sangu\u00edneo para orixinar met\u00e1stases e proporciona m\u00faltiples factores de crecemento locais, respectivamente. Ademais, as plaquetas facilitan a met\u00e1stase tumoral ao formaren complexos coas c\u00e9lulas do tumor e leucocitos nos vasos sangu\u00edneos, impedindo o seu reco\u00f1ecemento polos macr\u00f3fagos. Isto p\u00e9nsase que contrib\u00fae a sementar microembolias tumorais en \u00f3rganos distantes. Experimentos in vivo con ratos mostraron que unha reduci\u00f3n nas plaquetas circulantes poder\u00eda reducir a met\u00e1stase do cancro.\nO oligosac\u00e1rido sialilado Lewis x (sLe(x)) expr\u00e9sase na superficie de c\u00e9lulas tumorais e pode ser reco\u00f1ecido pola E-selectina e a P-selectina, que desempe\u00f1an un importante papel na met\u00e1stase do tumor. Por\u00e9n, na li\u00f1a celular de cancro de mama 4T1 a reactividade da E-selectina \u00e9 dependente de sLe(x), mentres que a reactividade da P-selectina \u00e9 independente de sLe(x), o que parece indicar que a uni\u00f3n da P-selectina \u00e9 independente do Ca2+ e dependente da sulfataci\u00f3n. Un dos ligandos sulfatados \u00e9 o condroit\u00edn sulfato, un tipo de glicosaminoglicano (GAG). A s\u00faa actividade en met\u00e1stases de tumores foi probada pola adici\u00f3n de heparina, que funciona bloqueando a met\u00e1stase tumoral. Ademais dos glicosaminoglicanos, a prote\u00edna mucina \u00e9 de grande interese na met\u00e1stase tumoral mediada por P-selectina. A eliminaci\u00f3n selectiva de mucina ten como resultado a reduci\u00f3n da interacci\u00f3n entre a P-selectina e as plaquetas in vivo e in vitro.\nS\u00e1bese desde hai tempo que a heparina presenta actividade antiheparanase consistente en evitar que a endoglicosidase degrade o hepar\u00e1n sulfato, un dos glicosaminoglicanos, e en inhibir a P-selectina. Malia o salientable efecto da heparina mostrado sobre a progresi\u00f3n do tumor en varios ensaios cl\u00ednicos, o uso da heparina como axente anticancro \u00e9 limitado debido ao seu riso, xa que poder\u00eda inducir complicaci\u00f3ns hemorr\u00e1xicas. Dadas esas raz\u00f3ns, o desenvolvemento de novos compostos que te\u00f1an como diana a P-selectina est\u00e1 emerxendo agora na terapia do cancro. Entre eles mostrouse a actividade inhibitoria de d\u00edmeros con enlace C-C de tri manosa sulfatada semisint\u00e9tica (STMCs) para P-selectina pola atenuaci\u00f3n da met\u00e1stase tumoral en modelos animais in vivo, o que indica que a inhibici\u00f3n da interacci\u00f3n entre a c\u00e9lula tumoral e a endoteliail \u00e9 significativo no bloqueo da diseminaci\u00f3n do tumor.\nComo diana de f\u00e1rmacos.\nO Crizanlizumab \u00e9 un anticorpo monoclonal contra a P-selectina que foi aprobado por Novartis o 15 de novembro de 2019 e est\u00e1 indicado para crises vaso-oclusivas en pacientes de anemia falciforme."}
{"id": "550846", "revid": "27155", "url": "https://gl.wikipedia.org/wiki?curid=550846", "title": "SELP", "text": ""}
{"id": "550848", "revid": "27155", "url": "https://gl.wikipedia.org/wiki?curid=550848", "title": "CD62P", "text": ""}
{"id": "550849", "revid": "27155", "url": "https://gl.wikipedia.org/wiki?curid=550849", "title": "Selectina-P", "text": ""}
{"id": "550850", "revid": "27155", "url": "https://gl.wikipedia.org/wiki?curid=550850", "title": "Selectina P", "text": ""}
{"id": "550851", "revid": "27155", "url": "https://gl.wikipedia.org/wiki?curid=550851", "title": "GMP-140", "text": ""}
{"id": "550852", "revid": "27155", "url": "https://gl.wikipedia.org/wiki?curid=550852", "title": "PADGEM", "text": ""}
{"id": "550853", "revid": "89787", "url": "https://gl.wikipedia.org/wiki?curid=550853", "title": "Zendaya", "text": "Zendaya Maree Stoermer Coleman, nada o 1 de setembro de 1996 en Oakland, \u00e9 unha actriz e cantante estadounidense. Ga\u00f1adora de numerosos premios de elevado prestixio no cine, entre os que se atopan dous Premios Emmy, un Globo de Ouro e un Critics Choice Award.\nVida privada.\nDende o ano 2016, mant\u00e9n unha relaci\u00f3n co actor brit\u00e1nico Tom Holland."}
{"id": "550855", "revid": "25871", "url": "https://gl.wikipedia.org/wiki?curid=550855", "title": "Zendaya Maree Stoermer Coleman", "text": ""}
{"id": "550857", "revid": "27155", "url": "https://gl.wikipedia.org/wiki?curid=550857", "title": "Gr\u00e1nulo (biolox\u00eda celular)", "text": ""}
{"id": "550859", "revid": "96271", "url": "https://gl.wikipedia.org/wiki?curid=550859", "title": "Carmen Climent", "text": "Carmen Climent Roca, nada en Bilbao o 13 de febreiro de 1996, \u00e9 unha actriz de cinema, teatro e televisi\u00f3n, cantante e bailarina espa\u00f1ola.\nTraxectoria.\nProv\u00e9n dunha familia de m\u00fasicos valencianos, polo que conviviu coa m\u00fasica desde pequena. Os pais son naturais de Tavernes de la Valldigna (Valencia). Por\u00e9n, traslad\u00e1ronse a Bilbao polo pai, Rafael Climent, membro da banda municipal de m\u00fasica de Bilbao desde hai moitos anos.\nComezou os seus estudos de teatro en talleres de diferentes escolas de Bilbao. Formouse en artes esc\u00e9nicas e interpretaci\u00f3n na Escola Superior de Artes Esc\u00e9nicas \u00c1nima Eskola onde estudou Arte Dram\u00e1tica baixo os m\u00e9todos Stanislavsky, Mikhail Chekhov e Vajtangov (m\u00e9todo ruso) con David Valdelvira e Marina Shimanskaya. Al\u00ed coincidiu coa tam\u00e9n actriz Nerea Elizalde, xunto coa que estudou. En 2014 representou a obra O so\u00f1o dunha noite de ver\u00e1n de William Shakespeare, dirixida por David Valdelvira, galardoada co Premio Buero de Teatro.\nTam\u00e9n estudou clases de cinema con Richard Sahag\u00fan. En 2015 entrou a formar parte da compa\u00f1\u00eda de teatro hACER\u00cdA de Bilbao, coa que representou m\u00e1is de 30 funci\u00f3ns das obras: \"Verano de Cristal\" e \"La tristeza del caracol\". En 2019 protagonizou a montaxe do Teatro Pav\u00f3n Kamikaze \"La leyenda del tiempo\", a partir de \"As\u00ed que pasen 5 a\u00f1os\" de Federico Garc\u00eda Lorca, baixo a direcci\u00f3n de Carlota Ferrer e Dar\u00edo Facal. Coa compa\u00f1\u00eda formou parte tam\u00e9n de diferentes musicais, como \"Luna, sobre ruedas\".\nTam\u00e9n se formou en canto musical e l\u00edrico e en danza cl\u00e1sica, con Igor Yebra, contempor\u00e1nea, jazz e claqu\u00e9. Como bailarina participou na compa\u00f1\u00eda de baile de Rakel Rodr\u00edguez.\nEn decembro de 2018 incorporouse ao elenco da serie \"Cu\u00e9ntame c\u00f3mo pas\u00f3\" de La 1, na que interpreta a Mar\u00eda Alc\u00e1ntara, tras a sa\u00edda de Paula Gallego. A3 incorp\u00f3raa como protagonista para a s\u00faa canle web Flooxer na serie Terror.app. A EITB aborda na serie en \u00e9uscaro \"Alardea\" un tema controvertido: a tradici\u00f3n contra o progreso na celebraci\u00f3n do Alarde en Hondarribia. As protagonistas son Itziar Itu\u00f1o e Carmen Climent como nai e filla respectivamente.\nFilmograf\u00eda.\nTelevisi\u00f3n.\nCurtametraxes"}
{"id": "550860", "revid": "25871", "url": "https://gl.wikipedia.org/wiki?curid=550860", "title": "Cossonay", "text": "Cossonay \u00e9 unha comuna su\u00edza (concello) do cant\u00f3n de Vaud.\nXeograf\u00eda.\nSituado a 560 msnm, o concello ocupa unha superficie de 8,29 km.\nSegundo o censo do 31 de decembro de 2020, contaba con 4 223 habitantes, polo que a s\u00faa densidade de poboaci\u00f3n, nese ano, era de 509 hab./km.\nCossonay est\u00e1 situada a uns 15 km ao noroeste de Lausana. O r\u00edo Venoge separa a esta poboaci\u00f3n da veci\u00f1a Penthalaz.\nTransportes.\nFerrocarril.\nCossonay non tiene propiamente unha estaci\u00f3n de ferrocarril sen\u00f3n que est\u00e1 conectada mediante un funicular coa estaci\u00f3n da veci\u00f1a Penthalaz. O funicular necesita uns 6 minutos para realizar o traxecto entre ambas as poboaci\u00f3ns.\nMonumentos.\nA vila conta con varios monumentos, entre os que destaca unha igrexa reformada dedicada a \"Saint Pierre et Saint Paul\", que est\u00e1 catalogada como \"ben cultural de importancia nacional\" polo goberno su\u00edzo."}
{"id": "550863", "revid": "5863", "url": "https://gl.wikipedia.org/wiki?curid=550863", "title": "Jorge Peteiro V\u00e1zquez", "text": ""}
{"id": "550864", "revid": "23204", "url": "https://gl.wikipedia.org/wiki?curid=550864", "title": "Saint-Barth\u00e9lemy", "text": "Saint-Barth\u00e9lemy \u00e9 a forma francesa para referirse a San Bartolomeu. Como top\u00f3nimo pode referirse a:"}
{"id": "550865", "revid": "15490", "url": "https://gl.wikipedia.org/wiki?curid=550865", "title": "Jorge Armesto", "text": "Jorge Armesto Rodr\u00edguez, nado en Caldas de Reis en 1968, \u00e9 un funcionario, m\u00fasico, escritor e xornalista galego.\nTraxectoria.\nEstudou historia na Universidade de Santiago de Compostela. Programador cultural do Concello da Estrada dende 1994, foi premio de poes\u00eda Avelina Valladares no 2001, por \"As feridas dos pequenos\". Entre 2009 e 2011 dirixiu o Festival Rock and Clown. Nese mesmo ano deixou o posto de programador cultural e pasou a ser funcionario xudicial en Santiago de Compostela.\nParticipou nas primarias de Podemos na lista de Ant\u00f3n G\u00f3mez-Reino para as elecci\u00f3ns ao Parlamento de Galicia de 2020.\nFoi vocalista do grupo Rob\u00edn de los Estercoleros y su Alegre Banda de Pataph\u00edsicos durante d\u00faas d\u00e9cadas editando varios traballos discogr\u00e1ficos. Continuou a s\u00faa faceta musical no grupo de folk-rock Los Hermanitos. Colabora en \"Praza.gal\", \"Peri\u00f3dico Diagonal\", \"Rebeli\u00f3n\" e \"El Salto\"."}
{"id": "550866", "revid": "1888", "url": "https://gl.wikipedia.org/wiki?curid=550866", "title": "Jorge Armesto Rodr\u00edguez", "text": ""}
{"id": "550867", "revid": "1131", "url": "https://gl.wikipedia.org/wiki?curid=550867", "title": "Saint-Barth\u00e9lemy, Vaud", "text": "Saint-Barth\u00e9lemy \u00e9 unha vila e comuna su\u00edza (municipio) do cant\u00f3n de Vaud, situada no distrito de Gros-de-Vaud.\nXeograf\u00eda.\nLimita ao norte coa comuna de Goumo\u00ebns, ao leste con Echallens, ao sueste con Assens, ao sur con Bioley-Orjulaz, ao suroeste con Bettens e a oeste con Oulens-sous-Echallens.\nSituada a 593 msnm, a vila ocupa unha superficie de 4,11 km\u00b2.\nSegundo o censo de 2014 contaba con 777 habitantes, polo que a s\u00faa densidade de poboaci\u00f3n, nese ano, era de 189 hab./km\u00b2.\nHistoria.\nA comuna formou parte at\u00e9 o 31 de decembro de 2007 do distrito de Echallens."}
{"id": "550868", "revid": "98629", "url": "https://gl.wikipedia.org/wiki?curid=550868", "title": "Diego Ca\u00f1amero", "text": "Diego Ca\u00f1amero Valle, nado en Campillos (provincia de M\u00e1laga) o 23 de xaneiro de 1956, \u00e9 un sindicalista e pol\u00edtico espa\u00f1ol. Foi secretario xeral do Sindicato de Obreros del Campo (SOC) de Andaluc\u00eda e portavoz nacional do Sindicato Andaluz de Trabajadores (SAT). Formou parte do Congreso espa\u00f1ol como deputado por Xa\u00e9n na coalici\u00f3n Unidos Podemos na XII lexislatura.\nTraxectoria.\n\u00c9 fillo de Jos\u00e9 Ca\u00f1amero e Joaquina Valle. Con tres meses, os pais e tres dos seus irm\u00e1ns traslad\u00e1ronse \u00e1s Marismas do Guadalquivir. Instal\u00e1ronse na actual Isla Mayor (provincia de Sevilla), que ent\u00f3n se denominaba Villafranco do Guadalquivir, en honra ao ditador. O seu pai atopara emprego na gandar\u00eda de touros bravos Concha y Sierra, ent\u00f3n propiedade da familia Pareja Obreg\u00f3n, situada entre Alfonso XIII e Isla Mayor. \nNa comarca predominaba o cultivo de arroz, que ent\u00f3n xeraba miles de xornais. Ca\u00f1amero, con 8 anos, empezou a traballar coidando as plantas de arroz para que non as comesen os paxaros, o que foi o seu primeiro emprego. Con 11 anos, a finais de agosto de 1967, a s\u00faa familia trasladouse a El Coronil (provincia de Sevilla). \nNo ver\u00e1n de 1973 emigrou a Catalu\u00f1a, a Terrasa (provincia de Barcelona), onde traballou na construci\u00f3n. Aos tres meses tivo que regresar de urxencia debido \u00e1 doenza do seu pai, quen faleceu de cancro o 9 de decembro de 1973 con 49 anos. Ca\u00f1amero, o cuarto de 11 irm\u00e1ns, tivo que facerse cargo xunto \u00e1 s\u00faa nai dos irm\u00e1ns m\u00e1is novos, xa que os m\u00e1is vellos estaban casados. Para manter a familia buscaba traballo nos mu\u00ed\u00f1os de aceite durante a recollida da oliva e ped\u00eda a quenda de noite para poder rebuscar de d\u00eda e levar dous xornais \u00e1 casa.\nSindicalismo.\nO primeiro altercado de Ca\u00f1amero coa Garda Civil ocorreu en decembro de 1974, cando rebuscaba oliva no Cerro de las Ca\u00f1as (Montellano, Sevilla). Nesa \u00e9poca, Ca\u00f1amero xa se empezaba a reunir coa mocidade para falaren da situaci\u00f3n de paro e os baixos salarios.\nPouco despois co\u00f1eceu a Paco Casero, Diamantino Garc\u00eda e Gonzalo S\u00e1nchez. Estaban a xestarse as Comisiones de Jornaleros, que posteriormente se converter\u00edan no Sindicato de Obreros del Campo (SOC). Daquela, Ca\u00f1amero era chamado case a diario ao cuartel da Garda Civil.\nEn xaneiro de 1976 foi un dos promotores dunha folga en El Coronil durante a recolecci\u00f3n da remolacha. Esix\u00edan xornais de 700 pesetas, (s\u00f3 ga\u00f1aban 300 pesetas), pois no resto pagaban o dobre. En setembro dese ano foi detido en El Coronil e encarcerado na prisi\u00f3n provincial de La Ranilla (Sevilla), por participar nunha concentraci\u00f3n por un convenio xusto no verdeo, a recollida da oliva verde.\nEn 1977 foi detido de novo en Cantillana (Sevilla) por repartir panfletos. Durante a s\u00faa detenci\u00f3n afirmou recibir unha forte malleira polos axentes da Garda Civil quen o custodiaban.\nCa\u00f1amero, cofundador do Sindicato de Obreros del Campo, foi elixido membro da s\u00faa Secretar\u00eda Permanente no Congreso celebrado en Mor\u00f3n de la Frontera (Sevilla) en setembro de 1977. En setembro de 1983 foi detido e encarcerado por participar nun peche no Concello de El Coronil para esixir di\u00f1eiro para as persoas desempregadas. A Garda Civil voou cun pequeno explosivo a porta de entrada que bloquearan. Como protesta, Ca\u00f1amero levou a cabo unha folga de fame durante os dez d\u00edas que estivo encarcerado.\nEn marzo de 1984, no III Congreso do SOC en Villamart\u00edn (C\u00e1diz), foi elixido secretario xeral do SOC. \nEn setembro de 2007, na Asemblea Constitu\u00ednte do Sindicato Andaluz de Trabajadores (SAT), foi elixido portavoz nacional. En novembro de 2011, no I Congreso do SAT, foi reelixido. En outubro de 2015, durante o II Congreso do SAT, foi substitu\u00eddo no cargo por \u00d3scar Reina G\u00f3mez.\nPol\u00edtica.\nFoi candidato \u00e1 alcald\u00eda de El Coronil polo Candidatura Unitaria de Trabajadores\u2014Bloque Andaluz de Izquierdas (CUT-BAI). Posteriormente, cando este se integrou en Izquierda Unida Los Verdes-Convocatoria por Andaluc\u00eda (IULV-CA), revalidou a candidatura. \nNas elecci\u00f3ns municipais de 1987 conseguiu o mesmo n\u00famero de votos c\u00f3 candidato \u00e1 reelecci\u00f3n, do PSOE. O desempate resolveuse no pleno municipal de investidura, mediante un sorteo que resultou favor\u00e1bel para o PSOE. Tras a renuncia do alcalde dous meses despois, Ca\u00f1amero sucedeuno no cargo o resto da lexislatura. \nFoi reelixido alcalde nas elecci\u00f3ns de 1995 e nas de 1999. En 2001 deixou o cargo para dedicarse en exclusiva ao labor sindical, e foi substitu\u00eddo por Jos\u00e9 Antonio N\u00fa\u00f1ez, tam\u00e9n do CUT-BAI. Continuou formando parte activa do Comit\u00e9 Local de IULV-CA en El Coronil at\u00e9 decembro de 2014, cando el e outros membros abandonaron a formaci\u00f3n.\nCa\u00f1amero constit\u00fae un importante vencello do sindicalismo andaluz coa esquerda doutros puntos do Estado espa\u00f1ol, como Euskadi. De feito, ten declarado en varias ocasi\u00f3ns o seu apoio \u00e1 esquerda abertzale.\nNas elecci\u00f3ns xerais do 26 de xu\u00f1o de 2016, Ca\u00f1amero foi elixido deputado por Xa\u00e9n, como cabeza de lista de Unidos Podemos nesta provincia.\nAcci\u00f3ns sindicais e condenas.\nTen participado en numerosas acci\u00f3ns reivindicativas contra propietarios agr\u00edcolas, o que lle ocasionou cr\u00edticas e denuncias de colectivos como o sindicato ASAJA (Asociaci\u00f3n Agraria de J\u00f3venes Agricultores). Tam\u00e9n participou en numerosas ocupaci\u00f3ns de eidos, entre elas as que anualmente adoita levar a cabo o SAT polo D\u00eda de Andaluc\u00eda e polo Primeiro de Maio.\nEn 1986 foi condenado a un mes e un d\u00eda de prisi\u00f3n por participar na ocupaci\u00f3n da leira El Garrotal, en El Coronil.\nEn 2006 foi denunciado por inxurias por afirmar que a duquesa Cayetana de Alba contrataba traballadores de maneira irregular nas s\u00faas leiras.\nNo ver\u00e1n de 2012 varios membros do SAT participaron na subtraci\u00f3n de alimentos nun supermercado de Mercadona en \u00c9cija e noutro de Carrefour en Arcos de la Frontera para comedores sociais. Por estes sucesos, fortemente cubertos polos medios de comunicaci\u00f3n, Ca\u00f1amero foi convidado a programas de tem\u00e1tica pol\u00edtica como \"El gato al agua\", de Intereconom\u00eda, ou \"Salvados\", de La Sexta, entre outros.\nEse mesmo ver\u00e1n participou en marchas do SAT por toda Andaluc\u00eda.\nA principios de 2013 promoveu en El Coronil unha folga declarada polo SAT no servizo municipal de recollida de lixo, co obxectivo de reactivar unha bolsa de emprego rotativa. A folga provocou que, por primeira vez en Espa\u00f1a, se decretase a alerta sanitaria nun municipio por acumulaci\u00f3n de residuos, estado que se declarou en d\u00faas ocasi\u00f3ns.\nFoi detido en M\u00e1laga o 9 de xullo de 2013 pola ocupaci\u00f3n da leira militar de Las Turquillas un ano antes. De acordo co propio Ca\u00f1amero, a presenza do SAT nesas terras pretend\u00eda que \u00abas terras p\u00fablicas pasen a concurso para que as cooperativas as poidan adquirir agora que est\u00e1n en desuso\u00bb. Foi condenado a sete meses de c\u00e1rcere e unha multa de 1 200 euros.\nO seu intenso labor reivindicativo f\u00edxolle acumular numerosas querelas xudiciais. Foi encarcerado en 5 ocasi\u00f3ns, acusado nuns 60 xu\u00edzos e detido en m\u00e1is de 50 ocasi\u00f3ns. En 2010 Ca\u00f1amero declarouse, por decisi\u00f3n da direcci\u00f3n do sindicato, \u00abinsubmiso xudicial\u00bb."}
{"id": "550869", "revid": "89787", "url": "https://gl.wikipedia.org/wiki?curid=550869", "title": "Festival de Mozos M\u00fasicos de Eurovisi\u00f3n 2022", "text": "O Festival de Mozos M\u00fasicos de Eurovisi\u00f3n 2022 (Eurovision Young Musicians 2022, en ingl\u00e9s e en franc\u00e9s: Concours Eurovision des jeunes musiciens 2022) \u00e9 a vix\u00e9sima edici\u00f3n do festival despois da cancelaci\u00f3n da edici\u00f3n de 2020 pola pandemia do Covid-19 que se ter\u00eda celebrado en Zagreb Crocia por primeira vez na Praza Rei Tomislav e coincidindo co d\u00eda da m\u00fasica. Onde s\u00f3 ter\u00eda 11 pa\u00edses participantes (Alema\u00f1a, Croatia, Eslovenia, Estonia, Grecia, Malta, Noruega, Polonia, Suecia e Ucra\u00edna).\nLocalizaci\u00f3n.\nO festival celebrarase no sur de Francia, na cidade occitana de Montpellier no mes de xullo (por primeira vez). Ser\u00e1 a primeira que sexa acollido pola naci\u00f3n gala. \nOutros pa\u00edses.\nMembros activos da UER.\nPosibles regresos"}
{"id": "550870", "revid": "4817", "url": "https://gl.wikipedia.org/wiki?curid=550870", "title": "Titan IIID", "text": "Titan IIID, co\u00f1ecido tam\u00e9n como Titan 3D, foi un foguete espacial dos Estados Unidos usado entre 1971 e 1982.\nCaracter\u00edsticas.\nOs Titan IIID eran foguetes Titan IIIC modificados sen a terceira etapa. Eran capaces de po\u00f1er en \u00f3rbita baixa terrestre cargas de m\u00e1is de 12 toneladas. Lanz\u00e1ronse 22, todos con \u00e9xito."}
{"id": "550871", "revid": "4817", "url": "https://gl.wikipedia.org/wiki?curid=550871", "title": "Titan 3D", "text": ""}
{"id": "550872", "revid": "4817", "url": "https://gl.wikipedia.org/wiki?curid=550872", "title": "Titan IIIE", "text": "Titan IIIE, co\u00f1ecido tam\u00e9n como Titan 3E, foi unha serie de dous foguetes espaciais dos Estados Unidos usados entre 1974 e 1977.\nCaracter\u00edsticas.\nOs Titan IIIE eran foguetes Titan IIID cunha etapa superior Centaur D1T e nalg\u00fans casos unha etapa adicional Star 37E. Pod\u00edan po\u00f1er m\u00e1is de 15.000 kg en \u00f3rbita baixa terrestre ou enviar 3700 kg a \u00f3rbitas interplanetarias. Os Titan IIIE foron usados pola NASA para o lanzamento de varias sondas espaciais. Lanz\u00e1ronse sete Titan IIIE cun s\u00f3 fallo, o do voo inaugural, que s\u00f3 levaba cargas de proba."}
{"id": "550873", "revid": "4817", "url": "https://gl.wikipedia.org/wiki?curid=550873", "title": "Viking 1", "text": ""}
{"id": "550874", "revid": "4817", "url": "https://gl.wikipedia.org/wiki?curid=550874", "title": "Viking 2", "text": ""}
{"id": "550875", "revid": "4817", "url": "https://gl.wikipedia.org/wiki?curid=550875", "title": "Titan 3E", "text": ""}
{"id": "550876", "revid": "23204", "url": "https://gl.wikipedia.org/wiki?curid=550876", "title": "Giambattista della Porta", "text": "Giovanni Battista della Porta, as\u00ed mesmo co\u00f1ecido como Giovan Battista della Porta ou Giambattista della Porta, nado en Vico Equense en 1535 e finado en N\u00e1poles en 1615, foi un astr\u00f3nomo, alquimista, comedi\u00f3grafo, fil\u00f3sofo natural e investigador tardorrenacentista italiano.\nTraxectoria.\nPublicou pronto a \"Magia naturalis\"; escribiu unha \"Criptologia\" e un \"Ars reminiscendi\", sobre a memoria, tema moi desenvolvido no s\u00e9culo XVI, pero \u00e9 lembrado pola s\u00faa obra \"De humana physiognomonia\". Foi, doutra banda, autor de numerosos descubrimentos experimentais tales como a c\u00e1mara escura (o concepto de \"c\u00e1mara\" en \u00f3ptica introduciuno por primeira vez o f\u00edsico e matem\u00e1tico musulm\u00e1n Alhac\u00e9n) e a \"lanterna m\u00e1xica\" (tam\u00e9n atribu\u00edda ao xesu\u00edta Athanasius Kircher que o seguiu no tempo), as\u00ed como as primeiras e rudimentarias ideas ou propostas sobre como constru\u00edr un \"anteollo astron\u00f3mico\".\n\"Magiae naturalis sive de miraculis rerum naturalium\".\nEn 1558 publicou a \"Magiae naturalis.\" No prefacio, afirma que escribiu a obra, orixinalmente en catro volumes, aos quince anos. Posteriormente, tivo nove edici\u00f3ns, nas que pasou at\u00e9 un total de vinte volumes, finalmente reunidos nun s\u00f3 volume en 1584: este compendio foi amplamente difundido e traducido do lat\u00edn \u00e1s principais linguas europeas.\nO traballo trata sobre divulgaci\u00f3n cient\u00edfica, cosmolox\u00eda, xeolox\u00eda, \u00f3ptica, vexetais, medicamentos, velenos, coci\u00f1a, transformaci\u00f3ns qu\u00edmicas de metais, destilaci\u00f3n, coloraci\u00f3n de vidro, esmaltes e materiais cer\u00e1micos, propiedades magn\u00e9ticas, cosm\u00e9tica, p\u00f3lvora, criptograf\u00eda. C\u00edtanse autores antigos, como Arist\u00f3teles e Teofrasto, pero tam\u00e9n co\u00f1ecementos contempor\u00e1neos. Tr\u00e1tase, por\u00e9n, dunha compilaci\u00f3n escol\u00e1stica, non baseada na s\u00faa propia actividade investigadora, sen\u00f3n no estudo de autores antigos e modernos. Nunha das edici\u00f3ns describiu unha c\u00e1mara escura equipada cunha lente convexa.\nAs viaxes e a \"Accademia secretorum naturae\".\nEn 1563 publicou un traballo de criptograf\u00eda, o \"De Furtivis Literarum Notis\", no que describe o primeiro exemplo de substituci\u00f3n poligr\u00e1fica codificada, sinalando o concepto de substituci\u00f3n polialfab\u00e9tica. Por este traballo consid\u00e9rase o maior cript\u00f3grafo do Renacemento.\nNeste per\u00edodo, no que xa se consolidaba a s\u00faa fama, presentoulle ao rei Filipe II o seu libro de criptograf\u00eda e tam\u00e9n viaxou por Francia e Italia. De 1566 \u00e9 unha publicaci\u00f3n sobre \"Arte del ricordare\", posteriormente reeditada en lat\u00edn, en 1602.\nDella Porta fundara a \"Accademia Secretorum Naturae\" (\"Academia dos Segredos\"); para pertencer a ela era necesario demostrar un novo descubrimento cient\u00edfico, desco\u00f1ecido para o resto da humanidade, no \u00e1mbito das Ciencias Naturais. Por\u00e9n, non foi precisamente o m\u00e9todo cient\u00edfico o que se valorou, sen\u00f3n o car\u00e1cter \"marabilloso\" do descubrimento. Coa sospeita da implicaci\u00f3n no ocultismo, Della Porta foi cuestionado pola Inquisici\u00f3n en 1579 e a Academia fechada por orde papal, por\u00e9n, sen levantar obxecci\u00f3ns aos seus estudos de ciencias naturais. Entre 1579 e 1581 foi acollido en Roma e despois en Venecia e Ferrara polo cardeal Luigi d'Este.\nEn 1583 publicou o tratado \"Pomarium\" sobre o cultivo de \u00e1rbores froiteiras e ao ano seguinte o \"Olivetum\", m\u00e1is tarde inclu\u00eddo na s\u00faa enciclopedia sobre agricultura. En 1586 publicou co editor J. Cacchi di Vico Equense a obra \"De humano physionomonia\", que m\u00e1is tarde influir\u00eda na obra do su\u00edzo Johann Kaspar Lavater. En 1599, co editor Tarquinio Longo de N\u00e1poles, publicou unha segunda edici\u00f3n ampliada. A s\u00faa obra \"Phytognomics\" (1588) enumera as plantas segundo a s\u00faa localizaci\u00f3n xeogr\u00e1fica.\nEn 1589 a s\u00faa casa foi frecuentada por Tommaso Campanella e en 1592 retomou, nunha nova estancia en Venecia a amizade con Paolo Sarpi. Tam\u00e9n co\u00f1eceu a Giordano Bruno antes do seu encarceramento. A partir desa data, por orde do inquisidor veneciano, Della Porta tivo que solicitar permiso para as s\u00faas publicaci\u00f3ns en Roma. En 1593 coincidiu en Padua con Paolo Sarpi e con Galileo. En 1601 recibiu en N\u00e1poles o nobre franc\u00e9s Nicolas-Claude Fabri de Peiresc. En 1603 co\u00f1eceu o mozo Federico Cesi e foi invitado a Praga polo emperador Rodolphe II, ao que dedicou o tratado sobre \"Taumatolox\u00eda\", hoxe perdido.\nTam\u00e9n escribiu sobre \u00f3ptica (\"De refractione optiques\", en 1589), agricultura (\"Villae\", en 1592), astronom\u00eda (\"Coelestis physionomoniae\" en 1601), hidr\u00e1ulica e matem\u00e1ticas (\"Pneumaticorum\", en 1602), arte militar (\"De munitione\", en 1606), meteorolox\u00eda (\"De aeris transmutationibus\", en 1609), e qu\u00edmica (\"De distillatione\" en 1610). A s\u00faa obra de lectura manual (\"Chirofisinomia\"), escrita en 1581, non foi publicada at\u00e9 moito despois da s\u00faa morte, en 1677."}
{"id": "550877", "revid": "98629", "url": "https://gl.wikipedia.org/wiki?curid=550877", "title": "Olafur Eliasson", "text": "Olafur Eliasson, nado en Copenhague en 1967, \u00e9 un artista dan\u00e9s co\u00f1ecido polas s\u00faas esculturas e instalaci\u00f3ns a grande escala, realizadas con materiais como a luz e a auga, e polos seus xogos con elementos como a temperatura do aire. En 1995 estableceu \"Studio Olafur Eliasson\" en Berl\u00edn, un laboratorio para a investigaci\u00f3n do espazo. En 2003 Olafur representou a Dinamarca na edici\u00f3n n\u00famero 50 da Bienal de Venecia; ese mesmo ano instalou \"The Weather Project\" na Turbine Hall do Tate Modern en Londres.\nOlafur participou en distintos proxectos realizados en espazos p\u00fablicos, inclu\u00edndo a s\u00faa intervenci\u00f3n \"Green River\", levada a cabo en varias cidades entre 1998 e 2001. Co arquitecto noruegu\u00e9s Kjetil Thorsen dese\u00f1ou o pavill\u00f3n de 2007 da Serpentine Gallery, unha galer\u00eda londiniense que cada ano encarga a un estudo internacional de arquitectura a creaci\u00f3n dun pavill\u00f3n temporal como marco para outras actividades culturais. En 2008 montou \"The New York Waterfalls\", obra encargada polo Fondo de Arte P\u00fablica. Durante a pandemia de COVID-19 o Guggenheim Bilbao fixo unha exposici\u00f3n da s\u00faa obra.\nVida e carreira.\nPrimeiros anos e educaci\u00f3n.\nFillo de El\u00edas Hj\u00f6rleifsson e Ingibj\u00f6rg Olafsdottir, os seus pais emigraran desde Islandia en 1966; o seu pai era coci\u00f1eiro e a s\u00faa nai costureira. Cando Olafur ti\u00f1a oito anos os seus pais separ\u00e1ronse, polo que comezou a vivir coa s\u00faa nai e o seu padrasto, un corretor de bolsa. El\u00edas Hj\u00f6rleifsson, reconvertido en artista, regresou a Islandia, onde Olafur adoitaba pasar as vacaci\u00f3ns.\nAos 15 anos presentou a s\u00faa primeira exposici\u00f3n individual, onde exhibiu debuxos de paisaxes nunha pequena galer\u00eda alternativa en Dinamarca. Con todo, Olafur considera a s\u00faa participaci\u00f3n en grupos de \"breakdance\", a mediados da d\u00e9cada de 1980, a s\u00faa primeira expresi\u00f3n art\u00edstica. M\u00e1is tarde, xunto a dous dos seus amigos, formou un grupo musical chamado The Harlem Gun Crew, co que tocou en clubs durante catro anos.\nEn 1987, o seu av\u00f3 paterno suicidouse; ese mesmo ano, o seu pai foi hospitalizado por alcoholismo. Olafur regresou a Islandia para axudar a coidar a s\u00faa media irm\u00e1 de dous anos de idade, Anna Viktoria; foi ent\u00f3n cando decidiu comezar a s\u00faa formaci\u00f3n na Real Academia Danesa de Belas Artes, onde estudou desde 1989 at\u00e9 1995. En 1990, grazas a unha concesi\u00f3n da academia, Olafur partiu a Nova York onde comezou a ler textos sobre fenomenolox\u00eda e psicolox\u00eda da Gestalt e a traballar como asistente para o artista Eckhart en Williamsburg, Brooklyn.\nCarreira art\u00edstica.\nOlafur recibiu o t\u00edtulo da academia en 1995, despois de trasladarse (en 1993) a Colonia por un ano e logo a Berl\u00edn, onde estableceu o seu estudio. En primeira instancia, o estudio foi situado nunha antiga estaci\u00f3n de tren xusto ao p\u00e9 da Hamburger Bahnhof; despois, en 2008, trasladouse a unha antiga f\u00e1brica de cervexa en Prenzlauer Berg.\nEn 1996, comezou a traballar con Einar Thorsteinn, un arquitecto experto en xeometr\u00eda e amigo de Buckminster Fuller. A primeira peza que crearon xuntos foi chamada \"8900054\", unha c\u00fapula de aceiro inoxidable de 9.14 metros de ancho e 2.13 metros de altura, dese\u00f1ada para ser vista coma se estivese a crecer desde o chan; a ilusi\u00f3n est\u00e1 ben lograda e a peza parece ter moito maior desenvolvemento e estrutura baixo a superficie. O co\u00f1ecemento de Thorsteinn da xeometr\u00eda e o espazo integrouse na produci\u00f3n art\u00edstica de Olafur, aparecendo, a mi\u00fado, nos seus pavill\u00f3ns, t\u00faneles e proxectos de c\u00e1mara escura.\nDurante moitos proxectos, Olafur traballou en colaboraci\u00f3n con especialistas en diversos campos, inclu\u00edndo os arquitectos Thorsteinn e Behmann (colaboradores frecuentes), o autor Svend \u00c5ge Madsen (\"The Blind Pavilion\"), o paisaxista Gunther Vogt (\"The Mediated Motion\" ), o arquitecto te\u00f3rico Cedric Price (\"Chaque matin je me sens diff\u00e9rent, chaque soir je me sens le m\u00eame\"), e o arquitecto Kjetil Thorsen (Serpentine Gallery Pavilion, 2007). Hoxe, o Olafur Eliasson Studio \u00e9 un laboratorio de investigaci\u00f3n espacial que emprega un equipo de 30 arquitectos, enxe\u00f1eiros, artes\u00e1ns e asistentes que traballan xuntos para conceptualizar, probar e constru\u00edr instalaci\u00f3ns, esculturas e proxectos encargados a grande escala.\nComo profesor da Universidade das Artes de Berl\u00edn, Olafur Eliasson fundou o Instituto de Experimentos Espaciais (Institut f\u00fcr Raumexperimente, IfREX), inaugurado en abril de 2009.\nObras e proxectos.\n\"Ventilator\".\nUn dos primeiros traballos de Olafur consistiu en ventiladores el\u00e9ctricos oscilantes colgados do teito. \"Ventilator\" (1997) era un conxunto de ventiladores que balanceaban en diferentes direcci\u00f3ns e xiraban no seu propio eixo. \"Quadrible light ventilator mobile\" (2002-2007) consta dun reflector e catro ventiladores que insuflan aire ao redor da sala de exposici\u00f3ns mentres escanea todo cun cono de luz.\n\"The weather project\".\n\"The weather project\" (O proxecto do clima) foi instalado na Tate Modern de Londres en 2003 como parte da popular \"Serie Unilever\". A instalaci\u00f3n ocupou a galer\u00eda \"Turbine Hall\".\nOlafur utilizou humidificadores para crear unha fina n\u00e9boa utilizando unha mestura de azucre e auga; outro elemento era un disco formado por centos de l\u00e1mpadas monocrom\u00e1ticas que irradiaban luz amarela. O teito da sala estaba cuberto cun espello enorme, no que os visitantes pod\u00edan verse como pequenas sombras negras contra unha masa de luz laranxa. Moitos visitantes deit\u00e1ronse ou axitaban as mans e as pernas; o cr\u00edtico de arte Brian O'Doherty describiu isto como os espectadores \"intoxicados co seu propio narcisismo, sent\u00edndose elevados ao ceo\". Aberto durante seis meses, a obra atraeu dous mill\u00f3ns de visitantes, moitos dos cales repetiron a experiencia. O'Doherty foi positivo sobre a peza da \"revista Frieze\" (2003), dicindo que era \"a primeira vez que v\u00eda un espazo enormemente triste, o cadaleito dun xigante, socializado de forma eficaz\".\nInstalaci\u00f3ns con luces.\nOlafur desenvolveu diversos experimentos coa densidade atmosf\u00e9rica en espazos expositivos. \"Room For One Colour\" (1998) era un corredor iluminado por tubos de mono-frecuencia amarela, os participantes atop\u00e1banse nunha habitaci\u00f3n chea de luz que afectaba a percepci\u00f3n de todas as demais cores. Outra instalaci\u00f3n, \"360 degrees Room For All Colours\" (2002), \u00e9 unha escultura redonda onde os espectadores perden o seu sentido do espazo e a perspectiva, experimentando seren subsumidos por unha luz intensa. A m\u00e1is recente instalaci\u00f3n de Olafur, de 2010, \"Din blinde passager (Your blind passenger)\", encargada polo Museo Arken de Arte Moderna, \u00e9 un t\u00fanel de 90 metros de longo. Ao entrar no t\u00fanel, o visitante at\u00f3pase rodeado pola n\u00e9boa mesta. Cunha visibilidade de tan s\u00f3 1.5 metros, deben utilizar outros sentidos para se orientar en relaci\u00f3n \u00e1 s\u00faa contorna. Para \"Feelings are facts\", a primeira colaboraci\u00f3n de Olafur co arquitecto Yansong Ma, as\u00ed como a s\u00faa primeira exposici\u00f3n na China, na galer\u00eda Ullens Center for Contemporary Art, Olafur introduciu bancos n\u00e9boa producida artificialmente e centos de luces fluorescentes instal\u00e1ronse no teito como unha rede de zonas vermellas, verdes e azuis.\n\"Green River\".\nEn 1998, Olafur descubriu que a uranina, un po non t\u00f3xico facilmente dispo\u00f1\u00edbel que se usa para rastrexar as fugas nos sistemas de fontaner\u00eda, pod\u00eda tinguir r\u00edos enteiros de verde fluorescente. Olafur realizou unha proba r\u00edo r\u00edo Spree, na Bienal de Berl\u00edn de 1998, esparexendo un pu\u00f1ado de po dunha ponte preto da Illa dos Museos. Comezou a introducir colorantes seguros e ecol\u00f3xicos nos r\u00edos de Moss, Noruega (1998), Bremen (1998), Os \u00c1nxeles (1999), Estocolmo (2000) e Toquio (2001), sempre sen previo aviso. Anos m\u00e1is tarde en varios lugares do mundo reproduciron o acto en celebraci\u00f3ns de San Patricio de Irlanda.\nFotograf\u00edas de Islandia.\nA intervalos regulares, Olafur presenta varias fotograf\u00edas en cor, todas tomadas en Islandia. Cada conxunto de imaxes c\u00e9ntrase nun \u00fanico tema: volc\u00e1ns, augas termais ou cabanas illadas no deserto. Na s\u00faa primeira serie tentou fotografar todas as pontes do pa\u00eds. Unha serie posterior, en 1996, documentou as consecuencias dunha erupci\u00f3n volc\u00e1nica baixo Vatnaj\u00f6kull. As s\u00faas fotograf\u00edas adoitan tomarse desde o aire, nun pequeno avi\u00f3n ch\u00e1rter tradicionalmente utilizado polos cart\u00f3grafos. Dispostas nunha cuadr\u00edcula, as fotograf\u00edas lembran imaxes dos fot\u00f3grafos alem\u00e1ns Bernd e Hilla Becher.\n\"Your black horizon\".\nEste proxecto, unha instalaci\u00f3n lixeira encargada para a Bienal de Venecia no Thyssen-Bornemisza, en colaboraci\u00f3n co arquitecto brit\u00e1nico David Adjaye, mostrouse do 1 de agosto ao 31 de outubro de 2005 na illa de San Lazzaro, preto de Venecia, Italia. No recinto do mosteiro constru\u00eduse un pavill\u00f3n provisional para albergar a exposici\u00f3n, que consist\u00eda nunha sala cadrada pintada de negro cunha fonte de luz, unha fina li\u00f1a de luz continua proxectada nas catro paredes da sala \u00e1 altura dos ollos, que serv\u00eda de tabique horizontal. entre a parte superior e a inferior. En xu\u00f1o de 2007 e at\u00e9 outubro de 2008, o pavill\u00f3n foi reaberto na illa de Lopud, en Croacia, preto da cidade de Dubrovnik.\n\"Your mobile expectations: BMW H2R project\".\nEn 2007, BMW encargou a Olafur a creaci\u00f3n do d\u00e9cimo sexto \"Art Car\" para o BMW Art Car Project. Base\u00e1ndose no veh\u00edculo BMW H2R alimentado por hidr\u00f3xeno, Olafur e o seu equipo retiraron a carrocer\u00eda do coche e substitu\u00edrono por un novo cadro feito de barras de aceiro e malla. As capas de xeo cre\u00e1ronse pulverizando aproximadamente 530 litros de auga durante un per\u00edodo de varios d\u00edas. Na exposici\u00f3n, a escultura conxelada est\u00e1 iluminada desde dentro. As \"t\u00faas expectativas m\u00f3biles: o proxecto BMW H2R\" estivo en exhibici\u00f3n especial, rodeado dun ambiente con temperatura controlada, no Museo de Arte Moderna de San Francisco durante 2007 e 2008 e na Pinakothek der Moderne de M\u00fanic en 2008.\n\"The New York City Waterfalls\".\nO Public Art Fund encargou a Olafur a creaci\u00f3n de catro fervenzas artificiais, chamadas \"New York City Waterfalls\", a obra ten unha altura de 90 a 120 p\u00e9s, instalouse no porto de Nova York . A instalaci\u00f3n foi do 26 de xu\u00f1o ao 13 de outubro de 2008. Cun orzamento de 15,5 mill\u00f3ns de d\u00f3lares, foi o proxecto de arte p\u00fablica m\u00e1is caro desde a instalaci\u00f3n de \"Christo e Jeanne-Claude\" \u00e1s portas de Central Park.\n\"The Parliament of Reality\".\nCompletada o 15 de maio de 2009, esta escultura est\u00e1 situada permanentemente no Bard College, Annandale-on-Hudson, Nova York . A instalaci\u00f3n bas\u00e9ase no parlamento island\u00e9s orixinal, o Al\u00feingi, un dos primeiros foros democr\u00e1ticos do mundo. O artista imaxina o proxecto como un lugar onde estudantes e visitantes poden reunirse para relaxarse ou discutir ideas. \"O Parlamento da Realidade\" fai fincap\u00e9 na negociaci\u00f3n como o centro de calquera r\u00e9xime educativo.\nA illa artificial est\u00e1 rodeada por un lago circular de 30 p\u00e9s, 24 \u00e1rbores e algunhas herbas silvestres. A illa de 100 p\u00e9s est\u00e1 feita de pedra azul, ten na parte superior un patr\u00f3n a modo de comp\u00e1s (baseado en li\u00f1as de meridianos e gr\u00e1ficos) e ten 30 rochas que crean unha zona exterior para estudantes e p\u00fablico en xeral. A illa est\u00e1 unida \u00e1 terra por unha ponte de aceiro inoxidable de 20 p\u00e9s de lonxitude, creando o efecto de entrar nun escenario. As ras adoitan reunirse na illa creando unha agrad\u00e1bel sinfon\u00eda.\n\"Colour experiment paintings\" (2009-).\nPara a s\u00faa serie \"Color experiment paintings,\" que comezou en 2009, Olafur analizou pigmentos, produci\u00f3n e aplicaci\u00f3n de cor e pintura para facer unha mestura exacta para cada nan\u00f3metro do espectro de luz visible. En 2014, Olafur analizou sete cadros de JMW Turner para crear \"experimentos de cores\" de Turner, que re\u00fanen o uso da luz e da cor por parte de Turner.\n\"Harpa\".\nOlafur dese\u00f1ou a fachada de \"Harpa\", en Reikiavik, unha sala de concertos e centro de conferencias terminada en 2011. En colaboraci\u00f3n co seu estudo e Henning Larsen Architects, os dese\u00f1adores do edificio, Olafur dese\u00f1ou unha fachada \u00fanica con grandes ladrillos e un m\u00f3dulo de doce caras en aceiro e cristal. A fachada reflicte a vida da cidade e a luz e os seus diferentes momentos debido aos movementos do sol e ao tempo. Durante a noite, os ladrillos de vidro est\u00e1n iluminados por luces LED de cores. O edificio foi inaugurado o 13 de maio de 2011.\n\"Your rainbow panorama\".\nA s\u00faa obra \"Your Rainbow Panorama\" consiste nun corredor circular de vidro con todas as cores do espectro. A obra ten un di\u00e1metro de 52 metros e est\u00e1 montada a 3.5 metros sobre columnas na parte superior do teito dos \"AROS Aarhus Kunstmuseum\" en Aarhus. Abriu as s\u00faas portas en maio de 2011. Os visitantes poden cami\u00f1ar polo corredor e ter unha vista panor\u00e1mica da cidade.\nA construci\u00f3n custou 60 mill\u00f3ns de coroas danesas e foi financiada pola fundaci\u00f3n Realdania.\nA idea de Olafur foi elixida en 2007, de entre outras cinco propostas nun proceso de licitaci\u00f3n por un panel de xu\u00edces. Pola noite, a obra ilum\u00ednase desde o interior mediante focos no chan.\n\"Moon\".\nEn novembro do 2013, durante \"Falling Walls Conference\", Olafur presentou, xunto ao artista Ai Weiwei conectado v\u00eda web desde Pequ\u00edn, a s\u00faa colaboraci\u00f3n \"Moon\", unha plataforma dixital aberta que permite aos usuarios debuxar nunha enorme r\u00e9plica da l\u00faa a trav\u00e9s do seu navegador web. A plataforma \u00e9 unha declaraci\u00f3n a prol liberdade de expresi\u00f3n e da colaboraci\u00f3n creativa.\n\"Contact\".\nA partir do 17 de decembro de 2014 ao 23 de febreiro de 2015 en Fondation Louis Vuitton, Par\u00eds. As obras pres\u00e9ntanse como unha secuencia de eventos ao longo dunha viaxe. Mov\u00e9ndose a trav\u00e9s de condutos e instalaci\u00f3ns amplas, os visitantes conv\u00e9rtense en parte dunha coreograf\u00eda de escuridade, luz, xeometr\u00eda e reflexi\u00f3ns. Durante o cami\u00f1o, dispositivos \u00f3pticos, modelos e un meteorito reflicten as investigaci\u00f3ns (a\u00ednda en curso) de Olafur acerca dos mecanismos da percepci\u00f3n e a construci\u00f3n do espazo.\nOutros proxectos.\nEn 2005, Olafur e o fabricante de viol\u00edns Hans Johannsson traballaron no desenvolvemento dun novo instrumento, co obxectivo de reinterpretar a m\u00fasica dos s\u00e9culos XVII e XVIII utilizando tecnolox\u00eda e est\u00e9tica visual contempor\u00e1neas.\nEn 2006, por encargo de Louis Vuitton, unha obra con l\u00e1mpadas titulada \"Eye See You\" foi instalada nas vitrinas do Nadal das tendas; unha das l\u00e1mpadas quedou en exhibici\u00f3n permanente na tenda da Quinta Avenida en Nova York. A obra constaba de 400 elementos, cada un composto dunha fonte de luz monofrecuente e un espello parab\u00f3lico. Todas as ganancias do proxecto foron doadas a 121Ethiopia.org, unha fundaci\u00f3n de caridade creada por Olafur e a s\u00faa esposa para a renovaci\u00f3n dun orfanato.\nEn 2007, Olafur dese\u00f1ou o escenario para \"Phaedra\", unha produci\u00f3n da \u00d3pera Estatal de Berl\u00edn.\nXunto \u00e1s firmas James Corner Field Operations (arquitectura de paisaxe) e Diller Scofidio + Renfro, Olafur dese\u00f1ou o parque High Line en Nova York. Olafur participar\u00eda na creaci\u00f3n dunha obra ao aire libre para os Xogos Ol\u00edmpicos de Ver\u00e1n 2012; con todo, o seu proxecto \"Take A Deep Breath\" cun custo de 1 mill\u00f3n de libras, que involucraba a gravaci\u00f3n de persoas respirando, foi rexeitado debido a problemas de financiamento.\nEn 2012 Olafur e o enxe\u00f1eiro Frederik Ottesen fundaron Little Sun, unha empresa produtora de l\u00e1mpadas LED con enerx\u00eda solar.\nEn 2017 foi convidado a participar nos actos de conmemoraci\u00f3n da Expo 67, ano de nacemento de Olafur. Un dos edificios emblem\u00e1ticos naquela Expo era o Kaleidoscope, un edificio-calidoscopio, idea coa que tam\u00e9n traballou Eliasson en moitas ocasi\u00f3ns (\"Kaleidoscope 2001, Kaleidosphere 2020, Earth Caleoidoscope, Lava Caleidoscope, Innatur, Viewing Machine\" etc.) .\nExposici\u00f3ns.\nOlafur presentou a s\u00faa primeira exposici\u00f3n individual con Nicolaus Schafhausen en Colonia en 1993, antes de trasladarse a Berl\u00edn en 1994. En 1996, expuxo por primeira vez nos Estados Unidos na Galer\u00eda Tanya Bonakdar. O San Francisco Museum of Modern Art (Museo de Arte Moderna de San Francisco) organizou a primeira gran presentaci\u00f3n de Olafur nos Estados Unidos: \"Take Your Time: Olafur Eliasson,\" aberta do 10 de setembro de 2007 ao 24 de febreiro de 2008; a exhibici\u00f3n foi organizada pola directora do Museo de Arte Contempor\u00e1nea de Chicago, Madeleine Grynsztejn (ent\u00f3n Elise S. Haas, curadora de pintura e escultura do SFMOMA), e axudar\u00eda a expandir a carreira do artista dan\u00e9s.\nA exposici\u00f3n inclu\u00edu instalaci\u00f3ns espec\u00edficas, ambientes inmersivos a grande escala: escultura, fotograf\u00eda e obras especiais vistas como unha sucesi\u00f3n de salas e corredores. A ponte de luz do museo converteuse nunha instalaci\u00f3n chamada \"t\u00fanel de cor unidireccional\". Tras a s\u00faa estrea en San Francisco, a exposici\u00f3n iniciou unha xira internacional para o Museum of Modern Art, o PS1 Contemporary Art Center, Nova York (2008), o Dallas Museum of Art, Texas (2008-09), o Museum of Contemporary Art, Chicago (2009) e o Museum of Contemporary Art, Sydney (2009-10).\nOlafur tivo, tam\u00e9n, importantes exposici\u00f3ns individuais en Kunsthaus Bregenz, Mus\u00e9e d'Art Moderne, Par\u00eds, ZKM (Centro de Arte e Medios de Comunicaci\u00f3n), Karlsruhe (2001), Schirn Kunsthalle, Frankfurt (2004); Hara Museum of Contemporary Art, Tokio (2006); o Museo de Arte Contempor\u00e1nea de Kanazawa, Ishikawa (2009); o Martin-Gropius-Bau, Berl\u00edn (2010) e a Fundaci\u00f3n Langen, Museumsinsel Hombroich, Neuss (2015). Eliasson, tam\u00e9n, apareceu en numerosas exposici\u00f3ns colectivas, inclu\u00edndo a Bienal de S\u00e3o Paulo, de Istambul (1997), de Venecia (1999, 2001 e 2005) e o Carnegie International (1999).\nEn 2019, a prestixiosa galer\u00eda Tate Modern de Londres dedica unha exposici\u00f3n individual \u00e1 obra de Eliasson, con obras nunca antes vistas no Reino Unido. O artista tam\u00e9n creou un men\u00fa para a ocasi\u00f3n, inspirado nos pratos que coci\u00f1a no seu estudo de Berl\u00edn.\nColecci\u00f3ns.\nA obra de Olafur est\u00e1 presente en colecci\u00f3ns p\u00fablicas e privadas como o Solomon R. Guggenheim Museum en Nova York, o Museo de Arte Contempor\u00e1nea dos \u00c1nxeles e a Fundaci\u00f3n Deste en Atenas.\nReco\u00f1ecementos.\nA obra \"The\" \"Spiral Pavilion\", creada en 1999 para a Bienal de Venecia, hoxe exposta na Kunsthalle Bielefeld, deu a Olafur o Premio Benesse, da Benesse Corporation. En 2004, Olafur ga\u00f1ou o Premio Nykredit de arquitectura e a Medalla Eckersberg de pintura. En 2005 recibiu a Medalla Pr\u00edncipe Eugen de escultura e en 2006 o \"Crown Prince Couple's Culture Prize\". En 2007, foi galardoado co primeiro Premio Joan Mir\u00f3 da Fundaci\u00f3n Joan Mir\u00f3.\nEn 2010, Olafur ga\u00f1ou o Premio Quadriga, con todo regresou o reco\u00f1ecemento un ano m\u00e1is tarde ao decatarse de que Vlad\u00edmir Putin ser\u00eda galardoado en 2011. En outubro do 2013, foi honrado co Goslarer Kaiserring. Ese mesmo ano, Olafur e Henning Larsen ga\u00f1aron o Premio \"Mies van der Rohe\" por \"Harpa Hall and Conference Center\" en Reikiavik, Islandia.\nEn 2014, Olafur foi ga\u00f1ador do premio Eugene McDermott de Artes no MIT (Instituto de Tecnolox\u00eda de Massachusetts); o premio consid\u00e9rase un investimento para o futuro traballo creativo do artista, non un premio por proxecto ou logro en particular. O adxudicatario conv\u00e9rtese nun artista residente do MIT, estudando e ensinando durante un per\u00edodo de tempo.\nEn xu\u00f1o do 2013, de visita en Alema\u00f1a, o presidente de Islandia, \u00d3lafur Ragnar Gr\u00edmsson, co\u00f1eceu o estudio Eliasson en Berl\u00edn.\nO documental do cineasta brasileiro Karim Ainouz, \"Domingo\", gravado desde o seu encontro con Olafur durante o d\u00e9cimo s\u00e9timo Festival Videobrasil, estreouse a nivel mundial no Festival Internacional de Cine de R\u00edo de Xaneiro en 2014, o DVD foi lanzado no transcurso de 2015.\nEn 2019 Netflix estreou un cap\u00edtulo adicado a Olafur Eliasson dentro da serie \"Abstract: The Art of Design\".\nMercado art\u00edstico.\nOlafur est\u00e1 representado por \"Tanya Bonakdar Gallery\" en Nova York (desde 1996), a Galer\u00eda Koyanagi en Toquio, PKM Gallery en Se\u00fal e Pequ\u00edn, e Neugerriemschneider en Berl\u00edn (desde 1994).\nVida privada.\nOlafur est\u00e1 casado coa historiadora de arte danesa Marianne Krogh Jensen, a quen co\u00f1eceu durante a creaci\u00f3n do pavill\u00f3n dan\u00e9s para a Bienal de S\u00e3o Paulo de 1997. Adoptaron os seus dous fillos: o fillo en 2003 e a filla en 2006 en Adis Abeba, Etiop\u00eda. A familia vive nunha casa dese\u00f1ada polo arquitecto Andreas Lauritz Clemmensen en Hellerup, preto de Copenhague; Olafur viaxa comunmente a Berl\u00edn. Fala island\u00e9s, dinamarqu\u00e9s, alem\u00e1n e ingl\u00e9s."}
{"id": "550883", "revid": "15490", "url": "https://gl.wikipedia.org/wiki?curid=550883", "title": "Giovanni Battista della Porta", "text": ""}
{"id": "550885", "revid": "98629", "url": "https://gl.wikipedia.org/wiki?curid=550885", "title": "Quest for Camelot (videoxogo)", "text": "Quest for Camelot \u00e9 un videoxogo de acci\u00f3n e rol de 1998 desenvolvido e publicado por Titus Interactive con asistencia de Nintendo para a consola Game Boy Color. Bas\u00e9ase no filme animado hom\u00f3nimo de Warner Bros. O xogo \u00e9 compatible con Super Game Boy, Game Boy Printer e tam\u00e9n pode ser xogado na Game Boy orixinal. Estaba prevista unha versi\u00f3n para Nintendo 64 mais foi descartada por mor da mala recadaci\u00f3n do filme.\nModo de xogo.\n\"Quest for Camelot\" \u00e9 un videoxogo de acci\u00f3n e rol en terceira persoa e computaci\u00f3n gr\u00e1fica 2D. Presenta nove mundos e 60 niveis. Os obxectivos do xogo incl\u00fae matar inimigos en cada \u00e1rea, buscar misi\u00f3ns e completalas. Partes da historia c\u00f3ntanse a trav\u00e9s de presentaci\u00f3ns de diapositivas como cinem\u00e1ticas. O xogo admite o modo de aforro de bater\u00eda e funciona coa Game Boy Printer.\nSinopse.\nKayley ten que rescatar \u00e1 s\u00faa nai, as\u00ed como a Excalibur, do malvado cabaleiro Ruber e ao longo do cami\u00f1o derrotar aos inimigos, xefes e co\u00f1ecer novos amigos. Como Kayley, o xogador ten que vingar a morte do seu pai e enfrontarse a Ruber, o malvado.\nDesenvolvemento.\n\"Quest for Camelot\" foi desenvolvido e publicado por Titus Interactive e Nintendo. A comezos de 1997, Titus asinou un acordo de licenza con Warner Bros. para facer versi\u00f3ns do xogo \"Quest for Camelot\" para Nintendo 64, PlayStation, Sega Saturn e Game Boy. O xogo estreouse o 16 de decembro de 1998.\nAcollido.\nO xogo tivo unha recepci\u00f3n negativa, xa que GameRankings deulle unha puntuaci\u00f3n do 50%. Adam Cleveland de IGN resumiu o xogo como \"malo\". Describiu a s\u00faa mec\u00e1nica central como \"aburrida\": cami\u00f1ar entre puntos e buscar obxectos. Cleveland sinalou a reputaci\u00f3n de Titus como de mala calidade, especialmente os xogos con contido licenciado. Criticou a m\u00fasica repetitiva, e dixo que a \u00fanica parte decente do xogo era o uso da cor. Joe Ottoson de Allgame criticou como se necesitaban xoias coleccionables para salvar o progreso do xogo. Engadiu que o xogo era tedioso e os men\u00fas estaban mal dese\u00f1ados."}
{"id": "550895", "revid": "88215", "url": "https://gl.wikipedia.org/wiki?curid=550895", "title": "Antonio Valero Yubero", "text": "Antonio Valero Yubero, nado en Madrid o 31 de marzo de 1932 e finado en Sevilla o 3 de outubro de 2018, foi un futbolista espa\u00f1ol, que xogaba de lateral esquerdo. Militou durante case toda a s\u00faa carreira no Sevilla FC, sendo considerado un dos mellores defensas da s\u00faa historia.\nTraxectoria.\nNado en Madrid, comezou xogando no Castilla, para pasar logo ao Cuatro Caminos. Comezou a s\u00faa carreira como futbolista profesional no RCD C\u00f3rdoba, na Segunda Divisi\u00f3n, categor\u00eda na que debutou na primeira xornada da tempada 1951/52 contra o CD M\u00e1laga. Titular indiscutible disputou 58 partidos na categor\u00eda de prata, ademais doutros 11 de promoci\u00f3n de permanencia.\nTras realizar o servizo militar fichou polo Sevilla FC, por petici\u00f3n do adestrador Helenio Herrera. Militou no club durante as seguintes 10 tempadas, disputando un total de 231 partidos oficiais. Debutou nun partido contra o Deportivo da Coru\u00f1a en Riazor e foi titular durante a maior parte do seu tempo en Sevilla, chegando a xogar varios partidos da Copa de Europa. En maio de 1963 sufriu unha lesi\u00f3n, e a\u00ednda que se recuperou non volveu disputar ning\u00fan partido oficial co Sevilla. Deixou ent\u00f3n o club e xogou unha \u00faltima tempada co Xerez antes de retirarse aos 33 anos.\nSelecci\u00f3n nacional.\nDisputou tres partidos coa selecci\u00f3n B de Espa\u00f1a, e en 1957 xogou o seu primeiro e \u00fanico partido coa selecci\u00f3n absoluta. Foi nun amigable contra os Pa\u00edses Baixos, o mesmo encontro no que debutaron Luis Su\u00e1rez e Alfredo Di St\u00e9fano e que rematou con goleada espa\u00f1ola (5-1). Formou defensa aquel d\u00eda xunto a Or\u00fae e o seu compa\u00f1eiro no Sevilla Campanal II."}
{"id": "550896", "revid": "65337", "url": "https://gl.wikipedia.org/wiki?curid=550896", "title": "George William de Saulles", "text": "George William de Saulles, nado en Birmingham o 4 de febreiro de 1862 e finado en Londres o 21 de xullo de 1903, foi un medallista e dese\u00f1ador de moedas ingl\u00e9s. \nO m\u00e1is sobranceiro da s\u00faa obra son os anversos das moedas do Reino Unido na derradeira etapa do reinado de Vitoria (1837-1901) e baixo Eduardo VII (1901-1910), as\u00ed como diversas moedas para os territorios coloniais brit\u00e1nicos dese per\u00edodo.\nTraxectoria.\nPrimeiros anos e formaci\u00f3n.\nDe Saulles naceu o 4 de febreiro de 1862 en Villa Street, no distrito de Aston Manor, ao norte de Birmingham. O seu av\u00f3 Samuel fora un cidad\u00e1n su\u00edzo que traballara no servizo da casa de Xurxo IV (1820-1830), e o seu pai, William Henry de Saulles, era un comerciante do vidro en Birmingham. \nSendo a\u00ednda un neno comezou a s\u00faa formaci\u00f3n art\u00edstica na \"Birmingham School of Art\", onde tivo como mestre a Mr. Taylor, e al\u00ed acadou xa varios premios. Logo foi aprendiz do gravador de cu\u00f1os Mr. Wilcox, tam\u00e9n en Birmingham, con quen aprendeu a gravar grandes etiquetas para produtos comercializados na cidade.\nCarreira profesional.\nEn 1884, de Saulles trasladouse a Londres, onde traballou co gravador de cu\u00f1os John H. Pinches, establecido en Oxenden Street, Haymarket. En 1888 regresou a Birmingham e traballou para o medallista Joseph Moore. \nEn 1892 trasladouse novamente a Londres, para ocupar o posto de gravador xefe da \"Royal Mint\", que quedara vacante logo do falecemento de Leonard Charles Wyon. Desde ese momento e ata a s\u00faa morte encargouse da produci\u00f3n dos cu\u00f1os para as moedas do Reino Unido e dos seus territorios coloniais, as\u00ed como das medallas oficiais.\nEntre os anos 1898 e 1903 foi un dos expositores na \"Royal Academy\".\nVida persoal.\nDe Saulles casou en xu\u00f1o de 1884 con Myra Hill, con quen non tivo descendencia.\nO d\u00eda 21 de xullo de 1903, faleceu no distrito londiniense de Chiswick, logo duns d\u00edas de doenza, aos seus 41 anos. Foi soterrado no cemiterio do adro da igrexa de Chiswick.\nObras.\nMedallas.\nComo artes\u00e1n, de Saulles encargouse do proceso completo de dese\u00f1o, modelaxe e gravado da maior\u00eda dos seus cu\u00f1os. Nas s\u00faas creaci\u00f3ns deixouse influ\u00edr, en certa medida, polos gravadores da Escola Francesa Louis-Oscar Roty e Jules-Cl\u00e9ment Chaplain. No entanto, nas s\u00faas produci\u00f3ns oficiais non deixou terreo para a a innovaci\u00f3n. \nA s\u00faa obra medall\u00edstica privada entre 1894 e 1903 abrangue polo menos tres placas e 30 medallas, entre as que est\u00e1n as seguintes:\nAdemais destas, tam\u00e9n gravou outras con car\u00e1cter oficial, producidas na \"Royal Mint\", entre elas:\nMoedas.\nNa s\u00faa condici\u00f3n de gravador xefe da \"Royal Mint\", De Saulles encargouse en primeiro lugar de realizar os cu\u00f1os para a nova emisi\u00f3n de moedas da ra\u00ed\u00f1a Vitoria, en 1893, que foran dese\u00f1ados por Thomas Brock. A de Saulles d\u00e9beselle tam\u00e9n o dese\u00f1o da Britannia caracter\u00edstico dos reversos das moedas de bronce brit\u00e1nicas de 1895, as\u00ed como o dese\u00f1o das moedas emitidas a partir de 1902, logo da entronizaci\u00f3n de Eduardo VII. \nTam\u00e9n foi responsabilidade de De Saulles o dese\u00f1o e o gravado dos cu\u00f1os para as emisi\u00f3ns das moedas coloniais da s\u00faa \u00e9poca, como o d\u00f3lar de comercio brit\u00e1nico, as moedas de cobre da \u00c1frica Oriental Brit\u00e1nica (1897), as moedas da Honduras Brit\u00e1nica (1894), o d\u00f3lar brit\u00e1nico para os territorios da India (1895), moedas para Chipre (1890) e o d\u00f3lar dos Establecementos do Estreito (1903), ademais doutras emisi\u00f3ns para Terra Nova, Jersey, Australia, a Guiana Brit\u00e1nica, o Canad\u00e1, Ceil\u00e1n, Hong Kong ou Xamaica, baixo soberan\u00eda brit\u00e1nica.\nAs s\u00faa marcas de gravador nestas moedas foron , e .\nOutros.\nDe Saulles realizou tam\u00e9n o derradeiro Gran Selo para a ra\u00ed\u00f1a Vitoria (1898), as\u00ed como outros moitos selos oficiais para as colonias. No momento do seu falecemento estaba a preparar os modelos para os grandes selos de Eduardo VII do Reino Unido e os de Irlanda e Escocia, executados posteriormente por Frank Bowcher. \nV\u00e9xase tam\u00e9n.\nOutros artigos.\n "}
{"id": "550897", "revid": "65337", "url": "https://gl.wikipedia.org/wiki?curid=550897", "title": "G. W. de Saulles", "text": ""}
{"id": "550898", "revid": "1093", "url": "https://gl.wikipedia.org/wiki?curid=550898", "title": "Javier Berasaluce", "text": "Javier Berasaluce Marquiegui, nado en Deba o 4 de xaneiro de 1931 e finado en Vitoria o 8 de febreiro de 2022, foi un futbolista vasco que xogaba de porteiro. Destacou no Alav\u00e9s antes de fichar polo Real Madrid, club co que ga\u00f1ou cinco Copas de Europa na d\u00e9cada de 1950.\nTraxectoria.\nEducouse de neno nos Salesianos de Deusto e comezou a xogar ao f\u00fatbol como porteiro no Amaika Bat da s\u00faa localidade natal. En decembro de 1949 fichou pola Real Sociedad, sa\u00edndo cedido na s\u00faa primeira tempada ao Pasaia. \nNa tempada 1951/52 regresou \u00e1 Real, pero a presenza dos porteiros Ignacio Eizaguirre e Juan Bagur fixo que volvese marchar cedido, desta vez ao Alav\u00e9s. Con este club debutou na Segunda Divisi\u00f3n, nun partido contra o Sant Andreu, e disputou un total de 22 encontros na campa\u00f1a. A cesi\u00f3n prolongouse tam\u00e9n para a tempada 1952/53, na que Berasaluce realizou grandes actuaci\u00f3ns, e tras quedar libre da Real permaneceu no club vitoriano.\nXogou no Alav\u00e9s catro tempadas, a \u00faltima delas na Primeira Divisi\u00f3n, despois de ascender na 1953/54. En 1955 foi contratado polo Real Madrid, e formou parte dunha das \u00e9pocas douradas do club, ga\u00f1ando 5 Copas de Europa seguidas, a\u00ednda que o titular na porter\u00eda foi case sempre Juanito Alonso. Compartiu equipo con futbolistas hist\u00f3ricos como Pusk\u00e1s, H\u00e9ctor Rial, Di St\u00e9fano ou Gento, entre outros, e disputou un total de 20 partidos oficiais co club branco.\nPosteriormente pasou ao Racing de Santander, onde xogou tres tempadas ata que unha lesi\u00f3n nunha man acabou definitivamente coa s\u00faa carreira en 1962."}
{"id": "550928", "revid": "98629", "url": "https://gl.wikipedia.org/wiki?curid=550928", "title": "Manuel Badenes", "text": "Manuel Badenes Calduch, nado en Castell\u00f3 de la Plana o 30 de novembro de 1928 e finado na mesma cidade o 26 de novembro de 2007, foi un futbolista espa\u00f1ol que xogaba como dianteiro. Destacou especialmente no Zaragoza, no Valencia e no Valladolid, sendo o m\u00e1ximo goleador valenciano na historia da Primeira Divisi\u00f3n, con 139 goles.\nTraxectoria.\nDebutou na Primeira Divisi\u00f3n uns d\u00edas antes de cumprir os 18 anos, nas filas do principal club da s\u00faa cidade natal, o CD Castell\u00f3n. O seu primeiro partido xogouno contra o Sabadell en Castalia, e nel conseguiu o seu primeiro gol\nEsa tempada xogou s\u00f3 dez partidos, nos que marcou catro goles. Iso foi suficiente para que o FC Barcelona se fixase nel e o incorporase ao seu equipo. A experiencia no club catal\u00e1n non foi tan satisfactoria como esperaba xa que, a pesar de conseguir dous t\u00edtulos de liga consecutivos (1947/48 e 1948/49), a s\u00faa participaci\u00f3n en \u00e1mbalas tempadas foi escasa, disputando na \u00faltima un s\u00f3 partido. Destinado a Zaragoza para realizar o servizo militar, foi cedido ao Real Zaragoza, equipo co que marcou 21 goles en 24 partidos na tempada 1949/50.\nNa campa\u00f1a 1950/51 fichou polo Valencia CF coa dif\u00edcil tarefa de substitu\u00edr a Mundo, o m\u00e1ximo goleador hist\u00f3rico do club. Neste equipo destacou como un certeiro goleador, marcando 112 goles en 116 partidos. Xa na s\u00faa primeira campa\u00f1a marcou 20 goles en 21 encontros, cifra que superou na tempada 1954/55, con ata 22 goles en s\u00f3 16 partidos, inclu\u00edndo dous partidos con catro goles, contra H\u00e9rcules e Deportivo da Coru\u00f1a. Con 16 goles, contribu\u00edu a que o club valenciano, adestrado por Quincoces, se proclamase subcampi\u00f3n de liga na tempada 1952/53. Na Copa do Xeneral\u00edsimo de 1952 marcou 8 goles en 7 encontros, inclu\u00eddo un triplete na ida dos cuartos de final contra o Zaragoza. Disputou a final contra o FC Barcelona en Chamart\u00edn, marcando dous goles antes da media hora de xogo, pero o equipo catal\u00e1n acabou empatando na segunda parte e ga\u00f1ando o trofeo con dous goles de C\u00e9sar e Kubala na pr\u00f3rroga.\nEn 1954 marcoulle 5 goles \u00e1 Real Sociedad nos dous partidos de cuartos de final da Copa do Xeneral\u00edsimo, e outro ao Sevilla en semifinais, para acadar a s\u00faa segunda final de Copa. Esta disputouse de novo en Chamart\u00edn e outra vez contra o FC Barcelona, sendo esta vez a vitoria para o equipo valenciano por 3-0, con dous goles de Fuertes e un do propio Badenes.\nA tempada 1955/56 foi a s\u00faa \u00faltima no Valencia e pechouna con 10 goles en 10 partidos, para rematar cun balance total de 112 goles en 116 partidos. Estes n\u00fameros val\u00e9ronlle para deixar o club como o terceiro m\u00e1ximo goleador da s\u00faa historia, s\u00f3 por detr\u00e1s de Mundo e Igoa, a\u00ednda que despois foi superado por varios xogadores m\u00e1is, sendo na actualidade o s\u00e9timo. Ademais, en 1954 xogou tres partidos co filial do club, o Mestalla, na Segunda Divisi\u00f3n, para tentar salvar o equipo do descenso. Marcou un gol pero non puido evitar que o equipo perdese a categor\u00eda.\nEn 1956 fichou polo Valladolid, onde marcou 16 goles na s\u00faa primeira tempada. Superou esa cifra na segunda, na que marcou 19, fac\u00e9ndose as\u00ed co Trofeo Pichichi ao m\u00e1ximo goleador da liga, compartido con Alfredo Di St\u00e9fano (Real Madrid) e Ricardo Al\u00f3s (Valencia). Na tempada 1958/59 pasou a xogar no Sporting de Gij\u00f3n, adestrado polo seu excompa\u00f1eiro Mundo, onde marcou 15 goles en 40 partidos de d\u00faas tempadas, a segunda delas na Segunda Divisi\u00f3n.\nPechou a s\u00faa carreira xogando no mesmo equipo no que comezara, o Castell\u00f3n, co que marcou 12 goles na tempada 1960/61, 11 en liga e 1 en Copa.\nSelecci\u00f3n espa\u00f1ola.\nDisputou dous encontros coa selecci\u00f3n B de Espa\u00f1a, marcando catro goles en cada un deles, contra Grecia e Exipto."}
{"id": "550930", "revid": "23204", "url": "https://gl.wikipedia.org/wiki?curid=550930", "title": "Bandeira dos cherokees", "text": "A bandeira dos cherokees foi adoptada oficialmente pola Naci\u00f3n Cherokee de Oklahoma o 9 de outubro de 1978.\nContexto.\nA Naci\u00f3n Cherokee \u00e9 a meirande das tres tribos federalmente reco\u00f1ecidas do pobo cherokee nos Estados Unidos. Foron reco\u00f1ecidos por primeira vez pola administraci\u00f3n de Franklin Roosevelt en 1941, que elaborou unha constituci\u00f3n baixo o nome de \"Naci\u00f3n Cherokee de Oklahoma\". A constituci\u00f3n non foi finalmente ratificada polos membros da tribo ata 1976.\nDese\u00f1o.\nA bandeira para a nova naci\u00f3n foi dese\u00f1ada por Stanley John e aprobada polo Consello Tribal Cherokee o 9 de outubro de 1978. A bandeira ten un campo laranxa co \"Gran Selo da Naci\u00f3n Cherokee\" no centro. O selo est\u00e1 rodeado por sete estrelas amarelas con sete puntas. Cada unha das estrelas apunta cara \u00e1 estrela do centro do selo. As estrelas de sete puntas representan os sete clans do pobo cherokee.\nA versi\u00f3n actual modificou a bandeira nunha resoluci\u00f3n aprobada polo consello o 9 de setembro de 1989. Despois, engadiuse unha estrela negra de sete puntas na esquina superior dereita da bandeira para representar a luz que se apagou coa morte dos que pereceron no sendeiro das b\u00e1goas. A bandeira oficial tam\u00e9n ten un bordo de corda verde e negro.\nO texto en lingua cherokee no selo central di: \"Tsalagihi Ayeli \" (traduci\u00f3n: \"Naci\u00f3n Cherokee\")."}
{"id": "550933", "revid": "23204", "url": "https://gl.wikipedia.org/wiki?curid=550933", "title": "Bandeira da Naci\u00f3n Cherokee", "text": ""}
{"id": "550935", "revid": "23204", "url": "https://gl.wikipedia.org/wiki?curid=550935", "title": "Bandeira cherokee", "text": ""}
{"id": "550936", "revid": "23204", "url": "https://gl.wikipedia.org/wiki?curid=550936", "title": "Bandeira do pobo cherokee", "text": ""}
{"id": "550944", "revid": "1131", "url": "https://gl.wikipedia.org/wiki?curid=550944", "title": "Castelo das Ellas", "text": "O castelo das Ellas (\"Castelu das Ellas\" en lagarteiro) \u00e9 unha fortaleza situada na localidade hom\u00f3nima do val de X\u00e1lima en Estremadura.\nHistoria.\nEn novembro de 1302 o rei Fernando IV doou o seu territorio \u00e1 Orde de Alc\u00e1ntara e quedou baixo a encomenda de Salvale\u00f3n . O castelo constru\u00eduse durante o s\u00e9culo XV e reformouse no XVI. Como sede, dende 1455, dunha das encomendas da Orde de Alc\u00e1ntara logrou unha salientable importancia e no s\u00e9culo XVII, durante a guerra con Portugal, foi un enclave estrat\u00e9xico, por\u00e9n quedou parcialmente destru\u00eddo. \nConservaci\u00f3n.\nA partir do s\u00e9culo XVIII viviu unha progresiva decadencia e acabou por quedar nun estado de ru\u00edna pola falta de conservaci\u00f3n. En 2005 o concello, o seu propietario, investiu preto de 80.000 euros na s\u00faa consolidaci\u00f3n e restauraci\u00f3n. \nEn 1976 o castelo declarouse Monumento Hist\u00f3rico Art\u00edstico e at\u00f3pase so a protecci\u00f3n da declaraci\u00f3n xen\u00e9rica do Decreto de 22 de abril de 1949, e m\u00e1is a Lei 16/1985 sobre o Patrimonio Hist\u00f3rico Espa\u00f1ol. Do castelo cons\u00e9rvanse as s\u00faas d\u00faas torres, unha prism\u00e1tica e outra redonda, e vestixios da muralla, ademais de parte do peche do recinto principal que forma parte das tapias do actual cemiterio, que se sit\u00faa no que era o recinto interior do castelo. Parte das pezas labradas do catelo utiliz\u00e1ronse para enmarcar as sepulturas."}
{"id": "550946", "revid": "88215", "url": "https://gl.wikipedia.org/wiki?curid=550946", "title": "Manuel Badenes Calduch", "text": ""}
{"id": "550948", "revid": "15490", "url": "https://gl.wikipedia.org/wiki?curid=550948", "title": "Carla Sim\u00f3n", "text": " \nCarla Sim\u00f3n Pip\u00f3, nada en Barcelona en 1986, \u00e9 unha directora de cine e guionista espa\u00f1ola. En 2017 a Academia Espa\u00f1ola das Artes e das Ciencias Cinematogr\u00e1ficas elixiu a s\u00faa primeira longametraxe, \"Estiu 1993\" (2017), rodada en catal\u00e1n, para representar a Espa\u00f1a nos \u00d3scar.\nTraxectoria.\nCarla naceu en 1986 en Barcelona e creceu en Les Planes d'Hostoles, unha pequena cidade catal\u00e1. Os seus pais morreron de sida cando ela ti\u00f1a seis anos e foise a vivir cos seus t\u00edos e cun curm\u00e1n algo m\u00e1is novo \u00e1 Garrocha. A experiencia vivida foi a base da s\u00faa primeira longametraxe, rodada integramente en catal\u00e1n \"Estiu 1993\" e estreada en 2017.\nLicenciouse en Comunicaci\u00f3n Audiovisual pola Universidade Aut\u00f3noma de Barcelona en 2009; estudou o m\u00e1ster en Calidade e Innovaci\u00f3n TV organizado por Televisi\u00f3 de Catalunya en 2010 e o m\u00e1ster en Artes na London Film School (bolsa de posgrao da Obra Social \"la Caixa\"). En Londres dirixiu o documental \"Born Positive\" e a curtametraxe de ficci\u00f3n \"Lipstick\"."}
{"id": "550950", "revid": "23204", "url": "https://gl.wikipedia.org/wiki?curid=550950", "title": "Thomas Nuttall", "text": "Thomas Nuttall, nado en Long Preston, condado de Yorkshire (hoxe Yorkshire Norte) o 5 de xaneiro de 1786, e finado en St Helens, condado de Lancashire (hoxe Merseyside) o 10 de setembro de 1859, foi un bot\u00e1nico (pterid\u00f3logo e mic\u00f3logo) e zo\u00f3logo ingl\u00e9s, que viviu e traballou nos Estados Unidos desde 1808 at\u00e9 1841. \nTraxectoria.\nPrimeiros anos.\nNuttall naceu na vila de Long Preston, no condado de Yorkshire (actualmente Yorkshire Norte). Era fillo de Jonas Nuttall, impresor de Blackburn, Lancashire, e naceu en Long Preston, Settle, Yorkshire, o 5 de xaneiro de 1786, mentres a s\u00faa nai estaba al\u00ed de visita. Educouse en Blackburn e pasou varios anos como aprendiz de impresor. Iniciouse no estudo da bot\u00e1nica, en particular da flora dos seus outeiros nativos. \nO seu labor nos Estados Unidos.\nEn marzo de 1807 marchou aos Estados Unidos, onde dedicou a s\u00faa vida a actividades cient\u00edficas. Asa Gray, escribindo en 1844, dixo que \"desde ese momento [1808] at\u00e9 a actualidade ning\u00fan bot\u00e1nico visitou unha parte tan grande dos Estados Unidos, nin fixo tantas observaci\u00f3ns no campo e no bosque\". \nPouco despois de chegra aos Estados Unidos encontrouse co profesor Benjam\u00edn Smith Barton en Filadelfia. Barton animouno a que se dedicara ao estudo da historia natural, e Nuttall comezou a recolectar plantas.\nEn 1810 viaxou \u00e1 rexi\u00f3n dos Grandes Lagos e en 1811 acompa\u00f1ou no seu primeiro treito \u00e1 Expedici\u00f3n de Astor dirixida por William Price Hunt e patrocinada por John Jacob Astor para emprazar postos comerciais de peles no territorio de caza do r\u00edo Columbia. Nuttall foi acompa\u00f1ado polo bot\u00e1nico ingl\u00e9s John Bradbury, que era coleccionista de plantas dos Xard\u00edns Bot\u00e1nicos de Liverpool.\nTras remontar o r\u00edo Missouri ambos os dous deixaron a expedici\u00f3n de Astor no posto comercial dos indios arikara en Dakota do Sur, e continuaron remontando o r\u00edo co trampeiro Ramsay Crooks. En agosto regresaron ao posto dos arikara e un\u00edronse ao grupo de Manuel Lisa que retornaba a San Luis, Missouri.\nA\u00ednda que a Expedici\u00f3n de Lewis e Clark viaxara pola rexi\u00f3n en 1803-1806, moitos dos esp\u00e9cimes de plantas que encontraron e foron recollidas a\u00ednda eran desco\u00f1ecidos para a ciencia. A inminente guerra entre Inglaterra e os Estados Unidos de Am\u00e9rica obrigouno a regresar a Londres, v\u00eda Nova Orle\u00e1ns. En Londres organizou con tempo a s\u00faa colecci\u00f3n de plantas, discutindo as s\u00faas experiencias con outros cient\u00edficos.\nEn 1815 regresou aos EE. UU. e despois de recolectar m\u00e1is plantas publicu en 1818 \"The Genera of North American Plants\" (Os x\u00e9neros das plantas de Norteam\u00e9rica). De 1818 a 1820 viaxou ao longo do r\u00edo Arkansas e do r\u00edo Vermello do Norte e, tras regresar a Filadelfia, publicou o seu \"Journal of Travels into the Arkansas Territory during the year 1819\" (Diario da viaxe no Territorio de Arkansas durante o ano 1819).\nEn 1825 foi nomeado conservador dos Xard\u00edns Bot\u00e1nicos da Universidade Harvard. E publicou a seu \"Manual of the Ornithology of the United States and of Canada\" (Mabnal da ornitolox\u00eda dos Estados Unidos e do Canad\u00e1) entre 1832 e 1834.\nEn 1834 renunciou ao seu posto e partiu cara ao oeste nunha expedici\u00f3n organizada por Nathaniel Jarvis Wyeth, acompa\u00f1ado esta vez polo naturalista John Kirk Townsend. Viaxaron a trav\u00e9s dos actuais estados de Kansas, Wyoming e Utah, e descenderon augas abaixo do r\u00edo Snake at\u00e9 chegar ao r\u00edo Columbia a \u00e1 costa oeste. Nuttall navegou despois polo oc\u00e9ano Pac\u00edfico at\u00e9 as illas Hawaianas en decembro.\nRegresou na primavera de 1835 e estivo recollendo plantas pola rexi\u00f3n do Noroeste do Pac\u00edfico, unha \u00e1rea xa cuberta polo naturalista escoc\u00e9s David Douglas. Na s\u00faa viaxe de retorno det\u00edvose en San Diego, onde se encontrou co escritor Richard Henry Dana, Jr. O personaxe do vello curioso do libro de Dana \"Two Years Before the Mast\" est\u00e1 baseado en Nuttall.\nDesde 1836 at\u00e9 1841 Nuttall traballou na Academia de Ciencias Naturais en Filadelfia. Durante ese tempo fixo algunhas achegas \u00e1 \"Flora of North America\" (Flora de Norteam\u00e9rica) que estaba sendo preparada por Asa Gray e John Torrey.\n\u00daltimos d\u00edas.\nO falecemento dun seu t\u00edo en 1841 obrigouno a regresar a Inglaterra, xa que herdar\u00eda as s\u00faas propiedades se permanec\u00eda seis meses ao ano nese pa\u00eds.\nEntre 1842 e 1849 publicou seu \"The North American Sylva: Trees not described by F. A. Michaux\" (Silva norteamericana: \u00e1rbores non descritos por F. A. Michaux) que foi o primeiro libro que inclu\u00edu todas as \u00e1rbores de Am\u00e9rica do Norte, xusto antes de abandonar os EUA en decembro de 1841.\nDesde 1842 e at\u00e9 a s\u00faa morte en 1859 viviu en \"Nutgrove Hall\", en St Helens, Lancashire (actualmente en Merseyside), mansi\u00f3n que constru\u00edra seu pai en 1810. Morreu al\u00ed o 10 de setembro de 1859, e est\u00e1 enterrado na Christ Church da vila pr\u00f3xima de Eccleston (Merseyside). \nHonores.\nEponimia.\nNome\u00e1ronse varias especies de plantas e de aves na s\u00faa honra, como \"Picoides nuttallii\", nomeado polo seu amigo William Gambel, \"Pica nuttalli\" e \"Phalaenoptilus nuttallii\", nomeadas ambas por John James Audubon.\nTam\u00e9n \u00e9 conmemorado no que os anglofalantes chaman \"Nuttall's oak\" (carballo de Nuttall), \"Quercus texana\", e na \"Mimosa nuttallii\". \nNo World Register of Marine Species rex\u00edstranse 44 x\u00e9neros e especies co ep\u00f3nimo \"nuttalli\".\nE no IPNI, 523 de especies e variedades bot\u00e1nicas.\nAbreviaturas.\nA abreviatura Nutt. empr\u00e9gase para reco\u00f1ecer a Thomas Nuttall como autoridade na descrici\u00f3n e taxonom\u00eda en bot\u00e1nica.\nA abreviatura Nuttall empr\u00e9gase para reco\u00f1ecer a Thomas Nuttall como autoridade na descrici\u00f3n e taxonom\u00eda en zoolox\u00eda."}
{"id": "550951", "revid": "89787", "url": "https://gl.wikipedia.org/wiki?curid=550951", "title": "Long Preston", "text": "Long Preston \u00e9 unha vila e parroquia civil do condado de Yorkshire Norte, en Inglaterra (Reino Unido).\nXeograf\u00eda.\nLong Preston enc\u00f3ntrase situada ao norte da rexi\u00f3n Yorkshire e Humber, cerca da fronteira coa rexi\u00f3n Nordeste de Inglaterra, dos montes Peninos, da costa do mar do Norte e das cidades de York e Northallerton, esta \u00faltima a capital do condado.\nA poboaci\u00f3n de Long Preston en 2001 era de 680 habitantes, que aumentaron a 742 no censo de 2011. \nHistoria.\nA aldea formou parte historicamente do West Riding of Yorkshire, at\u00e9 1974."}
{"id": "550954", "revid": "98629", "url": "https://gl.wikipedia.org/wiki?curid=550954", "title": "St Helens", "text": "O nome ingl\u00e9s Saint Helens ou Saint Helen's, frecuentemente abreviado St. Helens, St Helens, St. Helens' ou St Helen's, \u00e9 o equivalente ao galego Santa Helena, e pode referir a varios lugares diferentes:"}
{"id": "550955", "revid": "839", "url": "https://gl.wikipedia.org/wiki?curid=550955", "title": "German Titov", "text": "German Stepanovich Titov, nado en Verhnee Zhilino (Krai de Altai, Rusia), o 11 de setembro de 1935 e finado o 20 de setembro de 2000, foi un cosmonauta sovi\u00e9tico e segunda persoa en orbitar a Terra na misi\u00f3n Vostok 2.\nTraxectoria.\nTitov completou o seu adestramento militar en 1957, servindo na Forza A\u00e9rea da Uni\u00f3n Sovi\u00e9tica como piloto na Segunda Rexi\u00f3n de Aviaci\u00f3n de Leningrado. En 1960 foi elixido no primeiro grupo de cosmonautas da Uni\u00f3n Sovi\u00e9tica, viaxando a bordo da Vostok 2 nunha misi\u00f3n de un d\u00eda e convert\u00e9ndose no segundo ser humano en orbitar a Terra despois de Iuri Gagarin. En 1962 adestrou para ser piloto de probas na Academia Zhukovskii de Enxe\u00f1ar\u00eda da Forza A\u00e9rea, liderando o grupo que adestrou para pilotar o avi\u00f3n espacial Spiral e gradu\u00e1ndose en 1968. Titov elixiu seguir unha carreira m\u00e1is dirixida \u00e1 xesti\u00f3n nas forzas espaciais en lugar de continuar como cosmonauta, gradu\u00e1ndose na Academia Xeral de Persoal Militar chegando a ser Director Adxunto do Mando e Control Espaciais en agosto de 1972. A partir de 1973 foi Director Adxunto de GUKOS para investigaci\u00f3n e, entre 1979 e 1991, comandante da mesma organizaci\u00f3n. Titov retirouse do ex\u00e9rcito en outubro de 1992. Finou en Moscova o 20 de setembro de 2000."}
{"id": "550956", "revid": "1131", "url": "https://gl.wikipedia.org/wiki?curid=550956", "title": "St Helens, Merseyside", "text": "St Helens \u00e9 unha gran cidade do condado de Merseyside, en Inglaterra.\nXeograf\u00eda.\nA cidade, cunha poboaci\u00f3n de 102 629 habitantes, \u00e9 o centro administrativo do municipio metropolitano de St Helens, que ti\u00f1a unha poboaci\u00f3n de 176 843 habitantes no censo de 2001.\nSt Helens est\u00e1 no suroeste do hist\u00f3rico condado de Lancashire, a 10 km ao norte do r\u00edo Mersey. \nHistoria.\nA cidade historicamente atop\u00e1base dentro da antiga divisi\u00f3n de Lancashire de West Derby co\u00f1ecida como \"hundred\" (divisi\u00f3n dun condado).\nA cidade comezou inicialmente como un pequeno asentamento no municipio de Windle, pero a mediados do s\u00e9culo XVII converteuse en sin\u00f3nimo dunha \u00e1rea m\u00e1is ampla e, en 1838 f\u00edxose oficialmente respons\u00e1bel da administraci\u00f3n dos catro concellos de Eccleston, Parr, Sutton e Windle. En 1868 a cidade foi creada por incorporaci\u00f3n como concello municipal e m\u00e1is tarde converteuse nun municipio comarcal, e en 1887 e nun concello metropolitano e, finalmente, en 1974 cunha responsabilidade administrativa ampliada para as cidades e aldeas pr\u00f3ximas. "}
{"id": "550959", "revid": "15490", "url": "https://gl.wikipedia.org/wiki?curid=550959", "title": "Prosopographia Imperii Romani", "text": "A , abreviado PIR, \u00e9 unha obra hist\u00f3rica colectiva usada para establecer a prosopograf\u00eda de personaxes destacados do Imperio romano. O per\u00edodo de tempo cuberto est\u00e9ndese desde a batalla de Accio, no 31 a. C., at\u00e9 o reinado de Diocleciano. O volume final da segunda edici\u00f3n, co\u00f1ecida como PIR2, apareceu en novembro de 2015. Para per\u00edodos posteriores ao s\u00e9culo III que a PIR non cobre, existe a \"Prosopography of the Later Roman Empire\" de Arnold Hugh Martin Jones, J. R. Martindale e John Morris.\nOs persoeiros est\u00e1n dispostos a partir dos nomes da \"gens\". Igualmente, aparecen enumerados e citados nas partes m\u00e1is significativas das fontes co\u00f1ecidas (especialmente inscrici\u00f3ns, papiros e moedas), a partir das cales recomp\u00edlase un esquema biogr\u00e1fico. Aparecen enumeradas as funci\u00f3ns, os cargos, as relaci\u00f3ns de parentesco (tam\u00e9n en forma de Stemmata) e as posibles actividades literarias. As entradas est\u00e1n escritas en lat\u00edn.\nHistoria.\nPrimeira edici\u00f3n.\nDo mesmo xeito que outros proxectos en estudos cl\u00e1sicos, o PIR foi ideado no s\u00e9culo XIX por iniciativa de Theodor Mommsen na Academia de Berl\u00edn. A primeira edici\u00f3n publicouse en Berl\u00edn na li\u00f1a dos traballos acad\u00e9micos da escola historicista de econom\u00eda, que lograra o proxecto dun corpus de t\u00f3dalas inscrici\u00f3ns latinas, o \"Corpus Inscriptionum Latinarum\". Dirixida por Elimar Klebs, Hermann Dessau e Paul von Rohden, a primeira edici\u00f3n do \"PIR\" editouse en tres volumes desde 1897 at\u00e9 1898.\nSegunda edici\u00f3n.\nA partir das novas e abondosas achegas arqueol\u00f3xicas, a obra quedou obsoleta e a Academia de Berl\u00edn, en 1915, decidiu a s\u00faa actualizaci\u00f3n. O primeiro volume desta segunda edici\u00f3n estivo a cargo de Edmund Groag e Arthur Stein quen reuniron nel as letras A e B e foi publicado en Berl\u00edn en 1933. A seguir, o segundo volume (letra C) foi publicado en 1936. \nA s\u00faa continuidade foi interrompida pola Segunda guerra mundial mentres se traballaba no terceiro volume, letras D-F (1943). Trala guerra retom\u00e1ronse os traballos, baixo a direcci\u00f3n de A. Stein e, posteriormente a partir de 1951, de Leiva Petersen na Academia Alem\u00e1 de Ciencias (m\u00e1is tarde Academia de Ciencias da RDA), mais dun xeito moi limitado. Non foi at\u00e9 despois da unificaci\u00f3n alem\u00e1 que o proxecto colleu novos pulos, na Academia de Ciencias e Humanidades de Berl\u00edn-Brandeburgo, fundada en 1992. Dende ese momento, estivo dirixido por K. Wachtel e cando se xubilou en 2002, foi substitu\u00eddo por Matth\u00e4us Heil. Mant\u00edvose como proxecto da Academia at\u00e9 2006 e, daquela, estaba impreso o fasc\u00edculo at\u00e9 a letra S. A partir de a\u00ed, continuaron a Academia de Berl\u00edn-Brandeburgo e a Fundaci\u00f3n Fritz Thyssen. En novembro de 2015, apareceu o derradeiro fasc\u00edculo coas letras restantes, U/V-Z, o que marcou o remate da segunda edici\u00f3n despois de 82 anos.\nEsta segunda edici\u00f3n do \"PIR\" incl\u00fae notas para t\u00f3dolos senadores romanos co\u00f1ecidos, os \u00e9quites e alg\u00fans funcionarios p\u00fablicos que non son de rango ecuestre, como os libertos imperiais manumitidos que est\u00e1n testemu\u00f1ados na tradici\u00f3n literaria. Tam\u00e9n se incl\u00faen os emperadores romanos, as s\u00faas familias e pr\u00edncipes estranxeiros relacionados co Imperio. \nAs entradas no \"PIR\" est\u00e1n indexadas pola letra inicial do nome, logo polo n\u00famero da entrada. Por exemplo, Claudio Pompeiano corresponde \u00e1 entrada PIR C 0970; \u00e9 dicir, a entrada 970 baixo a letra C.\nEn Internet.\nPor outra banda, dende 1998, as entradas se foron creando coa axuda dunha base de datos que non se actualizou dende outubro de 2004 e est\u00e1 marcada como completa. En Internet, est\u00e1 dispo\u00f1oble unha listaxe de palabras clave das persoas inc\u00f1u\u00eddas na lista e unha base de datos con suplementos (engadidos) ao volumes xa publicados."}
{"id": "550961", "revid": "89787", "url": "https://gl.wikipedia.org/wiki?curid=550961", "title": "E-selectina", "text": "A E-selectina (selectina endotelial), tam\u00e9n chamada CD62E, ELAM-1 (\"endothelial-leukocyte adhesion molecule 1\", mol\u00e9cula de adhesi\u00f3n endotelial-leucocito 1) ou LECAM2 (\"leukocyte-endothelial cell adhesion molecule 2\", mol\u00e9cula de adhesi\u00f3n leucocito-c\u00e9lula endotelial 2), \u00e9 unha glicoprote\u00edna da familia das selectinas, que funciona como mol\u00e9cula de adhesi\u00f3n celular e expr\u00e9sase s\u00f3 en c\u00e9lulas endoteliais activadas por citocinas. Igual que outras selectinas, desempe\u00f1a un importante papel na inflamaci\u00f3n. En humanos, a E-selectina est\u00e1 codificada no xene SELE do cromosoma 1.\nEstrutura.\nA E selectina ten unha estrutura en casete que consta dos seguintes dominios: un dominio N-terminal de lectina tipo C, un dominio similar a EGF (factor de crecemento epid\u00e9rmico), 6 unidades de dominios Sushi (repetici\u00f3n SCR), un dominio transmembrana (TM) e unha cola citoplasm\u00e1tica intracelular (cyto). A estrutura tridimensional da rexi\u00f3n de uni\u00f3n ao ligando da E-selectina humana foi determinada a unha resoluci\u00f3n de 2,0 \u00c5 en 1994. A estrutura revela que hai un limitado contacto entre os dous dominios e unha coordinaci\u00f3n de Ca2+ non predita a partir doutras lectinas tipo C. A an\u00e1lise estrutura/funci\u00f3n indica a existencia dunha rexi\u00f3n definida e cadeas laterais espec\u00edficas que poden estar implicadas na uni\u00f3n de ligandos. A uni\u00f3n da E-selectina ao tetrasac\u00e1rido sialil-LewisX (SLeX; NeuNAc\u03b12,3Gal\u03b21,4[Fuc\u03b11,3]GlcNAc) resolveuse en 2000.\nXene e regulaci\u00f3n.\nNos humanos a E-selectina est\u00e1 codificada no xene \"SELE\" geGFGne. Os seus dominios de lectina tipo C, dominio similar a EGF, repetici\u00f3ns SCR e transmembrana est\u00e1n cada un codificado nun diferente ex\u00f3n do xene, mentres que o seu dominio citos\u00f3lico deriva de dous ex\u00f3ns. O locus da E-selectina est\u00e1 ao lado do da L-selectina no cromosoma 1.\nA diferenza da P-selectina, que se almacena en ves\u00edculas chamadas corpos de Weibel-Palade, a E-selectina non se almacena na c\u00e9lula e ten que ser transcrita, traducida e transportada \u00e1 superficie celular. A produci\u00f3n da E-selectina \u00e9 estimulada pola expresi\u00f3n de P-selectina que, \u00e1 s\u00faa vez, \u00e9 estimulada polo factor de necrose tumoral \u03b1 (TNF\u03b1), a interleucina-1 (IL-1) e o lipopolisac\u00e1rido (LPS). A E-selectina tarda unhas d\u00faas horas en expresarse na superficie celular despois da reco\u00f1ecemento das citocinas. A expresi\u00f3n m\u00e1xima de E-selectina ocorre unhas 6\u201312 horas despois da estimulaci\u00f3n das citocinas e os seus niveis volven aos basais nunhas 24 horas.\nAs forzas de cizalla tam\u00e9n afectan \u00e1 expresi\u00f3n da E-selectina. Unha alta cizalla laminar potencia a resposta da c\u00e9lula endotelial aguda \u00e1 interleucina-1\u03b2 en c\u00e9lulas endoteliais virxes ou condicionadass pola cizalla como se observa en situaci\u00f3ns patol\u00f3xicas de isquemia/danos de reperfusi\u00f3n, a\u00ednda que orixina unha regulaci\u00f3n \u00e1 baixa r\u00e1pida da E-selectina para protexerse contra a inflamaci\u00f3n cr\u00f3nica.\nOs fitoestr\u00f3xenos, que son compostos vexetais con actividade biol\u00f3xica similar \u00e1 dos estr\u00f3xenos, como a xeniste\u00edna, formononetina, biochanina A e daidze\u00edna, as\u00ed como unha mestura destes fitoestr\u00f3xenos eran capaces de reducir a E-selectina e tam\u00e9n a VCAM-1 e ICAM-1 na superficie celular e en sobrenadantes de cultivo.\nLigandos.\nA E-selectina reco\u00f1ece e \u00fanese a carbohidratos sialilados presentes nas prote\u00ednas superficiais de certos leucocitos. Os ligandos da E-selectina expr\u00e9sanse en neutr\u00f3filos, monocitos, eosin\u00f3filos, linfocitos de tipo T de memoria e efectores e c\u00e9lulas asasinas naturais. Cada un destes tipos de c\u00e9lulas enc\u00f3ntranse en sitios inflamatorios agudos e cr\u00f3nicos en asociaci\u00f3n coa expresi\u00f3n da E-selectina, o que implica a intervenci\u00f3n da E-selectina no recrutamento destas c\u00e9lulas en ditos lugares de inflamaci\u00f3n.\nEntre estes carbohidratos est\u00e1n membros das familias Lewis X e Lewis A que se encontran en monocitos, granulocitos e linfocitos T.\nA glicoprote\u00edna ESL-1, presente en neutr\u00f3filos e c\u00e9lulas mieloides, foi o primeiro contra-receptor para a E-selectina que se describiu. \u00c9 unha variante do glicorreceptor de tirosina quinase FGF, polo que parece posible que a s\u00faa uni\u00f3n \u00e1 E-selectina estea implicada na iniciaci\u00f3n da sinalizaci\u00f3n nas c\u00e9lulas unidas.\nO ligando da P-selectina PSGL-1 derivado de neutr\u00f3filos humanos \u00e9 tam\u00e9n un ligando moi eficiente para a E-selectina expresada no endotelio baixo fluxo. \u00c9 mediadora na rodadura dos leucocitos sobre o endotelio activado que rodea un tecido inflamado.\nTanto ESL-1 coma PSGL-1 deben portar sialil Lewis a/x para poder unirse a E/P-selectinas.\nA E-selectina \u00e9 unha mediadora na adhesi\u00f3n de c\u00e9lulas tumorais a c\u00e9lulas endotelaiis, ao unirse a ligandos da E-selectina sobre as c\u00e9lulas tumorais. Os ligandos da E-selectina tam\u00e9n xogan un papel nas met\u00e1stases cancerosas. O papel destes dous ligandos da E-selectina na met\u00e1stase in vivo est\u00e1 mal definido e a\u00ednda non demostrado. O PSGL-1 foi detectado na superficie de c\u00e9lulas de met\u00e1stases \u00f3seas de c\u00e9lulas tumorais prost\u00e1ticas, o que suxire que pode ter un papel funcional no tropismo \u00f3seo das c\u00e9lulas tumorais prost\u00e1ticas.\nEn c\u00e9lulas cancerosas identific\u00e1ronse o CD44, o receptor de morte-3 (DR3), o LAMP1 e o LAMP2 como ligandos da E-selectina presentes en c\u00e9lulas de cancro de colon, e identific\u00e1ronse o CD44v, o Mac2-BP, e gangli\u00f3sidos como ligandos da E-selectina presentes en c\u00e9lulas de cancro de mama.\nEn neutr\u00f3filos humanos o glicoesfingol\u00edpido NeuAc\u03b12-3Gal\u03b21-4GlcNAc\u03b21-3[Gal\u03b21-4(Fuc\u03b11-3)GlcNAc\u03b21-3]2[Gal\u03b21-4GlcNAc\u03b21-3]2Gal\u03b21-4Glc\u03b2Cer (e estruturas estreitamente relacionadas) son receptores funcionais da E-selectina.\nFunci\u00f3n.\nPapel na inflamaci\u00f3n.\nDurante a inflamaci\u00f3n a E-selectina xoga un importante papel no recrutamento de leucocitos no lugar da lesi\u00f3n. A liberaci\u00f3n local das citocinas IL-1 e TNF-\u03b1 polos macr\u00f3fagos nos tecidos inflamados induce a sobreexpresi\u00f3n de E-selectina nas c\u00e9lulas endoteliais dos vasos sangu\u00edneos pr\u00f3ximos. Os leucocitos do sangue que expresan o ligando correcto vanse unir con baixa afinidade \u00e1 E-selectina, tam\u00e9n baixo o estr\u00e9s de cizalla do fluxo sangu\u00edneo, causando que os leucocitos roden ao longo da superficie interna dos vasos sangu\u00edneos a medida que se van formando e desfacendo interacci\u00f3ns temporais.\nConforme a resposta inflamatoria progresa, as quimiocinas liberadas polo tecido danado entran nos vasos sangu\u00edneos e activan os leucocitos rodantes, que son agora capaces de unirse estreitamente \u00e1 superficie endotelial e empezar a abrirse paso en direcci\u00f3n ao tecido.\nA P-selectina ten unha funci\u00f3n similar, mais expr\u00e9sase na superficie da c\u00e9lula endotelial en cuesti\u00f3n de minutos a medida que se almacena dentro da c\u00e9lula en vez de ser producida conforme fai falta.\nPapel no cancro.\nA E-selectina foi descuberta inicialmente como un receptor transmembrana inducido en c\u00e9lulas endoteliais despois dunha estimulaci\u00f3n inflamatoria que era mediadora na adhesi\u00f3n de c\u00e9lulas leuc\u00e9micas HL60 monoc\u00edticas. Isto levou a formular a hip\u00f3tese de que as c\u00e9lulas cancerosas segregaban citocinas inflamatorias como a IL-1\u03b2 ou o TNF\u03b1 para inducir a E-selectina en sitios metast\u00e1ticos afastados. Esta induci\u00f3n permitir\u00eda as c\u00e9lulas tmorais circulantes pararse nos sitios estimulados, rodar ao longo do endotelio activado, extravasarse e formar met\u00e1stases. Os estudos feitos desde ent\u00f3n mostraron que a uni\u00f3n da E-selectina a c\u00e9lulas de cancro de colon correlaci\u00f3nase cun aumento do potencial metast\u00e1tico, e que c\u00e9lulas cancerosas de m\u00faltiples tipos de tumores \u00fanense \u00e1 E-selectina usando ligandos glicoprote\u00ednas ou glicol\u00edpidos normalmente expresados en c\u00e9lulas inmunitarias. Os estudos serviron para describir mellor a mec\u00e1nica do cadoiro polo que as c\u00e9lulas cancerosas se unen primeiro \u00e1 E-selectina a taxas de fluxo de cizalla: a uni\u00f3n da E-selectina ten como resultado unha interacci\u00f3n de tipo velcro que permite que as c\u00e9lulas cancerosas realicen unha uni\u00f3n de alta afinidade con integrinas, que finalmente orixina unha uni\u00f3n firme entre as c\u00e9lulas tumorais e o endotelio activado.\nA\u00ednda que hai numerosas probas \"in vitro\" e cl\u00ednicas que contin\u00faan apoiando esta hip\u00f3tese da met\u00e1tese do cancro mediada pola E-selectina, os estudos con met\u00e1stases \"in vivo\" mostraron que os knockouts de E-selectina s\u00f3 afectan minimamente a adhesi\u00f3n de c\u00e9lulas leuc\u00e9micas ao \u00f3so inmediatamente despois da inxecci\u00f3n. a\u00ednda que a met\u00e1stase de pulm\u00f3n experimental non est\u00e1 afectada pola deleci\u00f3n xen\u00e9tica da E-selectina. Ademais, os estudos mostraron que o crecemento do tumor primario increm\u00e9ntase nos ratos knockout para a E-selectina. Este paradoxo resolveuse m\u00e1is recentemente grazas a tres estudos que mostraban que a E-selectina s\u00f3 se expresa constitutivamente no endotelio da medula \u00f3sea, polo que se pensa que realiza funci\u00f3ns vitais na hematopoese. Estes receptores son transportados especificamente por c\u00e9lulas que est\u00e1n metastatizando no \u00f3so e non noutros sitios. Estes datos apoian os esforzos cl\u00ednicos que se est\u00e1n a facer para inhibir as met\u00e1stases do cancro de mama no \u00f3so con axentes bloqueadores da E-selectina. A complexidade da biolox\u00eda dos ligandos da E-selectina pode tam\u00e9n xogar un papel nestes resultados discrepantes \"in vitro\" e \"in vivo\". Describ\u00edronse polo menos 15 substratos glicoprote\u00ednas e glicol\u00edpidos diferentes para a E-selectin en varias c\u00e9lulas de cancro, a\u00ednda que s\u00f3 o n-glicano Glg1 (Esl1) mostrou ser mediador na met\u00e1stase \u00f3sea. Outros ligandos ou combinaci\u00f3ns poden ter distintos mecanismos durante a met\u00e1stase do cancro. \nAdemais da interacci\u00f3n directa con c\u00e9lulas tumorais, a induci\u00f3n da E-selectina en resposta \u00e1s citocinas segregadas localmente polas c\u00e9lulas de cancro permite tomar tumores espec\u00edficos como diana de nanopart\u00edculas conxugadas con sLeX ou tioapt\u00e1meros que conte\u00f1en cargas antitumorais. Ademais, a E-selectina pode tam\u00e9n funcionar para recrutar monocitos en tumores primarios ou met\u00e1stases de pulm\u00f3n para promover un microambiente protumoral inflamatorio. Bloquear estas interacci\u00f3ns ou permitir o tr\u00e1fico de c\u00e9lulas CAR-T a sitios E-selectina positivos pode ser prometedor para futuros desenvolvementos terap\u00e9uticos.\nRelevancia patol\u00f3xica.\nPolineuromiopat\u00eda de doenza cr\u00edtica.\nEn casos de niveis de glicosa sangu\u00ednea elevados, como na sepse, a expresi\u00f3n da E-selectina \u00e9 maior do normal, o que ten como resultado unha maior permeabilidade microvascular. A maior permeabilidade orixina edema (inchamento) do endotelio esquel\u00e9tico (que cobre o interior dos vasos sangu\u00edneos), causando isquemia do m\u00fasculo esquel\u00e9tico (restrici\u00f3n do fluxo sangu\u00edneo) e finalmente necrose (morte cellar). Esta patolox\u00eda subxacente \u00e9 a causa da enfermidade sintom\u00e1tica polineuromiopat\u00eda de doenza cr\u00edtica.\nAdhesi\u00f3n de pat\u00f3xenos.\nA adherencia da bacteria \"Porphyromonas gingivalis\" a c\u00e9lulas endoteliais de vea umbilical humana incem\u00e9ntase coa induci\u00f3n da expresi\u00f3n de E-selectina polo TNF-\u03b1. Un anticorpo para a E-selectina e sialil LewisX suprim\u00eda a adherencia de \"P. gingivalis\" a c\u00e9lulas HUVEC estimuladas. Os mutantes de \"P. gingivalis\" que carecen de prote\u00ednas Pgm6/7 similares a OmpA te\u00f1en unha adherencia reducida a HUVECs estimuladas, pero os mutantes deficientes en fimbrias non estaban afectados. A adherencia mediada por E-seletina de \"P. gingivalis\" activa a exocitose endotelial. Estes resultados suxiren que a interacci\u00f3n entre a E-selectina do h\u00f3spede e a Pgm6/7 do pat\u00f3xeno \u00e9 un mediador na adherencia de \"P. gingivalis\" a c\u00e9lulas endoteliais e pode desencadear a inflamaci\u00f3n vascular.\nS\u00edndrome coronaria aguda.\nA expresi\u00f3n inmunohistoqu\u00edmica de E-selectina e PECAM-1 est\u00e1n significativamente incrementadas na capa \u00edntima dos vasos sangu\u00edneos en placas vulnerables do grupo da s\u00edndrome coronaria aguda, especialmente en c\u00e9lulas endoteliais neovasculares e est\u00e1 correlacionada positivamente coa densidade de c\u00e9lulas inflamatorias, o que suxire que a PECAM-1 e a E-selectina poder\u00edan desempe\u00f1ar un importante papel na reacci\u00f3n inflamatoria e no desenvolvemento de placas vulnerables. O polimorfismo Ser128Arg da E-selectina est\u00e1 asociado coa s\u00edndrome coronaria aguda e poder\u00eda ser un factor de risco para esta s\u00edndrome.\nInduci\u00f3n mediada por nicotina.\nO h\u00e1bito de fumar est\u00e1 fortemente correlacionado co aumento da probabilidade da aterosclerose ao inducir disfunci\u00f3n endotelial. En c\u00e9lulas endoteliais, varias mol\u00e9culas de adhesi\u00f3n celular inclu\u00edndo a E-selectina, reg\u00falanse \u00e1 alza coa exposici\u00f3n \u00e1 nicotina, o compo\u00f1ente adictivo do fume do tabaco. A adhesi\u00f3n estimulada pola nicotina de monocitos a c\u00e9lulas endoteliais depende da activaci\u00f3n de \u03b17-nAChRs, \u03b2-Arr1 e cSrc. O xene da E-selectina \u00e9 un xene sensible a E2F1 e a estimulaci\u00f3n pola nicotina ten como resultado un incremento do recrutamento de E2F1 no promotor da E-selectina. Por tanto, os axentes como RRD-251, que poden afectar a actividade de E2F1 poden ter un potencial beneficio terap\u00e9utico contra a arterosclerose inducida polo fume dos cigarros.\nAneurisma cerebral.\nA expresi\u00f3n de E-selectina increm\u00e9ntase en tecidos afectados por un aneurisma cerebral roto. A E-selectina poder\u00eda ser un importante factor implicado no proceso de formaci\u00f3n e rotura de aneurismas cerebrais, ao promover a inflamaci\u00f3n e o debilitamento das paredes arteriais cerebrais.\nComo biomarcador.\nA E-selectina \u00e9 tam\u00e9n un biomarcador emerxente para o potencial metast\u00e1tico dalg\u00fans cancros inclu\u00edndo o cancro colorrectal e recorrencias."}
{"id": "550962", "revid": "27155", "url": "https://gl.wikipedia.org/wiki?curid=550962", "title": "Selectina E", "text": ""}
{"id": "550963", "revid": "27155", "url": "https://gl.wikipedia.org/wiki?curid=550963", "title": "Selectina-E", "text": ""}
{"id": "550964", "revid": "27155", "url": "https://gl.wikipedia.org/wiki?curid=550964", "title": "CD62E", "text": ""}
{"id": "550965", "revid": "27155", "url": "https://gl.wikipedia.org/wiki?curid=550965", "title": "ELAM-1", "text": ""}
{"id": "550966", "revid": "27155", "url": "https://gl.wikipedia.org/wiki?curid=550966", "title": "LECAM-2", "text": ""}
{"id": "550967", "revid": "27155", "url": "https://gl.wikipedia.org/wiki?curid=550967", "title": "SELE", "text": ""}
{"id": "550968", "revid": "113870", "url": "https://gl.wikipedia.org/wiki?curid=550968", "title": "Bandeira dos hopi", "text": "A bandeira dos hopi \u00e9 utilizada polo pobo hopi de Arizona que vive na reserva Hopi, nos Estados Unidos de Am\u00e9rica, a cal est\u00e1 rodeada pola Naci\u00f3n Navajo. A bandeira \u00e9 unha tricolor vertical coas cores turquesa, branco e amarelo, e co s\u00edmbolo dos hopi no medio. A bandeira vai acompa\u00f1ada dunha franxa vermella.\nHistoria.\nEn 2002, Leigh Kuwanwisiwma propuxo un dese\u00f1o de bandeira para o pobo. As conversas sobre a adopci\u00f3n dunha bandeira xurdiron en 1993, mais a bandeira actual s\u00f3 se adoptou na primavera de 2002. O dese\u00f1o foi impreso no xornal tribal e foment\u00e1ronse os comentarios sobre a bandeira. A bandeira representa o modo de vida hopi e ch\u00e1mase \"Naatoyla\" en lingua hopi.\nSimbolismo.\nCores.\nAs cores da bandeira dos hopi representan o millo e o modo de vida hopi.\nS\u00edmbolo hopi.\nO \"Tuuwaqatsi\" ou s\u00edmbolo da terra \u00e9 o principal s\u00edmbolo do pobo hopi. Donald Healy fala del no seu libro \"Native American Flags\":"}
{"id": "550972", "revid": "23204", "url": "https://gl.wikipedia.org/wiki?curid=550972", "title": "Bandeira do pobo hopi", "text": ""}
{"id": "550973", "revid": "23204", "url": "https://gl.wikipedia.org/wiki?curid=550973", "title": "Bandeira hopi", "text": ""}
{"id": "550974", "revid": "23204", "url": "https://gl.wikipedia.org/wiki?curid=550974", "title": "Bandeira da Naci\u00f3n Hopi", "text": ""}
{"id": "550975", "revid": "23204", "url": "https://gl.wikipedia.org/wiki?curid=550975", "title": "Bandeira da reserva hopi", "text": ""}
{"id": "550976", "revid": "23204", "url": "https://gl.wikipedia.org/wiki?curid=550976", "title": "Naatoyla", "text": ""}
{"id": "550977", "revid": "88215", "url": "https://gl.wikipedia.org/wiki?curid=550977", "title": "Enrique Rabassa", "text": ""}
{"id": "550978", "revid": "23204", "url": "https://gl.wikipedia.org/wiki?curid=550978", "title": "Bandeira do pobo navajo", "text": ""}
{"id": "550979", "revid": "23204", "url": "https://gl.wikipedia.org/wiki?curid=550979", "title": "Bandeira navajo", "text": ""}
{"id": "550980", "revid": "23204", "url": "https://gl.wikipedia.org/wiki?curid=550980", "title": "Bandeira dos navajo", "text": ""}
{"id": "550982", "revid": "89787", "url": "https://gl.wikipedia.org/wiki?curid=550982", "title": "Georgeanne R. Caughlan", "text": "Georgeanne (Jan) Caughlan, nada Robertson o 25 de outubro de 1926 e finada o 3 de xaneiro de 1994, foi unha astrof\u00edsica estadounidense co\u00f1ecida polo seu traballo na xeraci\u00f3n de enerx\u00eda estelar. A s\u00faa recompilaci\u00f3n de datos experimentais das velocidades de reacci\u00f3ns nucleares foron fundamentais para establecer a teor\u00eda da nucleos\u00edntese. Esta teor\u00eda levou a Wiliam A. Fowler a obter o Premio Nobel de F\u00edsica en 1983. \nTraxectoria.\nGeorgeanne Robertson naceu o 25 de outubro en Montesano, Washington. Foi a cuarta dos cinco fillos de George Duncan e Anna (Mcleod) Robertson. Estudou na Universidade de Washington, onde se licenciou en f\u00edsica en 1937.\nCasou en 1936 con Charles Caughlan, qu\u00edmico, con quen tivo catro fillos. A parella divorciouse a principios da d\u00e9cada dos 1970. Despois de que os seus fillos creceran, Georgeanne comezou os seus estudos de doutoramento e acadou o seu t\u00edtulo de doutora no ano 1964. \nCaughlan uniuse \u00e1 Universidade Estatal de Montana en 1957 como instrutora. Entre 1961-1963, foi investigadora de ver\u00e1n en Caltech, onde traballou con William A. Fowler na xeraci\u00f3n de enerx\u00eda estelar. En 1961 foi profesora asistente na universidade Estatal de Montana, onde se converter\u00eda en profesora titular no ano 1974. Despois da s\u00faa xubilaci\u00f3n, en 1984, foi nomeada profesora em\u00e9rita. \nEnerx\u00eda e xeraci\u00f3n nuclear en estrelas.\nA principios da d\u00e9cada de 1960 Caughlan comezou a recompilar datos experimentais sobre as reacci\u00f3ns nucleares estelares, como parte das investigaci\u00f3ns de Fowler sobre a xeraci\u00f3n de enerx\u00eda. Ela transmitiulle esta informaci\u00f3n a Fowler a trav\u00e9s de cartas manuscritas . Xunto con el Caughlan desenvolveu un formato est\u00e1ndar para a presentaci\u00f3n das velocidades de reacci\u00f3n de prot\u00f3ns, deuter\u00f3ns e part\u00edculas alfa con n\u00facleos de hidr\u00f3xeno e silicio. En concreto Fowler reco\u00f1eceu que foran os estudos de Caughlan sobre a estrutura estelar e o \u00edmpeto te\u00f3rico dela o que o levaron a conseguir o Premio Nobel de f\u00edsica en 1983. \nTodas as recompilaci\u00f3ns de datos astrof\u00edsicos nucleares realizadas por Caughlan (xunto con Barbara Zimmerman e Fowler) public\u00e1ronse periodicamente, e consider\u00e1ronse \u201ca biblia\u201d da astrof\u00edsica nuclear.\nDurante a estancia de Caughlan en Caltech, os primeiros c\u00e1lculos da estrutura e a evoluci\u00f3n das estrelas foron posibles a medida que as computadoras alcanzaron a suficiente potencia. Un programa inform\u00e1tico desenvolvido por Robert V. Wagoner para simular a s\u00edntese de 41 n\u00facleos en estrelas funcionaba grazas \u00e1s frecuencias astrof\u00edsicas do traballo de Caughlan.\nCiclo de CNO.\nO ciclo carbono-nitr\u00f3xeno-os\u00edxeno (CNO) \u00e9 un proceso na fusi\u00f3n estelar que converte o hidr\u00f3xeno en helio. En 1965 Caughlan calculou que se unha estrela excede as trinta masas solares, o ciclo CNO dar\u00eda como resultado que os \u00e1tomos de nitr\u00f3xeno superasen en n\u00famero ao carbono e ao os\u00edxeno nun factor de 100. Determinouse que a estrela eta Carinae estaba nas s\u00faas etapas finais de vida base\u00e1ndose na observaci\u00f3n deste exceso de nitr\u00f3xeno: o seu espectro mostraba li\u00f1as de nitr\u00f3xeno pero non li\u00f1as de os\u00edxeno."}
{"id": "550983", "revid": "88215", "url": "https://gl.wikipedia.org/wiki?curid=550983", "title": "M\u00e1rio Coluna", "text": "M\u00e1rio Esteves Coluna, nado na illa da Inhaca o 6 de agosto de 1935 e finado en Maputo o 25 de febreiro de 2014, foi un futbolista portugu\u00e9s de orixe mozambicana, que xogaba principalmente como centrocampista central .\nDesenvolveu case toda a s\u00faa carreira no Benfica, co que disputou 525 partidos oficiais e marcou 127 goles en 16 tempadas. Alcumado \"O Monstro Sagrado\", ga\u00f1ou 19 t\u00edtulos co club lisboeta, entre eles dez ligas portuguesas e d\u00faas Copas de Europa, en 1961 e 1962, marcando un gol en cada unha das d\u00faas finais.\nFoi 57 veces internacional coa selecci\u00f3n portuguesa, coa que acadou o terceiro posto no Mundial de 1966. Est\u00e1 considerado como un dos mellores centrocampistas da s\u00faa xeraci\u00f3n e un dos futbolistas portugueses m\u00e1is talentosos de todos os tempos, as\u00ed como un s\u00edmbolo do deporte en Mozambique. Foi durante anos capit\u00e1n do Benfica e da selecci\u00f3n de Portugal, e destacou pola s\u00faa capacidade de liderado, o seu comportamento tranquilo e a s\u00faa conduta respectuosa, as\u00ed como por unha boa visi\u00f3n e lectura do xogo desde o medio campo, os pases en profundidade e uns feroces lanzamentos dende lonxe.\nTraxectoria.\nNaceu na illa da Inhaca, no Mozambique portugu\u00e9s, sendo fillo dun portugu\u00e9s e unha mozambicana. Foi descuberto polo Benfica mentres xogaba no Desportivo de Louren\u00e7o Marques, onde destacaba no baloncesto e o atletismo. Foi incorporado ao club de Lisboa en 1954, e al\u00ed comezou xogando como interior, marcando 14 goles en 26 partidos na s\u00faa primeira tempada en Portugal, na que ga\u00f1ou o primeiro dos seus campionatos da Primeira Liga. Posteriormente foi reconvertido con \u00e9xito como centrocampista central ou centrocampista ofensivo polo adestrador Otto Gl\u00f3ria, aproveitando a s\u00faa resistencia e forza, \u00e1s que sumaba os seus precisos e potentes disparos dende longa distancia e unhas boas habilidades t\u00e9cnicas.\nXogou no Benfica durante 16 tempadas, ata 1970, sendo o capit\u00e1n do equipo dende 1963, trala marcha do hist\u00f3rico goleador Jos\u00e9 \u00c1guas. Capitaneou o club ao longo de 328 partidos. Conquistou un total de 10 ligas, nunha das \u00e9pocas de m\u00e1is gloria da historia do club. \nGa\u00f1ou d\u00faas Copas de Europa consecutivas co Benfica, nas tempadas 1960/61 e 1961/62, anotando un gol en \u00e1mbalas d\u00faas finais. Na primeira delas, contra o FC Barcelona no estadio Wankdorf de Berna, anotou o gol da vitoria, o definitivo 3-2, ao superar cun disparo dende lonxe ao gardameta Ramallets. Na final do ano seguinte, fronte ao Real Madrid no Estadio Ol\u00edmpico de \u00c1msterdam, marcou o gol que fac\u00eda o 3-3 e \u00eda tirar o penalti que supuxo o 4-3, pero Eus\u00e9bio pediulle tiralo el. \nDisputou d\u00faas veces a Copa Intercontinental, perdendo na primeira delas contra o Pe\u00f1arol e na segunda contra o Santos de Pel\u00e9. Acadou a\u00ednda unha terceira final consecutiva en 1963, xa como capit\u00e1n do equipo, pero o partido, disputado no antigo estadio de Wembley, acabou con vitoria para o Milan. En 1965 disputou a s\u00faa cuarta final da Copa de Europa, enfront\u00e1ndose ao Inter de Mil\u00e1n de Helenio Herrera en San Siro, nun encontro que acabou con vitoria italiana por 1-0.\nDeixou o Benfica en 1970 e fichou polo Olympique de Li\u00f3n, onde xogou unha tempada antes de regresar a Portugal para pechar a s\u00faa carreira no Estrela de Portalegre, no Alto Alentejo, actuando como xogador-adestrador.\nO 8 de decembro de 1970 o Benfica realizoulle unha homenaxe, nun encontro amigable fronte a unha selecci\u00f3n da UEFA que contaba entre outros con Johan Cruyff, Dragan D\u017eaji\u0107, Geoff Hurst, Bobby Moore, Uwe Seeler ou Luis Su\u00e1rez.\nSelecci\u00f3n portuguesa.\nFoi 57 veces internacional coa selecci\u00f3n de Portugal, marcando oito goles. A s\u00faa estrea produciuse nun amigable contra Escocia o 4 de maio de 1955, e o seu \u00faltimo partido internacional foi o 11 de decembro de 1968, nunha derrota por 4\u20132 contra Grecia, correspondente \u00e1s eliminatorias para a Copa do Mundo de 1970.\nCapitaneou os \"Magri\u00e7os\" en todos os partidos da Copa do Mundo de 1966, en Inglaterra, onde o equipo portugu\u00e9s acadou o terceiro posto.\nTrala retirada.\nDespois de que Mozambique se independizase de Portugal en 1975, Coluna ocupou o cargo de presidente da s\u00faa Federaci\u00f3n de F\u00fatbol. Tam\u00e9n exerceu como ministro de Deportes do pa\u00eds entre 1994 a 1999.\nMorreu en Maputo o 25 de febreiro de 2014 aos 78 anos de idade, tras non poder superar unha infecci\u00f3n pulmonar."}
{"id": "550984", "revid": "98629", "url": "https://gl.wikipedia.org/wiki?curid=550984", "title": "Bandeira da Confederaci\u00f3n Iroquesa", "text": "A bandeira da Confederaci\u00f3n Iroquesa ou Haudenosaunee \u00e9 a bandeira adoptada para representar as seis naci\u00f3ns de Haudenosaunee. O seu dese\u00f1o componse dun fondo de cor p\u00farpura con catro cadrados brancos e un pi\u00f1eiro branco no centro.\nHistoria.\nNa d\u00e9cada de 1980, o equipo nacional masculino Iroquois Nationals de lacrosse precisaba unha bandeira para unha competici\u00f3n con Australia para representar a Haudenosaunee como entidade independente. Rick Hill, un artista escritor e educador tuscarora asociouse co equipo de lacrosse, e traballou xunto con Harold e Tim Johnson (pai e fillo mohawk de North Tonawanda, Nova York) para crear o dese\u00f1o. Harold Johnson rexentaba unha tenda de camisetas en Niagara Falls, Nova York e o seu fillo Tim Johnson era estudante na Universidade de Buffalo. O borrador orixinal de Hill foi inspirado polo onondaga Oren Lyons e adaptado polos Johnson. O equipo de lacrosse aceptou o dese\u00f1o e m\u00e1is tarde converteuse nun s\u00edmbolo para Haudenosaunee.\nSimbolismo.\nO dese\u00f1o da bandeira bas\u00e9ase no cinto de Hiawatha, un s\u00edmbolo que se remonta \u00e1 uni\u00f3n orixinal das cinco tribos de Haudenosaunee. O cinto de wampum era un s\u00edmbolo de unidade entre as cinco (e despois seis) tribos iroquesas durante centos de anos antes da s\u00faa adaptaci\u00f3n para o seu uso como bandeira.\nO violeta consid\u00e9rase a \"cor dos iroqueses\" xa que \u00e9 a cor derivada das cunchas dos moluscos empregadas na elaboraci\u00f3n do wampum. Os catro cadrados e a \u00e1rbore representan cada unha das cinco naci\u00f3ns orixinais de Haudenosaunee. De esquerda a dereita son: os seneca, os cayuga, os onondaga (a \u00e1rbore), os oneidas e os mohawk. A s\u00faa colocaci\u00f3n na bandeira reflicte a s\u00faa localizaci\u00f3n xeogr\u00e1fica. A \u00e1rbore de pi\u00f1eiro branco orienal tam\u00e9n representa a \u00c1rbore da paz dentro da naci\u00f3n onondaga, onde as cinco naci\u00f3ns se uniron para formar Haudenosaunee. Convenientemente, as agullas do pi\u00f1eiro branco oriental est\u00e1n agrupadas en grupos de cinco."}
{"id": "550985", "revid": "23204", "url": "https://gl.wikipedia.org/wiki?curid=550985", "title": "Bandeira de Haudenosaunee", "text": ""}
{"id": "550987", "revid": "23204", "url": "https://gl.wikipedia.org/wiki?curid=550987", "title": "Bandeira dos pobos iroqueses", "text": ""}
{"id": "550988", "revid": "23204", "url": "https://gl.wikipedia.org/wiki?curid=550988", "title": "Bandeira iroquesa", "text": ""}
{"id": "550989", "revid": "23204", "url": "https://gl.wikipedia.org/wiki?curid=550989", "title": "Bandeira dos iroqueses", "text": ""}
{"id": "550990", "revid": "29398", "url": "https://gl.wikipedia.org/wiki?curid=550990", "title": "Satur Grech", "text": "Saturnino Grech Pomares, m\u00e1is co\u00f1ecido como Satur Grech, nado en Alacante o 6 de xu\u00f1o de 1914 e finado en Palma o 31 de xullo de 2001, foi un futbolista e adestrador espa\u00f1ol.\nTraxectoria.\nComezou a s\u00faa carreira como futbolista no Poble Nou de Barcelona, pasando despois polo Murcia, a UE de Sants, o Espanyol, o Sabadell e o Cartagena. En 1942 fichou polo Mallorca, onde militou durante varias tempadas, antes de pasar ao Arenas de Zaragoza e ao Const\u00e0ncia, onde colgou as botas en 1949.\nIniciou a s\u00faa carreira como adestrador no propio Const\u00e0ncia, pasando logo polo Mallorca en d\u00faas etapas. En xaneiro de 1954 colleu as rendas da UD Las Palmas, coa que conseguiu o ascenso \u00e1 primeira divisi\u00f3n por segunda vez na historia do club. Continuou durante tres tempadas m\u00e1is no equipo canario, conseguindo sempre a permanencia.\nEn 1957 chegou ao Sevilla, ao que dirixiu en varios partidos da Copa de Europa, e m\u00e1is tarde pasou polos bancos de H\u00e9rcules, Mallorca, Atl\u00e9tico Baleares, Cartagena e Tenerife. En 1965 converteuse no novo adestrador do Racing de Ferrol, co que se proclamou campi\u00f3n da Terceira Divisi\u00f3n e logrou o ascenso \u00e1 Segunda despois de varios anos de ausencia. Estivo \u00e1 fronte do equipo durante d\u00faas tempadas m\u00e1is, e tras pasar polo Lleida e o Compostela, regresou ao Racing para a tempada 1971/72, pero foi destitu\u00eddo despois de s\u00f3 oito partidos, cun balance dun empate e sete derrotas. Por \u00faltimo adestrou de novo o Const\u00e0ncia antes de retirarse."}
{"id": "550991", "revid": "88215", "url": "https://gl.wikipedia.org/wiki?curid=550991", "title": "Saturnino Grech", "text": ""}
{"id": "550992", "revid": "88215", "url": "https://gl.wikipedia.org/wiki?curid=550992", "title": "Saturnino Grech Pomares", "text": ""}
{"id": "550993", "revid": "89787", "url": "https://gl.wikipedia.org/wiki?curid=550993", "title": "Bandeira dos m\u00e9tis", "text": "A bandeira dos m\u00e9tis \u00e9 un dos s\u00edmbolos do pobo m\u00e9tis do Canad\u00e1. Foi empregada por primeira vez polos loitadores da resistencia m\u00e9tis da Terra de Rupert na batalla de Seven Oaks. Segundo un \u00fanico relato contempor\u00e1neo, a bandeira \"foi\" un agasallo da Compa\u00f1\u00eda do Noroeste en 1815, mais ning\u00fan outro relato sobrevivente confirma isto. Tanto a versi\u00f3n vermella como a azul da bandeira foron utilizadas para representar a forza pol\u00edtica e militar dos m\u00e9tis dende ent\u00f3n. A bandeira m\u00e9tis \u00e9 anterior \u00e1 bandeira do Canad\u00e1 cando menos 150 anos, e \u00e9 a bandeira patri\u00f3tica ind\u00edxena m\u00e1is antiga do Canad\u00e1.\nA bandeira de fondo azul foi aceptada polo Consello Nacional M\u00e9tis como bandeira oficial da naci\u00f3n m\u00e9tis. En 2013, o Consello Nacional M\u00e9tis conseguiu unha marca oficial para a bandeira para protexela como s\u00edmbolo da naci\u00f3n m\u00e9tis e garantir a s\u00faa propiedade colectiva polos cidad\u00e1ns m\u00e9tis."}
{"id": "550995", "revid": "23204", "url": "https://gl.wikipedia.org/wiki?curid=550995", "title": "Bandeiras dos m\u00e9tis", "text": ""}
{"id": "550997", "revid": "23204", "url": "https://gl.wikipedia.org/wiki?curid=550997", "title": "Bandeira m\u00e9tis", "text": ""}
{"id": "550998", "revid": "23204", "url": "https://gl.wikipedia.org/wiki?curid=550998", "title": "Bandeira do pobo m\u00e9tis", "text": ""}
{"id": "550999", "revid": "34155", "url": "https://gl.wikipedia.org/wiki?curid=550999", "title": "Bandeira dos musqueam", "text": "A bandeira dos musqueam \u00e9 o s\u00edmbolo que representa ao pobo musqueam e \u00e1 s\u00faa naci\u00f3n federal reco\u00f1ecida. Foi dese\u00f1ada pola artista musqueam Susan Point, quen tam\u00e9n axudou a dese\u00f1ar a bandeira de Nunavut. O dese\u00f1o da bandeira \u00e9 un rect\u00e1ngulo canadense branco sobre un campo de verde azulado, cunha punta de frecha no centro que representa un salm\u00f3n saltando sobre unha rede.\nA bandeira foi izada permanentemente no campus de Vancouver da Universidade da Columbia Brit\u00e1nica durante unha cerimonia p\u00fablica o 25 de febreiro de 2019. O acto pretend\u00eda simbolizar o compromiso da universidade de promover a s\u00faa colaboraci\u00f3n co pobo musqueam, xa que o campus de Vancouver est\u00e1 situado nun territorio musqueam que nunca foi cedido."}
{"id": "551001", "revid": "23204", "url": "https://gl.wikipedia.org/wiki?curid=551001", "title": "Bandeira musqueam", "text": ""}
{"id": "551002", "revid": "23204", "url": "https://gl.wikipedia.org/wiki?curid=551002", "title": "Bandeira da Naci\u00f3n Musqueam", "text": ""}
{"id": "551003", "revid": "23204", "url": "https://gl.wikipedia.org/wiki?curid=551003", "title": "Bandeira de Nunatsiavut", "text": "A bandeira de Nunatsiavut \u00e9 a bandeira adoptada polo Asociaci\u00f3n Inuit de Labrador para representar aos inuit de Labrador e os territorios que eles reclaman, co\u00f1ecidos colectivamente como Nunatsiavut. A bandeira presenta un inuksuk tradicional coas cores branco, azul e verde, as cales tam\u00e9n est\u00e1n presentes na bandeira de Labrador.\nA bandeira converteuse nun s\u00edmbolo oficial da rexi\u00f3n tras a ratificaci\u00f3n da Constituci\u00f3n Inuit de Labrador o 1 de decembro de 2005. O anexo 1-C da constituci\u00f3n define a bandeira coas s\u00faas cores."}
{"id": "551005", "revid": "23204", "url": "https://gl.wikipedia.org/wiki?curid=551005", "title": "Bandeira dos pur\u00e9pechas", "text": "A bandeira dos pur\u00e9pechas \u00e9 a bandeira oficial do pobo pur\u00e9pecha, unha naci\u00f3n ind\u00edxena de Michoac\u00e1n, M\u00e9xico. Esta bandeira consta de catro campos de catro cores cun escudo e as palabras \"Juchari Uinapekua\" (A nosa forza en lingua pur\u00e9pecha) debaixo do escudo. Esta bandeira \u00e9 \u00fanica no seu tipo e xurdiu na cidade de Santa Fe de la Laguna en 1980. \u00c9 unha bandeira \u00e9tnica de M\u00e9xico.\nHistoria.\nA bandeira pur\u00e9pecha xorde como s\u00edmbolo de uni\u00f3n e identidade con todos os pur\u00e9pechas, e como resposta \u00e1 explotaci\u00f3n e discriminaci\u00f3n das comunidades ind\u00edxenas. O pintor Jos\u00e9 Luis Soto Gonz\u00e1lez dese\u00f1ou a bandeira dos pur\u00e9pechas, a cal formou parte do acto de toma da bandeira pur\u00e9pecha na comunidade michoacana de Santa Fe de la Laguna, concello de Quiroga, o luns 17 de novembro de 1980.\nNos \u00faltimos anos rexurdiu con forza a bandeira como s\u00edmbolo deste pobo, tr\u00e1tase dunha insignia civil que retoma as cores da devandita bandeira e que comeza a ter unha forte presenza nas vilas de Michoac\u00e1n, sobre todo nas que falan a lingua pur\u00e9pecha. Ao non existir ning\u00fan documento que regule o uso deste emblema, tomou infinidade de variantes que non se corresponden con ideas simb\u00f3licas e provocaron discusi\u00f3ns sobre o dese\u00f1o hist\u00f3rico da bandeira."}
{"id": "551007", "revid": "23204", "url": "https://gl.wikipedia.org/wiki?curid=551007", "title": "Bandeira pur\u00e9pecha", "text": ""}
{"id": "551008", "revid": "23204", "url": "https://gl.wikipedia.org/wiki?curid=551008", "title": "Bandeira do pobo pur\u00e9pecha", "text": ""}
{"id": "551010", "revid": "23204", "url": "https://gl.wikipedia.org/wiki?curid=551010", "title": "Bandeira das Illas Baleares", "text": "A bandeira das Illas Baleares \u00e9 a bandeira oficial das Illas Baleares, unha comunidade aut\u00f3noma de Espa\u00f1a que se atopa no mar Mediterr\u00e1neo occidental. A bandeira, a cal foi adoptada no Estatuto de Autonom\u00eda de 1983, incorpora o dese\u00f1o da Senyera.\nO dese\u00f1o definitivo foi adoptado en 1989 logo de que o decidise unha comisi\u00f3n de expertos formada polos mallorqu\u00edns Maria Barcel\u00f3 Cresp\u00ed e Gabriel Llompart Moragues, o ibicenco Joan Mar\u00ed Cardona e o menorqu\u00edn Joan Hern\u00e1ndez M\u00f3ra."}
{"id": "551012", "revid": "1131", "url": "https://gl.wikipedia.org/wiki?curid=551012", "title": "Ciclo do entroido", "text": ""}
{"id": "551013", "revid": "16599", "url": "https://gl.wikipedia.org/wiki?curid=551013", "title": "Bandeira de Cantabria", "text": "A bandeira de Cantabria \u00e9 un dos s\u00edmbolos de Cantabria, unha comunidade aut\u00f3noma de Espa\u00f1a. As cores da bandeira oficial foron estabelecidas no seu Estatuto de Autonom\u00eda. Componse de d\u00faas franxas horizontais iguais, sendo a branca a superior e a vemella a inferior, co escudo da comunidade no seu centro xeom\u00e9trico.\nHistoria.\nCando, por Real Orde de 30 de xullo de 1845, se asignaron as bandeiras que corresponder\u00edan \u00e1s diferentes matr\u00edculas das provincias mar\u00edtimas de Espa\u00f1a, todas elas recibiron como contrasinal dese\u00f1os aleatorios nas cores azul, vermello, amarelo e branco. Alg\u00fans autores defenden que non foi as\u00ed para a provincia mar\u00edtima de Santander, na cal se respectou a s\u00faa bandeira branca e vermella. Segundo as teses dos historiadores que apoiaron a asunci\u00f3n do estandarte branco e vermello da provincia mar\u00edtima de Santander pola comunidade aut\u00f3noma de Cantabria, o seu contrasinal \u00e9 o \u00fanico en Espa\u00f1a anterior \u00e1 Real Orde de 30 de xullo de 1845 que respectou a s\u00faa bandeira branca e vermella empregada cando menos dende o s\u00e9culo XVIII por barcos e tropas c\u00e1ntabras. Por\u00e9n, non existe unanimidade ao respecto xa que as evidencias achegadas sobre o seu uso antes da Real Orde foron refutadas por diversos autores con posterioridade.\nEn calquera caso, a bandeira foi amplamente asumida como emblema na rexi\u00f3n, at\u00e9 o punto que a propia cidade de Santander, que posu\u00eda bandeira propia branca e azul, chegou a substitu\u00edla pola da matr\u00edcula mar\u00edtima, at\u00e9 que na segunda d\u00e9cada do s\u00e9culo XX, un informe de Fresnedo de la Calzada propiciou un deslinde dos campos, pas\u00e1ndose a usar a branca e azul para a capital e a branca e vermella pola daquela deputaci\u00f3n provincial; sendo posteriormente asumida pola comunidade aut\u00f3noma c\u00e1ntabra.\nNo ano 2016, atendendo \u00e1s reivindicaci\u00f3ns de diversos colectivos tanto sociais como pol\u00edticos, reco\u00f1eceuse oficialmente como s\u00edmbolo representativo e identitario do pobo c\u00e1ntabro unha segunda bandeira que fora desestimada no proceso auton\u00f3mico, o l\u00e1baro c\u00e1ntabro."}
{"id": "551016", "revid": "5863", "url": "https://gl.wikipedia.org/wiki?curid=551016", "title": "David L\u00f3pez Veleiro", "text": ""}
{"id": "551018", "revid": "23204", "url": "https://gl.wikipedia.org/wiki?curid=551018", "title": "Bandeira de Guam", "text": "A bandeira do territorio de Guam, pertencente aos Estados Unidos, foi adoptada o 9 de febreiro de 1948. A bandeira territorial \u00e9 de cor azul escuro cun estreito bordo vermello por todos os lados (o bordo foi un engadido posterior). O bordo vermello representa o sangue derramado na segunda guerra mundial e durante a soberan\u00eda espa\u00f1ola no territorio. No centro da bandeira est\u00e1 o escudo de armas; un emblema en forma de am\u00e9ndoa, que representa unha proa navegando na ba\u00eda de Hag\u00e5t\u00f1a preto de Hag\u00e5t\u00f1a, e \"GUAM\" coloreado con letras vermellas. A forma do emblema lembra as pedras de tiracoios usadas polos antigos chamorros. O terreo do fondo representa o cantil Two Lovers Point de Guam."}
{"id": "551020", "revid": "23204", "url": "https://gl.wikipedia.org/wiki?curid=551020", "title": "Bandeira das Illas Marianas do Norte", "text": "A bandeira das Illas Marianas do Norte foi adoptada en xullo de 1985 pola Segunda Constituci\u00f3n das Marianas do Norte. A bandeira das illas foi dese\u00f1ada orixinalmente por Taga durante o ano 1985. M\u00e1is tarde, durante ese ano, finalizaron o bosquexo da bandeira na \u00faltima convenci\u00f3n constitucional da Commonwealth das Illas. Este foi o momento m\u00e1is simb\u00f3lico da anexi\u00f3n das illas. \nA bandeira consta de tres s\u00edmbolos: unha estrela que representa aos Estados Unidos, unha pedra latte que representa aos chamorros e unha \"warmwar\" (coroa decorativa) que representa a carolinos; o fondo azul representa o oc\u00e9ano Pac\u00edfico e a foxa das Marianas."}
{"id": "551023", "revid": "23204", "url": "https://gl.wikipedia.org/wiki?curid=551023", "title": "Bandeira das Illas Pitcairn", "text": "A bandeira das Illas Pitcairn \u00e9 un dos s\u00edmbolos das Illas Pitcairn e foi adoptada oficialmente o 2 de abril de 1984. O dese\u00f1o foi suxerido polo Consello das Illas Pitcairn en decembro de 1980 e foi aprobado pola ra\u00ed\u00f1a Isabel II en abril de 1984. A bandeira ondeou nas Pitcairn por primeira vez en maio de 1984, durante unha visita do daquela gobernador Richard Stratton (1980\u201484).\nA bandeira das Illas Pitcairn \u00e9 unha bandeira azul coa bandeira da Uni\u00f3n no cant\u00f3n e o escudo de armas de Pitcairn."}
{"id": "551025", "revid": "89787", "url": "https://gl.wikipedia.org/wiki?curid=551025", "title": "Paco Gento", "text": "Francisco Gento L\u00f3pez, co\u00f1ecido como Paco Gento ou simplemente Gento, nado en Guarnizo, Cantabria, o 21 de outubro de 1933 e finado en Madrid o 18 de xaneiro de 2022, foi un futbolista espa\u00f1ol que xogaba como lateral esquerdo. Xogador hist\u00f3rico do Real Madrid , desenvolveu case toda a s\u00faa carreira deportiva no club branco, co que xogou 600 partidos oficiais durante 18 tempadas, acadando numerosos \u00e9xitos e reco\u00f1ecemento mundial. \nLembrado como un dos xogadores m\u00e1is verticais e r\u00e1pidos da s\u00faa \u00e9poca, no momento da s\u00faa retirada era o xogador con m\u00e1is partidos disputados coa camiseta do Real Madrid e o terceiro m\u00e1ximo goleador da historia do club, s\u00f3 superado polos seus antigos compa\u00f1eiros Alfredo Di St\u00e9fano e Ferenc Pusk\u00e1s. Foi elixido no posto 30 dos mellores futbolistas do s\u00e9culo XX pola IFFHS, sendo o primeiro espa\u00f1ol da lista. \nOstenta o r\u00e9cord de ser o futbolista que m\u00e1is Copas de Europa ga\u00f1ou, con seis, e tam\u00e9n o que m\u00e1is t\u00edtulos de liga espa\u00f1ola conseguiu, con doce. A eses t\u00edtulos sumou ademais a primeira edici\u00f3n da Copa Intercontinental, d\u00faas Copas do Xeneral\u00edsimo e d\u00faas Copas Latinas.\nFoi internacional coa selecci\u00f3n espa\u00f1ola en 43 ocasi\u00f3ns, participando con esta en d\u00faas Copas do Mundo, nas edici\u00f3ns de Chile 1962 e Inglaterra 1966.\nForma parte dunha ampla familia de deportistas iniciada por seu pai, xogador da Cultural de Guarnizo. Seus irm\u00e1ns, Julio e To\u00f1\u00edn chegaron a xogar ambos na Primeira Divisi\u00f3n, e estiveron vencellados durante anos ao Racing de Santander. To\u00f1\u00edn compartiu vestiario con Paco no Real Madrid na tempada 1961/62 e os tres xogaron xuntos por \u00fanica vez nun partido amigable contra o FC Z\u00fcrich no ano 1959. A saga familiar continuou cos seus sobri\u00f1os futbolistas Julio e Paco Llorente, e os xogadores de baloncesto Jos\u00e9 Luis e To\u00f1\u00edn Llorente, todos eles vencellados \u00e1s distintas secci\u00f3ns deportivas do Real Madrid. Unha cuarta xeraci\u00f3n de deportistas da familia Gento-Llorente est\u00e1 formada polo futbolista Marcos Llorente e os xogadores de baloncesto Sergio Llorente e Juan Llorente.\nTraxectoria.\nComezos en Cantabria.\nNaceu en 1933 na localidade c\u00e1ntabra de Guarnizo, pertencente ao concello de El Astillero. Fillo dun condutor de cami\u00f3n, deixou o colexio aos catorce anos para axudar ao seu pai e coidar das vacas que ti\u00f1an nunha pequena explotaci\u00f3n. Comezou a xogar aos 15 anos, na SD Nueva Monta\u00f1a, club no que compaxinou o f\u00fatbol co atletismo, grazas ao cal adquiriu a velocidade que o fixo famoso m\u00e1is tarde.\nPosteriormente pasou a xogar na primeira categor\u00eda rexional de Cantabria, ao fichar pola Uni\u00f3n Club de El Astillero, e debutou na Terceira Divisi\u00f3n co Rayo Cantabria, que daquela exerc\u00eda as funci\u00f3ns de equipo filial do Racing de Santander. O 22 de febreiro de 1953 debutou na Primeira Divisi\u00f3n, nun partido contra o Barcelona nos antigo Campos de Sport. Marcou o seu primeiro gol na m\u00e1xima categor\u00eda tres xornadas despois contra a Real Sociedad. Disputou un total de 10 encontros de liga e 4 da Copa do Xeneral\u00edsimo, marcando 3 goles.\nEsplendor no Real Madrid.\nPara a tempada 1953/54 fichou polo Real Madrid, que estaba presidido por Santiago Bernab\u00e9u, e militou no club branco durante os seguintes 18 anos.\nCo equipo madridista acadou doce campionatos de liga, o primeiro deles na s\u00faa primeira tempada, e que foi o primeiro que ga\u00f1aba o club en 20 anos. Formou parte da que foi considerada unha das mellores dianteiras de todos os tempos, xunto co h\u00fangaro Ferenc Pusk\u00e1s, o franc\u00e9s Raymond Kopa e os hispano-arxentinos Alfredo Di St\u00e9fano e H\u00e9ctor Rial, cos que logrou cinco Copas de Europa consecutivas, nas cinco primeiras edici\u00f3ns do torneo. Ga\u00f1ou tam\u00e9n a edici\u00f3n 1965/66, convert\u00e9ndose no \u00fanico xogador da historia en ga\u00f1ar seis Copas de Europa.\nTam\u00e9n sumou dous t\u00edtulos da Copa do Xeneral\u00edsimo, ademais de coroarse como campi\u00f3n do mundo na primeira edici\u00f3n da Copa Intercontinental, onde marcou un dos goles na vitoria por un global de 5-1 ante o Pe\u00f1arol do Uruguai. \u00c9 o futbolista que m\u00e1is t\u00edtulos acumula na historia do Real Madrid.\nSelecci\u00f3n nacional.\nXogou 43 partidos coa selecci\u00f3n espa\u00f1ola, coa que debutou o 18 de maio de 1955 nun amigable ante a selecci\u00f3n de Inglaterra no estadio Santiago Bernab\u00e9u de Madrid, que rematou con empate 1-1. Disputou o Mundial de 1966 en Inglaterra, xogando os tres encontros da selecci\u00f3n espa\u00f1ola, que quedou eliminada na fase de grupos.\nO seu \u00faltimo partido internacional disputouno con case 36 anos, cando foi convocado por L\u00e1szl\u00f3 Kubala para un partido contra Finlandia en La L\u00ednea de la Concepci\u00f3n, correspondente \u00e1 clasificaci\u00f3n para o Mundial de M\u00e9xico 1970. Naquel momento era o segundo futbolista que m\u00e1is veces vestira a camiseta espa\u00f1ola, quedando preto do r\u00e9cord absoluto, que posu\u00eda o gardameta Ricardo Zamora, con 46.\nComo adestrador.\nTrala s\u00faa retirada comezou unha carreira como adestrador, obtendo como m\u00e1ximo logro o ascenso \u00e1 Segunda Divisi\u00f3n co Palencia.\nReco\u00f1ecementos.\nEn 1996 o Goberno de Cantabria concedeulle a Medalla de Ouro ao M\u00e9rito no Deporte C\u00e1ntabro. Ademais, foi fillo predilecto de El Astillero, onde se lle dedicou o nome dunha r\u00faa. Tam\u00e9n recibiu d\u00faas Medallas de Ouro ao M\u00e9rito Deportivo, a Cruz de Isabel La Cat\u00f3lica, a Medalla Cisneros do Concello de Madrid e as Insignias de Ouro e Brillantes do Racing de Santander e do Real Madrid."}
{"id": "551026", "revid": "89787", "url": "https://gl.wikipedia.org/wiki?curid=551026", "title": "Bandeira da Polinesia Francesa", "text": "A bandeira da Polinesia Francesa (en ) \u00e9 a bandeira civil e estatal do pa\u00eds ultramarino franc\u00e9s da Polinesia. Foi adoptada oficialmente no ano 1984.\nDescrici\u00f3n.\nComponse de d\u00faas bandas horizontais vermellas que encerran unha ampla banda branca nunha proporci\u00f3n 1:2:1; centrado na banda branca est\u00e1 o escudo da Polinesia Francesa como un disco de 0,43 m de di\u00e1metro cun patr\u00f3n de ondas azuis e brancas que representa o mar na metade inferior e un patr\u00f3n de raios dourados e brancos que representa o Sol na parte superior. Ademais, ten unha canoa polinesia montada sobre o patr\u00f3n de ondas; a canoa ten unha tripulaci\u00f3n de cinco persoas representada por cinco estrelas que simbolizan os cinco grupos de illas; o vermello e o branco son cores tradicionais da Polinesia.\nTodos os buques rexistrados na Polinesia Francesa te\u00f1en que ondear a bandeira francesa, incluso para os pequenos barcos que navegan entre as illas, xa que non existe un alf\u00e9rez oficial ou oficial da Polinesia Francesa."}
{"id": "551028", "revid": "23204", "url": "https://gl.wikipedia.org/wiki?curid=551028", "title": "Bandeira de Pitcairn", "text": ""}
{"id": "551030", "revid": "89787", "url": "https://gl.wikipedia.org/wiki?curid=551030", "title": "Pemmican", "text": "O pemmican \u00e9 unha receita t\u00edpica amerindia que est\u00e1 constitu\u00edda por unha mestura de graxa animal, medula \u00f3sea, carne seca e bagas secas da que se obt\u00e9n unha especie de pan ou pasta que comp\u00f3n un alimento rico en calor\u00edas, e que se pode utilizar como compo\u00f1ente principal en comidas preparadas e tam\u00e9n \u00e9 apto para o seu consumo cru. Historicamente, foi unha parte importante da coci\u00f1a nativa en certas partes de Am\u00e9rica do Norte e a\u00ednda hoxe. A palabra procede da palabra cree () que deriva de ( ), \"sebo, graxa\" . A forma en lakota (ou s\u00edux) \u00e9 , que orixinalmente quere dicir \"graxa que deriva dos \u00f3sos da medula\", co wa- crea un substantivo e \u00e9 para se referir a pequenas pezas que se apegan a algo e que tam\u00e9n se pode traducir por mo\u00eddo. O preparado \u00e9 un invento dos pobos nativos norteamericanos e adopt\u00e1rono como alimento de alta enerx\u00eda os europeos implicados no comercio de peles e m\u00e1is tarde os exploradores do \u00c1rtico e da Ant\u00e1rtida como o capit\u00e1n Robert Bartlett, Ernest Shackleton, Richard E. Byrd, Fridtjof Nansen, Robert Falcon Scott, George W. DeLong ou Roald Amundsen.\nA s\u00faa produci\u00f3n docum\u00e9ntase no norte das Grandes Chairas dende o 2850 a. C. e hai evidencias da s\u00faa posible elaboraci\u00f3n no sur das Grandes Chairas (Texas) ao comezo do s\u00e9culo XVII.\nIngredientes.\nTradicionalmente, os ingredientes espec\u00edficos que se empregaban para o pemmican eran os dispo\u00f1ibles no lugar. A carne seca a mi\u00fado era na forma de carne de grandes mam\u00edferos como o bisonte, o cervo, o uapit\u00ed ou o alce, mais tampouco era raro o uso de peixes, como o salm\u00f3n, ou mam\u00edferos m\u00e1is pequenos como o parrulo. Entre as carnes que se utilizan no pemmican contempor\u00e1neo tam\u00e9n se adoita inclu\u00edr a carne de vac\u00fan froitos secos como arandos vermellos ou bagas de \"Amelanchier alnifolia\" (Cree \"\" e tam\u00e9n se engaden, \u00e1s veces, arandos, cereixas, bagas de aronia e grosellas mais nalgunhas rexi\u00f3ns s\u00f3 se utilizan exclusivamente no permmican que se serve en cerimonias e casamentos. O uso adicional de azucre describ\u00edrono os comerciantes europeos de pele nos seus diarios. Estes ingredientes mest\u00faranse con sebo. \nEntre os lakota e os dakota existe un pemmican, o \"wagm\u00edza wasn\u00e1\" ou \"wah\u00fawapa wasn\u00e1\", que non cont\u00e9n carne seca. Faise con fari\u00f1a de millo torrada, sebo, froita e azucre\nPreparaci\u00f3n tradicional.\nTradicionalmente, o pemmican elabor\u00e1base con febra de caza maior como bisonte, uapit\u00ed, cervo ou alce. A carne cort\u00e1base en anacos delgados e sec\u00e1base ben a lume lento ou exposta ao sol ata que estaba dura e sensible. Aproximadamente 2,300\u00a0kg da carne requer\u00edase para facer 450\u00a0gr da carne seca axeitada para o pemmican. Esta carne delgada crebadiza espar\u00e9xese sobre a pel curtida dun animal, que se crava no chan, e cunha especie de mallo abat\u00e1nase ou moese entre d\u00faas pedras grandes ata se volver anacos moi mi\u00fados, case coa consistencia de po. Esa carne machucada mest\u00farase con graxa nunha proporci\u00f3n 1:1 .Tipicamente, a graxa derretida hab\u00eda ser sebo que se procesa e nalg\u00fans casos tritur\u00e1nse ata se converter en po, Nalg\u00fans casos, froitos secos, como arandos, aranias, arandos vermellos ou bagas de \"Amelanchier alnifolia\" machuc\u00e1banse ata se volver po e ent\u00f3n amec\u00edase \u00e1 mestura de graxa e cane, que se enrolaba nunha bolsa de coiro cru para gardala e al\u00ed arrefriaba e transform\u00e1base en pemmican.\nContemporaneamente, algunhas persoas almacenan o seu pemmican en frascos de vidro ou en latas, a s\u00faa conservaci\u00f3n pode variar segundo os ingredientes e as condici\u00f3ns de almacenamento. En temperatura ambiente, o pemmican p\u00f3dese conservar entre un e cinco anos.\nOs m\u00e9tis do r\u00edo Vermello do Norte denominaban \u00e1 bolsa de pemmican de bisonte, dun peso aproximado de 41 kg, como \"taureau\" e de a mesturar con graxa do ubre \"taureaux fins\", con medula de \u00f3so \"taureaux grand\" e con bagas \"taureaux \u00e0 grains\". Xeralmente, abondaba a carne dun bisonte para encher un \"taureau\".\nEmprego f\u00f3ra das comunidades nativas.\nOs comerciantes de peles canadenses e as s\u00faas familias non pod\u00edan vivir da terra durante a curta estaci\u00f3n na que os lagos e os r\u00edos quedaban libres de xeo. Ti\u00f1an que levar toda da s\u00faa comida con eles se a distancia a percorrer era demasiado grande e unha canoa norte\u00f1a (\"canot du nord\") con seis homes e 25 paquetes do tipo est\u00e1ndar (41 kg) equival\u00edan a catro paquetes de comida por cada 800 quil\u00f3metros. Aqueles comerciantes con sede en Montreal pod\u00edanse fornecer por mar ou con comida local e a s\u00faa comida principal consist\u00eda en ch\u00edcharos ou fabas secas, galletas de mar e porco salgado. Nos Grandes Lagos pod\u00edase obter como produto local algo de millo e arroz salvaxe. Na \u00e9poca no que o comercio logrou chegar \u00e1 zona de Winnipeg desenvolveuse o comercio do pemmican.\nOs comerciantes de orixe mixta, nativa e europea, como os m\u00e9tis, foron cara ao suroeste, entraron nas pradar\u00edas coas co\u00f1ecidas como carretas do r\u00edo Vermello, sacrificaron bisontes, convert\u00e9ronos en pemmican e lev\u00e1rono ao norte para comerciar entre os habitantes dos asentamentos veci\u00f1os os postos da Compa\u00f1\u00eda do Noroeste. O pemmican serv\u00eda de alimento para os colonos brit\u00e1nicos, o ex\u00e9rcito, os misioneiros e os comerciantes no oeste do Canad\u00e1 o que desenvolveu un basto sistema interno de transpote para o seu comercio e foi un factor importante na aparici\u00f3n da nova e distintiva sociedade m\u00e9tis. O pemmican transport\u00e1ronse ao norte e almacen\u00e1banse nos principais postos do comercio das peles: Fort Alexander, Cumberland House, \u00cele-\u00e0-la-Crosse, Fort Garry, Norway House e Edmonton House. Non obstante, a caza masiva do bisonte para a elaboraci\u00f3n do pemmican tam\u00e9n contribu\u00edu \u00e1 desaparici\u00f3n do bisonte no Canad\u00e1.\nTan importante era o pemmican que en 1814 o gobernador Miles Macdonell iniciou a guerra do pemmican cos m\u00e9tis ao aprobar a Proclamaci\u00f3n do pemmican, de curta duraci\u00f3n, que prohib\u00eda a exportaci\u00f3n de pemmican dende a Colonia do R\u00edo Vermello. Alexander Mackenzie confiou no pemmican para a s\u00faa expedici\u00f3n a trav\u00e9s do Canad\u00e1 ata o Pac\u00edfico en 1793.\nO explorador do Polo Norte Robert Peary usou pemmican nas s\u00faas tres expedici\u00f3ns, de 1886 a 1909, tanto para os seus homes como para os seus cans. No seu libro \"Secrets of Polar Travel\" que publicou en 1917 dedicou varias p\u00e1xinas \u00e1 comida e afirmou que o seu uso era un \"sine qua non\" absoluto . As expedici\u00f3ns polares brit\u00e1nicas alimentaban aos seus cans cun tipo de pemmican co\u00f1\u00e9cido como \"raci\u00f3ns de zorra\", era un produto de carne de vac\u00fan que consist\u00eda, en volume, en prote\u00edna e graxa (\u00e9 dicir, unha proporci\u00f3n de 2:1 de prote\u00edna a graxa), sen carbohidratos. M\u00e1is tarde comprobouse que a\u00ednda que os cans sobreviviron con el, non era unha dieta nutritiva e saudable, ao ser rica de m\u00e1is en prote\u00ednas. Os membros da expedici\u00f3n de Ernest Shackleton \u00e1 Ant\u00e1rtida de 1914-1916 aliment\u00e1ronse deste pemmican de can ao quedaren varados no xeo durante o ver\u00e1n ant\u00e1rtico \nDurante a Segunda Guerra B\u00f3er (1899\u20131902), as tropas brit\u00e1nicas recibiron unha raci\u00f3n de combate composta por catro onzas de pemmican e catro de chocolate e azucre. O pemmican pod\u00edase manter en perfecto estado durante d\u00e9cadas . Consider\u00e1base moi superior ao biltong, unha forma de carne seca que se usa habitualmente en \u00c1frica. Esta raci\u00f3n de combate prepar\u00e1base en d\u00faas pequenas latas, soldadas xuntas, que se prend\u00edan nos cintos dos soldados. Era a \u00faltima raci\u00f3n utilizada e s\u00f3 se utilizou como \u00faltimo recurso, so as ordes do comandante. Un home poder\u00eda marchar con iso durante 36 horas antes da fame aparecer. Mentres serviu como xefe de scouts para o ex\u00e9rcito brit\u00e1nico en Sur\u00e1frica, o aventureiro norteamericano Frederick Russell Burnham requiriu a cada scout levar pemmican canda si.\nO pemmican, na forma de barras de carne condensada, utilizouse como raci\u00f3n para as tropas francesas que loitaban en Marrocos na d\u00e9cada de 1920 . En 1945 un estudo cient\u00edfico sobre o pemmican criticou o uso exclusivo como comida de supervivencia polo baixo nivel de certas vitaminas mais un estudo posterior, en xaneiro de 1969, do ex\u00e9rcito norteamericano: \"Arctic Survival Rations, III. The Evaluation of Pemmican Under Winter Field Conditions\" conclu\u00edu que durante un ciclo de dous per\u00edodos de fame os suxeitos pod\u00edan evitar a inanici\u00f3n durante o primeiro ciclo de proba con s\u00f3 1000 calor\u00edas de pemmican."}
{"id": "551031", "revid": "124656", "url": "https://gl.wikipedia.org/wiki?curid=551031", "title": "Marta Gir\u00e1ldez Barral", "text": "Marta Gir\u00e1ldez Barral, nada en Paradela (Meis) en 1977, \u00e9 unha pol\u00edtica e avogada galega.\nTraxectoria.\nDirixe un bufete de avogados en Caldas de Reis. En 2007 encabezou a candidatura do PSdeG-PSOE ao concello de Meis pasando de 1 a 3 concelleiros e sendo a segunda forza m\u00e1is votada, se ben non conseguiu acabar coa maior\u00eda absoluta do PPdeG. En 2011 repetiu os resultados de catro anos antes, e en 2015 conseguiu un novo avance ao pasar de 3 a 5 concelleiros, quedando o PPdeG con 7 \u00e1 beira de perder a maior\u00eda absoluta tras un pol\u00e9mico reconto na mesa da Armenteira, sen cuxos resultados os populares ter\u00edan complicado revalidar a maior\u00eda. \nNas municipais de 2019 encabezou de novo a candidatura socialista, conseguindo empatar a 5 concelleiros co PPdeG fronte a 1 do BNG, co que os populares perderon nesta ocasi\u00f3n a maior\u00eda absoluta. Desta forma, foi elixida alcaldesa ao contar co apoio do BNG na investidura, se ben non se constitu\u00edu un goberno de coalici\u00f3n entre ambas as forzas, gobernando os socialistas en minor\u00eda. En decembro de 2019 asumiu a presidencia da Mancomunidade do Saln\u00e9s. Nas municipais de 2023 foi reelixida alcaldesa con maior\u00eda absoluta."}
{"id": "551032", "revid": "88215", "url": "https://gl.wikipedia.org/wiki?curid=551032", "title": "Francisco Gento", "text": ""}
{"id": "551033", "revid": "88215", "url": "https://gl.wikipedia.org/wiki?curid=551033", "title": "Francisco Gento L\u00f3pez", "text": ""}
{"id": "551037", "revid": "89787", "url": "https://gl.wikipedia.org/wiki?curid=551037", "title": "Eccleston, St Helens", "text": "Eccleston \u00e9 unha vila e parroquia civil de Inglaterra, no distrito metropolitano de St Helens, no condado de Merseyside, Inglaterra.\nXeograf\u00eda.\nSegundo o censo de 2011, ti\u00f1a nese ano unha poboaci\u00f3n de 10 433 habitantes.\nEccleston \u00e9 unha das sete parroquias civ\u00eds do municipio de St Helens, e unha das m\u00e1is grandes, que abrangue os barrios de Eccleston Park, Gillars Green, Eccleston Mere, Eccleston Village e unha zona ao redor da autorestrada A580 East Lancashire Road. \nHistoria.\nDentro dos l\u00edmites do hist\u00f3rico condado de Lancashire, a historia temper\u00e1 de Eccleston est\u00e1 marcada polo seu status como municipio, cunha superficie moito m\u00e1is grande que a da parroquia civil moderna, que se estend\u00eda at\u00e9 o que hoxe \u00e9 St Helens. \nParte do municipio uniuse con Parr, Sutton e parte de Windle para formaren o actual municipio de St Helens en 1868.\nEducaci\u00f3n.\nEccleston ten algunhas das mellores escolas primarias do municipio, inclu\u00edndo unha das tres principais escolas primarias, Eccleston Mere. Outras escolas son St. Julie e Eccleston Lane Ends. O instituto De La Salle tam\u00e9n est\u00e1 situado en Eccleston. Os colexios da zona te\u00f1en boas instalaci\u00f3ns ao aire libre, inform\u00e1tica, necesidades especiais e restauraci\u00f3n. "}
{"id": "551039", "revid": "5863", "url": "https://gl.wikipedia.org/wiki?curid=551039", "title": "Alexandra Jim\u00e9nez Arrechea", "text": ""}
{"id": "551041", "revid": "98629", "url": "https://gl.wikipedia.org/wiki?curid=551041", "title": "R\u00edo Mersey", "text": "O r\u00edo Mersey \u00e9 un curto r\u00edo costeiro do Reino Unido na vertente do mar de Irlanda que transcorre polo noroeste de Inglaterra e ten unha lonxitude de 112 km. \nO seu nome procede da palabra anglosaxoa \"M\u01fdres-\u0113a\" que significa \"r\u00edo da fronteira\", xa que durante s\u00e9culos formou a fronteira entre os condados de Lancashire e Cheshire, e \u00e9 prob\u00e1bel que tam\u00e9n o fose entre os reinos anglosax\u00f3ns de Mercia e Northumbria.\nO Mersey f\u00f3rmase en Stockport pola confluencia de tres pequenos r\u00edos: o Etherow (30 km), o Goyt e o Tame (40 km), en especial o Tame e o Goyt. Despois pasa cerca de Didsbury, Stretford, Urmston, Flixton e Irlam, onde o r\u00edo se integra no canal naveg\u00e1bel de M\u00e1nchester, que at\u00e9 ese momento \u00e9 a canalizaci\u00f3n do r\u00edo Irwell. Desde ese lugar at\u00e9 Rixton (cerca de Warrington), o Mersey queda desdebuxado polo canal; en Rixton, o r\u00edo Bollin desauga no canal polo sur, e o Mersey deixa o canal polo norte, describindo amplos meandros por Woolston e Warrington. En Howley Weir, en Warrington, o r\u00edo xa sofre o efecto das mareas e logo ens\u00e1nchase ao sa\u00edr da vila, discorrendo cerca de Runcorn e Widnes, e de novo se ensancha at\u00e9 formar un estuario duns tres quil\u00f3metros de ancho. Finalmente estr\u00e9itase un pouco entre Birkenhead e Liverpool antes de desembocar na ba\u00eda de Liverpool, no mar de Irlanda.\nO estuario do Mersey \u00e9 acces\u00edbel a barcos de todo tipo."}
{"id": "551042", "revid": "118297", "url": "https://gl.wikipedia.org/wiki?curid=551042", "title": "Espa\u00f1a no Festival de Mozos M\u00fasicos de Eurovisi\u00f3n", "text": "Espa\u00f1a debutou no Festival de Mozos M\u00fasicos de Eurovisi\u00f3n de 1988 e participou 8 veces desde o seu debut. Conseguindo unha segunda posici\u00f3n con Antonio Serrano e a s\u00faa harm\u00f3nica. Dende o ano 2004, a cadea deixou de participar sen ningunha explicaci\u00f3n. \nAta 2018, onde a cadea decidiu regresar grazas ao novo equipo encargado de Eurovisi\u00f3n (que tam\u00e9n trouxo a volta do pa\u00eds ao Festival de Eurovisi\u00f3n J\u00fanior ata o presente). A cadea descartou a s\u00faa participaci\u00f3n na edici\u00f3n de 2020 a\u00ednda que confirmo que non foi unha decisi\u00f3n definitiva. Aprazouse e finalmente foi cancelado (sendo a \u00fanica edici\u00f3n que non se celebra dende o seu inicio) xunto ao Festival de Coro de Eurovisi\u00f3n 2021. \nSistema de elecci\u00f3n: artista.\nS\u00f3 a edici\u00f3n de 2018 tivo unha selecci\u00f3n nacional sendo o programa Cl\u00e1sicos y Reverentes da 2. "}
{"id": "551043", "revid": "31997", "url": "https://gl.wikipedia.org/wiki?curid=551043", "title": "Sam Bartram", "text": "Samuel Bartram, co\u00f1ecido como Sam Bartram, nado en Jarrow o 22 de xaneiro de 1914 e finado en Harpenden o 17 de xullo de 1981, foi un futbolista profesional e adestrador ingl\u00e9s. Xogou de gardameta e foi o xogador que participou en m\u00e1is partidos co Charlton Athletic F.C., o \u00fanico club en que xogou a nivel profesional.\nTraxectoria.\nCando rematou a escola, Bartram traballou nunha mina de carb\u00f3n. Amais, xogaba tanto de dianteiro centro como de extremo dereito en categor\u00edas non profesionais no nord\u00e9s de Inglaterra. Con 17 anos fixo unha proba para entrar no Reading F.C., mais non a superou. \nEn 1934, o club da s\u00faa vila, o Boldon Villa, ficou sen gardameta para unha final de copa, xa que o suplente, amais, estaba lesionado. O adestrador decidiu colocar a Bartram baixo a porter\u00eda, pola s\u00faa aparencia corpulenta. Estaba entre o p\u00fablico Anthony Seed, un observador do Charlton Athletic. Bartram xogou tan ben que Seed recomendouno ao seu irm\u00e1n, Jimmy Seed, asistente do adestrador do Charlton.\nNos seus primeiros tres anos no Charlton, o equipo ascendeu dende a Division Three at\u00e9 quedar en segundo posto na divisi\u00f3n m\u00e1is alta. Xogou como gardameta no equipo durante 22 anos, at\u00e9 o seu retiro en 1956, e non aceptou convites doutros equipos durante a guerra. Est\u00e1 considerado un dos xogadores m\u00e1is destacados do Charlton e o seu porteiro m\u00e1is virtuoso. Ademais, extradeportivamente, ga\u00f1ou sona polo acontecido en 1937 durante un encontro contra o Chelsea en Stamford Bridge: \nXogou en catro finais en Wembley entre 1943 e 1947 (as finais da FA Cup en 1946 e 1947, e a Southern Football League War Cup en 1944 e 1945), e ga\u00f1ou a FA Cup en 1947. Durante a semifinal contra o Newcastle United en Elland Road o 29 de marzo de 1947, Bartram estaba a sufrir unha intoxicaci\u00f3n alimentaria, polo que xogou cun cataplasma quente sobre o est\u00f3mago.\nDurante a Segunda guerra mundial, Bartram liderou o York City, o Liverpool e mais o West Ham United. Tam\u00e9n exerceu de instrutor de fitness.\nMalia Bartram visitar Australia como parte do 11 inicial de Inglaterra en 1951 e xogar para a selecci\u00f3n B de Inglaterra, tivo a deshonra indesexada de ser 'o porteiro m\u00e1is virtuoso de Inglaterra que nunca xogou polo seu pa\u00eds', xa que na Selecci\u00f3n de f\u00fatbol de Inglaterra eran Frank Swift e Ted Ditchburn quen disputaban a posici\u00f3n de gardameta.\nO 6 de marzo de 1954 logrou o r\u00e9cord de partidos xogados na Liga de F\u00fatbol ingl\u00e9s, con 500. Con 40 anos ficou en segunda posici\u00f3n na clasificaci\u00f3n de \"Futbolista do Ano\" 1954.\nBartram \u00e9 o xogador de maior idade do Charlton, xa que xogou at\u00e9 os 42 anos. Retirouse en 1956, despois de 623 partidos, e foi o adestrador do York City. Entre 1960 e 1962 foi o adestrador do Luton Town, e posteriormente foi columnista de f\u00fatbol para o xornal The People. Pasou os seus \u00faltimos anos na vila de Harpenden. \nLegado e vida persoal.\nEntre 1976 e 1977 constru\u00eduse unha urbanizaci\u00f3n nuns terreos propiedade de Jimmy Seed, un bloque de pisos e sete casas, que recibiu o nome de Sam Bartram Close. \nEn 2005 inaugurouse unha estatua de Sam Bartram nas inmediaci\u00f3ns do estadio do Charlton Athletic, The Valley, para celebrar o centenario do club.\nCincuenta anos ap\u00f3s a s\u00faa xubilaci\u00f3n, o Charlton bautizou como Bartram o bar e o restaurante do seu estadio na honra do gardameta.\nEra o sobri\u00f1o de Jimmy Bartram, un dianteiro que xogou no equipo escoc\u00e9s Falkirk F.C.\nEstat\u00edsticas como adestrador.\nX: xogados \u2014 G: ga\u00f1ados \u2014 P: perdidos \u2014 E: empatados"}
{"id": "551044", "revid": "89787", "url": "https://gl.wikipedia.org/wiki?curid=551044", "title": "R\u00edo Vermello do Norte", "text": "O r\u00edo Vermello ou r\u00edo Vermello do Norte (en ingl\u00e9s \"Red River\" ou \"Red River of the North\") \u00e9 un r\u00edo de Am\u00e9rica do Norte, do centro-norte dos Estados Unidos e do centro do Canad\u00e1.\nNace na confluencia dos r\u00edos Bois de Sioux e Otter Tail entre os estados de Minnesota e Dakota do Norte, e discorre cara ao norte formando a maior parte da fronteira de Minnesota e Dakota do Norte e contin\u00faa at\u00e9 a provincia de Manitoba, no Canad\u00e1.\nTen 885 km de lonxitude, dos que uns 635 fl\u00fae polos Estados Unidos e 255 polo Canad\u00e1.\nDrena unha gran conca hidrogr\u00e1fica de 287 499 km\u00b2.\nDesemboca no lago Winnipeg, cuxas augas se unen ao r\u00edo Nelson e finalmente desembocan na ba\u00eda de Hudson. "}
{"id": "551045", "revid": "98629", "url": "https://gl.wikipedia.org/wiki?curid=551045", "title": "R\u00edo Vermello", "text": "O nome de r\u00edo Vermello pode referirse, entre outros, aos seguintes r\u00edos:"}
{"id": "551046", "revid": "23204", "url": "https://gl.wikipedia.org/wiki?curid=551046", "title": "R\u00edo Snake", "text": "O nome de r\u00edo Snake pode referirse aos seguintes r\u00edos:"}
{"id": "551047", "revid": "98629", "url": "https://gl.wikipedia.org/wiki?curid=551047", "title": "R\u00edo Snake, r\u00edo Columbia", "text": "O r\u00edo Snake, en (, que litrealmente significa \"r\u00edo Serpente\") \u00e9 un longo r\u00edo do noroeste dos Estados Unidos, o principal afluente do r\u00edo Columbia. \nTen unha lonxitude de aproximadamente 1670 km, que o sit\u00faan entre os 15 r\u00edos m\u00e1is longos dos Estados Unidos e os 100 m\u00e1is longos do mundo. \nDrena gran parte da vertente occidental das Monta\u00f1as Rochosas, nunha conca de 280 000 km\u00b2, e ten un caudal medio de 287,3 m\u00b3/s.\nHistoricamente, o r\u00edo Snake foi moi importante na expansi\u00f3n cara ao oeste dos Estados Unidos, xa que polo seu val discorr\u00eda a principal das rutas, a ruta de Oreg\u00f3n (e, no seu primeiro tramo, tam\u00e9n a ruta de California). \nO r\u00edo discorre polos estados de Wyoming, Idaho, Oreg\u00f3n e Washington.\nO curso baixo do r\u00edo \u00e9 naveg\u00e1bel at\u00e9 Lewiston (Idaho)."}
{"id": "551048", "revid": "23204", "url": "https://gl.wikipedia.org/wiki?curid=551048", "title": "Quercus texana", "text": "Quercus texana\u00e9 unha especie de \u00e1rbore da familia das fag\u00e1ceas, unha das numerosas comprendidas no x\u00e9nero \"Quercus\".\nTaxonom\u00eda.\nDescrici\u00f3n.\n\"Quercus texana\" foi descrita en 1860 polo naturalista (bot\u00e1nico e xe\u00f3logo estadounidense Samuel Botsford Buckley, que publicou a s\u00faa descrici\u00f3n en \"Proceedings of the Academy of Natural Sciences of Philadelphia\" 12: 444\u2013445.\nEtimolox\u00edas.\nQuercus: nome xen\u00e9rico tirado do lat\u00edn que designaba igualmente ao carballo e \u00e9 aci\u00f1eira.\ntexana: ep\u00edteto xeogr\u00e1fico que alude \u00e1 s\u00faa localizaci\u00f3n en Texas.\nSin\u00f3nimos.\nAdemais de polo seu nome actualmente v\u00e1lido, a especioe co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Quercus texana\" \u00e9 unha \u00e1rbore de folla caduca de tama\u00f1o de mediano a grande, de copa aberta e crecemento r\u00e1pido. Pode alcanzar de 25 a 35 m de altura. \nAs follas adoitan teren l\u00f3bulos coas puntas afiadas, con serdas ou con p\u00faas no l\u00f3bulo; as flores te\u00f1en estilos longos, e as landras maduran en 18 meses e te\u00f1en un sabor moi amargo. \nDistribuci\u00f3n e h\u00e1btat.\n\u00c9 unha \u00e1rbore nativa de Am\u00e9rica do Norte que se distrib\u00fae polo sur dos Estados Unidos na parte inferior da conca do r\u00edo Mississippi, desde Texas at\u00e9, polo leste, a Alabama e, polo norte, at\u00e9 o sur de Illinois,\nocupando tam\u00e9n o sueste de Missouri, Mississippi o extremo oeste de Tennessee e o sur de Louisiana. Est\u00edmase que a \u00e1rea de distribuci\u00f3n desta especie supera os 700 000 km. \nEsta especie forma bosques at\u00e9 os 200 m de altitide, e medra en solos arxilosos h\u00famidos ao longo de chairas inund\u00e1beis, regatos e terras baixas, pero pode tolerar sitios m\u00e1is secos. \nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que, a pesar da ampla \u00e1rea de distribuci\u00f3n de \"Quercus texana\" no baixo val do r\u00edo Mississippi, \u00e9 moi pos\u00edbel que se vexa ameazada polo actual cambio clim\u00e1tico, e prevese que poida perder, potencialmente, m\u00e1is do 30 % do seu h\u00e1bitat adecuado. Isto superar\u00eda o limiar necesario para avaliar a \"Q. texana\" como vulner\u00e1bel. Por\u00e9n, neste caso non se sabe se existe unha relaci\u00f3n lineal entre a diminuci\u00f3n do h\u00e1bitat e a diminuci\u00f3n da poboaci\u00f3n, xa que se desco\u00f1ece a densidade de poboaci\u00f3n e a capacidade de adaptaci\u00f3n desta especie. Debido a estas incertezas, e a outros supostos inherentes \u00e1 modelizaci\u00f3n do cambio clim\u00e1tico, estas predici\u00f3ns de adecuaci\u00f3n do h\u00e1bitat non se utilizaron para aplicar estritamente as categor\u00edas e os criterios da \"Lista vermella\" polo que o status de \"Quercus texana\" aval\u00edase como \"LC\" (pouco preocuante), pero poder\u00edan convertese en \"NT\" (Case ameazada) debido aos impactos do cambio clim\u00e1tico."}
{"id": "551052", "revid": "23204", "url": "https://gl.wikipedia.org/wiki?curid=551052", "title": "Bandeira de Wallis e Futuna", "text": "A bandeira oficial de Wallis e Futuna \u00e9 a bandeira nacional francesa. Wallis e Futuna ten unha bandeira oficiosa localmente utilizada que conta coa bandeira francesa nun dos lados.\nDescrici\u00f3n.\nA bandeira oficiosa de Wallis e Futuna presenta un sautor vermello nun cadrado branco, o cal \u00e1 s\u00faa vez est\u00e1 situado sobre nun campo vermello. A cruz descentrada cara ao bordo exterior. A bandeira de Francia at\u00f3pase na esquina superior da bandeira. \nPara ocasi\u00f3ns oficiais, util\u00edzase a bandeira francesa.\nBandeiras das subdivisi\u00f3ns.\nOs tres reinos constitu\u00edntes de Wallis e Futuna te\u00f1en os seus propios estandartes reais:"}
{"id": "551054", "revid": "65337", "url": "https://gl.wikipedia.org/wiki?curid=551054", "title": "Moeda de Terra Nova", "text": "A moeda de Terra Nova \u00e9 a emitida para a s\u00faa circulaci\u00f3n neste territorio norteamericano, inicialmente como colonia brit\u00e1nica, ata 1907, e posteriormente como dominio brit\u00e1nico, ata 1949, data en que Terra Nova e Labrador pasa a constitu\u00edrse como provincia do Canad\u00e1.\nAntecedentes.\nAs primeiras moedas utilizadas en Terra Nova, do mesmo xeito que no resto do Canad\u00e1, foron as levadas consigo polos primeiros colonos e polos comerciantes que se achegaban \u00e1s s\u00faas costas.\nEn tanto que nos territorios de influencia francesa abundaban as moedas dese pa\u00eds, as moedas de uso com\u00fan en Terra Nova naquela primeira \u00e9poca proced\u00eda maioritariamente de Gran Breta\u00f1a e tam\u00e9n doutros pa\u00edses que ti\u00f1an actividade pesqueira na zona, como Portugal.\nEmisi\u00f3ns privadas de comerciantes.\nNeste contexto, \u00e1 medida que os intercambios comerciais \u00edan xerando unha maior necesidade de moeda circulante, alg\u00fans comerciantes e entidades locais comezaron a cu\u00f1ar as s\u00faas propias moedas, baixo o sistema monetario ingl\u00e9s, co\u00f1ecidas na tradici\u00f3n anglosaxoa como \"tokens\".\nOs irm\u00e1ns Rutherford.\nAs primeiras destas moedas privadas en Terra Nova emit\u00edronse en 1841 en San Xo\u00e1n, co valor de medio penique, a cargo dos irm\u00e1ns Robert e I. S. Rutherford, establecidos en 1840 como comerciantes nesa cidade. \nNos seus anversos amosan o escudo familiar dos Rutherford e nos reversos unha ovella colgada, coa lenda . Hai d\u00faas variedades destes \"tokens\", unha con data de 1841 baixo o escudo do anverso e outra sen ela, que poder\u00eda estar cu\u00f1ada ese mesmo ano ou no anterior.\nEn 1846, logo de que un incendio destru\u00edse o establecemento de San Xo\u00e1n, outros dous irm\u00e1ns dos Rutherford, chamados George e Andrew, abriron un novo comercio na vila de Harbour Grace e posteriormente fixeron unha nova emisi\u00f3n de \"tokens\", tam\u00e9n co valor de medio penique. A s\u00faa tipolox\u00eda \u00e9 moi semellante \u00e1 da emisi\u00f3n anterior, coa diferenza das lendas do reverso: \".\" \nO gravado destas moedas, tanto as de 1841 como as de 1846, atrib\u00faeselles a Boulton e Watt, e a cu\u00f1axe realizouse en Birmingham, Inglaterra, ou ben na Ceca de Soho, ou ben na de Ralph Heaton &amp; Sons, ou con subcontrataci\u00f3ns entre ambas. \nPeter McAuslane.\nOutra das primeiras emisi\u00f3ns privadas de moeda en Terra Nova foi a levada a cabo na d\u00e9cada de 1840 (ca. 1844) por Peter McAuslane, un comerciante xeral de San Xo\u00e1n. A partir do mencionado incendio producido nesta cidade en 1846, McAuslane trasladou o seu establecemento \u00e1 provincia do Alto Canad\u00e1, o actual Ontario.\nNo anverso desta moeda, con valor dun cuarto de penique (\"farthing\"), am\u00f3sase a lenda , en tanto que no reverso, a lenda rodea a imaxe dunha vide con flores.\nEmisi\u00f3ns an\u00f3nimas.\nOutras d\u00faas emisi\u00f3ns posteriores carecen de menci\u00f3n ao emisor e tam\u00e9n \u00e1 localizaci\u00f3n xeogr\u00e1fica. Co\u00f1\u00e9cense senllas moedas de medio penique, unha primeira con data de 1858 e unha segunda con data de 1860:\nMoedas do d\u00f3lar de Terra Nova (1865-1947).\nEn 1865, Terra Nova adoptou o d\u00f3lar como moeda do sistema decimal, do mesmo xeito que o fixeran o Canad\u00e1, Novo Brunswick e Nova Escocia.\nTerra Nova foi o \u00fanico territorio de soberan\u00eda brit\u00e1nica en Am\u00e9rica do Norte cunha moeda propia de ouro \u2014a\u00ednda que na ceca de Otava tam\u00e9n se produc\u00edan soberanos brit\u00e1nicos\u2014. Nun principio pensouse en producir neste metal moedas dun d\u00f3lar, a\u00ednda que se pensou que os pescadores as poder\u00edan perder por mor do seu reducido tama\u00f1o; por este motivo decidiuse crear as moedas de dous d\u00f3lares en ouro. \nCecas.\nA combinaci\u00f3n entre a data de cu\u00f1axe e a presenza ou a ausencia dunha marca de ceca indica o lugar de produci\u00f3n destas moedas. As moedas canadenses emitidas entre 1858 e 1907 foron, todas elas, cu\u00f1adas en Inglaterra; se carecen de marca de ceca proceden da \"Royal Mint\", en Londres, e se te\u00f1en a marca \"H\" foron cu\u00f1adas na ceca de Heaton, en Birmingham. En 1908 a \"Royal Mint\" estableceu unha das s\u00faas sucursais en Otava, que dar\u00eda lugar \u00e1 posterior Casa da Moeda do Canad\u00e1; as moedas procedentes desta ceca amosan un \"C\" como marca de ceca.\nMoedas emitidas.\nEstes son os modelos e os valores das moedas de Terra Nova cu\u00f1adas oficialmente baixo o sistema do d\u00f3lar, agrupados por reinados:"}
{"id": "551055", "revid": "65337", "url": "https://gl.wikipedia.org/wiki?curid=551055", "title": "Moedas de Terra Nova", "text": ""}
{"id": "551056", "revid": "1131", "url": "https://gl.wikipedia.org/wiki?curid=551056", "title": "Bandeira de Cornualla", "text": "A bandeira de Cornualla, tam\u00e9n co\u00f1ecida como bandeira de San Piran (en ) \u00e9 a bandeira do condado de Cornualla. A descrici\u00f3n m\u00e1is antiga co\u00f1ecida da bandeira como estandarte de Cornualla foi escrita en 1838. \u00c9 usado por alg\u00fans c\u00f3rnicos como s\u00edmbolo da s\u00faa identidade.\nA bandeira atrib\u00faese a San Piran, un abade c\u00f3rnico do s\u00e9culo V. Un dos primeiros usos dunha cruz branca e un dese\u00f1o de fondo negro \u00e9 o escudo de armas da familia Saint-Peran do s\u00e9culo XV."}
{"id": "551058", "revid": "1131", "url": "https://gl.wikipedia.org/wiki?curid=551058", "title": "Bandeira de San Piran", "text": ""}
{"id": "551061", "revid": "23204", "url": "https://gl.wikipedia.org/wiki?curid=551061", "title": "Una pel\u00edcula de polic\u00edas", "text": "Una pel\u00edcula de polic\u00edas \u00e9 un filme mexicano de 2021 dirixido por Alonso Ruizpalacios. Est\u00e1 protagonizado por M\u00f3nica Del Carmen e Ra\u00fal Briones.\nEstreouse na 71\u00aa edici\u00f3n do Festival Internacional de Cinema de Berl\u00edn en marzo de 2021.\nElenco.\nO elenco est\u00e1 composto por:"}
{"id": "551079", "revid": "98629", "url": "https://gl.wikipedia.org/wiki?curid=551079", "title": "Brigantes", "text": "Os brigantes eran unha tribo celta que controlaba a maior parte do norte e gran parte do centro de Inglaterra antes da \u00e9poca romana. O pobo foi sometido polos romanos entre os anos 48 e 79 d.C.\nSegundo alg\u00fans estudosos, os romanos constru\u00edron a muralla de Adriano, entre outras cousas, para separar a zona dos brigantes e Caledonia.\nOs brigantes foron o \u00fanico pobo celta que controlou o territorio tanto en Inglaterra como en Irlanda. A rexi\u00f3n de Yorkshire foi o centro da s\u00faa esfera de influencia en Inglaterra. En Irlanda, p\u00f3dense atopar nas rexi\u00f3ns arredor de Wexford, Kilkenny e Waterford, entre outras.\nTop\u00f3nimos.\nDebido a que hai varios asentamentos hist\u00f3ricos chamados \"Brigantium\" en Europa, os cient\u00edficos suxeriron que as persoas estaban relacionadas con outras tribos. Por exemplo, nos Alpes hab\u00eda dous asentamentos \"Brigantii\" con ese nome, hoxe co\u00f1ecidos como Bregenz en Austria, Brian\u00e7on en Francia, ou os brigantes e \u00e1rtabros brigantinos nas actuais Coru\u00f1a e Betanzos na Gallaecia prerromana.; tam\u00e9n se vincula o top\u00f3nimo \u00e1s vilas de Berganzo no Pa\u00eds Vasco, Braga en Portugal, e outros (Burgundia, Berezaiti etc.) a\u00ednda que nalg\u00fans casos \u00e9 confluencia e non mesma orixe topon\u00edmica.\nAsentamentos en Britania.\nO poboado principal da tribo era Isurium Brigantum (hoxe Aldborough). Tolomeo menciona nove asentamentos principais dos brigantes:\nOutros asentamentos co\u00f1ecidos son Bremetenacum Veteranorum (Ribchester, Lancashire), Calcaria (Tadcaster, North Yorkshire), Luguvalium (Carlisle, Cumbria) e Coria (Corbridge, Northumberland)."}
{"id": "551179", "revid": "23204", "url": "https://gl.wikipedia.org/wiki?curid=551179", "title": "Marie Zde\u0148ka Baborov\u00e1-\u010cih\u00e1kov\u00e1", "text": "Marie Zde\u0148ka Baborov\u00e1-\u010cih\u00e1kov\u00e1, nada en Praga o 17 de xaneiro de 1877 e finada en \u010cel\u00e1kovice o 29 de setembro de 1937, foi a primeira muller bot\u00e1nica e zo\u00f3loga checa."}
{"id": "551180", "revid": "72012", "url": "https://gl.wikipedia.org/wiki?curid=551180", "title": "Carla Sim\u00f3n Pip\u00f3", "text": ""}
{"id": "551216", "revid": "1131", "url": "https://gl.wikipedia.org/wiki?curid=551216", "title": "Necr\u00f3pole de San Mamede", "text": "A necr\u00f3pole de San Mamede \u00e9 unha necr\u00f3pole altomedieval situada en Vilar de Astr\u00e9s.\nCaracter\u00edsticas.\nSit\u00faase a car\u00f3n do cami\u00f1o que vai desde Reza Vella cara aos Chaos de Amoeiro, parte da v\u00eda que ligaba Ourense con Iria Flavia e Lucus Augusti.\nEst\u00e1 formada por catro tumbas antropomorfas, escavadas nunha rocha, cun rebaixe de entre 8 e 10 cm para a tampa. Hai restos doutras tumbas, que quedaron destru\u00eddas pola extracci\u00f3n de pedra para a cantar\u00eda."}
{"id": "551235", "revid": "6477839", "url": "https://gl.wikipedia.org/wiki?curid=551235", "title": "\u00c9riu", "text": "\u00c9riu (/\u02c8e\u02d0r\u02b2u/), tam\u00e9n co\u00f1ecida como \u00c9ire ou Erin, na mitolox\u00eda irlandesa, filla de Ernmas dos Tuatha D\u00e9 Danann, era a matrona ep\u00f3nima deusa de Irlanda. O seu marido era Mac Gr\u00e9ine (fillo do sol). Co pr\u00edncipe Elatha dos Fomorianos foi a nai de Bres. O nome ingl\u00e9s para Irlanda v\u00e9n do nome \u00c9riu e \u00abland\u00bb que procede dunha lingua xerm\u00e1nica, o antigo noruegu\u00e9s ou o anglosax\u00f3n.\nPapel e representaci\u00f3n m\u00edtica.\nXunto \u00e1s s\u00faas irm\u00e1s, Banba e Fodla, era parte dun triunvirato de deusas. Cando os milesianos chegaron de Galiza cada unha das tres irm\u00e1s pediu que o seu nome fose dado ao pa\u00eds. Foilles concedido, a\u00ednda que \u00c9riu (\u00c9ire) converteuse no m\u00e1is usado (Banba e Fodla a\u00ednda se utilizan \u00e1s veces como nomes po\u00e9ticos para Irlanda, as\u00ed como Albi\u00f3n o \u00e9 para Gran Breta\u00f1a).\n\u00c9riu, Banba e Fodhla consid\u00e9ranse deusas da soberan\u00eda. Segundo Seathr\u00fan C\u00e9itinn, as tres deusas irlandesas foron as mesmas Badb, Macha e M\u00f3irr\u00edoghan (M\u00f3rrigan). Do mesmo xeito que \u00c9riu, dise que Badhbh \u00e9 filla de Ernmas, e pode que ambas as deusas sexan, por tanto, equivalentes.\nEtimolox\u00eda.\nO l\u00e9xico reconstru\u00eddo proto-celta da Universidade de Gales considera a palabra \"\u03a6\u012bwerjon\" (nominativo singular \"\u03a6\u012bwerj\u014d\") a ra\u00edz etimol\u00f3xica do nome \u00c9riu. Esta forma celta implica o termo proto-indoeuropeo \"piHwerjon\", relacionado con \"piHwer\", \u00abgordo\u00bb. Esta palabra \"piHwer\" v\u00e9n do s\u00e1nscrito \"p\u012bvan, p\u012bvari\" (feminino) ou \"p\u012bvara\" que significan \u00abgordo\u00bb, \u00abcheo\u00bb, \u00ababundante\u00bb. Isto vir\u00eda significar \u00abterra de abundancia\u00bb, \u00abterra de fartura\u00bb.\nAlegor\u00eda de Irlanda.\nErin consid\u00e9rase unha das personificaci\u00f3ns nacionais de Irlanda. Debido a que Hibernia foi moi empregada polos xornais unionistas, as publicaci\u00f3ns nacionalistas de Irlanda preferiron usar a imaxe de Erin e de Kathleen Nin Houlihan."}
{"id": "551237", "revid": "88215", "url": "https://gl.wikipedia.org/wiki?curid=551237", "title": "Ferenc Plattk\u00f3", "text": "Ferenc Plattk\u00f3, nado en Budapest o 2 de decembro de 1898 e finado en Santiago de Chile o 2 de setembro de 1983, tam\u00e9n co\u00f1ecido como Ferenc Platko ou Francisco Platko, foi un futbolista e adestrador h\u00fangaro de orixe austr\u00edaca. Durante as d\u00e9cadas de 1910 e 1920 xogou como porteiro en varios equipos h\u00fangaros, austr\u00edacos, serbios e espa\u00f1ois, sendo o FC Barcelona o equipo no que m\u00e1is anos militou. Foi 6 veces internacional coa selecci\u00f3n h\u00fangara entre 1917 e 1923.\nPosteriormente traballou como adestrador en Europa e Am\u00e9rica do Sur, destacando o seu paso polos bancos do FC Barcelona, do Colo-Colo, do River Plate, do Boca Juniors e da selecci\u00f3n chilena. Foi unha das primeiras lendas do FC Barcelona e foi compa\u00f1eiro de equipo de Paulino Alc\u00e1ntara, Josep Samitier e Sagibarba. A s\u00faa valent\u00eda como porteiro foi inmortalizada por Rafael Alberti no poema \"Oda A Platko\". Despois de retirarse como xogador volveu ao club como adestrador en d\u00faas ocasi\u00f3ns (1934\u201335, 1955\u201356), a\u00ednda que os seus maiores \u00e9xitos como t\u00e9cnico logrounos en Chile, ga\u00f1ando tres veces o campionato chileno \u00e1 fronte do Colo-Colo. \nEra irm\u00e1n dos tam\u00e9n adestradores Istv\u00e1n Plattk\u00f3 e K\u00e1roly Plattk\u00f3. \nTraxectoria.\nComo futbolista.\nComezos.\nIniciou a s\u00faa carreira como gardameta de f\u00fatbol na s\u00faa Budapest natal, xogando no Vasas SC entre 1917 e 1920. Despois dun breve paso polo Wiener AF de Viena, volveu ao Vasas, onde xogou unha tempada m\u00e1is. Entre 1917 e 1923, foi seis veces internacional con selecci\u00f3n de Hungr\u00eda, Na tempada 1921/22 foi adestrador e porteiro do KAFK Kula da cidade serbia de Kula onde ga\u00f1ou o campionato da subasociaci\u00f3n Subotica obtendo o ascenso \u00e1 Segunda Divisi\u00f3n do Reino dos Serbios, Croatas e Eslovenos. En 1922 o MTK xogou dous amigables contra o FC Barcelona, rematando ambos con empate a 0-0. O FC Barcelona, impresionado con Plattk\u00f3, ofreceulle un contrato.\nBarcelona.\nChegou ao FC Barcelona como substituto do m\u00edtico Ricardo Zamora, pero pronto se consolidou como unha lenda por dereito propio. Militou sete anos no FC Barcelona entre 1923 e 1930. Durante ese tempo ga\u00f1ou seis Campionatos de Catalu\u00f1a, tres Copas do Rei e o primeiro t\u00edtulo de liga da historia. O momento m\u00e1is lembrado da s\u00faa carreira foi a final da Copa do Rei de 1928. O FC Barcelona enfront\u00e1base \u00e1 Real Sociedad en Santander, e Plattk\u00f3 sufriu un choque contra uns xogadores da Real, quedando sen sentido e coa cabeza ensanguentada. Sacado do campo, reapareceu minutos despois, coa cabeza vendada, e a\u00ednda que recibiu novos golpes, conseguiu acabar o partido, sendo ovacionado polos seareiros. O poeta Rafael Alberti quedou tan impresionado coa s\u00faa valent\u00eda, que uns d\u00edas despois escribiu un poema na s\u00faa honra titulado \"Oda a Platko\". Tam\u00e9n se encontraba na bancada Carlos Gardel, que inclu\u00edu unha menci\u00f3n a Plattk\u00f3 no seu tango \"Patadura\". \nDeixou o Barcelona en 1930 e rematou a s\u00faa carreira como xogador no Recreativo de Huelva, en 1931. \nSelecci\u00f3n h\u00fangara.\nDebutou coa selecci\u00f3n h\u00fangara o 15 de xullo de 1917, nunha vitoria por 1-4 sobre a selecci\u00f3n austr\u00edaca en Viena, compartindo equipo con xogadores como Schaffer ou Schlosser. Disputou un total de 6 partidos con Hungr\u00eda, sendo o derradeiro deles unha goleada por 1-6 contra Su\u00edza o 11 de marzo de 1923.\nComo adestrador.\nInicios en Europa.\nTrala s\u00faa retirada, axi\u00f1a comezou a s\u00faa carreira como adestrador, traballando en Francia co FC Mulhouse e o Racing Club de Roubaix, antes de regresar ao FC Barcelona como adestrador para a tempada 1934/35. A pesar de guiar ao club a outro Campionato de Catalu\u00f1a, s\u00f3 puido ser sexto na liga espa\u00f1ola, e para a tempada seguinte foi substitu\u00eddo polo irland\u00e9s Patrick O'Connell.\nA continuaci\u00f3n pasou por equipos de diferentes pa\u00edses europeos, e tivo un breve paso pola selecci\u00f3n ol\u00edmpica dos Estados Unidos. Adestrou o Acad\u00e9mico do Porto en Portugal e o Venus Bucure\u0219ti, co que conquistou a liga romanesa na tempada 1936/37. Tam\u00e9n en Roman\u00eda, dirixiu o Dacia Unirea e o Gloria Gala\u021bi, e m\u00e1is tarde o Cracovia polaco.\nAm\u00e9rica do Sur.\nEn 1939 emigrou a Am\u00e9rica do Sur, onde se acabou consolidando como adestrador. En 1939 comezou a primeira das s\u00faas tres etapas no Colo-Colo, guiando o equipo a ga\u00f1ar o Campionato de Chile, o segundo da historia do club. En 1940 dirixiu ao River Plate na Arxentina antes de regresar ao Colo-Colo en 1941, ga\u00f1ando un novo Campionato de Chile. En 1941 f\u00edxose cargo da selecci\u00f3n chilena, \u00e1 que dirixiu tanto no Campionato Suramericano de 1942 como no de 1945, acadando no segundo deles o terceiro posto, s\u00f3 por detr\u00e1s da Arxentina e o Brasil. Durante esa \u00e9poca tam\u00e9n adestrou outros dous clubs chilenos, o Magallanes e o Santiago Wanderers. En 1949 pasou polo banco do Boca Juniors e en 1953 volveu a Colo-Colo por terceira vez, ga\u00f1ando o seu terceiro Campionato de Chile. Dirixiu \u00e1 selecci\u00f3n chilena noutras d\u00faas etapas m\u00e1is, en 1950 e 1953.\nRegreso ao Barcelona.\nPara a tempada 1955/56 regresou ao FC Barcelona. Liderado no campo por Ladislao Kubala e Luis Su\u00e1rez, o Barcelona ga\u00f1ou 10 partidos consecutivos de Liga, r\u00e9cord que o club non volveu superar ata medio s\u00e9culo despois, cando o conseguiu Frank Rijkaard en 2005. A pesar desta marca, o CF Barcelona s\u00f3 puido ser segundo na Liga por detr\u00e1s do Athletic de Bilbao. Na tempada seguinte, despois dunha derrota por 1-3 contra o Espanyol nos cuartos de final da Copa, o club rompeu o seu contrato e foi substitu\u00eddo por Josep Samitier.\n\u00daltimos anos.\nDespois duns anos no Brasil como observador de xogadores. regresou a Chile, onde en 1965 asumiu o posto de adestrador do San Luis de Quillota, da rexi\u00f3n de Valpara\u00edso, na primeira divisi\u00f3n, onde puxo fin definitivamente \u00e1 s\u00faa carreira. Faleceu en Santiago de Chile o 2 de setembro de 1983.\nVida persoal.\nTivo dous irm\u00e1ns, Istv\u00e1n Plattk\u00f3 e K\u00e1roly Plattk\u00f3, que o seguiron a Espa\u00f1a, onde se consolidaron como adestradores. Istv\u00e1n adestrou, entre outros, ao Real Valladolid, Granada CF e RCD Mallorca, mentres que K\u00e1roly pasou tam\u00e9n polo Valladolid, Celta de Vigo, Girona e Sporting de Gij\u00f3n."}
{"id": "551241", "revid": "1131", "url": "https://gl.wikipedia.org/wiki?curid=551241", "title": "Eduardo L\u00f3pez Pereira", "text": ""}
{"id": "551242", "revid": "89787", "url": "https://gl.wikipedia.org/wiki?curid=551242", "title": "Elizabeth Pattey", "text": "Elizabeth Pattey \u00e9 unha investigadora cient\u00edfica canadense s\u00e9nior en Agriculture and Agri-Food Canada (AAFC) nada no s\u00e9culo XX e l\u00edder do laboratorio de micrometeorolox\u00eda no Centro de Investigaci\u00f3n e Desenvolvemento de Ottawa. A s\u00faa investigaci\u00f3n apoia a mellora a nivel nacional no desempe\u00f1o ambiental da agricultura, en apoio da Convenci\u00f3n Marco das Naci\u00f3ns Unidas sobre o Cambio Clim\u00e1tico e a Lei de Aire Limpo do Canad\u00e1. \u00c9 coautora de m\u00e1is de 80 publicaci\u00f3ns cient\u00edficas revisadas por pares, e as s\u00faas \u00e1reas de experiencia incl\u00faen t\u00e9cnicas de medici\u00f3n de fluxo de gas traza, modelos baseados en procesos e aplicaci\u00f3ns de detecci\u00f3n remota\nTraxectoria.\nElizabeth desempe\u00f1ouse como profesora adxunta no Macdonald Campus da Universidade de McGill, e foi examinadora externa en numerosas teses doutorais no Canad\u00e1 e internacionalmente.\nTraballa como investigadora cient\u00edfica en micrometeorolox\u00eda en AAFC en Ottawa e liderou varias iniciativas importantes de detecci\u00f3n controlada, inclu\u00eddo o primeiro proxecto financiado pola Axencia Espacial Canadense en AAFC. Representou \u00e1 AAFC no Comit\u00e9 Interdepartamental do Espazo e nos asesores de Ciencia e Tecnolox\u00eda da Embaixada do Canad\u00e1, e ante moitas outras organizaci\u00f3ns.\nA s\u00faa investigaci\u00f3n actual c\u00e9ntrase en desenvolver e mellorar as t\u00e9cnicas de medici\u00f3n do fluxo de gases traza para cuantificar as emisi\u00f3ns de gases de efecto invernadoiro (en particular, N 2 O , CH 4 e CO 2 ) e outros contaminantes do aire, como o amon\u00edaco e as part\u00edculas en suspensi\u00f3n. Fixo un traballo pioneiro na t\u00e9cnica de acumulaci\u00f3n de remolinos relaxados para medir os fluxos de gases traza. Contribu\u00edu aos esforzos internacionais para verificar os modelos baseados en procesos para as emisi\u00f3ns de gases de efecto invernadoiro e a volatilizaci\u00f3n do amon\u00edaco de fontes agr\u00edcolas, e para asimilar os descritores biof\u00edsicos utilizando datos de sensores remotos nos modelos de crecemento de chans e cultivos. Na s\u00faa investigaci\u00f3n, aval\u00eda o impacto das pr\u00e1cticas de manexo beneficiosas na calidade do aire e o impacto das variaci\u00f3ns clim\u00e1ticas na sustentabilidade da produci\u00f3n de cultivos.\nNoutros proxectos cuantificou o crecemento dos cultivos e a biomasa en resposta ao clima e as condici\u00f3ns do chan utilizando t\u00e9cnicas de teledetecci\u00f3n, micrometeorolox\u00eda e modelaxe e cuantificou as emisi\u00f3ns de gases de efecto invernadoiro das pr\u00e1cticas agr\u00edcolas a nivel de campo, granxa e rexi\u00f3n utilizando t\u00e9cnicas micrometeorol\u00f3xicas e instrumentaci\u00f3n l\u00e1ser.Tam\u00e9n desenvolveu descritores biof\u00edsicos e procedementos para asimilar datos de sensores remotos para obter estimaci\u00f3ns de rendemento e determinar pr\u00e1cticas de manexo agr\u00edcola espec\u00edficas para o sitio.\u200b Participou activamente no Estudo de Ecosistemas Boreales - Atmosfera ( BOREAS) e mediu os fluxos de di\u00f3xido de carbono, metano e isopreno no sitio Southern Old Black Spruce en Saskatchewan.\nPremios e reco\u00f1ecementos.\nFoi nomeada Presidenta do Equipo de Tarefas sobre a Medici\u00f3n de Fluxos na Agricultura para a Organizaci\u00f3n Meteorol\u00f3xica Mundial(OMM)."}
{"id": "551243", "revid": "15490", "url": "https://gl.wikipedia.org/wiki?curid=551243", "title": "PIR", "text": ""}
{"id": "551244", "revid": "15490", "url": "https://gl.wikipedia.org/wiki?curid=551244", "title": "PLRE", "text": ""}
{"id": "551245", "revid": "89787", "url": "https://gl.wikipedia.org/wiki?curid=551245", "title": "A. H. M. Jones", "text": "Arnold Hugh Martin Jones, FBA, nado o 9 de marzo de 1904 e finado o 9 de abril de 1970, co\u00f1ecido como A. H. M. Jones ou Hugo Jones, foi un destacado historiador brit\u00e1nico do s\u00e9culo XX da antig\u00fcidade cl\u00e1sica, en particular do Imperio Romano tard\u00edo.\nTraxectoria.\nPublicou o seu primeiro libro, \"The Cities of the Eastern Roman Provinces\", en 1937. En 1946, foi nomeado presidente do departamento de Historia Antiga da University College de Londres. En 1951 trasladouse \u00e1 Universidade de Cambridge e al\u00ed asumiu o mesmo cargo. Foi elixido membro da Academia Brit\u00e1nica en 1947. \nJones era un lector extremadamente r\u00e1pido cunha memoria enciclop\u00e9dica. O seu desd\u00e9n polas \"faladas\" \u00e1s veces fac\u00edao parecer remoto e fr\u00edo para os que non o co\u00f1ec\u00edan ben, pero era moi apreciado polos seus alumnos. \u00c1s veces foi criticado por non reco\u00f1ecer plenamente o traballo doutros estudosos nas s\u00faas propias notas a p\u00e9 de p\u00e1xina, un h\u00e1bito do que era consciente e pediu desculpas no prefacio do seu primeiro libro. \nA obra m\u00e1is co\u00f1ecida de Jones, \"The Later Roman Empire, 284\u2013602\" (1964), consid\u00e9rase \u00e1s veces a historia narrativa definitiva da etapa final do Imperio romano de Occidente e principios do Imperio Bizantino, comezando co reinado do tetrarca romano Diocleciano e rematando co do emperador bizantino Mauricio. Unha das cr\u00edticas modernas m\u00e1is com\u00fans a esta obra \u00e9 a s\u00faa dependencia case total de fontes primarias literarias e epigr\u00e1ficas, unha metodolox\u00eda que reflectiu a propia formaci\u00f3n historiogr\u00e1fica de Jones. O estudo arqueol\u00f3xico do per\u00edodo estaba na s\u00faa infancia cando Jones escribiu, o que limitou a cantidade de cultura material que pod\u00eda inclu\u00edr nas s\u00faas investigaci\u00f3ns. \nJones morreu dun ataque card\u00edaco en 1970 mentres viaxaba en barco a Sal\u00f3nica para dar unha serie de conferencias. En 1972, John Crook publicou, postumamente o borrador de \"The Criminal Courts of the Roman Republic and Principate\" de Jones. \nLegado.\nDesde a morte de Jones, a conciencia popular da s\u00faa obra foi moitas veces eclipsada polo traballo dos estudosos da Antig\u00fcidade Tard\u00eda, per\u00edodo que non exist\u00eda como campo de estudo separado durante a s\u00faa vida. Non obstante, os estudosos da Antig\u00fcidade tard\u00eda fan referencia a el e as s\u00faas enormes contribuci\u00f3ns ao estudo da \u00e9poca son amplamente reco\u00f1ecidas. "}
{"id": "551247", "revid": "15490", "url": "https://gl.wikipedia.org/wiki?curid=551247", "title": "The Prosopography of the Later Roman Empire", "text": ""}
{"id": "551248", "revid": "15490", "url": "https://gl.wikipedia.org/wiki?curid=551248", "title": "Arnold Hugh Martin Jones", "text": ""}
{"id": "551249", "revid": "15490", "url": "https://gl.wikipedia.org/wiki?curid=551249", "title": "Hugo Jones", "text": ""}
{"id": "551250", "revid": "98629", "url": "https://gl.wikipedia.org/wiki?curid=551250", "title": "Des Rocs", "text": "Des Rocs \u00e9 un m\u00fasico estadounidense de rock orixinario da cidade de Nova York. Tr\u00e1tase dun proxecto en solitario producido e liderado polo neoiorquino Daniel Rocco. Cando est\u00e1 de xira, acomp\u00e1\u00f1ano William Tully e Eric Mendelsohn, amigos seus e compa\u00f1eiros a nivel musical dende hai moitos anos.\nDes Rocs ten feito xiras con bandas de rock como Muse ou The Rolling Stones. A m\u00fasica de Rocco ten influencias de Muse, Elvis Presley, Jimi Hendrix, Roy Orbison, Kanye West e Queen. Por\u00e9n, ten un estilo propio e xenu\u00edno.\nHistoria.\nOrixes e EPs (2018\u20132020).\nRocco comezou a actuar en bares e sotos xa dende os 13 anos. Antes de iniciar o proxecto Des Rocs, formaba parte da banda Secret Weapons, a cal foi abreconcertos de bandas como Panic! at the Disco, Fall Out Boy ou Weezer. Secret Weapons decidiu ficar nun par\u00f3n permanente tralo deterioraci\u00f3n da sa\u00fade de Gerry Lang a causa da doenza de Lyme que padece. \nRocco, xa en solitario, publicou o seu primeiro EP, \"Let The Vultures In\", en novembro de 2018.\nXira \"Alive\" e \"A Real Good Person in a Real Bad Place\" (2021).\nNa primavera de 2021, Des Rocs anunciou a xira \"Alive\" cun concerto en \"streaming\" (o \"Des Rocs Alive Virtual Concert\"). Ao comezo do outono de 2021, iniciou unha xira, con concertos en m\u00e1is de 20 cidades dos Estados Unidos, que rematou no Bowery Ballroom da cidade de Nova York. O concerto virtual, no cal estreou o EP \"This is Our Life\", rematou co tema \"Tick\", do que ser\u00eda o seu pr\u00f3ximo \u00e1lbum, xa previamente anunciado. A letra do tema tam\u00e9n alud\u00eda ao t\u00edtulo de dito \u00e1lbum, \"A Real Good Person in a Real Bad Place\".\nO t\u00edtulo e os cortes do \u00e1lbum anunci\u00e1ronse o 30 de xullo de 2021, coincidindo co lanzamento do primeiro single do \u00e1lbum, \"MMC\" (Mickey Mouse Club). Des Rocs lanzou dous singles m\u00e1is antes da estrea do \u00e1lbum: \"Imaginary Friends\" e \"Hanging by a Thread\"."}
{"id": "551251", "revid": "111586", "url": "https://gl.wikipedia.org/wiki?curid=551251", "title": "Fuga dos Condes", "text": "A Fuga dos Condes (en irland\u00e9s \"Imeacht na nlarla\u00ed\", en ingl\u00e9s: \"the Flight of the Earls\") tam\u00e9n co\u00f1ecida como a Fuxida dos Condes ou o Voo dos Condes, ref\u00edrese \u00e1 marcha de Irlanda de Hugh O'Neill, conde de Tyrone e Rory O'Donnell, o 14 de setembro de 1607. Este momento marcou a fin da era medieval de Irlanda e do seu sistema de clans ancestrais, xa que a trav\u00e9s da colonizaci\u00f3n de zonas importantes da illa de Irlanda se introduciu un elemento cultural ingl\u00e9s. Na idade media clans irlandeses adoitaban manter conflitos con ingleses, viquingos ou entre si, con terras lindeiras na illa, alg\u00fans dos patriarcas manti\u00f1an prisioneiros por longo tempo, e variaban a hexemon\u00eda entre os diversos clans.\nPreludio do exilio.\nDespois da derrota na batalla de Kinsale e do final da Guerra dos Nove Anos irlandesa, Hugh O'Neill e Red Hugh O'Donnell, Lord de Tyrconnell e irm\u00e1n m\u00e1is vello de Rory O'Donnell e o seu predecesor, estaban nun situaci\u00f3n dif\u00edcil. Tentando atopar apoio para comezar unha nova revolta, Red Hugh O'Donnell partiu para a corte de Filipe III en Espa\u00f1a, onde morreu. Pola s\u00faa banda, Hugh O'Neill, que fora derrotado e capturado por Lord Mountjoy e Rory O'Donnell, tivo que comparecer ante o rei Xacobe VI de Escocia e I de Inglaterra en Londres. O rei era cat\u00f3lico e estaba por establecer relaci\u00f3ns coa monarqu\u00eda filipina dos Habsburgo (desde 1613 o seu embaixador foi Diego Sarmiento, o Conde de Gondomar).\nAmbos os rebeldes recibiron un trato moi honroso de parte do rei, quen os confirmou nas s\u00faas posesi\u00f3ns e concedeu a Rory o t\u00edtulo de conde de Tyrconnell.\nComo rei de Escocia, Xacobe entend\u00eda ben os beneficios de colaborar cos xefes locais. Por\u00e9n, como acontecera noutras partes de Irlanda, a paz de 1603 deu lugar \u00e1 aplicaci\u00f3n da \"lei de cesi\u00f3n e reoutorgamento\", segundo a cal, os nobres ga\u00e9licos entregaban as s\u00faas terras \u00e1 coroa, que as devolv\u00eda aos propietarios, sempre que xurasen lealdade ao rei e aceptasen as s\u00faas regras. Estas terras rexir\u00edanse segundo as disposici\u00f3ns da lei inglesa e non segundo as leis tradicionais do ga\u00e9lico brehon. Esta pol\u00edtica aplicar\u00edase sistematicamente durante todo o proceso co\u00f1ecido como a reconquista Tudor de Irlanda.\nTras o falecemento de Hugh O'Donnell o 10 de setembro de 1602, o seu irm\u00e1n Rory sucedeuno como vix\u00e9simo quinto xefe do clan O'Donnell. O 4 de decembro de 1603 o rei Xacobe\u00a0concedeulle o t\u00edtulo de conde de Tyrconnell e o 10 de febreiro de 1604 devolveulle as terras confiscadas, a\u00ednda que con certos recortes.\nA partir de 1605 o novo Lord Tenente de Irlanda, Arthur Chichester, iniciou unha pol\u00edtica de presi\u00f3n cara a O'Neill, O'Donnell e os seus aliados Maguire, desposu\u00edndoos de terras que entregaba aos O'Cath\u00e1in, clan moito m\u00e1is disposto a colaborar co goberno ingl\u00e9s. Al\u00e9n disto, o descubrimento da conspiraci\u00f3n da p\u00f3lvora ese mesmo ano fixo, reduciu a\u00ednda m\u00e1is a credibilidade dos cat\u00f3licos ante a coroa inglesa. Ante as repetidas queixas de O'Neill acerca da xesti\u00f3n de Chichester, foi convidado por Xacobe\u00a0I a formular o seu caso ao \"Consello Privado\" en Londres, cousa que nunca fixo.\nCara a 1607, a situaci\u00f3n dos aliados de O'Neill comezou a ser insostible ante os repetidos recortes nas s\u00faas posesi\u00f3ns. Consideraron a posibilidade de iniciar unha nova revolta. Antes da batalla de Xibraltar decidiron viaxar \u00e1 Pen\u00ednsula Ib\u00e9rica para buscar apoio. Non est\u00e1 claro se O'Neill partillaba as s\u00faas intenci\u00f3ns, pero sab\u00eda que unha vez que a administraci\u00f3n londiniense co\u00f1ecese os movementos de O'Donnell e Maguire, tam\u00e9n o considerar\u00edan un traidor, polo que optou por unirse \u00e1 fuga.\nA posici\u00f3n da monarqu\u00eda ib\u00e9rica cambiara moito desde os tempos da anterior revolta. Tras o final da guerra anglo-espa\u00f1ola, Filipe III non ti\u00f1a ning\u00fan interese en buscar un novo conflito coa Inglaterra dos Estuardo; ademais, a frota hisp\u00e1nica fora derrotada pola holandesa ap\u00f3s a batalla de Xibraltar en 1607, polo que se dirixiron a Italia, onde O'Neill faleceu en 1616.\nO fin da orde ga\u00e9lica.\nOs condes e alg\u00fans seguidores partiron da cidade de Rathmullan, nas beiras do lago Swilly nun barco de bandeira francesa. Os fuxidos eran descendentes dalgunhas das familias ga\u00e9licas m\u00e1is antigas e poderosas, que gobernaran o Ulster durante s\u00e9culos. O voo dos condes marca un punto de inflexi\u00f3n na historia de Irlanda. A pesar da s\u00faa adhesi\u00f3n ao sistema ga\u00e9lico, os antepasados dos condes recibiran os seus t\u00edtulos da coroa inglesa, e aceptaron a pol\u00edtica de cesi\u00f3n e reasignaci\u00f3n. Alg\u00fans historiadores argumentan que a fuga foi unha resposta \u00e1 presi\u00f3n do goberno ingl\u00e9s durante a chamada \"reconquista Tudor de Irlanda\"; outros que foi un erro estrat\u00e9xico que abriu o cami\u00f1o para a colonizaci\u00f3n do Ulster. Isto provocou a rebeli\u00f3n de O'Doherty en 1608, sufocada rapidamente pola coroa.\nLegado en Galiza.\nEses movementos levaron \u00e1 sa\u00edda de exiliados e a construci\u00f3n de colexios irlandeses na Pen\u00ednsula Ib\u00e9rica. Santiago de Compostela converteuse, segundo o bispo Thomas Strong (t\u00edo de Thomas White, fundador do Colexio dos Irlandeses de Compostela) na \"verdadeira capital do pobo irland\u00e9s no exilio\".\nA\u00ednda que houbera contactos constantes entre galegos e irlandeses en toda a Idade Media, foi a partir dese tempo, no s\u00e9culo XVII, cando propagaron en Galiza as lendas dos milesianos (recollidas no \"Lebor Gab\u00e1la \u00c9renn\" e o libro de Leinster, \u00e1 s\u00faa vez baseadas en parte na obra do galaico-romano Paulo Orosio). Dous s\u00e9culos despois, esa tradici\u00f3n deu lugar ao celtismo e \u00e1 influencia do Rexurdimento celta no Rexurdimento galego, \u00e1 consideraci\u00f3n de mito fundacional por diversos intelectuais galegos (Vicetto, Murgu\u00eda etc.) e \u00e1 inclusi\u00f3n da mesma no himno de Os Pinos de Pascual Veiga e Pondal.\nO irland\u00e9s Bill Whelan compuxo varias pezas musicais sobre este feito, entre elas o concerto \u00abCoraz\u00f3n celta: de Irlanda a Galicia\u00bb."}
{"id": "551252", "revid": "197", "url": "https://gl.wikipedia.org/wiki?curid=551252", "title": "Milesianos", "text": "Na mitolox\u00eda irlandesa os miftryhft, eran os fillos de M\u00edl Esp\u00e1ine, chegados de Galiza, que foron os habitantes finais de Irlanda, e crese que representan os celtas goid\u00e9licos.\nMito.\nO \"Lebor Gab\u00e1la \u00c9renn\" describe a orixe da xente goid\u00e9lica. Descenden de Go\u00eddel Glas, un escita que estaba presente na ca\u00edda da torre de Babel, e Scota, a filla dun fara\u00f3n de Exipto. D\u00faas ramas dos seus descendentes deixaron Exipto e Escitia nos tempos do \u00e9xodo de Mois\u00e9s, e despois dun per\u00edodo vagando polas beiras do Mediterr\u00e1neo chegaron \u00e1 pen\u00ednsula ib\u00e9rica, onde se asentaron despois de varias batallas. Un deles, Breog\u00e1n, constru\u00edu unha torre nun lugar chamado Brigantia, do mesmo nome que a deusa probabelmente na costa galega, onde houbo unha tribo chamada \"brigantinos\" e outra \"brigantes\" (mesmo nome que os brigantes en Gran Breta\u00f1a). Desde o alto de devandita torre (asimilada coa torre de H\u00e9rcules) Breog\u00e1n, ou o seu fillo Ith, foi o primeiro en ver Irlanda.\nIth fixo a primeira expedici\u00f3n a Irlanda, pero foi morto polos tres reis de Irlanda, Mac Cuill, Mac Cecht e Mac Gr\u00e9ine dos Tuatha D\u00e9 Danann. En vinganza os sobri\u00f1os de Ith, oito fillos de M\u00edl Esp\u00e1ine (o \"Soldado de Hispania\" , cuxo nome era Galam ou Golam), lideraron unha forza invasora para derrotar os Tuatha e conquistar Irlanda. Os fillos de M\u00edl chegaron ao condado de Kerry e loitaron indo at\u00e9 o outeiro de Tara. Ent\u00f3n, as esposas dos tres reis, \u00c9riu, Banba e Fodla pediron que a illa se nomease como elas: \u00c9riu \u00e9 a forma anterior do nome moderno \u00c9ire, e Banba e Fodla eran de uso frecuente como nomes po\u00e9ticos para Irlanda, as\u00ed como Albi\u00f3n o \u00e9 para Gran Breta\u00f1a.\nEn Tara os fillos de M\u00edl atoparon os tres reis, e foi decretado que os invasores volvesen \u00e1s s\u00faas naves e navegasen unha distancia de nove ondas de Irlanda, e se puidesen volver a terra outra vez, Irlanda ser\u00eda a s\u00faa. Partiron, pero os Tuatha Dea usaron maxia para levantar unha tormenta, na que cinco dos fillos afogaron, quedando soamente Eber Finn, \u00c9rem\u00f3n e Amergin o poeta, para chegar a terra e tomar a illa. Amergin dividiu o reino entre \u00c9rem\u00f3n, que gobernou a metade norte, e Eber Finn, a metade sur.\nLegado.\nNo esquema hist\u00f3rico proposto por T. F. O'Rahilly, que os reis de Irlanda descendesen dos fillos de M\u00edl \u00e9 unha ficci\u00f3n feita para proporcionar lexitimidade aos goid\u00e9licos, que invadiron Irlanda no s\u00e9culo I a.C. ou II a.C., d\u00e1ndolles a mesma orixe antiga que a xente ind\u00edxena que dominaron. Con todo, foi argumentado que a historia \u00e9 unha invenci\u00f3n moi posterior de historiadores irlandeses medievais, inspirada polo seu co\u00f1ecemento dos \"Sete libros de historia contra os Pag\u00e1ns\" , escrito a principios do s\u00e9culo V por Paulo Orosio, cl\u00e9rigo da Gallaecia.\nDurante s\u00e9culos, o mito do M\u00edl \u00c9spaine e os milesianos foi utilizado en Irlanda para ga\u00f1ar e asegurar lexitimidade din\u00e1stica e pol\u00edtica. Durante a vida de Xacobe VI de Escocia e I de Inglaterra, nado en 1566 e proclamado rei cun ano de idade (at\u00e9 1603 reinaron rexentes), en varias publicaci\u00f3ns qu\u00edxose vincular o neno rei, e despois o seu fillo Carlos, coa estirpe de Breog\u00e1n.\nNo seu \"Two bokes of the histories of Ireland\" (1571), Edmund Campion tenta utilizar o mito para establecer un dereito antigo do monarca brit\u00e1nico para gobernar a illa. No \"A View of the Present State of Ireland\", Edmund Spenser acepta e rexeita varias partes do mito para denigrar os irlandeses dos seus d\u00edas e para xustificar a invasi\u00f3n inglesa de Irlanda na d\u00e9cada de 1590.\nAp\u00f3s unha bula papal, Irlanda mudara a mediados do s. XVI do se\u00f1or\u00edo que levaba a ser desde os tempos do Libro de Leinster a Reino de Irlanda. Segundo a disposici\u00f3n do papa, a soberan\u00eda irlandesa pasaba \u00e1 monarqu\u00eda hisp\u00e1nica. Durante anos houbo sucesivos conflitos entre protestantes brit\u00e1nicos e cat\u00f3licos irlandeses e hisp\u00e1nicos, at\u00e9 a sinatura do Tratado de Londres. Xacobe VI, cat\u00f3lico, mantivo mesmo unha relaci\u00f3n de amizade con Diego Sarmiento, Conde de Gondomar, embaixador da dinast\u00eda filipina en Gran Breta\u00f1a.\nEses movementos de novas relaci\u00f3ns levaron \u00e1 Fuxida dos Condes e \u00e1 sa\u00edda de exiliados e a construci\u00f3n de colexios irlandeses na Pen\u00ednsula Ib\u00e9rica. Santiago converteuse, segundo o bispo Thomas Strong (t\u00edo de Thomas White, fundador do Colexio dos Irlandeses de Compostela) na \"verdadeira capital do pobo irland\u00e9s no exilio\".\nA\u00ednda que houbera contactos constantes entre galegos e irlandeses en toda a Idade Media, foi a partir dese tempo, no s\u00e9culo XVII, cando propagaron na Galiza as lendas recollidas no \"Lebor Gab\u00e1la \u00c9renn\" e o libro de Leinster. Dous s\u00e9culos ap\u00f3s a fuga dos condes, aparecer\u00eda o panceltismo, o Rexurdimento celta e o Rexurdimento galego. As lendas de Breog\u00e1n e os milesianos ter\u00edan a consideraci\u00f3n de mito fundacional por diversos intelectuais galegos (Vicetto, Murgu\u00eda etc.) e foron inclu\u00eddas no himno Os Pinos de Pascual Veiga e Pondal.\nXenealox\u00eda dos Altos Reis Milesianos.\n Breog\u00e1n\n _________________________|_________________________\n Bile \u00cdth\n Galam Lugaid\n (M\u00edl) |\n _______________________|___________________ _____|_____\n Donn Eber Amergin \u00cdr Colpa Arannan \u00c9rem\u00f3n Eoinbric Mal\n Finn | | | |\n __________|_______ | ______________|____________ | |\n \u00c9r Orba Fer\u00f3n Fergna Eber Muimne Luign\u00e9 Laign\u00e9 Palap Irial Riaglan Edaman\n | F\u00e1ith | |\n _____________|______________ | | |\n Ebric Conm\u00e1el Eithrial Sithchenn Congal\n _______________|______ | | | |\n Airtre Cearmna Sobhairce Eochaid Follach Mairtine D\u00e1ire\n | Faebar Glas | | |\n | _______|_______ | | |\n Art Nuada Mofemis Tigernmas Rothlan Eochaid\n | | | | | \u00c9tgudach\n Sedna 1 Glas Eochu Enboth Flann\n | | Mumu | Ruadh\n Fiacha Rossa \u00c9nna Smirgull Ailill\n Finscothach | Airgdech | |\n Ollamh Roithechtaig Fiacha Fionn\n Fodhla | Labhrainne |\n ________|_____________________ | | |\n Finnachta Slanoll Gedhe Cairbre Fer Aengus Eochaid\n | | Ollgothach | Arda Olmucada Apthach\n Fiacha Ailill | | | |\n Finnailches Bearnghal Labraid Cas Roitheachtaigh 1\n | Clothach |\n Bratha Muineamh\u00f3n Dian\n Fionn Faildeargdoid S\u00edrna\n Sirl\u00e1m Cas Ailill\n | C\u00e9tchaingnech Olchaoin\n Airgeatmhar Failbe Giallchaidh\n ________________________________| | |\n Fomor Finntan Deman Badarn Roan Nuadat\n | | | | | Finnfail\n Dub Cimb\u00e1eth D\u00edthorba \u00c1ed Roitheachtaigh 2 \u00c1edan\n | Ruad | Glas\n Sithrige Macha Mong Ruad Elim Simeon\n | Oillfinshneachta Breac\n Rudraige 2 Art\n ________|______________________________ Imleach\n Ginga Bresal Ross Congal Cas |\n | B\u00f3d\u00edbad Ruad Clairinech | Breisrigh\n Capa Connra Fachtna Sedna 2\n | | F\u00e1thach |\n Fachtna \u00c9llim Duach\n | Finn\n | __________|_____________\n Cas Muireadach Enda\n | Bolgrach Dearg\n | ______________________| |\n Cas Fiacha Duach Lugaid\n Trillsech Tolgrach Temrach Iardonn\n | | ______|______ |\n Amergin Duach Eochaid Conaing Eochaid\n | Ladhgrach Fiadmuine Begeaglach Uaircheas\n | | |\n Conall Eochaid Lugaid\n Cernach Buadach L\u00e1mdearg\n | ______|______ |\n Irial \u00dagaine Badbchaid Art\n Glunmar Mor |\n | ____|_________________________ |\n Fiachna L\u00f3egaire Cobthach Ailill\n Finnamnas Lorc C\u00f3el Breg Finn\n Muireadach Ailill Meilge Eochaid (Fir Bolg)\n | \u00c1ine Molbthach | |\n Finnchad Labraid Irereo Lugaid Rinnal\n | Loingsech | Laigde Dagarmag\n Giallchaidh Ailill Connla Rechtaid Erndolb\n Fionn Bracan C\u00e1em R\u00edgderg |\n Cathbad Aengus Ailill Cobthach Oiris\n | Ollamh Caisfhiaclach C\u00e1em Eclonnach\n Rochruide Bresal Eochaid Mog Corb Luaigne\n | Brec Ailtleathan | Laidcinn\n | | _________|_____________ | |\n Mal Fergus Aengus Edersc\u00e9l Fiacha Fer Corb Tat\n Fortamail Tuirmech Temrach Fer Mara | Tetmanach\n Fedlimid Enna Conall Ailill Adamair Dichun\n Forthriun Aignech Collamrach \u00c9rainn | Uairidnach\n Crimthann Labraid Feradach Nia Rudraige\n Coscrach Lorc | Segamain |\n Mog Art Blathacht Forga Innatmar Dubthach\n Art Esamain Maine Lugaid Cairbre\n | Eamna | Luaigne Cinnchait\n Elloit Rogen Airndil Cairbre\n | Ruadh | Lusc\n Nuada Fionnloch Roithriun Duach\n Fullon | | Dallta Dedad\n Feradach Fionn Triun\n Foglas ______|______ |\n Ailill Eochaid Eochaid Roisin\n Glas Feidlech Airem |\n Fiacha Findemna Sin\n Foibric | _____|_____\n Bresal Lugaid Degaidh Eochaid\n Brec Riab nDerg | |\n Lugaid Crimthann Iar Deitsin\n Loithfinn Nia N\u00e1ir | |\n Sedna Feradach Ailill Dluthach\n Sithbac Finnfechtnach | |\n Nuada Eogan D\u00e1ire\n Necht | |\n Fergus Ederscel Fiatach\n Fairge | Finn\n Rossa Conaire Fiacha\n Ruadh Mor Finnfolaidh\n Fionn Tuathal\n File Teachtmhar\n Conchobar Fedlimid\n Abradruad Rechtmar\n Mog Corb Conn\n | C\u00e9tchathach\n C\u00fa Corb\n Nia Corb\n Cormac\n Gelta G\u00e1eth\n Fedlimid\n Firurglas] |\n Cathair\n Mor"}
{"id": "551253", "revid": "89787", "url": "https://gl.wikipedia.org/wiki?curid=551253", "title": "Ana Payo Payo", "text": "Ana Payo Payo nada en Zamora, 28 de maio de 1986, \u00e9 unha ocean\u00f3grafa, cient\u00edfica ambiental, divulgadora cient\u00edfica e activista medioambiental espa\u00f1ola.\nTraxectoria.\nPayo licenciouse en 2010 na Universidade de C\u00e1diz en Ciencias ambientais e en Ciencias do Mar Orientaci\u00f3n Recursos Vivos. Ademais ten un m\u00e1ster en Xesti\u00f3n e Conservaci\u00f3n da Biodiversidade pola Universidade de Barcelona e un Doutoramento en Ecolox\u00eda de Poboaci\u00f3ns de Aves Mari\u00f1as.\nCentrou a s\u00faa investigaci\u00f3n en impulsar o desenvolvemento de estratexias de xesti\u00f3n e mitigaci\u00f3n dos efectos do cambio clim\u00e1tico sobre a biodiversidade. A maiores traballou como investigadora de ecolox\u00eda de poboaci\u00f3ns de aves mari\u00f1as no Instituto Mediterr\u00e1neo de Estudos Avanzados (IMEDEA, CSIC- UIB) e como investigadora en ecolox\u00eda te\u00f3rica na Universidade de Aberdeen (Escocia).\nA zamorana colaborou como divulgadora cient\u00edfica en Big Van Ciencia e como presentadora no \"night show\" de humor e divulgaci\u00f3n cient\u00edfica \"Balears fa Ciencia\" da cadea IB3 televisi\u00f3n.\nCabe destacar tam\u00e9n a s\u00faa participaci\u00f3n na expedici\u00f3n internacional \"Homeward Bound Project\" 2018, un proxecto enfocado a potenciar o liderado e apoderamento de mulleres do \u00e1mbito cient\u00edfico e tecnol\u00f3xico e a loita contra o cambio clim\u00e1tico.\nReco\u00f1ecementos.\nPola s\u00faa participaci\u00f3n no \"Homeward Bound Project\" 2018, Payo foi condecorada coa Medalla de Ouro da Cruz Vermella Espa\u00f1ola xunto a tres espa\u00f1olas presentes no proxecto, Alicia P\u00e9rez-Porro, Ux\u00faa L\u00f3pez e Alexandra Dubini."}
{"id": "551257", "revid": "4817", "url": "https://gl.wikipedia.org/wiki?curid=551257", "title": "Vladimir Titov", "text": "Vladimir Georgiievich Titov, nado en Sretensk (Krai de Zabaikalski, Rusia), o 1 de xaneiro de 1947, \u00e9 un cosmonauta ruso que participou nas misi\u00f3ns Soiuz T-8, Soiuz T-10-1, Soiuz TM-4, Soiuz TM-6, STS-63 e STS-86.\nTraxectoria.\nTitov graduouse no Instituto Superior da Forza A\u00e9rea en Chernigov (Ucra\u00edna) en 1970, e na Academia Iuri Gagarin da Forza A\u00e9rea en 1987. Foi elixido para ser parte do corpo de cosmonautas en 1976, participando nas misi\u00f3ns Soiuz T-8, Soiuz T-10-1, Soiuz TM-4, Soiuz TM-6, STS-63 e STS-86 e pasando 387,03 d\u00edas no espazo."}
{"id": "551258", "revid": "4817", "url": "https://gl.wikipedia.org/wiki?curid=551258", "title": "Vladimir G. Titov", "text": ""}
{"id": "551259", "revid": "839", "url": "https://gl.wikipedia.org/wiki?curid=551259", "title": "Michel Tognini", "text": "Michel Ange-Charles Tognini, nado en Vincennes, Francia o 30 de setembro de 1949, \u00e9 un astronauta franc\u00e9s que formou parte das misi\u00f3ns Soiuz TM-14, Soiuz TM-15 e STS-93.\nTraxectoria.\nTognini graduouse en matem\u00e1ticas pola EPA Grenoble, unha escola militar, en 1970. Gradouse como enxe\u00f1eiro en 1973 na Ecole de l\u2019air en Salon de Provence e cursou na Escola Imperial para Pilotos de Probas en Boscombe Down (Reino Unido) en 1982. Cursou tam\u00e9n no IHEDN entre 1993 e 1994. Foi seleccionado como astronauta polo CNES en setembro de 1985, participando nas misi\u00f3ns Soiuz TM-14, Soiuz TM-15 e STS-93 e pasando un total de 18,74 d\u00edas no espazo."}
{"id": "551260", "revid": "4817", "url": "https://gl.wikipedia.org/wiki?curid=551260", "title": "Michel Ange-Charles Tognini", "text": ""}
{"id": "551261", "revid": "118297", "url": "https://gl.wikipedia.org/wiki?curid=551261", "title": "Portugal no Festival de Mozos M\u00fasicos de Eurovisi\u00f3n", "text": "Portugal participou por primeira vez no V Festival de Mozos M\u00fasicos de Eurovisi\u00f3n no ano 1990.\nTan s\u00f3 participou en quatro ocasi\u00f3ns (1990, 1994, 1996 e 2014), onde participou por primeira vez na final no ano 2014 (xa que non houbo semifinal) a\u00ednda que non obtivo bos resultados. Foi sede do festival da edici\u00f3n de 1996 que se celebrou no Centro de Cultural de Bel\u00e9m en Bel\u00e9m, Lisboa, Portugal."}
{"id": "551262", "revid": "23204", "url": "https://gl.wikipedia.org/wiki?curid=551262", "title": "Samuel Botsford Buckley", "text": "Samuel Botsford Buckley, nado o 9 de maio de 1809 en Torrey, Nova York, e finado o 18 de febreiro de 1884 en Austin, Texas, foi un xe\u00f3logo e naturalista estadounidense especializado en bot\u00e1nica e entomolox\u00eda.\nTraxectoria.\nBuckley graduouse na Universidade Wesleyana en 1836.\nEstudou a florabot\u00e1nica dos estados do sur dos Estados Unidos e descubriu moitas novas especies de plantas e caracois. \nFoi xe\u00f3logo do estado de Texas entre 1860 e 1861, e determinou a altura do monte Buckley (que leva o seu nome) nas Great Smoky Mountains de Carolina do Norte, xunto con outros picos. \nFoi o editor cient\u00edfico da \"State Gazette\" en Austin, Texas entre 1871 e 1872.\nEscribiu numerosos artigos cient\u00edficos e libros sobre \u00e1rbores e arbustos norteamericanos. \nHonores.\nEponimos.\nO x\u00e9nero \"Buckleya\", da familia das santal\u00e1ceas, que comprende especies de arbustos semiparasitos, leva o seu nome na s\u00faa honra.\nAbreviatura.\nA abreviatura Buckley empr\u00e9gase para reco\u00f1ecer a Samuel Botsford Buckley como autoridade na descrici\u00f3n e taxonom\u00eda en bot\u00e1nica. "}
{"id": "551266", "revid": "1131", "url": "https://gl.wikipedia.org/wiki?curid=551266", "title": "Henry Sanfourche", "text": "Henry Sanfourche, nado en Sarlat-la-Can\u00e9da de 1775 e finado en Sarlat-la-Can\u00e9da de 1841, foi un nobre e militar franc\u00e9s ao servizo do seu cu\u00f1ado Napole\u00f3n Bonaparte."}
{"id": "551267", "revid": "88215", "url": "https://gl.wikipedia.org/wiki?curid=551267", "title": "Ferenc Platko", "text": ""}
{"id": "551268", "revid": "88215", "url": "https://gl.wikipedia.org/wiki?curid=551268", "title": "Francisco Platko", "text": ""}
{"id": "551269", "revid": "89787", "url": "https://gl.wikipedia.org/wiki?curid=551269", "title": "Ram\u00f3n Mart\u00ednez P\u00e9rez", "text": "Ram\u00f3n Mart\u00ednez P\u00e9rez, m\u00e1is co\u00f1ecido como Ramon\u00ed, nado en Melilla o 6 de febreiro de 1929 e finado o 6 de xaneiro de 2017, foi un futbolista e adestrador espa\u00f1ol que xogaba como centrocampista.\nTraxectoria.\nComo futbolista.\nDebutou na Segunda Divisi\u00f3n nas filas do Atl\u00e9tico Tetu\u00e1n, na tempada 1949/50, e esa mesma tempada fichou polo Sevilla. Militou durante oito tempadas e media no club andaluz, sumando 174 partidos oficiais e 20 goles. Foi subcampi\u00f3n de liga en d\u00faas ocasi\u00f3ns, nas tempadas 1950/51, con Campanal I no banco, e na 1956/57, adestrado por Helenio Herrera. \nEn 1958 foi traspasado xunto a Arsenio Iglesias ao Granada CF de Scopelli, nunha operaci\u00f3n pola que Gilberto Navarro pasou a ser xogador do Sevilla, e na que entrou tam\u00e9n Loren, cedido ao Granada. Disputou 29 partidos en d\u00faas tempadas co Granada e foi titular na \u00fanica final de Copa da historia do club, en 1959, contra o FC Barcelona.\nPor \u00faltimo xogou dous anos no CD M\u00e1laga, co que logrou o ascenso a Primeira en 1962, po\u00f1endo fin \u00e1 s\u00faa carreira.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola en d\u00faas ocasi\u00f3ns, en 1952, disputando dous amigables contra a Arxentina e Alema\u00f1a Federal. Ao ano seguinte xogou un partido coa selecci\u00f3n espa\u00f1ola B, marcando dous goles contra Alema\u00f1a Federal.\nComo adestrador.\nDespois de colgar as botas foi adestrador e dirixiu a varios equipos, principalmente de Melilla e Estremadura."}
{"id": "551270", "revid": "1131", "url": "https://gl.wikipedia.org/wiki?curid=551270", "title": "Encoro de Doiras", "text": "O encoro de Doiras \u00e9 un encoro espa\u00f1ol situado na Terra Eo-Navia do Principado de Asturias, sobre o leito do r\u00edo Navia. Inaugurouse en 1934 e ten unha capacidade de 114,6 hm\u00b3. Constit\u00fae o segundo encoro constru\u00eddo no Navia, augas arriba do de Arb\u00f3n e augas abaixo do de Salime e estruturalmente \u00e9 un encoro de gravidade con 89 metros de altura, local\u00edzase na parroquia de Doiras no concello de Boal. A superficie do encoro, de 450 ha est\u00e9ndese tam\u00e9n polos concellos de Eilao e Pez\u00f3s. Aproveitase, fundamentalmente, para enerx\u00eda hidroel\u00e9ctrica ao alimentar as centrais de Doiras e Silv\u00f3n, cunha produci\u00f3n anual media de 324 GWh.\nOs r\u00edos Aug\u00fceira e Ourubio fl\u00faen ao Navia no encoro de Doiras.\nCentral hidroel\u00e9ctrica de Doiras.\nA central de Doiras at\u00f3pase nas proximidades da presa do encoro de Doiras. Conta con tres grupos xeradores, dous de 21MW e un de 18 MW, que entraron en explotaci\u00f3n comercial no ano 1944. Pertenc\u00eda \u00e1 empresa Viesgo ata que a mercou Repsol en 2018 e evacua a s\u00faa enerx\u00eda a trav\u00e9s dunha rede de 132 kV.\nCentral hidroel\u00e9ctrica de Silv\u00f3n.\nA central de Silv\u00f3n at\u00f3pase tam\u00e9n nas proximidades do encoro de Doiras. Conta con dous grupos xeradores, Silv\u00f3n I e Silv\u00f3n II, de 40 MW cada un, que entraron en explotaci\u00f3n comercial en 1959 e 1964, respectivamente. Pertenceu \u00e1 empresa Viesgo ata a s\u00faa merca por Repsol en 2018."}
{"id": "551271", "revid": "1131", "url": "https://gl.wikipedia.org/wiki?curid=551271", "title": "Chan (ximnasia)", "text": ""}
{"id": "551275", "revid": "5863", "url": "https://gl.wikipedia.org/wiki?curid=551275", "title": "Manuel Filiberto de Saboya-Aosta", "text": ""}
{"id": "551276", "revid": "98629", "url": "https://gl.wikipedia.org/wiki?curid=551276", "title": "Isabel de Borb\u00f3n e Borb\u00f3n", "text": "Isabel de Borb\u00f3n e Borb\u00f3n (de nome completo Mar\u00eda Isabel Francisca de As\u00eds Cristina Francisca de Paula Dominga de Borb\u00f3n e Borb\u00f3n),\u200b co\u00f1ecida popularmente como La Chata, nada en Madrid o 20 de decembro de 1851 e finada en Par\u00eds o 23 de abril de 1931, filla primox\u00e9nita de Isabel II e Francisco de As\u00eds de Borb\u00f3n, foi infanta de Espa\u00f1a, princesa de Asturias de 1851 a 1857 e de 1874 a 1880 e condesa de Girgenti por casamento.\nTraxectoria.\nA infanta Isabel naceu o 20 de decembro de 1851 no Palacio Real de Madrid como a filla primox\u00e9nita da ra\u00ed\u00f1a Isabel II e Francisco de As\u00eds de Borb\u00f3n. Ao d\u00eda seguinte, foi bautizada na Capela Real do palacio cos nomes de \"Mar\u00eda Isabel Francisca de As\u00eds Cristina Francisca de Paula Dominga de Borb\u00f3n e Borb\u00f3n\", sendo os padri\u00f1os os seus av\u00f3s a ra\u00ed\u00f1a Mar\u00eda Cristina e o infante Francisco de Paula de Borb\u00f3n.\nConsiderada princesa de Asturias desde o seu nacemento, unicamente desde o 24 de marzo de 1852 ostentou o t\u00edtulo por concesi\u00f3n da s\u00faa nai en real decreto. A Cruz da Vitoria, s\u00edmbolo do Principado de Asturias e dos herdeiros da Coroa, tampouco lle foi conferida ao seu nacemento, sen\u00f3n sete anos despois, en 1857. Este \u00faltimo ano, naceu o seu irm\u00e1n Alfonso, quen pasou a ser o herdeiro de Isabel II. \nMatrimonio.\nA infanta Isabel contraeu matrimonio con Caetano de Borb\u00f3n-D\u00faas Sicilias, conde de Girgenti, fillo de Fernando II rei das D\u00faas Sicilias, o 13 de maio de 1868. Foi un matrimonio concertado e non mantiveron nunca moita proximidade entre si. A infanta Isabel e Caetano non tiveron descendencia. Durante a s\u00faa viaxe de vodas, f\u00f3ra de territorio espa\u00f1ol tivo a noticia do derrocamento da s\u00faa nai e non puido regresar a Espa\u00f1a ata a restauraci\u00f3n da monarqu\u00eda en 1874. Caetano de Borb\u00f3n-D\u00faas Sicilias, padec\u00eda epilepsia, non sendo advertida desta circunstancia a infanta Isabel antes de casar. En setembro de 1871, a infanta Isabel sufriu un aborto espont\u00e1neo, evento que foi un duro golpe emocional para o seu esposo e que prexudicou definitivamente a s\u00faa sa\u00fade mental. Dous meses m\u00e1is tarde, o 26 de novembro, Caetano suicidouse peg\u00e1ndose un tiro na cidade de Lucerna.\nVida posterior.\nCoa proclamaci\u00f3n do pr\u00edncipe Afonso como rei de Espa\u00f1a, a infanta Isabel converteuse por segunda vez en princesa de Asturias, herdeira ao trono ata que se produciu o nacemento da s\u00faa sobri\u00f1a a princesa Mar\u00eda de las Mercedes en 1880, a\u00ednda que o goberno resistiuse a xurala e reco\u00f1ecela oficialmente como herdeira.\nEn 1900 adquiriu o palacio de Quintana, onde residiu de 1902 a 1931.\nUnha das actividades p\u00fablicas da infanta Isabel que tivo maior transcendencia foi a viaxe a Buenos Aires, representando \u00e1 Coroa Espa\u00f1ola, con motivo de celebraci\u00f3n do Centenario da Revoluci\u00f3n de Maio (1810) da Rep\u00fablica Arxentina que tivo lugar en 1910, estando presente na colocaci\u00f3n da primeira pedra do Monumento \u00e1 Carta Magna e as Catro Rexi\u00f3ns Arxentinas.\nFoi inmortalizada polo pintor Jos\u00e9 Mar\u00eda L\u00f3pez Mezquita sa\u00edndo dos touros, en coche de cabalos e acompa\u00f1ada da s\u00faa amiga da infancia e dama de compa\u00f1\u00eda Mar\u00eda Dolores Balanzat y Bretagne, marquesa de N\u00e1jera. O cadro, datado en 1915, exponse no Museo de Historia de Madrid, pois a infanta Isabel foi un personaxe que gozou de gran simpat\u00eda popular, especialmente entre a poboaci\u00f3n madrile\u00f1a, que a co\u00f1eceu co apelativo da Chata. No seu honor foi nomeada a co\u00f1ecida r\u00faa da Princesa en Madrid. Grazas a esta popularidade, sendo case octoxenaria, non foi obrigada polas novas autoridades a exiliarse ao proclamarse en Espa\u00f1a a II Rep\u00fablica. Con todo, Isabel decidiu acompa\u00f1ar aos seus parentes e partiu cara a Francia. Cinco d\u00edas logo de abandonar Espa\u00f1a morreu de causa natural nun convento de Auteuil, preto de Par\u00eds. Foi enterrada en Francia.\nO 23 de maio de 1991, por orde do rei Xo\u00e1n Carlos I, foron trasladados os seus restos a Espa\u00f1a e depositados na Colexiata da Sant\u00edsima Trindade do Palacio Real da Granja xunto aos do rei Filipe V e a s\u00faa esposa Isabel de Farnesio. Descansa na Colexiata deste Real Sitio de Espa\u00f1a porque estivo moi vinculada a el, pasando al\u00ed as vacaci\u00f3ns e organizando faladoiros da clase feminina da alta nobreza da \u00e9poca no \"Pequeno Versalles\", os xard\u00edns deste lugar. Ademais, a\u00ednda se mant\u00e9n o seu recordo, xa que trala apertura ao p\u00fablico no ano 2000 deste Palacio dedicouse a \u00faltima habitaci\u00f3n da primeira planta a esta infanta de Espa\u00f1a, colocando tres fotograf\u00edas encima dun piano de cola. \nXunto ao Parque do Oeste en Madrid \u00e9rguese un conxunto escult\u00f3rico na s\u00faa memoria, na r\u00faa do pintor Eduardo Rosales (n\u00famero 30).\nNa ficci\u00f3n.\nAparece representada en dous filmes da segunda metade do s\u00e9culo XX:"}
{"id": "551277", "revid": "123356", "url": "https://gl.wikipedia.org/wiki?curid=551277", "title": "Fran\u00e7ois Fournier-Sarlov\u00e8ze", "text": "Fran\u00e7ois Fournier-Sarlov\u00e8ze, nado en Sarlat-la-Can\u00e9da de 1773 e finado en Par\u00eds de 1827, foi un nobre e militar franc\u00e9s ao servizo do seu cu\u00f1ado Napole\u00f3n Bonaparte."}
{"id": "551279", "revid": "5863", "url": "https://gl.wikipedia.org/wiki?curid=551279", "title": "Isabel de Borb\u00f3n y Borb\u00f3n", "text": ""}
{"id": "551288", "revid": "5863", "url": "https://gl.wikipedia.org/wiki?curid=551288", "title": "Mar\u00eda Luisa de Parma", "text": ""}
{"id": "551289", "revid": "5863", "url": "https://gl.wikipedia.org/wiki?curid=551289", "title": "Mar\u00eda Amalia de Sajonia", "text": ""}
{"id": "551290", "revid": "5863", "url": "https://gl.wikipedia.org/wiki?curid=551290", "title": "Felipe I de Parma", "text": ""}
{"id": "551291", "revid": "5863", "url": "https://gl.wikipedia.org/wiki?curid=551291", "title": "Fernando I de las Dos Sicilias", "text": ""}
{"id": "551292", "revid": "15490", "url": "https://gl.wikipedia.org/wiki?curid=551292", "title": "Am\u00e9lia Carvalheira", "text": "Maria Am\u00e9lia Carvalheira da Silva, nada en Vila Nova de Cerveira o 4 de setembro de 1904 e finada en Lisboa o 31 de decembro de 1998, foi unha escultora portuguesa, considerada un dos m\u00e1ximos expo\u00f1entes da arte sacra do pa\u00eds.\nTraxectoria.\nOrixinaria da fregues\u00eda de Gondar\u00e9m, foi disc\u00edpula de Salvador Barata Feyo, profesor da Escola de Belas Artes do Porto. Deuse a co\u00f1ecer en 1949 ao lograr o premio de Artes Pl\u00e1sticas Mestre Manuel Pereira coa obra \"San Xo\u00e1n de Deus\", en barro policromado. Realizou e participou en exposici\u00f3ns tanto en Portugal coma no estranxeiro.\n\u00c9 autora da escultura \"O Anxo de Portugal\" (1958) e da escultura da Nosa Se\u00f1ora e de todas as Estaci\u00f3ns da V\u00eda Sacra dos Valinhos (1956) en F\u00e1tima, as\u00ed como de seis estatuas da columnata do santuario da Nosa Se\u00f1ora de F\u00e1tima, de 2,3 metros cada unha e que representan a Santa Tareixa de \u00c1vila, San Francisco de Sales, Santo Afonso Mar\u00eda de Ligorio, San Sim\u00f3n Stock, Santo Ignacio de Loyola e San Xo\u00e1n da Cruz. Tam\u00e9n \u00e9 autora doutras moitas esculturas de arte sacra espalladas por todo Portugal.\nEn 1992 recibiu, do ent\u00f3n cardeal patriarca de Lisboa, Ant\u00f3nio Ribeiro, a condecoraci\u00f3n da Santa S\u00e9 \"Pro Eclesia et Pontificia\". O 28 de maio de 1992 o presidente portugu\u00e9s M\u00e1rio Soares atribu\u00edulle o grao de comendadora da Orde do M\u00e9rito.\nO concello de Lisboa deulle no ano 2004 o seu nome a un xard\u00edn da fregues\u00eda das Avenidas Novas ."}
{"id": "551295", "revid": "55340", "url": "https://gl.wikipedia.org/wiki?curid=551295", "title": "Maria Am\u00e9lia Carvalheira da Silva", "text": ""}
{"id": "551296", "revid": "105807", "url": "https://gl.wikipedia.org/wiki?curid=551296", "title": "Beatrice Tinsley", "text": "Beatrice Muriel Hill Tinsley nada en Chester o 27 de xaneiro de 1941 e finada en New Haven o 23 de marzo de 1981, foi unha astr\u00f3noma e cosm\u00f3loga de Nova Zelandia nacida en Gran Breta\u00f1a, cuxa investigaci\u00f3n achegou contribuci\u00f3ns fundamentais \u00e1 comprensi\u00f3n astron\u00f3mica da evoluci\u00f3n das galaxias, o seu crecemento e morte.\nTraxectoria.\nTinsley naceu en 1941 en Chester, Inglaterra, filla mediana das tres de Jean e Edward Hill. A familia emigrou a Nova Zelandia tras a Segunda guerra mundial , vivindo primeiro en Christchurch e despois por un tempo m\u00e1is longo en New Plymouth, Nova Zelandia, onde o seu pai, Edward Hill, foi cl\u00e9rigo do \"Moral Re-Armament\" e que m\u00e1is tarde alcalde (1953\u201356). Tinsley asistiu ao Instituto Feminino de Nova Plymouth, e estudou na Universidade de Canterbury onde se graduou e completou un m\u00e1ster en Ciencia en 1961, con Honras de Primeira Clase en F\u00edsicas. Mentres estudaba en Christchurch, casou co f\u00edsico e compa\u00f1eiro de clase, Brian Tinsley, sen saber que isto impedir\u00eda que ela traballase na universidade mentres ell estivese empregado al\u00ed. Mud\u00e1ronse en 1963 aos Estados Unidos, a Dallas, Texas, onde Brian foi contratado polo Centro do Suroeste para Estudos Avanzados (agora, Universidade de Texas). A\u00ednda as\u00ed, dise que ela atopaba a situaci\u00f3n \"atafegante\", e unha vez causou unha controversia por negarse a seguir o costume de ser a anfitrioa dun t\u00e9 na facultade. En 1964, matriculouse en UT-Austin, onde era a \u00fanica muller no programa de astronom\u00eda e onde m\u00e1is tarde publicou a s\u00faa revolucionaria investigaci\u00f3n. A Universidade de Texas en Austin en 1966 outorgoulle o t\u00edtulo de doutora en Filosof\u00eda pola s\u00faa tese \"Evolution of Galaxies and its Significance for Cosmology\". Tinsley levou a cabo estudos te\u00f3ricos pioneiros sobre o modo en que as poboaci\u00f3ns de estrelas crecen e afectan \u00e1s calidades observables das galaxias. Tam\u00e9n colaborou en investigaci\u00f3n b\u00e1sica en modelos que buscaban co\u00f1ecer se o universo est\u00e1 pechado ou aberto. Os seus modelos de galaxia conduciron \u00e1 primeira aproximaci\u00f3n ao que deber\u00eda ser o aspecto das protogalaxias.\nEn 1974 recibiu o premio en Astronom\u00eda Annie Jump Cannon da Sociedade Astron\u00f3mica Americana, outorgado \u00e1 \"prometedora e extraordinaria investigaci\u00f3n por unha investigadora\", en reco\u00f1ecemento ao seu traballo sobre a evoluci\u00f3n das galaxias. A pesar de recibir reco\u00f1ecemento polo seu traballo, Tinsley foi incapaz de atopar un posto acad\u00e9mico permanente. En 1974, despois de anos de tentar equilibrar fogar, familia e d\u00faas carreiras simult\u00e1neas, deixou ao seu marido e os seus dous nenos adoptados para aceptar un posto como profesora axudante en Yale. Traballou al\u00ed at\u00e9 a s\u00faa morte de cancro no \"Yale Infirmary\" en 1981. As s\u00faas cinzas est\u00e1n soterradas no cemiterio do campus.\nEn 1977, Tinsley, con Richard Larson de Yale, organizou unha conferencia sobre 'A evoluci\u00f3n das galaxias e poboaci\u00f3ns estelares'. Pouco despois, en 1978, foi a primeira profesora de sexo feminino de astronom\u00eda na Universidade de Yale. O seu \u00faltimo artigo cient\u00edfico, enviado ao Astrophysical Journal dez d\u00edas antes da s\u00faa morte, foi publicado postumamente aquel novembro, sen revisi\u00f3n.\nPremios e reco\u00f1ecementos.\nEn 1986 a Sociedade Astron\u00f3mica americana estableceu o Premio Beatrice M. Tinsley, que reco\u00f1ece \u00abunha contribuci\u00f3n excepcional \u00e1 astronom\u00eda ou \u00e1 astrof\u00edsica, de car\u00e1cter eminentemente creativo ou innovador\u00bb. \u00c9 o \u00fanico premio importante creado por unha sociedade cient\u00edfica americana que honra a unha cient\u00edfica. O premio non presenta restrici\u00f3ns por cidadan\u00eda ou pa\u00eds de residencia.\nO asteroide de cinto principal 3087 Beatrice Tinsley, descuberto en 1981 no observatorio de Monte John, pr\u00f3ximo a Tekapo, leva o seu nome.\nA Universidade de Texas en Austin estableceu unha dotaci\u00f3n en 1989 para un profesor visitante, co nome Beatrice M. Tinsley Centennial, pola que un profesor s\u00e9nior ou \u00e1 metade da s\u00faa carreira est\u00e1 convidado at\u00e9 un semestre. En 2007 engadiron as bolsas Tinsley, que permiten aos investigadores m\u00e1is novos realizar breves estad\u00edas en Austin.\nEn 2005, o Teatro Circa en Wellington produciu unha obra chamada \"Bright Star\", sobre a vida de Beatrice Tinsley. A Sociedade Astron\u00f3mica de Wellington organizou sesi\u00f3ns de observaci\u00f3n por telescopio fora do teatro, no peirao pr\u00f3ximo ao Museo P\u00e1pache.\nEn decembro de 2010 o Consello xeogr\u00e1fico de Nova Zelandia nomeou oficialmente unha das monta\u00f1as Kepler no parque natural de Fiordland (as\u00ed nomeadas polo astr\u00f3nomo Johannes Kepler) \"Monte Tinsley.\"\"\"\nA Sociedade Astron\u00f3mica Real de Nova Zelandia estableceu as \"Conferencias Beatrice Hill Tinsley\" en 2012.Tam\u00e9n hai unha r\u00faa co seu nome en Rosedale, no norte de Auckland.\nO 27 de xaneiro de 2016, 75\u00ba aniversario do seu nacemento, Google publicou un Doodle para honrar o seu traballo. A s\u00faa necrol\u00f3xica foi publicada por \"The New York Times\" varias d\u00e9cadas m\u00e1is tarde, o 18 de xullo de 2018, no seu proxecto \"Pasados por alto\" que recolle \u00abas historias de persoas notables cuxas mortes non foron publicadas no \"Times\" no seu momento\u00bb."}
{"id": "551297", "revid": "89787", "url": "https://gl.wikipedia.org/wiki?curid=551297", "title": "Pena Mira", "text": "Pena Mira \u00e9 un pico da serra da Culebra de 1241 metros e que constit\u00fae o seu cume m\u00e1is elevado.\nLocalizaci\u00f3n.\nAt\u00f3pase na li\u00f1a divisoria entre os concellos de Manzanal de Arriba e Figueruela de Arriba na comarca da Carballeda da provincia de Zamora. No bico desta monta\u00f1a hai d\u00faas enormes rochas que est\u00e1n separadas uns 300 metros e na m\u00e1is alta sit\u00faase un v\u00e9rtice xeod\u00e9sico .\nOrograf\u00eda.\nA serra presenta polo xeral unha orograf\u00eda suave, con altitudes comprendidas maioritariamente entre os 800 e os 1.200 metros. Dende o punto de vista xeol\u00f3xico a elevaci\u00f3n formouse mediante diversos dobramentos hercinianos."}
{"id": "551300", "revid": "23204", "url": "https://gl.wikipedia.org/wiki?curid=551300", "title": "Man vermella do Ulster", "text": "A man vermella do Ulster ou man roxa do Ulster (en ingl\u00e9s: \"Red Hand of Ulster\"; en ) \u00e9 un s\u00edmbolo usado na her\u00e1ldica para designar a provincia irlandesa do Ulster, a\u00ednda que historicamente a man foi usada por moitos clans de toda a illa de Irlanda, inclu\u00edndo as familias gobernantes de Connacht, e os xefes das Midlands.\n\u00c9 unha man aberta de cor vermella, cos dedos cara a arriba, o polgar paralelo aos dedos e a palma cara a adiante. Maiormente m\u00f3strase como man dereita, pero \u00e1s veces \u00e9 unha esquerda, como nos escudos dos baronetes.\nAntecedentes hist\u00f3ricos.\nTen ra\u00edces na cultura ga\u00e9lica e, a\u00ednda que se desco\u00f1ece a s\u00faa orixe e significado, crese que se remonta a tempos pag\u00e1ns. Algunhas das primeiras pinturas rupestres son mans roxas, tanto en positivo coma en negativo, na Pen\u00ednsula Ib\u00e9rica, Europa central etc.\nA man vermella est\u00e1 documentada por primeira vez no Ulster no s. XIII, utilizada polos \"earls\" (condes hiberno-normandos). Walter de Burgh, primeiro conde do Ulster desde 1243, foi quen combinou a cruz de Burgh coa man roxa para crear unha bandeira do condado do Ulster, que m\u00e1is tarde se converteu na bandeira moderna. Despois foi adoptada polos O'Neill () cando asumiron o reinado do Ulster (), inventando o t\u00edtulo \"Rex Ultonie\" en 1317 e reclam\u00e1ndoo sen oposici\u00f3n desde 1345 en diante. Un uso her\u00e1ldico irland\u00e9s precoz en Irlanda da man dereita p\u00f3dese ver no selo de Aodh Reamhar \u00d3 N\u00e9ill, rei do Ulster, 1344\u20131364.\nA primeira li\u00f1a do ', poema de Mael \u00d3 h\u00daig\u00ednn do s. XV, di ' (\"Os \u00da\u00ed Eachach son a 'man vermella' de Irlanda\"). Os U\u00ed Eachach eran unha das tribos Cruthin (co\u00f1ecidas como D\u00e1l nAraidi ap\u00f3s 773) que formaban o antigo reino de Ulaid.\nCrese que a man roxa foi usada polos O'Neill contra o dominio ingl\u00e9s en Irlanda na Guerra dos Nove Anos (1594\u20131603), que rematar\u00eda coa paz de Londres e a Fuga dos Condes. O grito de guerra \"\" \"!\" (\"a Man Vermella de Irlanda \u00e1 vitoria\") tam\u00e9n estaba asociada con eles. Un escritor ingl\u00e9s da \u00e9poca sinalou:\nA Orde dos Baronetes foi institu\u00edda por \"cartas patentes\" de maio de 1612, que establecen que \"\"os baronetes e os seus descendentes levar\u00e1n e poder\u00e1n levar, ben nun cant\u00f3n, ben nun escudo, \u00e1 s\u00faa elecci\u00f3n, as armas do Ulster, \u00e9 dicir, nun campo de prata, unha man de goles ou ensanguentada\".\" Os baronetes m\u00e1is antigos usaban unha man dereita igual que os O'Neill; con todo, m\u00e1is tarde converteuse nunha man sinistra (esquerda).\nDisputa sobre a propiedade.\nOs dereitos exclusivos sobre o uso do s\u00edmbolo foron motivo de debate durante s\u00e9culos, se pertenceu aos O'Neill ou aos Magenises (, McGuinnes). Os O'Neill convert\u00e9ronse na principal dinast\u00eda dos Cen\u00e9l nE\u00f3gain do norte de U\u00ed N\u00e9ill e m\u00e1is tarde en reis do Ulster, mentres que os Magennises foron a dinast\u00eda gobernante dos U\u00ed Eachach Cobo, a principal dinast\u00eda dos Cruthin de Ulaid, e do Clanna Rudraige. Un poema do s. XVI sinalaba un desacordo entre o \"\" (alias de Clanna Rudraige) e o U\u00ed N\u00e9ill do norte.\nUnha disputa, datada en 1689, sobre cuxa pretensi\u00f3n \u00e1 Man Vermella era a m\u00e1is lex\u00edtima, xurdiu entre varios poetas:\nMac an Bhaird e \u00d3 Donnghaile fixeron outras cuartetas na disputa: o primeiro ridiculiza a \u00d3 Donnghaile por non proceder de familia de bardos e di que \u00e9 de rango sen honra, ademais de insinuar o v\u00ednculo xeneal\u00f3xico da s\u00faa familia cos O'Neill.\nEscribindo en 1908, o ent\u00f3n xefe do clan O'Neill di da man vermella:\nPosibles orixes.\nOs mesmos implicados na disputa dos bardos de 1689 afirmaron que o s\u00edmbolo proced\u00eda dun antepasado lendario que puxo a s\u00faa man con sangue nunha faixa ou lenzo ap\u00f3s da vitoria na batalla:\nO historiador Francis J. Bigger sinala o uso da man dereita polos O'Neill ao redor de 1335, e conxectura que puido ser para eles un s\u00edmbolo que significaba a axuda e a forza divinas, mentres que tam\u00e9n suxire que os antigos fenicios puideron levar o s\u00edmbolo a Irlanda.\nNoutra lenda que se estendeu, o primeiro home que puxese a man sobre a provincia de Ulster ter\u00eda reclamaci\u00f3n. Como resultado, os guerreiros correron cara a terra coa man cortada dun deles e lanz\u00e1bana aos seus compa\u00f1eiros, ga\u00f1ando as\u00ed a terra. Nalgunhas versi\u00f3ns do conto, a persoa que corta a man pertence aos O'Neill. Noutras versi\u00f3ns, a persoa \u00e9 o m\u00edtico \u00c9rim\u00f3n.\n\"Red Hand\" como nome.\nOs O'Neill cr\u00edan na Idade Media que un rei mesi\u00e1nico chamado \"Aodh Eangach\" vir\u00eda para dirixilos e expulsar os ingleses de Irlanda. Nunha edici\u00f3n de 1901 da \"All Ireland Review\", un escritor chamado \"MM\" suxire que a man roxa leva o nome do fundador do clan Rudraige, Rudraige mac Sithrigi, e que o nome \"Rudraige\" pode significar \"pulso vermello\". Noutra edici\u00f3n un tal \"YM\" suxire o mesmo, argumentando que o nome de Rudraige significa \"brazo vermello\". Tam\u00e9n suxiren que o ' (ramo roxo) do antigo Ulaid pode vir de e (man vermella). Na literatura irlandesa medieval, varios reis (reais e lendarios) recibiron o nome de \"man vermella\" (lamderg, derg lamh\"', ' ou ') para significar que eran grandes guerreiros.\nS\u00edmbolos semellantes.\nA \"Dextera Dei\", ou \"Man Dereita de Deus\", \u00e9 un s\u00edmbolo que aparece en tres cruces altas en Irlanda: a Cruz de Muiredach en Monasterboice; a Cruz do Rei Flann (tam\u00e9n Cruz das Escrituras) en Clonmacnoise; e a Cruz na R\u00faa de Kells. Os dous primeiros te\u00f1en a man completa cos dedos estendidos de xeito similar \u00e1 man vermella. A forma e posici\u00f3n do \"Kells Dextera Dei\" \u00e9 un patr\u00f3n habitual no continente, por\u00e9n o usado en Monasterboice e Clonmacnoise parece \u00fanico dentro da cristiandade.\nFrancis J. Bigger suxire que a \"Dextera Dei\" representa a expresi\u00f3n figurativa do antigo mundo que significa forza e poder, e tales s\u00edmbolos da man p\u00f3dense atopar en civilizaci\u00f3ns antigas, inclu\u00edndo asirios, babilonios, cartaxineses, caldeos, fenicios, exipcios, etc. Tam\u00e9n \u00e9 usado por xudeus e musulm\u00e1ns e p\u00f3dese atopar en Palestina e Marrocos. Aborixes australianos reverenciaban as mans dos seus xefes falecidos. En Galiza a man con distintas posici\u00f3ns \u00e9 un amuleto com\u00fan contra as meigas ou o dia\u00f1o. Outro historiador, FJ Elworthy, segundo Bigger, demostrou de forma conclu\u00ednte o car\u00e1cter antigo e o uso xeneralizado do s\u00edmbolo entre as primeiras civilizaci\u00f3ns pag\u00e1s.\nSegundo Charles Vallancey en 1788, unha man vermella apuntando cara a arriba era o s\u00edmbolo armorial dos reis de Irlanda, e que a\u00ednda estaba en uso pola familia O'Brien, cuxo lema era ' , que significa \"a man forte cara arriba\" ou \"a man forte prevalece\". As mans ocupan un lugar destacado na obra do s. XVIII de Dermot O'Connor \"Blazons and Irish Heraldic Terminology\", co \"\u00d3 Fearghail sept\" que leva o lema '.\nReferencias a Galiza.\nNalg\u00fans armoriais centroeuropeos dos s\u00e9culos XV e XVI aparece o Reino de Galiza representado mediante un escudo cunha man vermella, ou cunha luva roxa. Pode deberse \u00e1 similitude fon\u00e9tica ga\u00e9lico-galego (as armas falantes empregaban iso deliberadamente ou por confusi\u00f3n, como Galice-Calice ou D'Arag\u00f3n-Drag\u00f3n), ou pola asimilaci\u00f3n do pobo galego co pobo milesiano ou pobo de Breog\u00e1n. No s\u00e9culo XVI Santiago converteuse, segundo o bispo Thomas Strong (t\u00edo de Thomas White, fundador do Colexio dos Irlandeses de Compostela ap\u00f3s a \"Fuga dos Condes\") na \"verdadeira capital do pobo irland\u00e9s no exilio\".\nUso moderno.\nA forma com\u00fan \u00e9 unha man roxa dereita aberta cos dedos cara a arriba, o polgar paralelo aos dedos e a palma cara a adiante. Escudos usados por aqueles cuxos apelidos son ou non de orixe U\u00ed N\u00e9ill\u2014 \u00d3 Donnghaile, \u00d3 Cath\u00e1in, Mac Aodha do condado de Galway e os seus parentes, \u00d3 Flaithbheartaigh, \u00d3 D\u00e1laigh, \u00d3 Ma\u00e9ilsheachlainn e \u00d3 Ceatharnaigh, e outros, todos presentan a man dalg\u00fan xeito. No escudo de armas de \u00d3 N\u00e9ill e Donnelly o lema \u00e9 \"\" (Man Vermella de Irlanda).\nAs armas dos xefes do clan escoc\u00e9s MacNeil conte\u00f1en a man roxa; o clan tradicionalmente afirmaba descender de Niall dos Nove Ref\u00e9ns. Moitas outras familias utilizaron a man roxa para destacar unha ascendencia do Ulster. O xefe da familia Guinness, o conde de Iveagh, ten tres mans nas s\u00faas armas desde 1891.\nAs armas da Sociedade Irlandesa que levou a cabo a \"Colonizaci\u00f3n do Ulster\" desde Xacobe I, presentan a man vermella.\nA man est\u00e1 presente nas armas de varios condados do Ulster, como Antrim, Cavan, Derry, Monaghan e Tyrone. Tam\u00e9n aparece no Ulster Banner, e \u00e9 usado por moitas outras organizaci\u00f3ns oficiais e non oficiais en toda a provincia. Pode ser considerada como un dos poucos s\u00edmbolos intercomunitarios en Irlanda do Norte (seis dos nove condados do Ulster) que atravesan a divisi\u00f3n pol\u00edtica. Debido \u00e1s s\u00faas ra\u00edces como s\u00edmbolo ga\u00e9lico irland\u00e9s, os grupos nacionalistas / republicanos utiliz\u00e1rono (e seguen us\u00e1ndoo), por exemplo, o Ex\u00e9rcito Cidad\u00e1n Irland\u00e9s, a Asociaci\u00f3n Republicana de Sepulturas Nacionais de Belfast, o Sindicato Irland\u00e9s de Transportes e Traballadores Xeral e Clubs da GAA no Ulster. Outras organizaci\u00f3ns dentro dos nove condados do Ulster e tam\u00e9n apoiadas dentro da \"divisi\u00f3n pol\u00edtica sectaria\", util\u00edzana nos seis condados do Ulster dentro de Irlanda do Norte, como a Uni\u00f3n de Hockey do Ulster, que son apoiadas por ambos os lados da comunidade: nacionalistas e unionistas. Como o s\u00edmbolo m\u00e1is identificable do Ulster, a principios do s\u00e9culo XX tam\u00e9n foi utilizado polos unionistas e lealistas de Irlanda do Norte, como o seu uso no Pacto do Ulster (1912) e nas armas do Goberno de Irlanda do Norte (1922), a Bandeira do Ulster (antiga bandeira do goberno de Irlanda do Norte), os Voluntarios do Ulster e os grupos paramilitares leais baseados s\u00f3 dentro de Irlanda do Norte, como a Forza de Voluntarios do Ulster e a Asociaci\u00f3n de Defensa do Ulster, entre outros.\nBaronetes.\nUnha man de goles sinistra (man roxa esquerda) \u00e9 unha opci\u00f3n para os baronetes engadiren \u00e1s s\u00faas armas. O Heralds' College permitiuno en 1835, ditaminando que os baronetes de Irlanda ou Reino Unido poden levar un cant\u00f3n \"nun escudo, ao seu gusto, as armas do Ulster (a saber) unha man de goles ou unha man sanguenta nun campo de prata\". Est\u00e1 brasonado como: \"Unha man sinistra golpeada no pulso estendida en goles p\u00e1lidos\".\nO rei Xacobe VI de Escocia e I de Inglaterra estableceu a orde hereditaria dos baronetes en Inglaterra o 22 de maio de 1611, en palabras de Collins (1741):\nEstes baronetes tam\u00e9n poden mostrar o s\u00edmbolo como insignia suspendida por unha cinta debaixo do escudo. Os baronetes de Nova Escocia, a diferenza doutros, non usan a man vermella, te\u00f1en outra insignia co escudo de Escocia sobre a cruz de San Andr\u00e9s. A versi\u00f3n da esquerda tam\u00e9n foi utilizada polos Irish National Foresters, o Ex\u00e9rcito Cidad\u00e1n Irland\u00e9s e o Sindicato de Traballadores Federados de Irlanda."}
{"id": "551306", "revid": "27155", "url": "https://gl.wikipedia.org/wiki?curid=551306", "title": "Irma Goldberg", "text": "Irma Goldberg, nada en Moscova, Imperio Ruso, en 1871 e finada despois de 1939, foi unha qu\u00edmica org\u00e1nica rusa, co\u00f1ecida pola reacci\u00f3n de Goldberg e a reacci\u00f3n de Jourdan-Ullman-Goldberg.\nTraxectoria.\nGoldberg foi \u00e1 Universidade de Xenebra, Su\u00edza, para estudar qu\u00edmica durante a d\u00e9cada de 1890. Al\u00ed incorporouse ao grupo de investigaci\u00f3n do qu\u00edmico alem\u00e1n Fritz Ullmann (1875-1939), co que publicou varios artigos e patentes e outros de forma independente entre 1897-1912. Ambos mud\u00e1ronse a Berl\u00edn para traballar na Technische Hochschule en 1905.\nA principios do s\u00e9culo XX, o laboratorio dirixido por Ullmann fixo contribuci\u00f3ns fundamentais \u00e1 s\u00edntese de bifenilos substitu\u00eddos a partir da dimerizaci\u00f3n de ioduros arom\u00e1ticos en presenza de cobre (acoplamento de Ullmann) e \u00e1 s\u00edntese de \u00e9teres diarilicos mediante a combinaci\u00f3n de haluros de arilo con diversos derivados fen\u00f3licos, tam\u00e9n en presenza de cobre (s\u00edntese de \u00e9ter Ullmann). Un dos proxectos de investigaci\u00f3n de Goldberg foi estender esta estratexia \u00e1 s\u00edntese de compostos de arilamina. Realizou investigaci\u00f3ns sobre as d\u00faas reacci\u00f3ns que levan o seu nome entre 1904 e 1908.\nA reacci\u00f3n de Goldberg e a reacci\u00f3n de Jourdan-Ullman-Goldberg implican a formaci\u00f3n dun enlace nitr\u00f3xeno-carbono a un haluro arom\u00e1tico en presenza de cobre. Na primeira reacci\u00f3n, o composto que cont\u00e9n nitr\u00f3xeno \u00e9 unha amida; mentres que no segundo util\u00edzase unha amina. Goldberg e Ullman obtiveron varias patentes para o uso de catalizadores de carbonato de potasio &lt;chem&gt;K2CO3&lt;/chem&gt; e cocer nestes procesos. A reacci\u00f3n de Goldberg consiste en combinar unha benzamida con bromobenceno en presenza de carbonato de potasio e cobre para obter unha N-fenilbenzamida cun rendemento do 56%.\nOutras investigaci\u00f3ns de Goldberg incl\u00faen m\u00e9todos para a purificaci\u00f3n de acetileno e estudos no campo industrial de colorantes org\u00e1nicos. Goldberg casou con Ullmann en 1910, e finalmente regresaron a Xenebra en 1923 cando Ullmann regresou \u00e1 Universidade de Xenebra."}
{"id": "551307", "revid": "98629", "url": "https://gl.wikipedia.org/wiki?curid=551307", "title": "Anna Maria Primavesi", "text": "Anna Maria Primavesi, nada en Estiria (Austria) o 3 de outubro de 1920 e finada en S\u00e3o Paulo (Brasil) o 5 de xaneiro de 2020, foi unha agr\u00f3noma, investigadora e educadora da ciencia do chan e especialmente da xesti\u00f3n ecol\u00f3xica do chan tropical brasileiro.\nTraxectoria.\nNada nunha gran granxa dun pobo austr\u00edaco en 1920, Annemarie Conrad namorouse da natureza, inspirada polo seu pai. Estudou na Facultade de Recursos Naturais e Ciencias da Vida da Universidade de Viena, onde foi unha das tres \u00fanicas mulleres da s\u00faa clase. Doutorouse en nutrici\u00f3n de plantas e chans.\nDurante os seus estudos co\u00f1eceu a un compa\u00f1eiro de agronom\u00eda, Artur von Primavesi, de orixe alem\u00e1, co que casou en 1946. Tiveron tres fillos xuntos. En 1949, emigraron ao Brasil porque Primavesi, como moitas outras persoas, estaba ameazado de deportaci\u00f3n forzosa polos rusos en Austria, que se converteu nun pa\u00eds moi inestable nos anos inmediatamente posteriores \u00e1 segunda guerra mundial.\nAna Primavesi foi pioneira na preservaci\u00f3n do chan e a recuperaci\u00f3n de zonas degradadas nos tr\u00f3picos. Enfocou a xesti\u00f3n do chan de forma que funcionase de forma natural coa contorna da explotaci\u00f3n, o que era especialmente importante no Brasil. Segundo as s\u00faas investigaci\u00f3ns, o tipo de agricultura m\u00e1is adecuado al\u00ed ser\u00eda favorecer o tratamento do chan para que te\u00f1a altos niveis de materia org\u00e1nica, evitar o desprazamento, controlar as pragas mediante t\u00e9cnicas biol\u00f3xicas e evitar os insumos qu\u00edmicos substitu\u00edndoos por aditivos org\u00e1nicos como o fertilizante verde. Chamou aos seus m\u00e9todos .\nNunha entrevista de 2015, explicou un aspecto dos chans tropicais:\"Nos tr\u00f3picos, o 80% dos microorganismos que se atopan no chan son fungos que producen enormes cantidades de antibi\u00f3ticos e te\u00f1en a s\u00faa vida inhibida por baixo dos 15 cent\u00edmetros. Antes, cando os agricultores traballaban cun arado de bueyes ou de burros, o arado non baixaba de 12 ou 15 cent\u00edmetros e a terra quedaba m\u00e1is ou menos na parte superficial. Agora, co arado de tracci\u00f3n mec\u00e1nica, ch\u00e9gase aos 30 ou 40 cm, ponse a parte morta encima que se desfai coa choiva, entra na terra e obstrue os poros. A\u00ed a terra est\u00e1 dura, compactada. Todo o mundo preg\u00fantame que facer coa compactaci\u00f3n. Nos tr\u00f3picos, non se pode traballar a terra en profundidade. O traballo ten que ser superficial porque o chan de abaixo est\u00e1 morto.\"\nAnna e o seu marido foron profesores da Universidade Federal de Santa Mar\u00eda, no estado m\u00e1is meridional do Brasil. Al\u00ed axudou a organizar o primeiro curso de posgrao en agricultura ecol\u00f3xica. Tam\u00e9n foi a fundadora da Asociaci\u00f3n de Agricultura Ecol\u00f3xica (AAO), unha das primeiras asociaci\u00f3ns de produtores ecol\u00f3xicos do Brasil.\nO seu libro \"S\u00f3 xesti\u00f3n ecol\u00f3xica: a agricultura nas rexi\u00f3ns tropicais\" segue consider\u00e1ndose unha obra de referencia nas ciencias agr\u00edcolas.\nCando se xubilou do ensino, trasladouse co seu marido \u00e1 s\u00faa propia propiedade en Ita\u00ed, situada no estado brasileiro de S\u00e3o Paulo. Tras a morte do seu marido en 1977, quedou al\u00ed para po\u00f1er en pr\u00e1ctica as s\u00faas investigaci\u00f3ns sobre a agricultura ecol\u00f3xica. Viviu na leira durante m\u00e1is de 30 anos e foi autora de m\u00faltiples publicaci\u00f3ns sobre o seu traballo de investigaci\u00f3n e agricultura. Baixo a direcci\u00f3n de Primavesi, as s\u00faas terras, que estaban moi erosionadas cando as comprou, rexuveneceron con mananciais, bosques e zonas agr\u00edcolas. O seu \u00e9xito valeulle numerosas invitaci\u00f3ns para dar conferencias e proxectos de investigaci\u00f3n en todo o mundo.\nPrimavesi morreu en S\u00e3o Paulo o 5 de xaneiro de 2020 \u00e1 idade de 99 por problemas de coraz\u00f3n. Foi soterrada no cemiterio da cidade Congonhas.\nObras.\nPrimavesi publicou 12 libros e 94 textos cient\u00edficos e artigos sen publicar."}
{"id": "551308", "revid": "15490", "url": "https://gl.wikipedia.org/wiki?curid=551308", "title": "Marcus Aurelius Probus", "text": ""}
{"id": "551309", "revid": "22795", "url": "https://gl.wikipedia.org/wiki?curid=551309", "title": "Torrey, Nova York", "text": "Torrey \u00e9 unha pequena cidade do condado de Yates, no estado de Nova York, Estados Unidos. O nome da vila deriva do primeiro l\u00edder pol\u00edtico do condado de Yates, Henry Torrey.\nXeograf\u00eda.\nSituado a unha altitude de 158 msnm, o concello ocupa unha superficie de 87,22 km2.\nA s\u00faa poboaci\u00f3n era de 1 282 habitantes no censo de 2010, e no de 2016 pasara a ser de 1 299, \nHistoria.\nA cidade estableceuse contra 1788 por membros da Society of Universal Friends (Sociedade de Amigos Universais), un grupo relixioso liderado por unha predicadora cu\u00e1quera co\u00f1ecida como \"A amiga p\u00fablica universal\" (Jemima Wilkinson)."}
{"id": "551310", "revid": "27155", "url": "https://gl.wikipedia.org/wiki?curid=551310", "title": "PSGL-1", "text": "O PSGL-1 (do ingl\u00e9s \"P-selectin glycoprotein ligand-1\", ligando-1 glicoprote\u00edna da P-selectina), tam\u00e9n co\u00f1ecido como ligando da selectina P, SELPLG ou CD162, \u00e9 unha prote\u00edna codificada en humanos no xene \"SELPLG\" do cromosoma 12.\nO \"SELPLG\" codifica o PSGL-1, o contra-receptor de alta afinidade para a P-selectina en c\u00e9lulas mieloides e linfocitos T estimulados. Exerce un papel fundamental no amarre destas c\u00e9lulas a plaquetas activadas ou endotelios que expresen P-selectina.\nA organizaci\u00f3n do xene SELPLG lembra moito a do CD43 e a glicoprote\u00edna de plaquetas GpIb-alfa, que te\u00f1en ambas un intr\u00f3n na rexi\u00f3n non codificante 5', as\u00ed como un segundo ex\u00f3n longo que cont\u00e9n a rexi\u00f3n codificante completa, e promotores sen TATA.\nO PSGL-1 \u00e9 unha glicoprote\u00edna que se encontra nos leucocitos e c\u00e9lulas endoteliais que se une \u00e1 P-selectina (P aqu\u00ed ref\u00edrese a plaquetas), que \u00e9 un dos membros da familia das selectinas, que tam\u00e9n incl\u00fae a E-selectina (endotelial) e a L-selectina (leucocitaria). As selectinas, \u00e1 s\u00faa vez, forman parte da familia m\u00e1is ampla das mol\u00e9culas de adhesi\u00f3n celular. A PSGL-1 pode unirse a calquera dos tres membros da familia, pero \u00fanese con maior afinidade \u00e1 P-selectina.\nModificaci\u00f3n postraducional.\nA prote\u00edna PSGL-1 necesita sufrir d\u00faas modificaci\u00f3ns postraducionais para adquirir a actividade de uni\u00f3n \u00e1 selectina, que son: \nFunci\u00f3n.\nO PSGL-1 expr\u00e9sase en todos os gl\u00f3bulos brancos (leucocitos) e xoga un importante papel no recrutamento de gl\u00f3bulos brancos nos tecidos inflamados: Os gl\u00f3bulos brancos normalmente non interaccionan co endotelio dos vasos sangu\u00edneos. Por\u00e9n, a inflamaci\u00f3n causa a expresi\u00f3n de mol\u00e9culas de adhesi\u00f3n celular (CAM) como a P-selectina na superficie das c\u00e9lulas da parede dos vasos sangu\u00edneos. Os gl\u00f3bulos brancos presentes no sangue circulante poden interaccionar coas CAM. O primeiro paso deste proceso de interacci\u00f3n l\u00e9vao a cabo o PSGL-1 ao interaccionar coa P-selectina e/ou E-selectina nas c\u00e9lulas endoteliais e plaquetas adherentes. Esta interacci\u00f3n ten como resultado a \"rodadura\" do gl\u00f3bulo branco sobre a superficie da c\u00e9lula endotelial, seguida da adhesi\u00f3n estable e a transmigraci\u00f3n do gl\u00f3bulo branco ao tecido inflamado (ver diap\u00e9dese).\nEn ratos parece ser un factor inmunitario que regula os checkpoints da c\u00e9lula T e poder\u00eda ser unha diana para futuros f\u00e1rmacos anticancro inhibidores do checkpoint."}
{"id": "551311", "revid": "27155", "url": "https://gl.wikipedia.org/wiki?curid=551311", "title": "Ligando da selectina P", "text": ""}
{"id": "551312", "revid": "27155", "url": "https://gl.wikipedia.org/wiki?curid=551312", "title": "Ligando da P-selectina", "text": ""}
{"id": "551313", "revid": "27155", "url": "https://gl.wikipedia.org/wiki?curid=551313", "title": "SELPLG", "text": ""}
{"id": "551314", "revid": "27155", "url": "https://gl.wikipedia.org/wiki?curid=551314", "title": "CD162", "text": ""}
{"id": "551317", "revid": "27155", "url": "https://gl.wikipedia.org/wiki?curid=551317", "title": "Rexi\u00f3n non codificante 5'", "text": ""}
{"id": "551318", "revid": "27155", "url": "https://gl.wikipedia.org/wiki?curid=551318", "title": "Rexi\u00f3n non codificante 3'", "text": ""}
{"id": "551319", "revid": "1131", "url": "https://gl.wikipedia.org/wiki?curid=551319", "title": "Condado de Yates, Nova York", "text": "O condado de Yates (en ingl\u00e9s \"Yates County\") \u00e9 un condado do estado de Nova York, Estados Unidos. \nXeograf\u00eda.\nO condado ocupa unha superficie total de 974 km\u00b2, da cal 875 km\u00b2 \u00e9 terra e 95 km\u00b2 (o 9,99 %) \u00e9 auga.\nEn 2020 ti\u00f1a unha poboaci\u00f3n de 24 774 habitantes, polo que a s\u00faa densidade de poboaci\u00f3n nese ano era de 28,3 hab./km\u00b2. \nNo ano 2000\u200b a renda per c\u00e1pita media do condado era de $34,640, e o ingreso medio duunha familia era de $40,681. Nese ano os homes ti\u00f1an un ingreso per c\u00e1pita de $29,671, contra $21,566 das mulleres. O ingreso per c\u00e1pita do condado era de $16,781, e o 20,90 % da poboaci\u00f3n estaba baixo o limiar de pobreza nacional. \nA capital do condado \u00e9 Penn Yan. \nHistoria.\nO condado foi fundado o 5 de febreiro de 1823, e debe o seu nome a Joseph C. Yates, quen, como gobernador do estado de Nova York, asinou a acta de constituci\u00f3n do condado."}
{"id": "551323", "revid": "27155", "url": "https://gl.wikipedia.org/wiki?curid=551323", "title": "VCAM-1", "text": "A mol\u00e9cula de adhesi\u00f3n de c\u00e9lula vascular 1, abreviada como VCAM-1 ou VCAM1 (do ingl\u00e9s \"vascular cell adhesion molecule 1\"), tam\u00e9n chamada prote\u00edna de adhesi\u00f3n de c\u00e9lula vascular 1 ou CD106, \u00e9 unha prote\u00edna que nos humanos est\u00e1 codificada no xene \"VCAM1\" do cromosoma 1 (s\u00edmbolo aprobado polo HGNC). Esta prote\u00edna funciona como unha mol\u00e9cula de adhesi\u00f3n celular.\nEstrutura.\nA VCAM-1 \u00e9 un membro da superfamilia das inmunoglobulinas, a superfamilia de prote\u00ednas que incl\u00fae os anticorpos e os receptores de c\u00e9lula T (TCR). O xene \"VCAM1\" cont\u00e9n seis ou sete dominios de inmunoglobulina e expr\u00e9sase en vasos sangu\u00edneos grandes e pequenos unha vez que as c\u00e9lulas endoteliais son estimuladas polas citocinas. O seu ARN \u00e9 empalmado alternativamente en dous transcritos de ARN que codifican diferentes isoformas en humanos. O produto x\u00e9nico \u00e9 unha sialoglicoprote\u00edna da superficie celular, unha prote\u00edna de membrana tipo I.\nFunci\u00f3n.\nA prote\u00edna VCAM-1 funciona como mediadora na adhesi\u00f3n de linfocitos, monocitos, eosin\u00f3filos e bas\u00f3filos ao endotelio vascular. Tam\u00e9n funciona na transduci\u00f3n de sinais leucocito-c\u00e9lula endotelial e pode xogar un papel no desenvolvemento da aterosclerose e artrite reumatoide.\nA regulaci\u00f3n \u00e1 alza de VCAM-1 en c\u00e9lulas endoteliais polas citocinas ocorre como resultado do incremento da transcrici\u00f3n do xene (por exemplo en resposta ao factor de necrose tumoral-alfa (TNF-\u03b1) e \u00e1 Interleucina-1 (IL-1)) e por medio da estabilizaci\u00f3n do ARN mensaxeiro (ARNm) (por exemplo, pola interleucina-4 (IL-4)). A rexi\u00f3n promotora do xene \"VCAM1\" cont\u00e9n un t\u00e1ndem funcional de sitios de NF-\u03baB (factor nuclear-kappa B). A expresi\u00f3n sostida de VCAM-1 dura unhas 24 horas.\nPrimariamente, a prote\u00edna VCAM-1 \u00e9 un ligando endotelial para VLA-4 (\"Very Late Antigen-4\", ant\u00edxeno moi tard\u00edo-4, ou integrina \u03b14\u03b21) da subfamilia \u03b21 das integrinas. A expreesi\u00f3n de VCAM-1 tam\u00e9n se observou noutros tipos celulares (por exemplo, nas c\u00e9lulas do m\u00fasculo liso). Tam\u00e9n se observou que interacciona con EZR e a moesina.\nO VCAM-1 ou CD106 tam\u00e9n existe na superficie dalgunhas subpoboaci\u00f3ns de c\u00e9lulas nais mesenquimais.\nFarmacolox\u00eda.\nCertas c\u00e9lulas de melanoma poden usar a VCAM-1 para adherirse ao endotelio, A VCAM-1 pode participar no recrutamento de monocitos en sitios ateroscler\u00f3ticos, e sobreexpr\u00e9sase intensamente no cerebro inflamado. Como resultado a VCAM-1 \u00e9 unha diana potencial de f\u00e1rmacos."}
{"id": "551324", "revid": "27155", "url": "https://gl.wikipedia.org/wiki?curid=551324", "title": "VCAM1", "text": ""}
{"id": "551325", "revid": "27155", "url": "https://gl.wikipedia.org/wiki?curid=551325", "title": "CD106", "text": ""}
{"id": "551328", "revid": "27155", "url": "https://gl.wikipedia.org/wiki?curid=551328", "title": "Mol\u00e9cula de adhesi\u00f3n de c\u00e9lula vascular 1", "text": ""}
{"id": "551329", "revid": "98629", "url": "https://gl.wikipedia.org/wiki?curid=551329", "title": "Provins", "text": "Provins () \u00e9 unha comuna no departamento de Sena e Marne na rexi\u00f3n da Illa de Francia no centro-norte de Francia. Co\u00f1ecida pola s\u00faa arquitectura medieval ben conservada e pola s\u00faa importancia durante toda a Idade Media como centro econ\u00f3mico e unha serie de feiras comerciais anuais, Provins converteuse en Patrimonio da Humanidade da UNESCO en 2001.\nAdministraci\u00f3n.\nCon 11.844 habitantes (2017), Provins non \u00e9 a cidade m\u00e1is grande do distrito de Provins, pero \u00e9 a sede (\"sous-pr\u00e9fectura\"). A cidade m\u00e1is grande \u00e9 Montereau-Fault-Yonne (20.206 habitantes).\nO distrito ten 176 comunas e 188.637 habitantes (2017). O cant\u00f3n of Provins ten 81 comunas e 57,947 residentes.\nHistoria.\nHai indicios de ocupaci\u00f3n humana na zona xa desde o paleol\u00edtico.\n\u00c9poca romana.\nProvins estaba na encrucillada de dous principais corredores rexionais na Galia romana: un de Soissons a Troyes e outro cara a Sens no sur.\n\u00c9poca medieval.\nComo proba da s\u00faa crecente importancia, no s\u00e9culo IX, Provins acu\u00f1aba a s\u00faa propia moeda, o \"denier provinois\", e Carlomagno enviara os seus missi dominici \u00e1 cidade. Baixo a protecci\u00f3n dos condes de Champa\u00f1a, Provins acolleu unha das feiras de champa\u00f1a m\u00e1is grandes, unha feira agr\u00edcola e comercial crucial para a econom\u00eda medieval. Na parte alta da cidade, a feira celebrar\u00edase d\u00faas veces ao ano, en maio e novembro, mentres que na cidade baixa hab\u00eda un mercado anual en setembro. Durante ese tempo, Provins tam\u00e9n foi un centro bancario, sendo o \"denier\" moi aceptado en toda Europa. As feiras continuaron dende 1120 ata 1320.\nO rei Filipe IV visitou Provins varias veces a finais do s\u00e9culo XIII, devastando a cidade con duros impostos que acabaron co seu per\u00edodo de prosperidade e provocaron que os veci\u00f1os fuxiran. A cidade foi asediada varias veces e cambiou de mans con frecuencia entre os s\u00e9culos XIV e XVI. a inestabilidade reduciu a importancia da cidade.\nNun dos acontecementos m\u00e1is famosos da historia de Provins, o recentemente coroado rei Carlos VII asistiu a misa na igrexa , xunto coa s\u00faa corte real e santa Xoana de Arco o 3 de agosto de 1429.\n\u00c9poca Moderna.\nAo non ser afectado en gran parte pola Revoluci\u00f3n Industrial, Provins seguiu sendo unha pequena cidade de mercado durante todo o s\u00e9culo XIX. Os alem\u00e1ns ocuparon a cidade en 1870 durante a Guerra Franco-Prusiana, e apenas foron combatidos en 1914 durante a primeira guerra mundial.\nPatrimonio.\nProvins \u00e9 co\u00f1ecida polas s\u00faas fortificaci\u00f3ns orixinais e ben conservadas do s\u00e9culo XII, como a (a Torre do C\u00e9sar) e as murallas da cidade. Moitos dos edificios residenciais e comerciais da Cidade Alta son igualmente do s\u00e9culo XII, estes edificios albergaban as residencias de comerciantes, tendas e contadores. Das catro principais cidades feirais do Condado de Champa\u00f1a (Troyes, Lagny-sur- Marne e Bar-sur-Aube), Provins \u00e9 o \u00fanico que conservou gran parte do seu car\u00e1cter medieval.\nAqu\u00ed at\u00f3pase a Colexiata de San Quiriace. A Emperatriz Galla Placidia dise que agasallou a Ancona en Italia coas reliquias de Xudas Cyriacus. Por\u00e9n, a cabeza do santo estaba situada en Provins, tra\u00edda de Xerusal\u00e9n por Henrique I de Champa\u00f1a, que constru\u00edu unha igrexa nesta cidade para exhibila. A\u00ednda est\u00e1 na colexiata de Saint Quiriace, a\u00ednda que as obras de construci\u00f3n durante o s\u00e9culo XII nunca se remataron debido \u00e1s dificultades financeiras durante o reinado de Filipe IV de Francia. No s\u00e9culo XVII engadiuse unha c\u00fapula, e \u00e1s antigas familias de Provins que viv\u00edan na cidade alta cham\u00e1banse \"Fillos da C\u00fapula\". Despois da adici\u00f3n da c\u00fapula, non obstante, non se fixeron m\u00e1is esforzos de restauraci\u00f3n para a igrexa.\nA comisar\u00eda de polic\u00eda (2010) \u00e9 unha peza de arquitectura contempor\u00e1nea dese\u00f1ada polos arquitectos parisienses Philippe Ameller e Jacques Dubois.\nDous conxuntos de covas subxacen en partes da cidade. O primeiro tipo probablemente utilizouse para almacenar alimentos na Idade Media. O segundo tipo, m\u00e1is profundo, cont\u00e9n grafitis da Idade de Bronce e do Ferro.\nEconom\u00eda.\nProvins ten un importante cultivo de rosas. Produce todo tipo de alimentos a partir de rosas, e as s\u00faas principais especialidades son a marmelada de p\u00e9talos de rosa, o mel de rosa de Provinois e os doces de rosas. Provins tam\u00e9n adoitaba ser un gran produtor de vi\u00f1o, os residentes a\u00ednda utilizan os m\u00e9todos medievais de elaboraci\u00f3n do vi\u00f1o e alg\u00fans vi\u00f1edos a\u00ednda se utilizan para producir."}
{"id": "551332", "revid": "25871", "url": "https://gl.wikipedia.org/wiki?curid=551332", "title": "Maisa Rojas", "text": "Mar\u00eda Helo\u00edsa Juana Rojas Corradi, co\u00f1ecida como Maisa Rojas, nada en Temuco o 10 de agosto de 1972, \u00e9 unha f\u00edsica, climat\u00f3loga e investigadora chilena. \u00c9 especialista en estudos sobre a comprensi\u00f3n da evoluci\u00f3n e din\u00e1mica do clima no hemisferio sur do planeta Terra.\nO 11 de marzo de 2022 asumiu o cargo de Ministra de Medio Ambiente do goberno de Chile, presidido por Gabriel Boric.\nTraxectoria.\nMaisa Rojas naceu en Temuco en 1972. Obtivo a s\u00faa Licenciatura de Ciencias con menci\u00f3n en F\u00edsica na Facultade de Ciencias da Universidade de Chile en 1996, e doutorouse en F\u00edsica da Atmosfera pola Universidade de Oxford en 2001. \nAta inicios do 2022 foi directora do Centro de Ciencia do Clima e Resiliencia (CR)2.\u00c9 ademais acad\u00e9mica do Departamento de Xeof\u00edsica da Universidade de Chile. As s\u00faas li\u00f1as de investigaci\u00f3n son o paleoclima e o modelaxe do cambio clim\u00e1tico rexional.En 2022 era investigadora adxunta no N\u00facleo Milenio sobre o paleoclima no hemisferio sur.Na \u00e1rea do cambio clim\u00e1tico rexional o seu traballo incl\u00fae a avaliaci\u00f3n do impacto do cambio clim\u00e1tico na agricultura e nos recursos h\u00eddricos, actividade que desenvolve como investigadora asociada do Centro de Ciencia do Clima e Resiliencia (CR)2.\nFoi autora l\u00edder do cap\u00edtulo paleoclim\u00e1tico e do resumo para tomadores de decisi\u00f3ns do Quinto informe de avaliaci\u00f3n do Grupo intergobernamental sobre o cambio clim\u00e1tico en 2014.Ademais, colaborou no Sexto Informe tam\u00e9n como coordinadora de autores.\nNa 25\u00aa Conferencia da ONU sobre o Cambio Clim\u00e1tico (COP25) celebrada en Chile en decembro de 2019, foi a coordinadora do comit\u00e9 cient\u00edfico.\nEn agosto de 2021, anunciouse que formar\u00eda parte do International Climate Councils, que busca proporcionar asesoramento e avaliaci\u00f3ns formais, baseadas en evidencia, sobre mitigaci\u00f3n do clima e pol\u00edticas de adaptaci\u00f3n. O mes seguinte expuxo sobre a crise clim\u00e1tica na Convenci\u00f3n Constitucional de Chile.\nDurante a segunda volta das elecci\u00f3ns presidenciais de Chile en 2021 exerceu como voceira da axenda medioambiental de Gabriel Boric. Unha vez electo presidente, Boric designouna Ministra do Medio Ambiente.\nObras.\nNota: Esta \u00e9 unha lista dos traballos cient\u00edficos m\u00e1is citados da investigadora; para revisar a listaxe completa revise o perfil da investigadora en ORCID."}
{"id": "551333", "revid": "89787", "url": "https://gl.wikipedia.org/wiki?curid=551333", "title": "Dorothy Ru\u00edz Mart\u00ednez", "text": "Dorothy Ru\u00edz-Mart\u00ednez, nada en Texas no s\u00e9culo XX \u00e9 unha enxe\u00f1eira aeroespacial mexicoamericana da NASA no Centro Espacial Lyndon B, Johnson. \u00c9 especialista en operaci\u00f3ns espaciais no Centro de Control das Misi\u00f3ns (CCM) en Houston, Estados Unidos.\nTraxectoria.\nDorothy naceu en Texas, non obstante creceu en Matehuala, San Lu\u00eds Potos\u00ed, cos seus av\u00f3s e posteriormente mudouse aos Estados Unidos cando ti\u00f1a 16 anos. Durante a s\u00faa infancia presenciou a traxedia do Transbordador espacial Challenger fronte ao televisor mentres se preguntaba que era o que sucedera e cuestionaba a mec\u00e1nica destas m\u00e1quinas que levaron exploradores cara ao espazo. Este feito impulsou a s\u00faa curiosidade sobre os foguetes e a enxe\u00f1ar\u00eda aeroespacial.Graduouse da preparatoria no estado de Texas, estudou na Universidade de Oklahoma e transferiuse \u00e1 Universidade de Texas A&amp;M en College Station, Texas. Durante a s\u00faa carreira universitaria estudou en Ch\u00e2tenay-Malabry, Francia por medio dun programa da universidade. Graduouse co t\u00edtulo de Enxe\u00f1ar\u00eda Aerospacial cunha concentraci\u00f3n en dese\u00f1o de foguetes e unha especialidade en literatura en espa\u00f1ol.\nNASA.\nEn 1998 fixo unha pasant\u00eda acad\u00e9mica por medio do programa de Langley Aerospace Research Summer Scholars do centro de investigaci\u00f3ns da NASA Langley en Virxinia. Despois realizou tres rotaci\u00f3ns de pr\u00e1cticas como pasante de enxe\u00f1eira no Johnson Space Center. \nO seu primeiro traballo foi como instrutora de astronautas e de operadores de voo no sistema de control e propulsi\u00f3n para o Transbordador Espacial, seguido por unha transici\u00f3n \u00e1 \u00e1rea de Operaci\u00f3ns de Misi\u00f3ns Espaciais como enxe\u00f1eira de planificaci\u00f3n de actividades espaciais en tempo Real (RPE). En total, participou neste posto na planificaci\u00f3n de 12 misi\u00f3ns espaciais do transbordador, contribu\u00edndo desde a terra, con outros enxe\u00f1eiros e cient\u00edficos, \u00e1 ensamblaxe final da Estaci\u00f3n Espacial Internacional.\nNo 2008 traballou en Moscova e no Centro de Control de Misi\u00f3n RKA (TsUP) como coordinadora de actividades espaciais entre a NASA e a Axencia Espacial Rusa. A partir de marzo do 2013, traballou como operadora de voo na base de control de Misi\u00f3ns Espaciais de Houston, no sistema de Control de Terra, mellor co\u00f1ecido co distintivo de chamada, Houston-GC O sistema de Control de Terra xestiona os sistemas que enlazan as comunicaci\u00f3ns entre os veh\u00edculos espaciais e a Terra. A partir do 2016, capacitou a operadores de voo no sistema de Control de Terra e no 2018 liderou ao equipo deste sistema como xefe de adestramento. Na actualidade forma parte do grupo de Sistemas do Centro de Control de Misi\u00f3ns Espaciais, axudando a supervisar a xesti\u00f3n e o mantemento dos sistemas terrestres que apoian as operaci\u00f3ns de voos espaciais.\nOutros Proxectos.\nParticipou como voluntaria liderando proxectos na ONG de Enxe\u00f1ar\u00eda Sen Fronteiras do Cap\u00edtulo do Johnson Space Center. Na actualidade, participa en actividades de alcance comunitario enfocadas na divulgaci\u00f3n STEAM (Ciencia, Tecnolox\u00eda, Enxe\u00f1ar\u00eda, Arte e Matem\u00e1ticas) para exhortar \u00e1s nenas, mulleres e minor\u00edas hispanas a perseguir unha carreira neses sectores.\nVida persoal.\nCasada co enxe\u00f1eiro Michael Mart\u00ednez, ambos son pais de dous fillos.\nReco\u00f1ecementos.\nA historia de Dorothy Ru\u00edz Mart\u00ednez foi recollida no libro \"Cuentos de buenas noches para ni\u00f1as rebeldes\" (Editorial Planeta) 2021."}
{"id": "551334", "revid": "75439", "url": "https://gl.wikipedia.org/wiki?curid=551334", "title": "Owain Lawgoch", "text": "Owain ap Tomas ap Rhodri, co\u00f1ecido como Owain Lawgoch en gal\u00e9s, en ingl\u00e9s e Yvain de Galles en franc\u00e9s, foi un pr\u00edncipe gal\u00e9s nado arredor de 1330 e finado en xullo de 1378.\nBiograf\u00eda.\nLawgoch (\"man vermella\") era fillo de Tomas ap Rhodri\u00a0e neto de Rhodri ap Gruffudd , irm\u00e1n do \u00faltimo rei de Gwynedd, Llywelyn . Foi criado como escudeiro en Inglaterra e sobrevivira \u00e1 reivindicaci\u00f3n inglesa contra a familia deste \u00faltimo. Anos m\u00e1is tarde, \u00e1 morte do seu pai, cuxa herdanza quer\u00eda recoller, o seu parentesco cos \u00faltimos reis galeses permitiulle reclamar o principado de Gales, conquistado polo reino de Inglaterra tras a morte de Llywelyn en 1282. Fixo un primeiro intento nesta direcci\u00f3n en 1365, dous anos despois da morte do seu pai, en balde.\nOwain entrou ao servizo franc\u00e9s na Guerra dos Cen Anos. Mantivo boas relaci\u00f3ns con Bertrand Du Guesclin e outros que recibiron o apoio de Carlos V. Isto fixo que Inglaterra confiscase as s\u00faas propiedades en 1369. En maio de 1372, Owain, desde Par\u00eds, anunciou que pretend\u00eda reclamar o trono gal\u00e9s. Embarcouse en Harfleur con vistas a atacar Guernsey, pero a expedici\u00f3n tivo que ser abandonada cando Carlos decidiu que necesitaba os servizos de Owain como soldado en La Rochelle.En de agosto nese mesmo ano, Owain fixo prisioneiro en Soubise a Jean de Grailly, capit\u00e1n de Buch.\nEn 1377 Owain planeou outra expedici\u00f3n a Gales, esta vez coa axuda de Castela. Alertado, o goberno ingl\u00e9s env\u00eda un esp\u00eda, o escoc\u00e9s John Lamb, para asasinar a Owain. Lamb ga\u00f1ou a confianza do pr\u00edncipe e conseguiu apu\u00f1alalo mortalmente en xullo de 1378 no asedio de Mortagne-sur-Gironde, en Saintonge.\nOwain na lenda.\nEn torno \u00e1 figura de Owain xurdiron numerosas lendas, inclu\u00edndo unha versi\u00f3n de Cardiganshire. Dafydd Meurig estaba axudando a conducir o gando desde Cardiganshire a Londres. No cami\u00f1o tallou unha cana de abeleira e a\u00ednda a levaba cando atopou a un desco\u00f1ecido na Ponte de Londres. O desco\u00f1ecido preguntoulle a Dafydd onde conseguira o bast\u00f3n e acabou acompa\u00f1\u00e1ndoo de volta a Gales at\u00e9 o lugar onde o cortara. O desco\u00f1ecido d\u00edxolle a Dafydd que escavase debaixo do arbusto, e apareceron uns pasos que conduc\u00edan a unha gran cova iluminada por l\u00e1mpadas, onde durm\u00eda un home de sete p\u00e9s (2'13m) de altura cunha man dereita vermella. O desco\u00f1ecido d\u00edxolle a Dafydd que este era Owain Lawgoch \"que dorme at\u00e9 a hora sinalada; cando esperte ser\u00e1 o rei dos brit\u00e1nicos.\"\nO encoro da canteira de Aberllefenni en Gwynedd era co\u00f1ecido como Llyn Owain Lawgoch e hai unha historia que o relaciona coa mansi\u00f3n pr\u00f3xima de Plas Aberrlefenni, lembrada en \"Trem Yn Ol\" de J. Arthur Williams.\nEn Guernsey, Owain \u00e9 recordado como \"Yvon de Galles\". El e os seus mercenarios aragoneses foron lembrados no folclore insular como unha invasi\u00f3n de pequenas fadas do outro lado do mar. A historia conta que o rei das fadas n\u00e1ufrago foi atopado inconsciente nunha costa de Guernsey por unha nena chamada Lizabeau. Cando espertou, namorouse dela e levouna polo mar para ser a s\u00faa ra\u00ed\u00f1a. Por\u00e9n, as outras fadas pronto decidiron que quer\u00edan noivas de Guernsey e invadiron a illa. Os homes da illa loitaron con valent\u00eda pero foron asasinados, ag\u00e1s dous homes que se agocharon nun forno. As fadas tomaron esposas de Guernsey, o que explica o t\u00edpico cabelo escuro de Guernsey e a baixa estatura."}
{"id": "551337", "revid": "55340", "url": "https://gl.wikipedia.org/wiki?curid=551337", "title": "Regueiro de Castelo", "text": "O regueiro de Castelo \u00e9 un afluente do r\u00edo Meiro.\nPercorrido.\nO curso de auga nace na aba norte da pena dos Xugos, na serra de Penouta, a 720 metros sobre o nivel do mar pola banda do concello de Boal e tras percorrer 1,6 km e facer de l\u00edmite natural entre os concellos de Boal e Coa\u00f1a aboca no r\u00edo Meiro \u00e1 altura do lugar de Cabanas Trabazas"}
{"id": "551338", "revid": "89787", "url": "https://gl.wikipedia.org/wiki?curid=551338", "title": "Zlata Bartl", "text": "Zlata Bartl, nada en Dolac o 20 de febreiro de 1920 e finada en Koprivnica o 30 de xullo de 2008, foi unha cient\u00edfica croata de Bosnia e a creadora de Vegeta, un dos ingredientes m\u00e1is populares na coci\u00f1a do leste de Europa.\nTraxectoria.\nBartl terminou a escola en Saraxevo e trasladouse a Zagreb para estudar ciencias.\nEn 1955 empezou a traballar como t\u00e9cnica qu\u00edmico en Podravka, Croacia. E al\u00ed en 1959 creou Vegeta, que se converter\u00eda nunha das marcas croatas m\u00e1is populares. Desde ent\u00f3n recibiu numerosos reco\u00f1ecementos e premios, como a Orde de Danica Hrvatska.\nHai unha fundaci\u00f3n de bolsas creada no seu nome para estudantes de ciencias en Zagreb."}
{"id": "551339", "revid": "65337", "url": "https://gl.wikipedia.org/wiki?curid=551339", "title": "D\u00f3lar de Terra Nova", "text": "O d\u00f3lar de Terra Nova foi a moeda da colonia e do dominio de Terra Nova desde 1865 ata 1949, cando este territorio pasou a se converter nunha das provincias do Canad\u00e1 e asumiu o d\u00f3lar canadense como unidade monetaria.\nO d\u00f3lar de Terra Nova divid\u00edase en 100 centavos (\"cents\").\nHistoria.\nEn 1865, Terra Nova acolleuse ao padr\u00f3n ouro e o d\u00f3lar pasou a substitu\u00edr a libra esterlina, cun tipo de cambio de 1 d\u00f3lar = 4 xilins e 2 peniques ou, o que \u00e9 o mesmo, 1 libra = 4,80 d\u00f3lares. Este tipo de cambio era lixeiramente superior ao do d\u00f3lar canadense, que val\u00eda 0,7 peniques menos. Deste xeito, dous centavos de d\u00f3lar equivaler\u00edan a un penique esterlino.\nTrat\u00e1base dun tipo de cambio de compromiso entre as opci\u00f3ns de adoptar directamente o sistema brit\u00e1nico ou o do d\u00f3lar estadounidense, e tam\u00e9n tivo o efecto de ali\u00f1ar a nova unidade de Terra Nova co d\u00f3lar das colonias brit\u00e1nicas do Caribe Oriental Brit\u00e1nico.\nTerra Nova foi o \u00fanico territorio do Imperio Brit\u00e1nico que introduciu a s\u00faa propia moeda de ouro logo de se acoller ao padr\u00f3n ouro. As moedas de dous d\u00f3lares de ouro terranovenses emit\u00edronse intermitentemente ata a crise bancaria de Terra Nova de 1894. O ano seguinte, os bancos canadenses traslad\u00e1ronse a Terra Nova e o valor do d\u00f3lar terranovense axustouse para o igualar ao do d\u00f3lar canadense, mediante unha desvalorizaci\u00f3n do 1,4 %.\nFinalmente, o d\u00f3lar de Terra Nova foi substitu\u00eddo \u00e1 par polo d\u00f3lar canadense cando en 1949 se constitu\u00edu como unha provincia do Canad\u00e1.\nMoedas.\nEn 1865 p\u00faxose en circulaci\u00f3n unha primeira serie de moedas composta polos valores dun centavo (cobre), 5, 10 e 20 centavos (prata) e dous d\u00f3lares (ouro). En 1870 introduciuse a moeda de prata de 50 centavos (medio d\u00f3lar) e en 1917 substitu\u00eduse a moeda de 20 centavos por unha nova, tam\u00e9n de prata, con valor de 25 centavos. Finalmente, en 1938 substitu\u00eduse a moeda de cobre dun c\u00e9ntimo por outra cu\u00f1ada no mesmo metal mais cun tama\u00f1o inferior.\nBilletes.\nAo tempo que se introduc\u00edan as primeiras moedas, autoriz\u00e1base o \"Commercial Bank of Newfoundland\" para facer unha primeira emisi\u00f3n de billetes, en 1874, co valor facial expresado en libras esterlinas e d\u00f3lares, utilizando un tipo de cambio de 4 d\u00f3lares = 1 libra. Tendo en conta que este cambio coincid\u00eda co do d\u00f3lar canadense da \u00e9poca, parece posible que esta primeira serie de billetes non estivese destinada \u00e1 s\u00faa posta en circulaci\u00f3n como \"d\u00f3lares de Terra Nova\".\nNa d\u00e9cada de 1880, tanto o \"Commercial Bank\" como o \"Union Bank of Newfoundland\" emitiron novas series de billetes co seu valor facial xa expresado unicamente en d\u00f3lares, compostas polos valores de 2, 5, 10, 20 e 50 d\u00f3lares. Estes dous bancos crebaron por mor da crise de 1894.\nXa no s\u00e9culo XX, o Departamento de Obras P\u00fablicas puxo en circulaci\u00f3n en 1901 billetes gobernamentais con valores de 40, 50 e 80 centavos, e de un e cinco d\u00f3lares, aos que en 1910 se lles engadiron os billetes de 25 centavos e de 2 d\u00f3lares. Finalmente, en 1920 o Tesouro introduciu novos billetes dun e de dous d\u00f3lares.\nPadr\u00f3n ouro.\nDesde 1895, o d\u00f3lar de Terra Nova estivo vinculado ao d\u00f3lar canadense e seguiu a ser convertible en ouro mesmo despois de que o Canad\u00e1 sa\u00edse do padr\u00f3n ouro en 1931. Como consecuencia da sa\u00edda do padr\u00f3n ouro e da situaci\u00f3n econ\u00f3mica da Depresi\u00f3n, o d\u00f3lar canadense sufriu unha ca\u00edda con respecto ao d\u00f3lar estadounidense, o que abriu a oportunidade dun mercado de arbitraxe unidireccional cos Estados Unidos. Resultou rendible, daquela, converter os d\u00f3lares canadenses en ouro en Terra Nova e logo levar o ouro aos Estados Unidos para o vender al\u00ed con beneficios. Isto supuxo unha presi\u00f3n econ\u00f3mica para Terra Nova, xa que as s\u00faas reservas de ouro comezaron a diminu\u00edr.\nEn decembro de 1931, o Goberno de Terra Nova sacou o pa\u00eds do padr\u00f3n ouro, case un ano despois de que o fixera o Canad\u00e1. Seguidamente, na primavera de 1932, promulgouse unha nova lei pola que se modificaba a Lei da Moeda, para prohibir a exportaci\u00f3n de ouro sen permiso. Os billetes pasaron ent\u00f3n a ser simplemente de curso legal, mais perderon a s\u00faa condici\u00f3n de seren convertibles en ouro."}
{"id": "551340", "revid": "65337", "url": "https://gl.wikipedia.org/wiki?curid=551340", "title": "D\u00f3lar terranovense", "text": ""}
{"id": "551341", "revid": "23204", "url": "https://gl.wikipedia.org/wiki?curid=551341", "title": "Adoraci\u00f3n dos magos", "text": "A Adoraci\u00f3n dos Reis Magos \u00e9 un episodio da vida de Xes\u00fas de Nazaret, quen recibiu a visita dos Reis Magos polo seu nacemento. Est\u00e1 narrado no Evanxeo segundo Mateu (2, 1-12) e converteuse nun tema iconogr\u00e1fico popular na arte cristi\u00e1. Na tradici\u00f3n cat\u00f3lica, esta escena conmem\u00f3rase na Epifan\u00eda, mentres a Igrexa Ortodoxa sit\u00faao no 25 de decembro.\nFontes literarias.\nSegundo Mateu, os magos (astr\u00f3nomos) aparecen ante Herodes, en Xudea, na procura dun neno recentemente nado cuxo nacemento fora sinalado por unha estrela. Herodes env\u00edaos en busca do neno, con recado de avisalo cando o atopen. Mais os Reis Magos, alertados nun sono dos celos de Herodes, non o far\u00e1n. Seguindo a estrela, os Reis Magos ach\u00e9ganse a Xes\u00fas a quen adoran e a quen ofrecen ouro, incenso e mirra. Este \u00e9 o momento m\u00e1is representado na arte.\nA narraci\u00f3n, que non est\u00e1 presente nos outros evanxeos can\u00f3nicos, fai referencia a unha pasaxe do salmo 72 que canta os bens da era mesi\u00e1nica. Deste xeito, res\u00e1ltase a natureza de Xes\u00fas como mes\u00edas destacando que era adorado tanto por xente do com\u00fan (pastores) como polos reis. \nO evanxelista non especifica o n\u00famero de Reis Magos e moitos detalles, logo incorporados \u00e1 tradici\u00f3n, foron tirados dos evanxeos ap\u00f3crifos. Parece que foi Or\u00edxenes (185-224) quen fixou o n\u00famero en tres segundo informaci\u00f3n recollida por M\u00e1ximo de Tur\u00edn e Le\u00f3n o Grande. Tertuliano fainos reis a partir de profec\u00edas tirada dos salmos de David (67, 30). Finalmente, dende, polo menos, s\u00e9culo IX son nomeados como Gaspar, Melchor e Baltasar, tal e como aparecen no \"Liber Pontificalis\" de R\u00e1vena.\nPasaxe b\u00edblica.\nO Evanxeo de Mateu no cap\u00edtulo 2, vers\u00edculos 1-12, relata o episodio deste xeito: \nMotivo art\u00edstico.\nTr\u00e1tase dun dos temas m\u00e1is populares da iconograf\u00eda cristi\u00e1 e, a\u00ednda que foron variando o longo do tempo, os elementos que definen esta escena son os seguintes: \nAs primeiras representaci\u00f3ns retrotr\u00e1ense \u00e1s catacumbas e nelas aparecen o neno Xes\u00fas, Mar\u00eda, a estrela e os portadores dos agasallos canda os animais que lles serv\u00edan de montura, primeiro os camelos, logo cabalos. Cristo acepta os presentes ou bend\u00ed ao mago que se inclina ante el. Os outros dous magos observan a escena ou observan a estrela.\nTam\u00e9n \u00e9 un tema recorrente na iluminaci\u00f3n dos manuscritos medievais como os libros de horas e misais. A partir do s\u00e9culo XIV as representaci\u00f3ns pintadas, frescos ou lenzos, ga\u00f1a presenza nas igrexas, pois foi popularizada pola posta en escena dos misterios. Pouco a pouco estas b\u00fascase facelas m\u00e1is conmovedoras, insistindo no contraste entre a miseria de Mar\u00eda e Xos\u00e9 e a riqueza dos traxes dos Reis Magos, as\u00ed como na inversi\u00f3n da escena de homenaxe que se lles rende habitualmente aos reis: aqu\u00ed os reis pr\u00f3stranse ante o acabado de nacer. Os tres homes representan moi cedo as tres idades da vida que canda o acabado de nacer completa a serie das idades. \u00c9 o rei ou o mago m\u00e1is vello quen se axeonlla diante do cativo, formando con el unha parella simb\u00f3lica, a articulaci\u00f3n do pasado e do futuro.\nSegundo outra interpretaci\u00f3n, os tres reis representan as tres partes do mundo ent\u00f3n co\u00f1ecidas: Europa, Asia e \u00c1frica, de a\u00ed a presenza, sobre todo entre os pintores n\u00f3rdicos e m\u00e1is tarde italianos, dun rei africano.\nO significado da pasaxe tivo varios significados, se ben nun primeiro momento era un exemplo da conversi\u00f3n e salvaci\u00f3n (uns magos estranxeiros adora a Cristo), dende a Idade Media ga\u00f1a peso como un s\u00edmbolo de Xes\u00fas como Rei de reis, por ser adorado por uns monarcas. \nO acabado de nacer adoita estar sentado no colo de Mar\u00eda, detr\u00e1s da cal adoita estar Xos\u00e9. \u00c1s veces incl\u00faese un anxo \u00e1 escena e adoitan presentarse moitos detalles anecd\u00f3ticos, mesmo esot\u00e9ricos no caso de Hieronymus Bosch.\n\u00c9 un motivo que inspirou a decoraci\u00f3n escult\u00f3rica dos t\u00edmpanos de igrexas rom\u00e1nicas e g\u00f3ticas de Galicia. Destacan, por citar alg\u00fans exemplos, os da Catedral de Santiago de Compostela, presente tanto no t\u00edmpano das Pratar\u00edas como da Corticela, o t\u00edmpano da fachada occidental da Catedral de Tui, que incl\u00fae a Herodes, e San Fiz de Solovio."}
{"id": "551345", "revid": "98629", "url": "https://gl.wikipedia.org/wiki?curid=551345", "title": "D\u00eda da Man Vermella", "text": "No D\u00eda da Man Vermella, o D\u00eda da Man Roxa, \u00e1s veces en plural, D\u00eda das Mans Vermellas ou D\u00eda Internacional contra o Uso de Nenos Soldados, en ingl\u00e9s \"Red Handy Day\", o 12 de febreiro de cada ano desde 2002, fanse s\u00faplicas aos l\u00edderes pol\u00edticos e cel\u00e9branse eventos en todo o mundo para chamar a atenci\u00f3n sobre nenos soldados: nenos menores de idade que participan en organizaci\u00f3ns militares de todo tipo. O obxectivo do D\u00eda da Man Vermella \u00e9 facer un chamamento a acci\u00f3ns para frear esta pr\u00e1ctica, e un apoio aos nenos afectados por ela.\nFondo.\nDefinici\u00f3n.\nOs Principios de Par\u00eds definen os nenos soldado como:\nSituaci\u00f3n actual.\nDebido ao uso militar xeneralizado de nenos en zonas onde os conflitos armados e a inseguridade impiden o acceso dos funcionarios da ONU e doutros terceiros, \u00e9 dif\u00edcil estimar cantos nenos se ven afectados. En 2017 Child Soldiers International estimou que varias decenas de miles de nenos, posibelmente m\u00e1is de 100.000, estaban en organizaci\u00f3ns militares estatais e non estatais de todo o mundo, e en 2018 a organizaci\u00f3n informou de que os nenos estaban sendo utilizados para participar en polo menos 18 conflitos armados. \nA lista da ONU de pa\u00edses con nenos soldado incl\u00faen: Afganist\u00e1n, Rep\u00fablica Centroafricana, Colombia, Rep\u00fablica Democr\u00e1tica do Congo, India, Iraq, Israel, o L\u00edbano, Libia, Mal\u00ed, Myanmar, Nixeria, Paquist\u00e1n, Filipinas, Somalia, Sud\u00e1n do Sur, Palestina, Sud\u00e1n, Siria, Tailandia e o Iemen. Child Soldiers International publica un mapa que mostra onde os nenos son membros de organizaci\u00f3ns militares de todo o mundo.\nDesde 2008 Serra Leoa, a Rep\u00fablica Democr\u00e1tica do Congo, Liberia e Costa de Marfil foron eliminadas da lista de pa\u00edses da ONU onde se usan nenos nas hostilidades. Unha vez que os nenos foron liberados do servizo militar, normalmente necesitan apoio para unirse \u00e1s s\u00faas comunidades. A rehabilitaci\u00f3n e reintegraci\u00f3n dos nenos soldados \u00e9 unha parte importante dun proceso de paz pero \u00e9 custosa e require a participaci\u00f3n de comunidades enteiras.\nOs nenos soldados e a lei.\nNenos menores de 15 anos.\nOs Protocolos Adicionais aos Convenios de Xenebra de 1949 (1977, art. 77.2), a Convenci\u00f3n sobre os Dereitos do Neno (1989) e o Estatuto de Roma da Corte Penal Internacional (2002) prohiben todas as forzas armadas estatais e non-estatais de utilizar a nenos menores de 15 anos directamente en conflitos armados (tecnicamente \"hostilidades\"). Agora reco\u00f1\u00e9cese como crime de guerra.\nNenos menores de 18 anos.\nA maior\u00eda dos estados con forzas armadas tam\u00e9n est\u00e1n obrigados polos est\u00e1ndares m\u00e1is elevados do \"Optional Protocol on the Involvement of Children in Armed Conflict\" (OPAC, Protocolo facultativo sobre a implicaci\u00f3n de nenos nos conflitos armados, de 2000) e o (Convenio sobre as peores formas de traballo infantil, 1999), que prohiben o recrutamento obrigatorio dos menores de 18 anos. O OPAC tam\u00e9n esixe aos gobernos que a\u00ednda recrutan nenos (a partir dos 16 anos) que \"tomen todas as medidas posibles para garantir que as persoas menores de 18 anos non participen directamente nas hostilidades\". Ademais, a OPAC prohibe aos grupos armados non estatais recrutar nenos baixo calquera circunstancia, a\u00ednda que a forza xur\u00eddica desta \u00e9 incerta. \nMovemento para acabar co uso militar dos nenos.\nO uso militar dos nenos foi habitual ao longo da historia; s\u00f3 nas \u00faltimas d\u00e9cadas a pr\u00e1ctica atopouse con cr\u00edticas fundamentadas e esforzos concertados para acabar con ela. Varias organizaci\u00f3ns internacionais est\u00e1n activas contra o uso dos nenos como soldados. Estas organizaci\u00f3ns incl\u00faen, por exemplo, Amnist\u00eda Internacional, Child Soldiers International, o Movemento Internacional da Cruz Vermella e da Media L\u00faa Vermella, Terre des hommes e o Fondo das Naci\u00f3ns Unidas para a Infancia (UNICEF).\u00a0\nCampa\u00f1a da Man Vermella.\nDesde 2002, naci\u00f3ns e coalici\u00f3ns rexionais de todo o mundo levan a cabo eventos o 12 de febreiro, D\u00eda da Man Vermella, para chamar a atenci\u00f3n sobre o tema e fomentar medidas para acabar co uso de nenos con fins militares. A data reflicte a entrada en vigor do tratado OPAC. \nPor exemplo, en 2008 nenos e adolescentes iniciaron unha campa\u00f1a para recoller o maior n\u00famero posible de pegadas vermellas de mans para presentalas \u00e1s Naci\u00f3ns Unidas no D\u00eda da Man Vermella. As mans vermellas foron feitas en papel, pancartas e mensaxes persoais pedindo o fin do uso de nenos-soldados. 7.000 mans vermellas foron recollidas no leste da Rep\u00fablica Democr\u00e1tica do Congo, onde o recrutamento de nenos aumentou drasticamente. Antigos nenos soldados de Guinea e Costa do Marfil enviaron mensaxes pedindo rehabilitaci\u00f3n e asistencia para os antigos nenos soldados. Houbo centos de actos como marchas, petici\u00f3ns, programas de concienciaci\u00f3n escolar, exposici\u00f3ns e entrega de mans vermellas aos membros do congreso e dos parlamentos locais. M\u00e1is de 250.000 mans vermellas foron recollidas de mozos de 101 pa\u00edses en todo o mundo e presentadas nun libro ao secretario xeral da ONU, Ban Ki-moon, o 12 de febreiro de 2009 en Nova York, entregado por antigos nenos-soldados de Colombia e Costa do Marfil acompa\u00f1ados de mozos activistas de Alema\u00f1a. Ban dixo que foi un esforzo impresionante e que a ONU est\u00e1 decidida a eliminar ese abuso. "}
{"id": "551346", "revid": "111586", "url": "https://gl.wikipedia.org/wiki?curid=551346", "title": "Red Hand Day", "text": ""}
{"id": "551347", "revid": "98629", "url": "https://gl.wikipedia.org/wiki?curid=551347", "title": "Perc\u00e9", "text": "Perc\u00e9 ou Sigsoq \u00e9 unha municipalidade con status de vila que se localiza nas proximidades da punta da pen\u00ednsula de Gasp\u00e9 no Quebec. Membro da Asociaci\u00f3n das m\u00e1is fermosas vilas do Quebec, \u00e9 un destino tur\u00edstico importante, en especial co\u00f1ecido polo seu penedo e pola illa Bonaventure. Al\u00e9n da propia vila de Perc\u00e9 o territorio da municipalidade tam\u00e9n incl\u00fae as comunidades de Barachois, Belle-Anse, Bougainville, Bridgeville, Cap-d'Espoir, Cannes-de-Roches, Coin-du-Banc, L'Anse-\u00e0-Beaufils, Pointe-Saint-Pierre, Rameau, Saint-Georges-de-Malbaie e m\u00e1is Val-d'Espoir. Perc\u00e9 \u00e9 a sede do distrito xudicial de Gasp\u00e9.\nHistoria.\nA zona formaba parte das terras tradicionais dos micmac, que lle chamaban ao lugar \"Sigs\u00f4g\" (\"cant\u00eds espidos\" ou \"rochas escarpadas\"). En 1603, Samuel de Champlain visitou o lugar e chamou \u00e1 s\u00faa famosa rocha \"ille Perc\u00e9e\" (\"illa furada\"). Durante o s\u00e9culo XVII os europeos usaron o lugar principalmente como escala para os barcos que viaxaban a Quebec. \nFoi un centro de pesca estacional na colonia francesa de Nova Francia e os micmacs locais, total ou parcialmente, convert\u00e9ranse ao catolicismo xa que o 6 de maio de 1659 ao facer escala na localidade o primeiro bispo do Quebec, Fran\u00e7ois de Montmorency-Laval, e celebrar a primeira misa pontifical de Nova Francia confirmou algunhas ducias de micmacs. En 1690 os brit\u00e1nicos atacaron Perc\u00e9 capturaron a s\u00faa frota pesqueira. Entre 1784 e 1792 chegaron a Perc\u00e9 e \u00e1 s\u00faa rexi\u00f3n familias norteamericanos lealistas de orixe inglesa e irlandesa. A principios do s\u00e9culo XIX coa chegada de irlandeses, francocanadenses e nativos de Jersey converteuse nun establecemento permanente. En 1801 formouse a parroquia de Saint-Michel-de-Perc\u00e9. A compa\u00f1\u00eda pesqueira de Charles Robin fundou al\u00ed un dos seus establecementos pesqueiros. En 1842 estableceuse a vila de Perc\u00e9 e tres anos despois transformouse en municipalidade vilega.\nDurante a segunda guerra mundial en 1942 a Mari\u00f1a Real do Canad\u00e1 tomou a decisi\u00f3n de ampliar a estaci\u00f3n de interceptaci\u00f3n de Cap d'Espoir a unha base de 24 horas para mellorar a informaci\u00f3n sobre o paso de submarinos alem\u00e1ns e interceptar o tr\u00e1fico de radio inimigo. O Departamento de Transportes puxo as s\u00faas instalaci\u00f3ns a disposici\u00f3n da RCN. En maio de 1945, o Servizo Naval do Canad\u00e1 aprobou o peche e eliminaci\u00f3n das estaci\u00f3ns de interceptaci\u00f3n de Harbour Grace e Cap d'Espoir.\nEn 1971 ao se fusionar coas municipalidades de Barachois (que se formara en 1953), Bridgeville (1933), Cap-d'Espoir (1935), Saint-Pierre-de-la-Malbaie N\u00b01 (1876) e Saint-Pierre-de-la-Malbaie N\u00b02 (1876) ga\u00f1ou o status de \"ville\" (vila) e adquiriu a s\u00faa actual configuraci\u00f3n.\nDemograf\u00eda.\nRelixi\u00f3n.\nA principal confesi\u00f3n da municipalidade \u00e9 o catolicismo en Perc\u00e9 funcionaba unha misi\u00f3n cat\u00f3lica dende 1670. En 1860 a misi\u00f3n de Perc\u00e9 mudou a parroquia e entre 1900 e 1903 erixiuse a igrexa de San Miguel. En 1922 ao se erixir a diocese de Gasp\u00e9 Perc\u00e9 pasou a depender dela. Ademais de Perc\u00e9 contan con parroquias propias as localidades de Barachois (igrexa de San Pedro), Cap d'Espoir (igrexa de San Xos\u00e9) e Val d'Espois (igrexa de San Francisco de Sales) e ademais conta con igrexa en Malbaie dedicada a San Xurxo. A outra confesi\u00f3n que conta con lugares de culto en Perc\u00e9 \u00e9 o anglicanismo, por\u00e9n tan s\u00f3 190 persoas declaraban ser desa confesi\u00f3n en 2001. Perc\u00e9 pertence \u00e1 diocese do Quebec da igrexa anglicana do Canad\u00e1 e conta con congregaci\u00f3ns en Perc\u00e9 (igrexa de San Pablo), Barachois (igrexa de San Pablo), Coin-du-Bac (igrexa de San Lucas) e Malbaie (igrexa de San Pedro).\nTurismo.\nO penedo Perc\u00e9 \u00e9 unha gran formaci\u00f3n rochosa que se sit\u00faa preto da beira da costa, fronte \u00e1 vila. Constit\u00fae unha atracci\u00f3n tur\u00edstica natural polo seu tama\u00f1o, cor e polo seu feit\u00edo pouco habitual, ao xeito dun burato en forma de porta nun dos cabos da rocha. P\u00f3dese ver dende calquera dos miradoiros da zona, como o Mont Joli, Mont Sainte-Anne ou o Pic de l'Aurore. Perc\u00e9 est\u00e1 reco\u00f1ecido xeoparque reco\u00f1ecido pola UNESCO en 2018, o primeiro do Quebec.\nA rexi\u00f3n alberga milleiros de aves mari\u00f1as, que ateigan as rochas do parque nacional da illa Bonaventure e do penedo Perc\u00e9 fronte \u00e1 vila, e as\u00ed a illa Bonaventure ocupa unha superficie de 4,16 km2 fronte \u00e1 vila de Perc\u00e9. Hab\u00edtaa unha das colonias de mascatos m\u00e1is importantes do mundo e moitas outras especies de aves t\u00e9\u00f1ena como fogar e lugar de cr\u00eda, entre eles os araos papagaios, corvos mari\u00f1os ou os araos dos cons.\nA observaci\u00f3n de cet\u00e1ceos tam\u00e9n \u00e9 unha atracci\u00f3n popular na zona, sobre todo a procura das baleas francas setentrionais, unha das baleas m\u00e1is raras, e que comezaron a se concentrar en Perc\u00e9 en 1995, cando anterioremente fora un visitante espor\u00e1dico no golfo de San Lourenzo pero que viu un aumento gradual dende 1998, principalmente na pen\u00ednsula de Gasp\u00e9.\nM\u00e1is no interior de Perc\u00e9 at\u00f3pase o Mont Blanc que ten unha profunda crevasse, as\u00ed como moitos outros miradoiros con vistas a Cannes-de-Roches. O monte Sainte-Anne, cunha altura de 375 metros, ofrece vistas ao mar e, en \u00e9pocas de boa visibilidade, p\u00f3dese ver a illa Miscou en Novo Brunswick.\nLes Perc\u00e9ides, festival anual de cinema de Perc\u00e9, proxecta unha serie de pel\u00edculas durante unha semana en diversos locais da vila, que te\u00f1en o seu cume nunha proxecci\u00f3n de gala ao aire libre na praia p\u00fablica.\nTransporte.\nA estrada 132 atravesa todo o territorio e a estrada Lemieux permite arrodear a vila de Perc\u00e9. Os autobus\u00e9s de Orl\u00e9ans Express efect\u00faan unha vez ao d\u00eda o traxecto Montreal-Gasp\u00e9 et Gasp\u00e9-Montreal, con parada en Perc\u00e9.\nO tren \"Chaleur\" de VIA Rail realizaba tres veces por semana o servizo entre Montreal e Gasp\u00e9, non obstante no ano 2013 cancelouse. O goberno do Quebec converteuse en maio de 2015 no propietario do ferrocaril de Gasp\u00e9 e a partir de 2017 principiou a rehabilitaci\u00f3n da v\u00eda f\u00e9rrea e hai plans para a volta do servizo de pasaxeiros en 2015.\nA partir de 2012, a R\u00e9gie inter-municipale de transport Gasp\u00e9sie \u2013 \u00celes-de-la-Madeleine (R\u00c9G\u00ceM) \u00e9 o responsable deorganizar os servizos de transporte interurbano. no territorio de Gasp\u00e9sie-Les \u00celes\nTam\u00e9n se pode acceder por v\u00eda a\u00e9rea dende o aeroporto Du Rocher-Perc\u00e9 mediante avi\u00f3ns privados ou ch\u00e1rter, ao non existir un servizo a\u00e9reo regular.\nEconom\u00eda.\nO principal sector econ\u00f3mico da municipalidade \u00e9 o turismo, arredor de 60 000 visitantes pasan cada ano ao p\u00e9 do penedo de Perc\u00e9.\nAdministraci\u00f3n local.\nAlcaldes:"}
{"id": "551351", "revid": "55340", "url": "https://gl.wikipedia.org/wiki?curid=551351", "title": "Perc\u00e9, Quebec", "text": ""}
{"id": "551352", "revid": "89787", "url": "https://gl.wikipedia.org/wiki?curid=551352", "title": "Saint-\u00c9milion", "text": "Saint-\u00c9milion (; gasc\u00f3n: \"Sent Milion\") \u00e9 unha comuna no departamento de Xironda en Nouvelle-Aquitaine no suroeste de Francia. En 2016 ti\u00f1a unha poboaci\u00f3n de 1.938 habitantes.\nNo coraz\u00f3n do pa\u00eds de \"Libournais\" (a \u00e1rea arredor de Libourne), nunha rexi\u00f3n de outeiros vin\u00edcolas, Saint-Emilion \u00e9 unha cidade medieval situada no cruzamento de cami\u00f1os de Bordeaux, Saintonge e P\u00e9rigord. A cidade e os vi\u00f1edos que rodean a Saint-\u00c9milion AOC foron declarados Patrimonio da Humanidade da UNESCO en 1999, debido \u00e1 s\u00faa longa e viva historia de elaboraci\u00f3n do vi\u00f1o, a rom\u00e1nica igrexas e ru\u00ednas que se estenden polas s\u00faas r\u00faas empinadas e estreitas.\nHistoria.\nA historia de Saint-\u00c9milion rem\u00f3ntase hai polo menos 35.000 anos, ao Paleol\u00edtico superior. Constru\u00eduse un \"oppidum\" no outeiro que domina a cidade actual en tempos galos, antes de que as rexi\u00f3ns fosen anexionadas por Augusto no 27 a.C. Os Romanos plantaron vi\u00f1edos no que se converter\u00eda en Saint-\u00c9milion xa no s\u00e9culo II. No s\u00e9culo IV, o poeta latino Ausonio eloxiou o froito das abundantes vi\u00f1as.\nSaint-\u00c9milion, anteriormente chamado Ascumbas, foi renomeado na honra do monxe bret\u00f3n \u00c9milion (d.767), un confesor viaxeiro, que se asentou al\u00ed nunha ermida esculpida na rocha no s\u00e9culo VIII. Os monxes que o seguiron puxeron en marcha a produci\u00f3n comercial de vi\u00f1o na zona.\nDebido a que as rexi\u00f3ns estaban situadas na ruta do Cami\u00f1o de Santiago, durante a Idade Media constru\u00edronse moitos mosteiros e igrexas, e en 1199, mentres estaba baixo o dominio brit\u00e1nico de Plantagenet, a cidade recibiu plenos dereitos. Durante os s\u00e9culos XII e XIII, os vi\u00f1os producidos na zona eran moi co\u00f1ecidos pola s\u00faa calidade, a\u00ednda que a inestabilidade pol\u00edtica durante as guerras de relixi\u00f3n europeas afectou negativamente aos vi\u00f1edos. A rexi\u00f3n s\u00f3 comezou a recuperarse a finais do s\u00e9culo XIX.\nXeograf\u00eda e descrici\u00f3n.\nSaint-\u00c9milion est\u00e1 situado a 35 km. ao nord\u00e9s de Bordeaux, entre Libourne e Castillon-la-Bataille.\nOs vi\u00f1edos representan m\u00e1is do 67% da superficie terrestre da comuna. Dentro da rexi\u00f3n hai unha mestura de arquitectura relixiosa rom\u00e1nica medieval e \"chateaux\" de vi\u00f1edos, constru\u00eddos nos s\u00e9culos XVIII e XIX. Nas aldeas, por\u00e9n, a maior\u00eda dos edificios son modestas casas de pedra dun piso que datan do s\u00e9culo XIX.\nVi\u00f1o.\nSaint-\u00c9milion \u00e9 unha das principais zonas de vi\u00f1o tinto de Bordeos xunto co M\u00e9doc, Graves e Pomerol. A rexi\u00f3n \u00e9 moito m\u00e1is pequena que o M\u00e9doc e linda con Pomerol. Do mesmo xeito que en Pomerol e as outras denominaci\u00f3ns na marxe dereita da Xironda, as variedades de uva principais utilizadas son a Merlot e a Cabernet Franc, con cantidades relativamente pequenas de Cabernet sauvignon tam\u00e9n son utilizadas por alg\u00fans ch\u00e2teaux.\nOs vi\u00f1os de Saint \u00c9milion non foron inclu\u00eddos na 1855 Clasificaci\u00f3n de Bordeaux. A primeira clasificaci\u00f3n formal en Saint-\u00c9milion realizouse en 1955. A diferenza da clasificaci\u00f3n de 1855, \u00e9 revisada regularmente."}
{"id": "551354", "revid": "27155", "url": "https://gl.wikipedia.org/wiki?curid=551354", "title": "Fortificaci\u00f3ns de Vauban", "text": "As Fortificaci\u00f3ns de Vauban son un Patrimonio da Humanidade da UNESCO composto por 12 grupos de edificios fortificados e sitios ao longo das fronteiras de Francia. Foron dese\u00f1ados polo reco\u00f1ecido arquitecto militar S\u00e9bastien Le Prestre de Vauban (1633\u20131707) durante o reinado do rei Louis XIV. Estes sitios incl\u00faen unha variedade de fortificaci\u00f3ns, que van desde cidadelas, ata bater\u00edas de monta\u00f1a e fortificaci\u00f3ns mar\u00edtimas, ata murallas e torres de basti\u00f3ns. Ademais, o sitio incl\u00fae cidades constru\u00eddas desde cero por Vauban e torres de comunicaci\u00f3n. Estes sitios foron elixidos porque exemplifican o traballo de Vauban, testemu\u00f1ando a influencia dos seus dese\u00f1os sobre enxe\u00f1er\u00eda militar e civil a escala global desde o s\u00e9culo XVII ata o s\u00e9culo XX.\nA rede dos principais sitios de Vauban \u00e9 unha asociaci\u00f3n de cidades creada o 30 de marzo de 2005 por iniciativa da cidade de Besan\u00e7on. Incl\u00fae os doce sitios que mellor representan o sistema de fortificaci\u00f3ns erixido por Vauban. O ficheiro de solicitude foi seleccionado o 5 de xaneiro de 2007 polo Ministerio de Cultura para representar a Francia. O 7 de xullo de 2008, doce dos catorce sitios da rede engad\u00edronse \u00e1 lista na reuni\u00f3n anual da UNESCO na cidade do Quebec.\nHistoria da candidatura \u00e1 UNESCO.\nEn 2003, a cidade de Besan\u00e7on investigou a posibilidade de ser nomeada Patrimonio da Humanidade pola UNESCO. Despois de seguir o consello de especialistas, decidiron montar unha aplicaci\u00f3n en forma de rede que representase a todo o xenio do arquitecto S\u00e9bastien Le Prestre de Vauban, para cumprir mellor os criterios emitidos pola UNESCO. En 2005 formouse unha selecci\u00f3n inicial de oito sitios, seguida dunha lista final de catorce sitios, das 150 fortificaci\u00f3ns que deixou Vauban. As selecci\u00f3ns foron finalmente validadas por un consello cient\u00edfico o 31 de marzo de 2006. (En competencia coa posible candidatura \u00e1 UNESCO como Patrimonio da Humanidade, consistente nos traballos de Le Corbusier, cada pa\u00eds s\u00f3 pod\u00eda presentar un expediente cada ano).\nA rede Vauban foi finalmente seleccionada o 5 de xaneiro de 2007 polo Ministerio de Cultura, cando comezaban as celebraci\u00f3ns polo tricentenario da morte do arquitecto.\nO 7 de xullo de 2008, doce dos catorce sitios da rede est\u00e1n admit\u00edronse na Lista definitiva do Patrimonio Mundial. Os sitios do Castelo de Bazoches na Ni\u00e8vre e o forte transformado nunha cidadela do Palacio de Belle-\u00cele-en-Mer en Morbihan foron exclu\u00eddos do rexistro. A cidadela de Belle-\u00cele-en-Mer foi rexeitada pola UNESCO pola s\u00faa \"falta de autenticidade\", especialmente debido a un proxecto hoteleiro no seu interior. A\u00ednda que isto suscitaba d\u00fabidas, o feito de que estes dous sitios fosen propiedades privadas non ter\u00eda participado nesta decisi\u00f3n.\nOs doce sitios.\nDous lugares considerados orixinalmente foron eliminados da lista definitiva:\nCidadela Vauban, Arras.\nA Cidadela de Vauban, situada en Arras, Pas-de-Calais, constru\u00eduna Vauban entre 1667 e 1672. A Cidadela alcumouse \"La belle inutile\" (a fermosa in\u00fatil) polos veci\u00f1os xa que nunca estivo directamente implicada en duros combates, e finalmente non conseguiu impedir que os alem\u00e1ns ocupasen a cidade en ningunha das d\u00faas guerras mundiais. Dentro da cidadela do lado de \"La Place de Man\u0153uvre\" constru\u00eduse unha pequena capela de estilo barroco. No exterior, \"Le Mur des Fusill\u00e9s\" (o muro dos fusilados) rende homenaxe aos 218 membros da Resistencia Francesa fusilados na cuneta da cidadela durante a segunda guerra mundial.\nCidadela de Besan\u00e7on.\nA Cidadela de Besan\u00e7on, en Besan\u00e7on, Doubs, est\u00e1 considerada unha das mellores obras de arquitectura militar de Vauban. A Cidadela ocupa 11 hect\u00e1reas no monte Saint-Etienne, un dos sete outeiros que protexen Besan\u00e7on, a capital de Franche-Comt\u00e9. O monte Saint-Etienne ocupa o colo dun meandro formado polo r\u00edo Doubs, d\u00e1ndolle ao lugar unha importancia estrat\u00e9xica que Xulio C\u00e9sar reco\u00f1eceu xa no 58 a.C. A Cidadela, constru\u00edda entre 1668 e 1683, ten vistas \u00e1 zona antiga da cidade e ao meandro. A Cidadela constru\u00eduse sobre un gran sinclinal sobre un campo rectangular atravesado no seu ancho por tres basti\u00f3ns sucesivos (recintos ou fachadas) tras os cales se estenden tres prazas. Toda a cidade est\u00e1 rodeada de murallas coroadas por cami\u00f1os circulares e marcadas por atalaias e postos de garda. Os muros te\u00f1en unha altura de ata 15 a 20 metros cun grosor entre 5 e 6 metros. Neste sitio tam\u00e9n se incl\u00fae Fort Griffon, constru\u00eddo entre 1680 e 1684.\nSitios en Blaye-Cussac-Fort-M\u00e9doc.\nA cidadela de Blaye, as murallas da cidade, Forte Pat\u00e9 e Forte M\u00e9doc at\u00f3panse en Blaye-Cussac-Fort-M\u00e9doc, Xironda. A cidadela de Blaye constru\u00eduse entre 1686 e 1689, e os veci\u00f1os Fort Pat\u00e9 e Fort M\u00e9doc constru\u00edronse entre 1689 e 1700. A xustaposici\u00f3n destes tres sitios ao longo da r\u00eda da Xironda axudou a protexer Bordeaux en caso dunha posible invasi\u00f3n mar\u00edtima.\nBrian\u00e7on, Altos Alpes.\nEste sitio, situado en Brian\u00e7on, Hautes-Alpes, cont\u00e9n unha muralla, catro fortes (inclu\u00edndo o Fort des Trois-T\u00eates e Fort du Randouillet), a Redoute des Salettes, o \"ouvrage de la communication Y\", as\u00ed como a ponte de Asfeld. A muralla medieval da cidade foi reconstru\u00edda por Vauban entre 1692 e 1700, os fortes constru\u00edronse segundo as s\u00faas especificaci\u00f3ns entre 1709 e 1732, a torre de comunicaci\u00f3ns entre 1724 e 1734 e a ponte de Asfeld entre 1729 e 1731.\nTour Vauban.\nA \"Tour Vauban,\" tam\u00e9n co\u00f1ecida como \"Tour dor\u00e9e\" (que significa \"Torre dourada\") est\u00e1 en Camaret-sur-Mer, Finist\u00e8re. \u00c9 unha torre defensiva poligonal de 18 m de altura constru\u00edda entre 1693 e 1695 segundo un plano de Vauban no Sillon en Camaret-sur-Mer, como parte das fortificaci\u00f3ns do goulet de Brest. Ten tres niveis e est\u00e1 flanqueado por muros, unha caseta de garda e unha bater\u00eda de armas que pode albergar 11 can\u00f3ns, as\u00ed como unha fundici\u00f3n de balas de can\u00f3n engadida no per\u00edodo da Revoluci\u00f3n Francesa.\nVille neuve, Longwy.\nA \"ville neuve\" (que significa cidade nova) est\u00e1 situada en Longwy, Meurthe-et-Moselle. Toda a cidade nova dese\u00f1ouna e constru\u00eduna Vauban a partir de 1679. Ten forma hexagonal cun trazado regular que rodea un patio de armas cadrado e flanqueado por basti\u00f3ns. A\u00ednda que a cidade foi maioritariamente destru\u00edda debido a repetidos asedios, a\u00ednda quedan moitos elementos da arquitectura militar.\nPlace forte, Mont-Dauphin.\nO sitio de \"place forte\" est\u00e1 situado en Mont-Dauphin, Hautes-Alpes. Constru\u00eddo en 1692 por Vauban na cabeceira dunha meseta, segue unha planta ortogonal e cont\u00e9n varios edificios militares que datan dos s\u00e9culos XVI ao XVIII.\nCidadela e murallas, Mount-Louis.\nA cidadela e as murallas da cidade de Mont-Louis at\u00f3panse en Mont-Louis, Pyr\u00e9n\u00e9es-Orientais. Constru\u00edronse en 1679 co fin de facilitar os cruces transfronteirizos con Espa\u00f1a, e conte\u00f1en unha cidadela cadrada e un muro fortificado con 25 postos de garda.\nVille neuve, Neuf-Brisach.\nA \"ville neuve\" en Neuf-Brisach, Haut-Rhin est\u00e1 situada preto da fronteira alem\u00e1 con Francia. Constru\u00eddo dende cero entre 1698 e 1703, \u00e9 unha das \u00faltimas obras de Vauban, destinada a gardar a fronteira con Alema\u00f1a (daquela o Sacro Imperio Romano Xerm\u00e1nico). \u00c9 o \u00fanico exemplo do \"terceiro sistema fortificado\" de Vauban, cunha dobre muralla.\nCidadela e murallas, Saint-Martin-de-R\u00e9.\nUnha Cidadela e murallas dese\u00f1adas por Vauban entre 1681 e 1685 at\u00f3panse en Saint-Martin-de-R\u00e9, Charente-Maritime. A cidadela, rodeada por seis baluartes e un foso seco, constru\u00eduse en s\u00f3 40 d\u00edas.\nAtalaias, Saint-Vaast-la-Hougue.\nD\u00faas torres de vix\u00eda dese\u00f1adas por Vauban e o seu alumno est\u00e1n situadas na comuna de Saint-Vaast-la-Hougue, Manche. Enfr\u00f3ntanse a trav\u00e9s da ba\u00eda de Saint-Vaast, coa torre de vix\u00eda m\u00e1is alta de dous pisos situada na illa de Tatihou. Constru\u00eddas en 1694, as torres de vix\u00eda te\u00f1en forma tronco-c\u00f3nica e est\u00e1n rodeadas por un basti\u00f3n que alberga capelas, cuarteis e polvoreiras.\nLugares en Villefranche-de-Conflent.\nO forte Lib\u00e9ria, a Cova Bastera e as murallas da cidade de Villefranche-de-Conflent, Pyr\u00e9n\u00e9es-Orientais tam\u00e9n forman parte do patrimonio mundial. As alteraci\u00f3ns de Vauban na muralla comezaron en 1669, o forte Lib\u00e9ria constru\u00eduse en 1679 e a Cova Bastera instalouse despois da morte de Vauban, en 1707.\nDous sitios considerados inicialmente foron eliminados da lista final: un castelo en Bazoches, Ni\u00e8vre, e a cidadela e as murallas que rodean Le Palais en Belle-\u00cele-en-Mer , Morbihan."}
{"id": "551355", "revid": "23204", "url": "https://gl.wikipedia.org/wiki?curid=551355", "title": "Natalie Jeremijenko", "text": "Natalie Jeremijenko, nada en Mackay, Queensland en 1966, \u00e9 unha tecnoartista e enxe\u00f1eira con formaci\u00f3n en bioqu\u00edmica, f\u00edsica, enxe\u00f1er\u00eda de precisi\u00f3n e historia e filosof\u00eda da ciencia. \u00c9 un membro activo do movemento e o seu traballo explora principalmente a interface entre a sociedade, o medio ambiente e a tecnolox\u00eda. Ela define tam\u00e9n o seu traballo como \"X Design\" (abreviatura de dese\u00f1o experimental) e presentase como \"thingker\", unha combinaci\u00f3n de fabricante de cousas e pensadora. En 2018 foi \"Artist in Residence\" na e \u00e9 actualmente unha profesora asociada da Universidade de Nova York no Departamento de Arte Visual e tam\u00e9n forma parte do profesorado nos Estudos de Inform\u00e1tica e do programa Medio Ambiente da mesma entidade.\nTraxectoria.\nNaceu en Mackay, Queensland. Foi a segunda de dez irm\u00e1ns, fillos dun f\u00edsico e unha profesora de escola. Os seus pais eran campi\u00f3ns de tecnolox\u00eda dom\u00e9stica, e Jeremijenko afirma que a s\u00faa nai era a primeira muller en Australia en posu\u00edr un microondas.\n\u00c9 licenciada en Bioqu\u00edmica e F\u00edsica e ten un mestrado en lingua inglesa. Matriculouse nos estudos de doutoramento en Neurociencias e tam\u00e9n nos de enxe\u00f1ar\u00eda mec\u00e1nica da Universidade de Stanford, pero non rematou ningunha das s\u00faa teses. Volveu m\u00e1is tarde a Australia onde se doutorou en contornas de informaci\u00f3n pola Universidade de Queensland.Conta tam\u00e9n cunha licenciatura (\"Bachelor in Fine Arts\") con honores polo Real Insituto de Tecnolox\u00eda de Melbourne.\nEn 1988, Jeremijenko co-fundou o Livid festival en Brisbane. Este proxecto que contou con dirixidas \u00e1s masas de xoves aprendeulle a dirixiir o seu traballo cara a arte p\u00fablica, f\u00f3ra dos museos.\nEn 1995, cando era en en baixo a orientaci\u00f3n de , creou unha instalaci\u00f3n de arte feita de de cables que acenderon en relaci\u00f3n \u00e1 cantidade de tr\u00e1fico de internet. O traballo \u00e9 agora visto como un dos primeiros exemplos de tecnolox\u00eda ambiental ou \"de calma\".\nEn 2022 a directora da Environmental Health Clinic na Universidade de Nova York."}
{"id": "551356", "revid": "1822", "url": "https://gl.wikipedia.org/wiki?curid=551356", "title": "AESAN", "text": ""}
{"id": "551357", "revid": "4817", "url": "https://gl.wikipedia.org/wiki?curid=551357", "title": "TOPO 1", "text": "TOPO 1 foi un sat\u00e9lite artificial do ex\u00e9rcito dos Estados Unidos de Am\u00e9rica adicado a probar novas tecnolox\u00edas relacionadas coa xeodesia e o posicionamento na superficie terrestre lanzado o 8 de abril de 1970 mediante un foguete Thor Agena D desde a base Vandenberg da Forza A\u00e9rea.\nCaracter\u00edsticas.\nA misi\u00f3n principal de TOPO 1 foi estudar novas t\u00e9cnicas para a determinaci\u00f3n en tempo real da posici\u00f3n sobre a superficie terrestre, para a comunicaci\u00f3n con sat\u00e9lites e obter informaci\u00f3n sobre os efectos da ionosfera en estudos xeod\u00e9sicos.\nO sat\u00e9lite ti\u00f1a unha masa de 21,8 kg e estaba baseado nos sat\u00e9lites SECOR, con forma de caixa cunhas dimensi\u00f3ns de 0,36 x 0,30 x 0,23 m, e levaba a bordo un transpondedor para telemetr\u00eda en 136,84 MHz e un canal de 590 KHz para o estudo da ionosfera. A alimentaci\u00f3n el\u00e9ctrica era producida por c\u00e9lulas solares na superfie do sat\u00e9lite. O sat\u00e9lite deixou de usarse o 14 de xaneiro de 1972 debido a falta de fondos."}
{"id": "551358", "revid": "85894", "url": "https://gl.wikipedia.org/wiki?curid=551358", "title": "Ver\u00f3nica Dahl", "text": "Ver\u00f3nica Dahl, nada en Bos Aires en 1951, \u00e9 unha inform\u00e1tica arxentino - canadense, reco\u00f1ecida entre as 15 persoas fundadoras do campo da programaci\u00f3n l\u00f3xica .\nTraxectoria.\nEn 1975, obt\u00e9n a s\u00faa licenciatura en Inform\u00e1tica pola Universidade de Bos Aires . Entre 1978 e 1982 foi profesora adxunta na mesma universidade."}
{"id": "551359", "revid": "98629", "url": "https://gl.wikipedia.org/wiki?curid=551359", "title": "Sandro Puppo", "text": "Sandro Puppo, nado en Piacenza o 28 de xaneiro de 1918 e finado na mesma cidade o 16 de outubro de 1986, foi un futbolista e adestrador italiano. Xogaba como centrocampista.\nTraxectoria.\nComo futbolista.\nNado en Piacenza, pasou os seus anos de adolescencia en Shanghai, onde seu pai actuaba como violinista. Na China comezou a xogar ao f\u00fatbol, no equipo da s\u00faa escola, e cando regresou a Piacenza en 1934 presentouse ao adestrador do Piacenza, Carlo Corna, que inicialmente o colocou como \"mezzala\". M\u00e1is tarde, pasou ao medio central, posici\u00f3n na que xogou o resto da s\u00faa carreira. Foi titular no Piacenza durante tres tempadas na Serie C, e as s\u00faas actuaci\u00f3ns val\u00e9ronlle a convocatoria para os Xogos Ol\u00edmpicos de Berl\u00edn de 1936 xunto co seu compa\u00f1eiro Carlo Girometta, a\u00ednda que foron como reserva e non chegaron a xogar.\nNo ver\u00e1n de 1937 fichou polo Inter de Mil\u00e1n, chamado daquela Ambrosiana-Inter, co que ga\u00f1ou a Serie A na s\u00faa primeira tempada, a\u00ednda que sen chegar a debutar en liga, ao contar o equipo con Renato Olmi na s\u00faa posici\u00f3n. Debutou coa camiseta \"nerazzurra\" o 6 de xaneiro de 1938, nun partido da Copa de Italia no campo do Napoli. Tampouco contou con moitos minutos na seguinte tempada (8 partidos na Serie A) e foi traspasado ao Venezia. Foi titular no equipo veneciano durante as seguintes catro tempadas, xogando por detr\u00e1s da parella Loik - Mazzola, e conquistou a Copa Italia na campa\u00f1a 1940/41. Participou tam\u00e9n no Campionato Alta Italia de 1943/44, no que o equipo chegou \u00e1 rolda final.\nDespois da guerra foi cedido ao Piacenza, onde comezou actuando como xogador-adestrador, ata que foi substitu\u00eddo no banco por Renato Bodini. Regresou a Venecia para o Campionato da Serie A 1946 /47. Co descenso dos venecianos \u00e1 Serie B, pasou a Roma, reclamado por Imre Senkey. Con todo, na capital sufriu unha grave lesi\u00f3n que puxo fin \u00e1 s\u00faa carreira na elite do f\u00fatbol italiano, a\u00ednda que militou unha \u00faltima tempada no modesto Thiene, no dobre papel de xogador-adestrador.\nComo adestrador.\nDespois das s\u00faas primeiras experiencias como xogador-adestrador no Piacenza e no Thiene, en 1950 converteuse no segundo adestrador do Venezia, na Serie B. En xaneiro de 1951 colleu as rendas do equipo, sendo o primeiro adestrador ata outubro, cando foi despedido e substitu\u00eddo por Mario Villini. No resto da tempada 1951/52 ocupou o banco do Rovereto, na Serie C. \nEn 1952 converteuse no adestrador da selecci\u00f3n de Turqu\u00eda, \u00e1 que dirixiu nos Xogos Ol\u00edmpicos de Helsinqui en 1952, acadando os cuartos de final, onde caeu eliminado por goleada (7-1) ante a poderosa Hungr\u00eda, que acabar\u00eda levando a medalla de ouro. Conseguiu tam\u00e9n a clasificaci\u00f3n para o Mundial de 1954, despois de dar a sorpresa e eliminar a Espa\u00f1a. Xa en Su\u00edza, na s\u00faa primeira participaci\u00f3n nun Mundial, o equipo turco perdeu contra Alema\u00f1a Occidental e goleou por 7-0 a Corea do Sur. Quedou empatado a puntos coa selecci\u00f3n alem\u00e1, polo que se se enfrontou de novo a esta para dilucidar quen pasar\u00eda \u00e1 seguinte fase, sendo a vitoria para a RFA por 7-2. Nese mesmo per\u00edodo de dous anos (1952/54) tam\u00e9n foi adestrador do Be\u015fikta\u015f.\nDespois sentou no banco do Barcelona, durante a tempada 1954/55, acabando subcampi\u00f3n de liga por detr\u00e1s do Real Madrid, e facendo debutar o coru\u00f1\u00e9s Luis Su\u00e1rez, futuro Bal\u00f3n de Ouro. De regreso a Italia, adestrou durante dous anos \u00e1 Juventus, levando a cabo un programa de renovaci\u00f3n e rexuvenecemento do equipo. No equipo piemont\u00e9s, alcumado \"a Juve dei puppanti\", dirixiu a xogadores como Piero Aggradi, Flavio Emoli, Enzo Robotti e Giuseppe Vavassori.\nEn 1957 volveu a Venecia por motivos de sa\u00fade, e al\u00ed adestrou o Mestrina, antes de ingresar ao ano seguinte na Federaci\u00f3n Italiana de F\u00fatbol. Durante un partido amigable en Budapest sentou no banco da selecci\u00f3n B de Italia, antes de regresar de novo a Turqu\u00eda, para po\u00f1erse outra vez \u00e1 fronte da selecci\u00f3n turca e do Be\u015fikta\u015f.\nA continuaci\u00f3n regresou a Italia, onde adestrou o Siracusa e o Venezia, e completou a s\u00faa terceira etapa na selecci\u00f3n turca. En 1964 pasou polo Triestina, antes de volver \u00e1 selecci\u00f3n turca, \u00e1 que dirixiu en d\u00faas etapas m\u00e1is entre xaneiro de 1965 e maio de 1966, sen poder conseguir a clasificaci\u00f3n para o Mundial de 1966. Rematou a s\u00faa carreira como adestrador no Piacenza en 1967.\nTrala retirada.\nEn 1968 foi contratado pola empresa piacentina Astra do expresidente do Piacenza Enzo Bertuzzi, como int\u00e9rprete e e secretario. En 1970 foi elixido pola FIFA no grupo de estudos t\u00e9cnicos do Mundial de M\u00e9xico, xunto cos ingleses Winterbottom e Greenwood e o alem\u00e1n Cramer.\nEn 1974 publicou en Piacenza o volume \"Calcio: quo vadis\", un ensaio no que expuxo a evoluci\u00f3n t\u00e9cnica e t\u00e1ctica do f\u00fatbol dende as s\u00faas orixes ata 1970.\nFaleceu en Piacenza en 1986 aos 68 anos.\nReco\u00f1ecementos.\nNa s\u00faa cidade natal recibiu o seu nome un campo de f\u00fatbol, no que xogan os seus partidos os equipos US Turris, ASD Primogenita e Nuova Spes."}
{"id": "551360", "revid": "98629", "url": "https://gl.wikipedia.org/wiki?curid=551360", "title": "Wiratni Budhijanto", "text": "Wiratni Budhijanto, nada en Yogyakarta o 7 de febreiro de 1973, \u00e9 unha enxe\u00f1eira qu\u00edmica indonesia e asesora cient\u00edfica na elaboraci\u00f3n de leis relacionadas coa ciencia do seu pa\u00eds.\nTraxectoria.\nLicenciouse en enxe\u00f1ar\u00eda qu\u00edmica en 1996 na Universidad Gadjah Mada de Indonesia e realizou un m\u00e1ster en 1996. Posteriormente foi \u00f3s Estados Unidos e obtivo o seu doutoramento na (WVU) en 2003 coa s\u00faa tese \"Basic theory and experimental approach to characterize flow and fracture properties of fine powder bulk body.\"\nNesa mesma universidade realizou as s\u00faas pr\u00e1cticas de investigaci\u00f3n en enxe\u00f1ar\u00eda de bioprocesos no Laboratorio de Bioreacci\u00f3n e despois continuou como investigadora visitante no Departamento de Enxe\u00f1ar\u00eda Biol\u00f3xica e Medioambiental da Universidade Cornell, tam\u00e9n dos Estados Unidos. Especializouse na enxe\u00f1ar\u00eda de bioprocesos e concretamente no \u00e1rea de dese\u00f1o de biorreactores, produci\u00f3n de procesos qu\u00edmicos, materiales biorenovables e tratamento de augas residuais.\nAo longo da s\u00faa traxectoria obtivo varias bolsas, en 2015 a da ASEAN-US (Asociaci\u00f3n de Naci\u00f3ns do Sueste Asi\u00e1tico e a Misi\u00f3n dos Estados Unidos) para ciencia e tecnolox\u00eda, co obxectivo de impulsar a toma de decisi\u00f3ns \u00e1 hora de aplicar a ciencia na elaboraci\u00f3n de pol\u00edticas e abordar alg\u00fans dos problemas de desenvolvemento m\u00e1is dif\u00edciles da rexi\u00f3n asi\u00e1tica. Budhijanto disp\u00f3n da experiencia de traballar durante un ano nun ministerio, onde achegou os seus co\u00f1ecementos sobre biodiversidade, a xesti\u00f3n da pesca e das costas e a seguridade enerx\u00e9tica. Dentro deste proceso, expresou ent\u00f3n o seu desexo de aprender \"sobre as t\u00e9cnicas de estratexia e diplomacia para facer que as consideraci\u00f3ns e ideas cient\u00edficas sexan m\u00e1is escoitadas no proceso de elaboraci\u00f3n de pol\u00edticas\", e todo coa determinaci\u00f3n de utilizar a ciencia e trasladala \u00e1 realidade en beneficio da comunidade.\nCon esa filosof\u00eda -de utilizar a ciencia en beneficio das comunidades- o seu traballo pretende cambiar a paradigma de como crear unha tecnolox\u00eda para a comunidade por outro de como constru\u00edr socialmente unha tecnolox\u00eda dentro da comunidade, facendo \u00e9nfase nesa diferenza \"para a comunidade\" e \"dentro da comunidade\", apostando por esta \u00faltima.\nOs seus principais campos de interese en investigaci\u00f3n, relacionados directamente coas s\u00faas especialidades c\u00e9ntranse na enxe\u00f1ar\u00eda de bioprocesos, na bioconversi\u00f3n de residuos org\u00e1nicos industriais, nos materiais biorenovables, en procesos alimentarios, na xesti\u00f3n de residuos municipais e na elaboraci\u00f3n de pol\u00edticas fundamentadas na ciencia.\nTraballa principalmente en proxectos para desenvolver empresas comunitarias de xesti\u00f3n de residuos e biomateriales. Os seus proxectos bas\u00e9anse na protecci\u00f3n do medio ambiente, a conservaci\u00f3n dos recursos naturais e o establecemento da autosuficiencia comunitaria con recursos locais.\nDurante o tempo que traballou xunto ao experto en biotecnolox\u00eda da Universidade de Cornell, Budhijanto inventou unha nova forma de tratar as augas residuais, cunha eficiencia 10 veces superior ao requirir menos terra que os sistemas de retenci\u00f3n de estanques e sen liberar gases de efecto invernadoiro.\n\u00c9 membro de diferentes sociedades, como a American Chemical Society desde 2003, e afiliada da Asociaci\u00f3n de Tecn\u00f3logos de Alimentos de Indonesia desde 2007. Asociouse ao Instituto de Enxe\u00f1eiros Qu\u00edmicos en 2009.\nO seu traballo e as s\u00faas numerosas publicaci\u00f3ns cient\u00edficas conv\u00e9rtena nunha figura referente no mundo da enxe\u00f1ar\u00eda qu\u00edmica e nun modelo a seguir para outras mulleres cient\u00edficas do mundo, que se esforzan en impulsar e aplicar a tecnolox\u00eda non s\u00f3 nos pa\u00edses en v\u00edas de desenvolvemento, sen\u00f3n tam\u00e9n nos pa\u00edses do \"primeiro mundo\". As s\u00faas \u00faltimas investigaci\u00f3ns c\u00e9ntranse no desenvolvemento de pequenos paquetes tecnol\u00f3xicos."}
{"id": "551367", "revid": "89787", "url": "https://gl.wikipedia.org/wiki?curid=551367", "title": "Ann Makosinski", "text": "Ann Makosinski, nada en Vitoria, Canad\u00e1, o 3 de outubro de 1997 \u00e9 unha estudante, inventora e oradora canadense. Ga\u00f1ou a Google Science Fair en 2013 por inventar unha lanterna termoel\u00e9ctrica.\nTraxectoria.\nMakosinski \u00e9 de ascendencia filipina e polaca. O seu pai \u00e9 director de laboratorio retirado e conta con d\u00faas patentes m\u00e9dicas.A s\u00faa familia vive en Saanich, Columbia brit\u00e1nica.Estudou no St. Michaels University School.Para o seu proxecto de s\u00e9timo grao, Makosinski inventou unha radio que se pod\u00eda alimentar coa calor dunha candea. Tam\u00e9n constru\u00edu unha lanterna piezoel\u00e9ctrica cando estaba en noveno curso.\nLanterna oca ou Hollow Flashlight.\nEn 2014 Makosinski ga\u00f1ou a Google Science Fair na categor\u00eda de 15 a 16 anos co proxecto \"Hollow Flashlight\", unha lanterna termoel\u00e9ctrica. Inspirouse nas s\u00faas visitas \u00e1 terra natal da s\u00faa nai (Filipinas), onde unha amiga s\u00faa tivera problemas na escola porque non ti\u00f1a suficiente luz para estudar durante a noite. O dispositivo bas\u00e9ase no efecto termoel\u00e9ctrico empregando placas Peltier.\u00c9 oco para incrementar as correntes convectivas. En 2017 comezou as negociaci\u00f3ns para producir comercialmente e distribu\u00edr as lanternas.\nFoi oradora en TED x Richmond e en TED x Vancouver no ano 2013. Ese ano apareceu na lista \"30 Under 30\" da revista Time e ga\u00f1ou unha medalla de ouro na Canada-Wide Science Fair. En 2014 presentou \"The Problem with Inventions\" en TEDx Vitoria. Tam\u00e9n foi oradora de TED x Teen en 2016 - coa s\u00faa charla \"Why I don't use a smart phone\". Makosinski presentou a s\u00faa cunca \"eDrink,\" que usa a calor da bebida para cargar un tel\u00e9fono, no programa Tonight Show de Jimmy Fallon. Como premio outorg\u00e1ronlle $5,000 para apoiar a s\u00faa formaci\u00f3n. \n\u00c9 a fundadora de Makotronics Enterprises. Postulouse para obter m\u00faltiples patentes. En agosto de 2017 embarcouse nunha expedici\u00f3n de d\u00faas semanas ao Paso do Noroeste para celebrar o 150 aniversario do Canad\u00e1.\nPremios e Reco\u00f1ecementos.\nGa\u00f1ou catro premios na Intel International Science and Engineering Fair.\nFoi votada como a nova inventora do ano en 2016 por \"Popular Science\".\nEn 2016 Ann ga\u00f1ou 50 000 d\u00f3lares para investimento grazas a Quest Climate Grant, financiado por Canadian Geographic e Shell_Energy_North_America, polos seus inventos alimentados coa calor humana.\nNa \u00e1rea publicitaria foi elixida embaixadora de marca de Uniqlo en 2016 e fixo campa\u00f1as con Five Star e Lenovo.\nEn 2017 Makosinski foi inclu\u00edda na lista Forbes \"30 under 30\". Tam\u00e9n foi nomeada pola revista Glamour como unha das mulleres universitarias do ano en 2018. \nEn outubro de 2017 foi parte do Converse Public Access show con Miley Cyrus."}
{"id": "551368", "revid": "51526", "url": "https://gl.wikipedia.org/wiki?curid=551368", "title": "Lucila Pautrat", "text": "Lucila Pautrat Oyarz\u00fan \u00e9 unha enxe\u00f1eira forestal, investigadora, escritora e defensora ambiental de nacionalidade peruana.\nTraxectoria.\nO 19 de maio de 2020 a Direcci\u00f3n Xeral de Dereitos Humanos do Ministerio de Xustiza e Dereitos Humanos do Per\u00fa, a trav\u00e9s da Resoluci\u00f3n Directoral n.\u00b0 003-2020-JUS/DGDH, activou o procedemento de alerta temper\u00e1 para garantir a protecci\u00f3n de Lucila Pautrat polo acoso xudicial e censura por parte da empresa produtora de cacao Tamshi S.A.C. polo caso Tamshiyacu na rexi\u00f3n Loreto.\nA empresa Tamshi S.A.C (antes Cacao do Per\u00fa Norte S.A.C.) vi\u00f1a sendo investigada pola instalaci\u00f3n non autorizada de monocultivos agr\u00edcolas e industriais na aldea de Tamshiyacu, no distrito de Fernando Lores, provincia de Maynas en Loreto.\nO 2 de novembro de 2020 o Organismo de Avaliaci\u00f3n e Fiscalizaci\u00f3n Ambiental (OEFA) do Per\u00fa sancionou cunha multa a Tamshi S.A.C. por m\u00e1is de 125 mill\u00f3ns de soles por realizar actividades agr\u00edcolas (cultivo intensivo de cacao) sen contar cunha maquinaria de xesti\u00f3n ambiental aprobada pola autoridade competente do estado.\nO 26 de marzo de 2021 o 43.\u00ba Xulgado Penal da Corte Superior de Xustiza de Lima condenou a \u00c1nxela Lucila Pautrat Oyarz\u00fan a dous anos de pena privativa da liberdade suspendida, ao pago de 240 d\u00edas de arresto e ao pago de 50 mil soles como reparaci\u00f3n civil polo delito de difamaci\u00f3n calumniosa agravada contra a empresa Tamshi.O Ministerio do Ambiente do Per\u00fa lamentou a decisi\u00f3n do Xulgado e a Defensor\u00eda do Pobo expresou o seu respaldo oficial a Pautrat a trav\u00e9s dun \"amicus curiae\". Tam\u00e9n se pronunciaron a favor de Pautrat o Colexio de Enxe\u00f1eiros do Per\u00fa e Pronatureza.\nObras.\nEn xullo do 2020 publicou o libro \"Propostas para a xesti\u00f3n sustentable de bosques na Amazon\u00eda peruana\","}
{"id": "551369", "revid": "15490", "url": "https://gl.wikipedia.org/wiki?curid=551369", "title": "D\u00f3lar da Illa do Pr\u00edncipe Eduardo", "text": "O d\u00f3lar da Illa do Pr\u00edncipe Eduardo foi a moeda propia da Illa do Pr\u00edncipe Eduardo entre 1871 e 1873, cando este territorio se integrou na Confederaci\u00f3n do Canad\u00e1 e asumiu o d\u00f3lar canadense como unidade monetaria.\nO d\u00f3lar da Illa do Pr\u00edncipe Eduardo divid\u00edase en 100 centavos (\"cents\").\nAntecedentes.\nAs primeiras moedas utilizadas na Illa do Pr\u00edncipe Eduardo, do mesmo xeito que no resto do Canad\u00e1, foron as levadas consigo polos primeiros colonos e polos comerciantes que se achegaban \u00e1s s\u00faas costas.\nAo longo do s\u00e9culo XIX utiliz\u00e1ronse tam\u00e9n reais de oito espa\u00f1ois aos que se lles recortaba a s\u00faa parte central. Deste xeito, o aro exterior resultante circulaba co valor de 5 xilins ou un cuarto de libra esterlina, e o n\u00facleo co valor dun xilin.\nNeste contexto, \u00e1 medida que os intercambios comerciais \u00edan xerando unha maior necesidade de moeda circulante, alg\u00fans comerciantes e entidades locais comezaron a cu\u00f1ar as s\u00faas propias moedas, baixo o sistema monetario ingl\u00e9s, co\u00f1ecidas na tradici\u00f3n anglosaxoa como \"tokens\".\nFoi moi frecuente a posta en circulaci\u00f3n de moedas de cobre con valor de medio penique a partir de 1830, e que estiveron en uso ata despois de 1860. As m\u00e1is habituais amosaban lendas alusivas \u00e1 actividade pesqueira e ao comercio, como , ou , ou tam\u00e9n .\nO d\u00f3lar da Illa do Pr\u00edncipe Eduardo.\nA Illa do Pr\u00edncipe Eduardo adoptou o sistema decimal no seu sistema monetario en 1871, e deste xeito o d\u00f3lar, dividido en cen centavos (\"cents\") pasou a substitu\u00edr a libra como unidade monetaria deste territorio colonial. A lei que determinou esta reforma tam\u00e9n fixou o tipo de cambio entre a libra esterlina e o d\u00f3lar da Illa do Pr\u00edncipe Eduardo, de maneira que unha libra equival\u00eda a 4,8666 d\u00f3lares, a mesma paridade c\u00e1 do d\u00f3lar canadense. Mediante esta mesma lei autoriz\u00e1base tam\u00e9n o Goberno colonial para dispor a impresi\u00f3n de papel moeda con valor facial expresado en d\u00f3lares e para emitir moedas divisionarias de cobre co seu valor en centavos.\nMoedas.\nA \u00fanica moeda oficial cu\u00f1ada dentro do ef\u00e9mero sistema monetario do d\u00f3lar da Illa do Pr\u00edncipe Eduardo foi a dun centavo, cunha \u00fanica emisi\u00f3n, datada en 1871.\nO dese\u00f1o de ambas as faces desta moeda d\u00e9beselle a Leonard Charles Wyon, daquela gravador xefe da \"Royal Mint\", de Londres. O seu anverso amosa un busto da ra\u00ed\u00f1a Vitoria rodeado pola lenda e coa data no exergo. O reverso foi especialmente dese\u00f1ado para esta emisi\u00f3n e estaba caracterizado polo s\u00edmbolo da colonia: un gran carballo, que simboliza a Inglaterra, dando abeiro a outros tres m\u00e1is novos, s\u00edmbolo dos tres condados que compu\u00f1an a Illa do Pr\u00edncipe Eduardo. Baixo este motivo principal \u00e1chase a inscrici\u00f3n (\"O pequeno debaixo do grande\"), e rodeando o conxunto, a lenda e o valor facial: .\nDeste medio penique cu\u00f1ouse un mill\u00f3n de exemplares na Ceca de Heaton, en Birmingham, coa supervisi\u00f3n da \"Royal Mint\", de Londres, a\u00ednda que as moedas carecen de marca de ceca. \nO seu peso \u00e9 de 5,80 gramos, o seu di\u00e1metro \u00e9 de 25,40 mil\u00edmetros, e est\u00e1 cu\u00f1ada nunha aliaxe de 90-70 % de cobre e 10-30 % de esta\u00f1o.\nBilletes.\nO Tesouro da Illa do Pr\u00edncipe Eduardo xa emitira con anterioridade, entre 1848 e 1858, papel moeda co seu valor facial expresado en libras esterlinas, unha serie composta polos billetes de 5 e de 10 xilins, e de 1, 2 e 5 libras. \nPosteriormente, o \"Merchant Bank of Prince Edward Island\" emitiu entre 1871 e 1891 billetes de 1, 2, 5, 10 e 20 d\u00f3lares, e preparou tam\u00e9n probas dun billete de 5 d\u00f3lares en 1900, a\u00ednda que este non chegou a ver a luz.\nEn 1872, novamente o Tesouro emitiu billetes de 10 e de 20 d\u00f3lares, e o mesmo ano, dous bancos autorizados, o \"Bank of Prince Edward Island\" e o \"Union Bank of Prince Edward Island\", comezaron tam\u00e9n a emitir os seus propios billetes de 1, 2, 5, 10 e 20 d\u00f3lares. Tam\u00e9n emitiron papel moeda nesta \u00e9poca o \"Merchants Bank of Prince Edward Island\" e o \"Summerside Bank of Prince Edward Island\".\nA partir do ano seguinte, os bancos privados da Illa do Pr\u00edncipe Eduardo comezaron a emitir os seus billetes en d\u00f3lares canadenses, para o que inicialmente se aproveitaron os xa emitidos ata ent\u00f3n e postos en circulaci\u00f3n, aos que se lles engad\u00eda un selo coa expresi\u00f3n .\nEmisi\u00f3ns do \"Bank of Prince Edward Island\".\nO \"Bank of Prince Edward Island\" constitu\u00eduse o 14 de abril de 1856 en Charlottetown, logo de case dous anos de negociaci\u00f3ns coa metr\u00f3pole para que esta aceptase a legalidade do establecemento dun banco na colonia. O 13 de agosto dese mesmo ano, o banco abriu as s\u00faas portas,; fundado por James Peake, Richard Heartz, Daniel Davies, Henry Haszard e Daniel Brenan. Foi a primeira entidade bancaria en entrar en funcionamento na illa.\nEn 1857, este banco pechou temporalmente durante tres meses, logo de se descubrir que se realizaran pr\u00e9stamos que superaban o seu propio capital, o que motivou a renuncia do seu presidente, Ralph Brecken. Finalmente, en 1881, unha nova concesi\u00f3n desmesurada de pr\u00e9stamos levou o banco ao seu pechamento definitivo e \u00e1 s\u00faa liquidaci\u00f3n durante os oito anos seguintes (1882-1887). Foi o primeiro banco canadense en se declarar en creba.\nA primeira emisi\u00f3n de papel moeda do \"Bank of Prince Edward Island\" foi datada o mesmo d\u00eda da s\u00faa apertura (13 de agosto de 1856) e correspond\u00edase con valores a\u00ednda pertencentes ao sistema anterior: 5 e 10 xilins, e 1 e 5 libras. En 1859 emitiuse unha nova serie cos valores de 10 xilins e 2 libras.\nEn d\u00f3lares da Illa do Pr\u00edncipe Eduardo, o \"Bank of Prince Edward Island\" levou a cabo d\u00faas emisi\u00f3ns, compostas ambas polos mesmos valores e cos mesmos dese\u00f1os; unha primeira datada o 1 de xaneiro de 1872 e unha segunda con data do 1 de xaneiro de 1877:"}
{"id": "551370", "revid": "89787", "url": "https://gl.wikipedia.org/wiki?curid=551370", "title": "ICAM-1", "text": "A mol\u00e9cula de adhesi\u00f3n intercelular 1, abreviada como ICAM-1 (do ingl\u00e9s \"Intercellular adhesion molecule 1\"), tam\u00e9n chamada CD54, \u00e9 unha prote\u00edna que nos humanos est\u00e1 codificada no xene ICAM1 do cromosoma 19 (s\u00edmbolo aprobado do HGNC). Este xene codifica unha glicoprote\u00edna da superficie celular que se expresa nas c\u00e9lulas endoteliais e c\u00e9lulas do sistema inmunitario. \u00danese a integrinas de tipo CD11a / CD18, ou CD11b / CD18 e tam\u00e9n \u00e9 aproveitada polos rinovirus como receptor para a s\u00faa entrada no epitelio respiratorio.\nEstrutura.\nA ICAM-1 \u00e9 un membro da superfamilia das inmunoglobulinas; esta superfamilia de prote\u00ednas comprende os anticorpos e os receptores de c\u00e9lulas T. A ICAM-1 \u00e9 unha prote\u00edna transmembrana que pos\u00fae un dominio N-terminal extracelular, un dominio transmembrana simple e un dominio citoplasm\u00e1tico C-terminal. A estrutura da ICAM-1 caracter\u00edzase por ter unha ampla glicosilaci\u00f3n, e o dominio extracellar da prote\u00edna est\u00e1 composto de m\u00faltiples bucles creados por pontes disulfuro dentro da prote\u00edna. A estrutura secundaria dominante da prote\u00edna \u00e9 a folla beta, o que levou aos investigadores a hipotetizar a presenza de dominios de dimerizaci\u00f3n dentro da ICAM-1.\nFunci\u00f3n.\nA prote\u00edna codificada por este xene \u00e9 un tipo de mol\u00e9cula de adhesi\u00f3n intercelular presente continuamente en baixas concentraci\u00f3ns nas membranas dos leucocitos e as c\u00e9lulas endoteliais. Despois da estimulaci\u00f3n por citocinas, as s\u00faas concentraci\u00f3ns increm\u00e9ntanse moito. A ICAM-1 pode ser inducida pola interleucina-1 (IL-1) e o factor de necrose tumoral (TNF) e expr\u00e9sase no endotelio vascular, macr\u00f3fagos e linfocitos. A ICAM-1 \u00e9 un ligando para a LFA-1 (unha integrina), un receptor que se encontra nos leucocitos. Cando se activa, os leucocitos \u00fanense \u00e1s c\u00e9lulas endoteliais por medio de ICAM-1/LFA-1 e despois transmigran aos tecidos. A LFA-1 tam\u00e9n se encontran en forma soluble, e parece unirse e bloquear a ICAM-1.\nPapel na sinalizaci\u00f3n celular.\nA ICAM-1 \u00e9 unha prote\u00edna transmembrana endotelial e asociada a leucocitos da que desde hai moito tempo se sabe que \u00e9 importante na estabilizaci\u00f3n das interacci\u00f3ns c\u00e9lula-c\u00e9lula e faclitaci\u00f3n da transmigraci\u00f3n endotelial do leucocito. M\u00e1is recentemente, a ICAM-1 foi caracterizada como sitio para a entrada na c\u00e9lula do rinovirus humano. Debido a estas asociaci\u00f3ns coas respostas inmunitarias, hipotetizouse que a ICAM-1 poder\u00eda funcionar na transduci\u00f3n de sinais. A ligaz\u00f3n da ICAM-1 produce efectos proinflamatorios como o recrutamento de leucocitos inflamatorio ao enviar sinais a trav\u00e9s de cadoiros que implican certas quinases, como a quinase p56lyn.\nOutras funci\u00f3ns.\nA ICAM-1 celular e a ICAM-1 soluble te\u00f1en efectos antagonistas nas uni\u00f3ns herm\u00e9ticas que forman a barreira hemato-testicular, polo que xogan un importante papel na espermatox\u00e9nese.\nA presenza dunha ampla glicosilaci\u00f3n e outras caracter\u00edsticas estruturais da ICAM-1 proporciona sitios de uni\u00f3n para numerosos ligandos. A ICAM-1 pos\u00fae sitios de uni\u00f3n para alg\u00fans ligandos asociados \u00e1 inmunidade, como o ligando de adhesi\u00f3n do macr\u00f3fago-1 (Mac-1; ITGB2 / ITGAM), o ant\u00edxeno asociado \u00e1 funci\u00f3n do leucocito (LFA-1, do ingl\u00e9s \"leukocyte function associated antigen-1\") e o fibrin\u00f3xeno. Estas tres prote\u00ednas expr\u00e9sanse xeralmente en c\u00e9lulas endoteliais e leucocitos, e \u00fanense \u00e1 ICAM-1 para facilitar a transmigraci\u00f3n dos leucocitos a trav\u00e9s do endotelio vascular en procesos como a extravasaci\u00f3n e a resposta inflamatoria. Como resultado destas caracter\u00edsticas de uni\u00f3n, \u00e1 ICAM-1 foille clasicamente asignada a funci\u00f3n de adhesi\u00f3n intercelular.\nEmpezouse a cuestionar o papel da ICAM-1 como unha simple mol\u00e9cula de adhesi\u00f3n ao descubrirse que tam\u00e9n serv\u00eda como sitio de uni\u00f3n para a entrada do grupo maior dos rinovirus humanos (HRV) en varios tipos celulares. A ICAM-1 tam\u00e9n \u00e9 co\u00f1ecida pola s\u00faa afinidade por eritrocitos infectados por \"Plasmodium falciparum\", polo que ten m\u00e1is dun papel en doenzas infecciosas.\nUnha vez que se comprenderon ben das funci\u00f3ns da ICAM-1 na adhesi\u00f3n c\u00e9lula-c\u00e9lula, a extravasaci\u00f3n e a infecci\u00f3n, presentouse a hip\u00f3tese de que ademais ten un papel na transduci\u00f3n de sinais. A maior\u00eda dos traballos sobre a ICAM-1 nos anos recentes trataron sobre esta cuesti\u00f3n central e outras relacionadas. Raz\u00f3ase que para probar que a transduci\u00f3n de sinais da ICAM-1 realmente se produce, ser\u00eda necesario identificar o mecanismo desa sinalizaci\u00f3n, as condici\u00f3ns e ambiente no cal ocorre a sinalizaci\u00f3n, e os puntos finais biol\u00f3xicos de calquera cadoiro de sinalizaci\u00f3n que estea implicado. Ademais, as funci\u00f3ns de transduci\u00f3n de sinais da ICAM-1 parecen estar asociadas principalmente con v\u00edas proinflamatorias. En particular, a sinaliaci\u00f3n da ICAM-1 parece producir un recrutamento de c\u00e9lulas inmunitarias inflamatorias como macr\u00f3fagos e granulocitos.\nA ICAM-1 pode tam\u00e9n participar nun bucle de retroalimentaci\u00f3n positiva e competir coa ICAM-2 para manter un ambiente proinflamatorio que conduce \u00e1 transmigraci\u00f3n endotelial do leucocito. Tanto nos niveis de expresi\u00f3n de ARNm coma de prote\u00edna, a ligaz\u00f3n de ICAM-1 regula \u00e1 alza a propia expresi\u00f3n da ICAM-1 nun bucle de retroalimentaci\u00f3n positiva. Ademais, a expresi\u00f3n do ARNm e prote\u00edna RANTES tam\u00e9n se regula \u00e1 alza pola ligaz\u00f3n de ICAM-1. RANTES (do ingl\u00e9s \"Regulated upon Activation Normal T-cell Expressed and Secreted\") \u00e9 unha citocina que funciona como un mediador inflamatorio quimiot\u00e1ctico para diversas c\u00e9lulas inmunitarias inflamatorias, como granulocitos e macr\u00f3fagos. Por\u00e9n, queda moito traballo por facer para poder caracterizar totalmente a v\u00eda de sinalizaci\u00f3n da ICAM-1. As relaci\u00f3ns entre os ambientes de sinalizaci\u00f3n da ICAM-1 e a ICAM-2 non foron establecidos m\u00e1is al\u00e1 da simple correlaci\u00f3n; a\u00ednda est\u00e1 por facer un estudo da vinculaci\u00f3n entre a sinalizaci\u00f3n da ICAM-1 cunha modulaci\u00f3n real dunha v\u00eda inflamatoria in vivo. A natureza reticular dos cadoiros de sinalizaci\u00f3n necesita que os efectores de augas abaixo da ICAM-1 mediasen a sinalizaci\u00f3n por medio de varias quinases inclu\u00edndo p56lyn, Raf-1 e MAPKs, pero isto \u00e9 en gran medida desco\u00f1ecido. Un estudo m\u00e1is completo das interrelaci\u00f3ns entre estas mol\u00e9culas de sinalizaci\u00f3n pode botar luz sobre os puntos finais biol\u00f3xicos aos que se chega pola ligaz\u00f3n da ICAM-1 e a transduci\u00f3n de sinais.\nImportancia cl\u00ednica.\nA ICAM-1 foi implicada en hemorraxias subaracnoideas. Os niveis de ICAM-1 est\u00e1n significativamente elevados en pacientes con hemorraxia subaracnoidea respecto aos suxeitos control en moitos estudos. A\u00ednda que a ICAM-1 non se correlacionou co vasoespasmo cerebral, un s\u00edntoma secundario que afecta ao 70% dos pacientes de hemorraxia subaracnoidea, o tratamento con anti-ICAM-1 reducia a gravidade do vasoespasmo.\nA ICAM-1 expresada polas c\u00e9lulas epiteliais respiratorias \u00e9 tam\u00e9n o sitio de uni\u00f3n dos rinovirus, o axente causante da maior\u00eda dos arrefriados com\u00fans.\nA ICAM-1 ten un papel importante no recrutamento de linfocitos proinflamatorios en alerxias oculares e na promoci\u00f3n polos mastocitos de reacci\u00f3ns de hipersensibilidade de tipo I.\nA ICAM-1 \u00e9 o receptor primario de entrada do \"Coxsackievirus\" A21 inmunoterap\u00e9utico, un virus oncol\u00edtico (nome comercial Cavatak, que foi desenvolvido por Viralytics).\nOs receptores cannabinoides CB2 agonistas fan diminu\u00edr a induci\u00f3n da expresi\u00f3n na superficie de ICAM-1 e a VCAM-1 en tecidos cerebrais humanos e c\u00e9lulas endoteliais cerebrais humanas primarias (BMVEC) expostas a varios mediadores proinflamatorios.\nInteracci\u00f3ns.\nA ICAM-1 presenta interacci\u00f3ns con CD11a, EZR e CD18."}
{"id": "551371", "revid": "27155", "url": "https://gl.wikipedia.org/wiki?curid=551371", "title": "Mol\u00e9cula de adhesi\u00f3n intercelular 1", "text": ""}
{"id": "551372", "revid": "27155", "url": "https://gl.wikipedia.org/wiki?curid=551372", "title": "ICAM1", "text": ""}
{"id": "551373", "revid": "27155", "url": "https://gl.wikipedia.org/wiki?curid=551373", "title": "CD54", "text": ""}
{"id": "551374", "revid": "27155", "url": "https://gl.wikipedia.org/wiki?curid=551374", "title": "Integrina alfa M", "text": ""}
{"id": "551375", "revid": "89787", "url": "https://gl.wikipedia.org/wiki?curid=551375", "title": "Salinas reais de Arc-et-Senans", "text": "A Saline Royale (Salinas reais) \u00e9 un edificio hist\u00f3rico en Arc-et-Senans no departamento de Doubs, no leste de Francia. Est\u00e1 xunto ao Bosque de Chaux e a 29,2 quil\u00f3metros ao suroeste de Besan\u00e7on. O arquitecto foi Claude-Nicolas Ledoux (1736\u20131806), un destacado arquitecto parisiense da \u00e9poca. A obra \u00e9 un exemplo importante dun proxecto temper\u00e1n da Ilustraci\u00f3n no que o arquitecto baseou o seu dese\u00f1o nunha filosof\u00eda que favorec\u00eda a ordenaci\u00f3n dos edificios segundo unha xeometr\u00eda racional e unha relaci\u00f3n xer\u00e1rquica entre as partes do proxecto.\nO Institut Claude-Nicolas Ledoux asumiu a tarefa de conservador e xestiona o lugar como monumento. En 1982, a UNESCO engadiu as \"Salines Royales\" \u00e1 s\u00faa lista de Patrimonio da Humanidade, xunto coas antigas salinas de Salins-les-Bains, polas s\u00faas destacadas arquitecturas e testemu\u00f1os da historia da fabricaci\u00f3n de sal en tixolas de evaporaci\u00f3n. As salinas reais \u00e9 o primeiro complexo arquitect\u00f3nico desta escala que se utiliza con fins comerciais.\nHoxe, o sitio est\u00e1 principalmente aberto ao p\u00fablico. Incl\u00fae, o edificio empregado polos toneleiros, exposici\u00f3ns do Museo Ledoux doutros proxectos futuristas que nunca se constru\u00edron. Ademais, os edificios de produci\u00f3n de sal albergan exposici\u00f3ns temporais.\nA li\u00f1a de tren de Besan\u00e7on a Bourg-en-Bresse pasa xusto a car\u00f3n das salinas. A estaci\u00f3n de Arc-et-Senans est\u00e1 a s\u00f3 unhas ducias de metros do lugar.\nAntecedentes.\nNo s\u00e9culo XVIII o sal era un ben esencial e valioso. Daquela, o sal era moi utilizado para a conservaci\u00f3n de alimentos como a carne ou o peixe. A omnipresencia do uso do sal fixo que o goberno franc\u00e9s impuxera a gabela, un imposto sobre o consumo de sal. O goberno ordenou que todas as persoas maiores de 8 anos comprasen unha cantidade de sal ao ano a un prezo que o goberno fixara. A \"Ferme G\u00e9n\u00e9rale\" era a encargada de recoller a \"gabela\".\nComo rexi\u00f3n, Franco Condado estaba relativamente ben dotado de augas salgadas debido \u00e1s vetas subterr\u00e1neas de halita. En consecuencia, hab\u00eda unha serie de pequenas salinas, como as de Salins-les-Bains e Montmorot, que extra\u00edan sal fervendo auga sobre lumes de le\u00f1a. As salinas estaban preto dos mananciais e usaban a madeira tra\u00edda dos bosques pr\u00f3ximos. Despois de moitos anos de explotaci\u00f3n, os bosques foron desaparecendo cada vez m\u00e1is rapidamente, co que houbo que traer madeira de cada vez m\u00e1is lonxe, a un custo cada vez maior. Ademais, co paso do tempo o contido de sal da salmoira foi diminu\u00edndo. Isto levou aos expertos da \"Ferme G\u00e9n\u00e9rale\" a considerar explotar incluso pequenos mananciais, unha iniciativa que o consello do rei interrompeu en abril de 1773. Parte do problema foi que era imposible constru\u00edr edificios de evaporaci\u00f3n porque Salins-les-Bains estaba asentado nun pequeno val.\nOs \"Fermiers G\u00e9n\u00e9raux\" decidiron explorar un m\u00e9todo de extracci\u00f3n m\u00e1is mecanizado e eficiente. O concepto era constru\u00edr unha f\u00e1brica especialmente constru\u00edda preto do bosque de Chaux no Val d'Amour, \u00e9 dicir, coa salmoira deb\u00eda ser levada \u00e1 f\u00e1brica mediante unha canle de nova construci\u00f3n.\nClaude Nicolas Ledoux.\nO 20 de setembro de 1771, Lu\u00eds XV nomeou a Ledoux Comisario das Salinas de Lorena e Franco-Condado. Como comisario, Ledoux foi o encargado de inspeccionar as distintas salinas do leste de Francia. Isto deulle a oportunidade de ver moitas salinas diferentes, inclu\u00eddas as de Salins-les-Bains e Lons-le-Saunier, e de aprender delas o que un querer\u00eda se se proxecta unha f\u00e1brica desde cero.\nDous anos m\u00e1is tarde, Madame du Barry apoiou a nomeamento de Ledoux como membro da Real Academia de Arquitectura. Isto permitiulle denominarse Arquitecto Real. (Xa era o arquitecto da \"Ferme g\u00e9n\u00e9rale\", a compa\u00f1\u00eda privada de aduanas e impostos especiais que recadaba moitos impostos en nome do rei, baixo contratos de 6 anos). Foi en funci\u00f3n dos seus cargos como inspector das salinas e como arquitecto real recibiu o encargo de proxectar as salinas reais de Arc-et-Senans.\nO primeiro plan.\nSen sequera recibir ningunha solicitude do rei, Ledoux decidiu proxectar unha salina. O proxecto era unha especie de abstracci\u00f3n xa que non ti\u00f1a ning\u00fan sitio en mente. Presentou o proxecto resultante en abril de 1774 a Lu\u00eds XV.\nNon limitado por ningunha consideraci\u00f3n pr\u00e1ctica, o proxecto era ambicioso, innovador e rompeu cos enfoques tradicionais. O que fixo Ledoux foi impo\u00f1er unha xeometr\u00eda r\u00edxida ao dese\u00f1o xeral. Os edificios estaban situados ao redor dunha inmensa praza, e unidos entre si por p\u00f3rticos, ning\u00fan edificio estaba illado. Para acelerar as conexi\u00f3ns entre edificios, Ledoux introduciu arcadas cubertas que un\u00edan os puntos medios dos lados adxacentes, formando un cadrado dentro da praza. Abundaban as columnas. Os propios edificios estaban cheos deles, e 144 columnas d\u00f3ricas apoiaban as arcadas cubertas.\nO plan de Ledoux contemplaba que o patio central cadrado ser\u00eda onde a f\u00e1brica gardar\u00eda a s\u00faa le\u00f1a. En cada esquina da praza, e nos puntos medios de cada lado alz\u00e1ronse edificios cadrados de d\u00faas plantas que albergar\u00edan os distintos procesos da operaci\u00f3n. Enfronte estaban os cuarteis dos gardas, unha capela e unha panader\u00eda. Aos lados hab\u00eda talleres para os toneleiros e outros obreiros. Na base estaba a propia f\u00e1brica. Os xard\u00edns deb\u00edan rodear o lugar para proporcionarlles aos traballadores un complemento aos seus ingresos. Por \u00faltimo, un muro rodear\u00eda todo o conxunto para protexelo dos roubos.\nFoi a grandiosa visi\u00f3n do proxecto a que bloqueou a s\u00faa realizaci\u00f3n. Ning\u00fan edificio industrial da \u00e9poca era igual de impo\u00f1ente. O rei rexeitou o proxecto. Particularmente op\u00faxose ao uso extensivo de columnas, caracter\u00edsticas que consideraba m\u00e1is apropiadas para igrexas e pazos. Tam\u00e9n se opuxo a que a capela quedase relegada a unha esquina.\nNa s\u00faa propia revisi\u00f3n cr\u00edtica do proxecto, Ledoux afirmou que lle dera demasiado peso \u00e1s convenci\u00f3ns dunha f\u00e1brica sen deixar de lado os aspectos simb\u00f3licos. O resultado foi un dese\u00f1o plano e uniforme baseado na simetr\u00eda bilateral, en lugar dun que tivese un marcado centro de gravidade. O dese\u00f1o tam\u00e9n lembraba as tradicionais construci\u00f3ns comunais da \u00e9poca como conventos, mosteiros, hospitais, grandes explotaci\u00f3ns etc. Ademais, dende a antig\u00fcidade, os arquitectos reco\u00f1eceran que plans como o de Ledoux eran vulnerables \u00e1 propagaci\u00f3n do lume e pouco hixi\u00e9nicos, e que durante todo o d\u00eda algunha parte do soar estaba \u00e1 sombra. Por \u00faltimo, os cr\u00edticos sinalaron que o proxecto non tivo en conta as limitaci\u00f3ns xeogr\u00e1ficas ou xeol\u00f3xicas.\nO segundo plan.\nLedoux dese\u00f1ou o complexo semicircular para reflectir unha organizaci\u00f3n xer\u00e1rquica do traballo. O plano completo inclu\u00eda a construci\u00f3n dunha cidade ideal formando un c\u00edrculo perfecto, como o do sol. Lu\u00eds XV asinara o edicto que autorizaba a construci\u00f3n das salinas o 29 de abril de 1773, e despois da aprobaci\u00f3n do segundo proxecto de Ledoux, a construci\u00f3n comezou en 1775. A cidade nunca se comezou, por\u00e9n. O \u00fanico que se completou foi o di\u00e1metro e un semic\u00edrculo de edificios da salina.\nNo segundo dese\u00f1o, o edificio de entrada sit\u00faase no punto medio do semic\u00edrculo e cont\u00e9n por un lado salas de garda e polo outro unha prisi\u00f3n e unha forxa. Outros edificios do semic\u00edrculo incl\u00faen \u00e1 esquerda, fronte a entrada, cuartos para carpinteiros e obreiros, e \u00e1 dereita, alguac\u00eds e toneleiros. No centro do c\u00edrculo est\u00e1 a casa do Director, que ten un miradoiro na parte superior. Unha escaleira monumental conduc\u00eda a unha capela que destru\u00eduse nun incendio en 1918, tras un raio. A ambos lados da casa do Director est\u00e1n as propias salinas. Estes dous edificios miden 80 metros de longo, 28 metros de ancho e 20 metros de altura. Conte\u00f1en os fornos de secado, as tixolas de quecemento, as \"Sales des Bosses\" e as salinas. En cada intersecci\u00f3n do di\u00e1metro e do semic\u00edrculo sit\u00faanse os edificios que albergaban os empregados. Detr\u00e1s da casa do Director hai uns pequenas e elegantes cortes para os cabalos do Director.\nO apoio das salinas por parte dun monopolio estatal probablemente explique por que este edificio \u00e9 tan grandioso. A \"gabela\" era moi impopular e foi unha das queixas que provocaron \u00e1 Revoluci\u00f3n Francesa. A propia Revoluci\u00f3n probablemente reduciu a construci\u00f3n da cidade ideal.\nDesde o fin da produci\u00f3n de sal.\nAs salinas produc\u00edan 40.000 quintais de sal ao ano no seu momento \u00e1lxido, todos eles exportados a Su\u00edza. Toda a produci\u00f3n cesou en 1895 tras un proceso xudicial que os habitantes de Arc-and-Senans iniciaron, protestando pola contaminaci\u00f3n dos pozos pr\u00f3ximos. Ao mesmo tempo, as salinas estaban a ter dificultades ante a competencia do sal mari\u00f1o tra\u00eddo por ferrocarril.\nComo se mencionou anteriormente, un raio en 1918 destru\u00edu a capela. En abril de 1926, alg\u00fans dos edificios foron dinamitados, e moitas das \u00e1rbores do lugar cort\u00e1ronse. A\u00ednda as\u00ed, o 30 de novembro de 1926, tras unha revisi\u00f3n iniciada en 1923, a Comisi\u00f3n de Monumentos declarou o pavill\u00f3n central e a entrada como monumentos hist\u00f3ricos. A Society for the Eastern Saltworks, a\u00ednda propietaria do sitio de Arc-et-Senans, non estaba satisfeita coa decisi\u00f3n. O 10 de xu\u00f1o de 1927 o departamento de Doubs adquiriu as salinas e iniciou os traballos de restauraci\u00f3n en 1930.\nDurante 1938, o lugar albergou un campamento para refuxiados da Rep\u00fablica Espa\u00f1ola. Despois, durante outubro de 1939, no estalido da segunda guerra mundial, o ex\u00e9rcito franc\u00e9s instalou unha bater\u00eda antia\u00e9rea na zona do patio. Ademais, unha unidade de enxe\u00f1eiros ocupou alg\u00fans dos edificios. A\u00ednda as\u00ed, o 20 de febreiro de 1940 publicouse o anuncio oficial da clasificaci\u00f3n das salinas e da s\u00faa muralla como monumento hist\u00f3rico.\nEn xu\u00f1o de 1940, instal\u00e1ronse as tropas alem\u00e1s. De maio de 1941 a setembro de 1943, as autoridades francesas estableceron un campo de internamento para albergar aos xitanos e outros sen fogar (Centre de Rassemblement des tziganes et n\u00f3mades).\nDespois da guerra, houbo unha ampla campa\u00f1a p\u00fablica de artistas, xornalistas e escritores da rexi\u00f3n para animar \u00e1s autoridades a protexer o sitio.\nThe Saltworks foi un lugar principal na pel\u00edcula de 1961 de Pierre Kast \"La Morte-Saison des amours\" AKA \"The Season for Love\".\nEn 1965, Marcel Bluwal usou a casa do director para a tumba do Comandante na s\u00faa adaptaci\u00f3n televisiva de \"Dom Juan\" de Moli\u00e8re.\nDesde 1973, as salinas reais e o Institut Claude-Nicolas Ledoux son membros da rede europea de lugares culturais. Despois, en 1982, a UNESCO inclu\u00edu as salinas como Patrimonio da Humanidade.\nNo novo milenio.\nDesde o 29 de xu\u00f1o de 2009, as salinas de Salins-les-Bains engad\u00edronse \u00e1 lista de Arc-et-Senans na lista do Patrimonio Mundial. Foi sede de varios eventos culturais e exposici\u00f3ns nos \u00faltimos anos."}
{"id": "551376", "revid": "98629", "url": "https://gl.wikipedia.org/wiki?curid=551376", "title": "Anna J. Harrison", "text": "Anna Jane Harrison, nada en Benton City ( Missouri) o 23 de decembro de 1912 e finada o 8 de agosto de 1998, foi unha qu\u00edmica org\u00e1nica estadounidense e profesora de qu\u00edmica no Mount Holyoke College durante case corenta anos. Foi a primeira muller presidenta da American Chemical Society e recibiu vinte t\u00edtulos honor\u00edficos. Co\u00f1ecida a nivel nacional polo seu traballo no ensino e internacionalmente como unha activa defensora da presenza da muller na ciencia. \nPrimeiros anos e educaci\u00f3n.\nAnna Harrison era filla dos agricultores Albert Harrison e Mary Katherine Jones Harrison. O seu pai morreu cando Anna ti\u00f1a sete anos, deixando a s\u00faa nai encargada de xestionar a granxa familiar e coidar dos dous fillos da parella. Primeiro interesouse pola ciencia mentres asist\u00eda ao instituto en M\u00e9xico, Missouri. Licenciouse en Qu\u00edmica en 1933, licenciouse en Educaci\u00f3n en 1935, licenciouse en Qu\u00edmica en 1937 e doutorouse en F\u00edsica Qu\u00edmica en 1940, todos pola Universidade de Missouri . \nCarreira.\nMentres estudaba para o seu m\u00e1ster en Qu\u00edmica, Harrison ensinou educaci\u00f3n primaria nunha escola rural dun s\u00f3 cuarto no condado de Audrain, Missouri, onde estudara cando era nena. Logo ensinou Qu\u00edmica no H. Sophie Newcomb Memorial College, a facultade para mulleres da Universidade de Tulane, de 1940 a 1945. Deixou o ensino en 1942, durante a segunda guerra mundial, e realizou algunhas investigaci\u00f3ns secretas na Universidade de Missouri. Realizou investigaci\u00f3ns sobre o fume t\u00f3xico en 1944, para o Comit\u00e9 de Investigaci\u00f3n de Defensa Nacional ; a AJ Griner Co. de Kansas City, Missouri; e as Corning Glass Works de Corning, Nova York . Os seus descubrimentos foron fundamentais na creaci\u00f3n de equipos de detecci\u00f3n de fume para o ex\u00e9rcito dos Estados Unidos . Por este traballo recibiu o premio Frank Forrest da American Ceramic Society . \nIngresou no departamento de Qu\u00edmica do Mount Holyoke College en 1945, para traballar como profesora asistente da profesora e investigadora Emma P. Carr . Converteuse en profesora titular en 1950 e foi xefa do departamento de 1960 a 1966. Mentres traballaba na universidade, tam\u00e9n formou parte do National Science Board de 1972 a 1978. Retirouse do Mount Holyoke College en 1979, e despois da s\u00faa xubilaci\u00f3n ensinou na Academia Naval dos Estados Unidos en Annapolis, Maryland . Converteuse na primeira muller presidenta da American Chemical Society en 1978 e tam\u00e9n exerceu como presidenta da American Association for the Advancement of Science en 1983.\nComo educadora e investigadora, Harrison traballou con moitas organizaci\u00f3ns cient\u00edficas dos Estados Unidos, en particular coa American Chemical Society, a American Association for the Advancement of Science, a Association of American Colleges and Universities, o American Chemistry Council, o Education Comisi\u00f3n dos Estados, o Instituto Lunar e Planetario, a Academia Nacional de Ciencias, o Consello Nacional de Investigaci\u00f3n, o Consello Nacional de Ciencias e a Fundaci\u00f3n Nacional de Ciencias. Como representante destas organizaci\u00f3ns, realizou varias viaxes, indo \u00e1 India para a National Science Foundation en 1971; \u00e1 Ant\u00e1rtida para o National Science Board en 1974; ao Xap\u00f3n, Espa\u00f1a e Tailandia como presidente da American Chemical Society en 1978; e \u00e1 India de novo para a Asociaci\u00f3n Americana para o Avance da Ciencia en 1983. \nA investigaci\u00f3n de Harrison centrouse na estrutura dos compostos org\u00e1nicos e na s\u00faa interacci\u00f3n coa luz, especialmente nas bandas ultravioleta e ultravioleta afastada. Recibiu unha subvenci\u00f3n do Consello Consultivo do Fondo de Investigaci\u00f3n do Petr\u00f3leo da American Chemical Society para \"un estudo experimental dos espectros de absorci\u00f3n ultravioleta afastada e os produtos de fotodescomposici\u00f3n de compostos org\u00e1nicos seleccionados\". Escribiu artigos para \"o Journal of the American Chemical Society\", \"Chemical &amp;amp; Engineering News\" e \"a Encyclop\u00e6dia Britannica\" . Foi membro dos consellos editoriais do \"Journal of College Science Teaching\" e \"Chemical &amp; Engineering News\" da National Science Teachers Association . Foi coautora do libro de texto \"Chemistry: A Search to Understand\" (1989), co colega Edwin S. Weaver do Mount Holyoke College.\nSempre estivo interesada en aumentar o financiamento para a educaci\u00f3n cient\u00edfica das axencias estatais e federais e en promover a causa da integraci\u00f3n das mulleres na ciencia. "}
{"id": "551377", "revid": "104999", "url": "https://gl.wikipedia.org/wiki?curid=551377", "title": "Anna Jane Harrison", "text": ""}
{"id": "551383", "revid": "89787", "url": "https://gl.wikipedia.org/wiki?curid=551383", "title": "Asha de Vos", "text": "Asha de Vos \u00e9 unha bi\u00f3loga mari\u00f1a de Sri Lanka, educadora e pioneira da investigaci\u00f3n da balea azul no norte do oc\u00e9ano \u00cdndico. \u00c9 co\u00f1ecida polo Blue Whale Project. \u00c9 s\u00e9nior TED Fellow e foi seleccionada para o premio BBC 100 Women en 2018.\nTraxectoria.\nFixo os seus primeiros estudos no Ladies' College de Colombo e despois de completar a s\u00faa educaci\u00f3n, trasladouse a Escocia para cursar os seus estudos de licenciatura en biolox\u00eda mari\u00f1a e ambiental na Universidade de St. John's. Andrews. Obtivo un m\u00e1ster en biotecnolox\u00eda integradora pola Universidade de Oxford e un doutoramento pola Universidade de Australia Occidental. De Vos \u00e9 a primeira e \u00fanica persoa de Sri Lanka en ter un doutoramento en investigaci\u00f3n de mam\u00edferos mari\u00f1os.\nCarreira.\nDe Vos servira como oficial superior de programas na Unidade Mari\u00f1a e Costeira da Uni\u00f3n Internacional para a Conservaci\u00f3n da Natureza. Fundou o proxecto Sri Lanka Blue Whale en 2008, que \u00e9 o primeiro estudo a longo prazo sobre as baleas azuis no norte do Oc\u00e9ano \u00cdndico. A trav\u00e9s da s\u00faa investigaci\u00f3n, a Comisi\u00f3n Baleeira Internacional designou \u00e1s baleas brancas de Sri Lanka como unha especie que necesita urxente investigaci\u00f3n de conservaci\u00f3n e comezou a colaborar co goberno de Sri Lanka nos ataques dos barcos baleeiros. De Vos \u00e9 membro convidado do Grupo de Especialistas en Cet\u00e1ceos da Comisi\u00f3n de Supervivencia de Especies da UICN. Foi investigadora posdoutoral na Universidade de California en Santa Cruz e blogueira convidada por National Geographic.\nPremios.\nDe Vos \u00e9 un Fellow Senior de TED, Global Fellow da Duke University en Conservaci\u00f3n Mari\u00f1a e foi seleccionada como Young Global Leader polo Foro Econ\u00f3mico Mundial. En 2013 recibiu o Premio Presidente de Publicaci\u00f3ns Cient\u00edficas. En 2018 recibiu o WINGS WorldQuest Women of Discovery Sea Award.\nO 26 de maio de 2018 foi galardoada co Golden Alumni Award na categor\u00eda Professional Achievement na primeira edici\u00f3n dos Golden Alumni British Council Awards. A finais de ano, foi engadida \u00e1 lista das 100 mulleres da BBC."}
{"id": "551387", "revid": "98629", "url": "https://gl.wikipedia.org/wiki?curid=551387", "title": "Causses e C\u00e9vennes", "text": "Os Causses e as C\u00e9vennes, paisaxe cultural agropastoral mediterr\u00e1nea () \u00e9 un Sitio do Patrimonio da Humanidade da UNESCO situado na parte sur do centro de Francia con m\u00e1is de tres milenios de historia agro-pastoral.\nSituada no Macizo Central, a rexi\u00f3n \u00e9 monta\u00f1osa con numerosos vales estreitos, o que fai que as condici\u00f3ns sexan pouco adecuadas para as cidades anfitrioas, pero ben adaptadas para o pastoreo. En consecuencia, a paisaxe de Causses e C\u00e9vennes evolucionou co paso do tempo para reflectir todos os tipos de sistemas agropastorais mediterr\u00e1neos, inclu\u00edndo silvopastos, transhumancia e pastoreo sedentario. De feito, Mont Loz\u00e8re \u00e9 un dos \u00faltimos lugares onde a\u00ednda se practica a transhumancia estival ao xeito tradicional.\nHistoria.\nAs Causses e as C\u00e9vennes conservan numerosos testemu\u00f1os desta evoluci\u00f3n do pastoreo ao longo de 3000 anos. Durante a Idade de Bronce, grandes secci\u00f3ns das \u00e1reas boscosas foron desbrozadas para permitir pastos de ovellas e gando vac\u00fan. Entre os s\u00e9culos XII e XIV as ordes mon\u00e1sticas tomaron o control da zona, instalando mellores sistemas de rego e un sistema de estradas. A fundaci\u00f3n destas ordes relixiosas e o desenvolvemento das cidades pr\u00f3ximas nas chairas circundantes ao longo da Idade Media reforzou o sistemas agro-pastorais, a\u00ednda hoxe presentes na zona. Entre os s\u00e9culos XVI e XVIII, as Cevenes son co\u00f1ecidas polos seus casti\u00f1eiros, ovellas e produci\u00f3n de seda, o que provocou un auxe poboacional e a construci\u00f3n de grandes casas de labranza. Por\u00e9n, unha combinaci\u00f3n da enfermidade do verme da seda e a primeira guerra mundial iniciou unha emigraci\u00f3n da rexi\u00f3n cara \u00e1s cidades m\u00e1is grandes.\nDescrici\u00f3n do sitio.\nO patrimonio da humanidade engloba moitas das estruturas vitais para a continuidade do pastoreo na zona. Os sistemas de irrigaci\u00f3n, desenvolvidos e controlados primeiro polas abad\u00edas Orde de San Bieito1beneditinas no inicio da Idade Media, desv\u00edan as escorrent\u00edas das monta\u00f1as m\u00e1is altas a un sistema de condutos e canles subterr\u00e1neos que despois regan as terrazas de pedra en cada granxa.. Este m\u00e9todo de irrigaci\u00f3n a\u00ednda est\u00e1 en uso hoxe en d\u00eda. Ademais, os avances agr\u00edcolas realizados polos Cabaleiros Templarios na zona durante a Idade Media a\u00ednda est\u00e1n operativos na actualidade, inclu\u00edndo alxibes, estanques e h\u00f3rreos. O sistema viario desenvolvido no s\u00e9culo XII para a conduci\u00f3n de ovellas e gando a\u00ednda \u00e9 utilizado polos agricultores. En total, hai 300 quil\u00f3metros de cami\u00f1os medievais no lugar.\nNa paisaxe relativamente aberta dos Causses, util\u00edzanse edificios baixos de pedra para albergar as ovellas durante o inverno, chamados \"les Jasses\", e hai moitas casas de labranza grandes de pedra calcaria. Pola contra, as estruturas das C\u00e9vennes adoitan facerse con xisto ou granito, con tellados de palla. Os casti\u00f1eiros e as construci\u00f3ns para o cultivo de vermes de seda que datan dos s\u00e9culos XVI-XVIII tam\u00e9n est\u00e1n protexidas polo sitio.\nHistoria da inscrici\u00f3n e criterios.\nO sitio engadiuse orixinalmente \u00e1 Lista provisional de Francia en 2002 e o Comit\u00e9 considerou a s\u00faa inscrici\u00f3n na s\u00faa 30\u00aa sesi\u00f3n en Vilnius, Lituania baixo os criterios (V) e (VI). ICOMOS recomendou aprazar a inscrici\u00f3n. Francia marcou o Criterio (v) para o sitio como o \"\u00faltimo basti\u00f3n do sistema agropastoral en Europa Occidental\" mentres que o ICOMOS considerou que non era as\u00ed. O criterio (VI) foi enmarcado como o sitio \"mant\u00e9n viva a memoria de episodios relacionados coa difusi\u00f3n do protestantismo franc\u00e9s, as loitas coa Igrexa Cat\u00f3lica e o desenvolvemento de ideas de liberdade\". O ICOMOS considerou que este elemento non era de significado universal, sen\u00f3n de importancia nacional, xa que os sitios noutros lugares de Europa tam\u00e9n testemu\u00f1an a persecuci\u00f3n dos protestantes e o impacto da mesma na historia nacional. En 2009, o ICOMOS tam\u00e9n solicitou que Francia xustificase o l\u00edmite do sitio e proporcionase unha base para xestionar e manter as tradici\u00f3ns agropastoriles do lugar. Cando Francia volveu presentar o seu expediente de candidatura, puxo o foco no aspecto hist\u00f3rico do pastoreo e o seu impacto no desenvolvemento cultural do sitio, mentres que se eliminou a referencia ao testamento do sitio aos acontecementos hist\u00f3ricos, Criterio (VI). O sitio inscrib\u00eduse con \u00e9xito na Lista do Patrimonio Mundial en 2011.\nO sitio inscrib\u00eduse na lista en 2011 polo Comit\u00e9 do Patrimonio da Humanidade na s\u00faa 35a sesi\u00f3n en Par\u00eds, Francia. O sitio inscrib\u00eduse en base ao Criterio (III), \"dando un testemu\u00f1o \u00fanico dunha tradici\u00f3n cultural\", xa que \u00e9 un exemplo destacado do agropastoralismo mediterr\u00e1neo, e o Criterio (V), \"un exemplo destacado da interacci\u00f3n humana co ambiente\", xa que a paisaxe demostra a forma en que o sistema se desenvolveu ao longo de milenios. "}
{"id": "551394", "revid": "27155", "url": "https://gl.wikipedia.org/wiki?curid=551394", "title": "Mol\u00e9cula de adhesi\u00f3n intercelular", "text": "En biolox\u00eda molecular as mol\u00e9culas de adhesi\u00f3n intercelular (ICAM), xunto coa mol\u00e9cula de adhesi\u00f3n de c\u00e9lula vascular 1 (VCAM-1), forman parte da superfamilia das inmunoglobulinas. Son importantes na inflamaci\u00f3n, respostas inmunes e en eventos de sinalizaci\u00f3n intracelular. A familia das ICAM consta de cinco membros, designados ICAM-1 a ICAM-5. \u00danense \u00e1s integrinas de leucocitos CD11/CD18 como LFA-1 e ant\u00edxeno de macr\u00f3fago-1, durante a inflamaci\u00f3n e a resposta inmune. Ademais, as ICAM poden existir en forma soluble no plasma sangu\u00edneo humano, debido \u00e1 activaci\u00f3n de mecanismos de prote\u00f3lise na superficie celular.\nAs mol\u00e9culas de adhesi\u00f3n intercelular de mam\u00edferos (cos s\u00edmbolos do HGNC) incl\u00faen:"}
{"id": "551395", "revid": "27155", "url": "https://gl.wikipedia.org/wiki?curid=551395", "title": "ICAM", "text": ""}
