{"id": "517378", "revid": "25871", "url": "https://gl.wikipedia.org/wiki?curid=517378", "title": "Choro (m\u00fasica)", "text": "O choro, popularmente chamado chorinho en portugu\u00e9s, \u00e9 un x\u00e9nero musical, unha m\u00fasica popular e instrumental brasileira, con m\u00e1is de 130 anos de existencia. Os conxuntos que o executan son chamados \"regionais\" (\"rexionais\"), e os m\u00fasicos, compositores ou instrumentistas, son chamados \"chor\u00f5es\". O choro \u00e9 considerado \u00aba primeira m\u00fasica popular t\u00edpica de Brasil\u00bb, e a s\u00faa execuci\u00f3n resulta ser moi dif\u00edcil.\nA pesar do nome, o ritmo \u00e9 xeralmente axitado e alegre, caracterizado polo virtuosismo e a improvisaci\u00f3n dos participantes, que precisan ter estudo e t\u00e9cnica e pleno dominio do seu instrumento.\nO \"conxunto rexional\" est\u00e1 xeralmente formado por un ou m\u00e1is instrumentos solistas, como a frauta ou a mandolina, que executan a melod\u00eda, xunto ao cavaqui\u00f1o (un instrumento espec\u00edfico da m\u00fasica portuguesa) que fai o centro do ritmo, e unha ou m\u00e1is guitarras (entre as que destaca pola s\u00faa singularidade a de sete cordas), ademais do pandeiro como marcador de ritmo.\nComo forma musical xurdiu probablemente a mediados de 1870, en R\u00edo de Xaneiro, e nese inicio era s\u00f3 considerada unha forma aut\u00f3ctona de tocar ritmos estranxeiros, que eran populares naquel tempo, como o vals e o chotis europeos, e principalmente polca, ou os africanos, como o lundu.&lt;ref name=DINIZ/2003-13p&gt;Diniz, 2003, p.13&lt;/ref&gt;\nO frautista Joaquim Calado \u00e9 considerado un dos creadores do choro, ou polo menos un dos seus principais colaboradores na determinaci\u00f3n do x\u00e9nero, cando incorporou o solo de frauta, d\u00faas guitarras e un cavaqui\u00f1o. Improvis\u00e1base libremente ao redor da melod\u00eda, o que \u00e9 unha caracter\u00edstica do choro moderno. O choro recibiu unha forte influencia dos ritmos das danzas, que nun principio eran interpretadas de maneira distinta, tardando algunhas d\u00e9cadas at\u00e9 ser considerado un x\u00e9nero musical por dereito propio.\nAlg\u00fans dos \"chor\u00f5es\" (ou int\u00e9rpretes de choros) m\u00e1is co\u00f1ecidos son Chiquinha Gonzaga, Ernesto Nazareth e Pixinguinha. Pezas moi co\u00f1ecidas son \u201cTico-Tico non Fub\u00e1\u201d de Zequinha de Abreu, \u201cBrasileirinho\u201d de Waldir Azevedo, \u201cNoites Cariocas\u201d de Jacob do Bandolim e especialmente \u201cCarinhoso\u201d de Pixinguinha.\nEntre as obras do compositor de m\u00fasica docta Heitor Vila-Lobos o ciclo dos choros \u00e9 considerada a m\u00e1is significativa.\nOrixe do termo.\nExiste controversia entre os investigadores sobre a orixe da palabra \u201cchoro\u201d, posto que pode significar varias cousas.\nHistoria do choro.\nS\u00e9culo XIX.\nA historia do choro probablemente comezou en 1808, cando a Familia Real Portuguesa chegou a Brasil. En 1815 a cidade de R\u00edo de Xaneiro foi promulgada capital do Reino Unido de Portugal, Brasil e Algarve. Pronto comezou unha reforma urbana e cultural, e cre\u00e1ronse cargos p\u00fablicos. Coa corte portuguesa, chegaron tam\u00e9n instrumentos de orixe europea, como o piano, o clarinete, a guitarra, o saxof\u00f3n, a mandolina ou o cavaqui\u00f1o, as\u00ed como danzas de sal\u00f3n europeas, como o vals, a quadrille, a mazurca, a modinha, o minueto, o chotis e principalmente a polca \u2014presentada en xullo de 1845\u2014, que se puxeron de moda nos bailes da \u00e9poca.\nA reforma urbana, os instrumentos e as m\u00fasicas estranxeiras, xunto \u00e1 abolici\u00f3n do tr\u00e1fico de escravos no Brasil en 1850, poden ser considerados como o caldo de cultivo do choro, pois posibilitaron a emerxencia dunha nova clase social, a clase media, composta por funcionarios p\u00fablicos, instrumentistas de bandas militares e pequenos comerciantes, xeralmente de orixe negra, nos suburbios de R\u00edo de Xaneiro. Esas persoas, sen moito compromiso, pasar\u00e1n a formar conxuntos para tocar \u201cde o\u00eddo\u201d esas m\u00fasicas, que xunto con alg\u00fans ritmos africanos xa enraizados na cultura brasileira, como a batuca ou o lundu, ser\u00e1n tocados de maneira \"abrasileirada\" polos m\u00fasicos que foron ent\u00f3n bautizados como \"chor\u00f5es\".\nJoaquim Ant\u00f4nio da Silva Calado.\nA\u00ednda que non se pode fixar unha data ou unha peza concreta para sinalar con exactitude o comezo dun x\u00e9nero musical, pois se trata dun proceso lento e continuo, de entre todos os m\u00fasicos destacou o frautista Joaquim Ant\u00f4nio da Silva Calado e o seu grupo, xurdido en 1870, que se co\u00f1eceu como \"O Choro de Calado\". Este frautista era profesor da c\u00e1tedra de frauta do Conservatorio Imperial, por tanto ti\u00f1a co\u00f1ecementos musicais profundos, e relacion\u00e1base con grandes int\u00e9rpretes da \u00e9poca, que tocaban por simple pracer. O grupo de Calado integr\u00e1bano d\u00faas guitarras, un cavaqui\u00f1o e el mesmo coa s\u00faa frauta, que fac\u00eda de instrumento solista. Posto que as frautas eran de \u00e9bano esta combinaci\u00f3n de instrumentos cham\u00e1base \u201cpau-e-corda\u201d. No conxunto de Calado os instrumentistas de corda gozaban de plena liberdade para executar improvisaci\u00f3ns e acompa\u00f1amentos harm\u00f3nicos, ou complexas modulaci\u00f3ns, con obxecto de \"vencar\" aos outros int\u00e9rpretes. \u00c9 dicir, foi desenvolvido un novo di\u00e1logo entre solista e acompa\u00f1antes, unha caracter\u00edstica do choro actual. M\u00e1is tarde foron aparecendo agrupaci\u00f3ns con esa mesma combinaci\u00f3n instrumental.\nDesa maneira, Joaquim Calado \u00e9 considerado un dos creadores do choro, ou polo menos un dos principais responsables do seu xurdimento.\nA polca \u201cFlor Amorosa\u201d, composta por Calado e Catulo da Paix\u00e3o Cearense en 1867, \u00e9 tocada a\u00ednda hoxe d\u00eda, e ten caracter\u00edsticas de choro moderno, e \u00e9 por tanto considerada a primeira composici\u00f3n do x\u00e9nero. Dese conxunto formou parte Viriato Figueira, o seu alumno e amigo; e tam\u00e9n a s\u00faa amiga, a mestra Chiquinha Gonzaga, a primeira \"chorona\", compositora e pianista do x\u00e9nero. En 1897, Chiquinha compuxo \u201cGa\u00facho\u201d ou \u201cCorta-Jaca\u201d, unha gran contribuci\u00f3n ao repertorio do x\u00e9nero. Outras composici\u00f3ns destacadas foron \u201cAtraente\u201d e \u201cLua Branca\u201d.\nO choro, nos seus inicios, era considerado soamente unha maneira m\u00e1is emotiva ou \"chorosa\" de interpretar a m\u00fasica popular, e por tanto recibiu unha forte influencia das mesmas, pero aos poucos a m\u00fasica gravada sobre as improvisaci\u00f3ns foi perdendo as caracter\u00edsticas dos seus pa\u00edses de orixe e os conxuntos proliferaron e estend\u00e9ronse por todo Brasil. A fins do s\u00e9culo XIX e inicios do s\u00e9culo XX outros instrumentos de vento e cordas, como a mandolina, o clarinete, o oficleido ou o fraut\u00edn foran incorporados \u00e1s agrupaci\u00f3ns, e eran empregados como solistas. As primeiras composici\u00f3ns de choro con caracter\u00edsticas propias foron compostas por Joaquim Calado, Chiquinha Gonzaga, Anacleto de Medeiros e Ernesto Nazareth, entre outros. Por tanto, o choro s\u00f3 foi considerado como x\u00e9nero musical na primeira d\u00e9cada do s\u00e9culo XX.\nS\u00e9culo XX.\nOs conxuntos de choro foron moi solicitados nas gravaci\u00f3ns de discos de 78 revoluci\u00f3ns, que en 1902 comezaban a s\u00faa andaina. O compositor Anacleto de Medeiros foi un dos pioneiros ao participar nas primeiras gravaci\u00f3ns do x\u00e9nero e nun dos primeiros discos impresos no Brasil en 1902. Mesturou o xote e a polca coas sonoridades brasileiras. Como gran orquestrador traduciu \u00e1 linguaxe das bandas a m\u00fasica do choro.\nO virtuoso da frauta Pat\u00e1pio Silva, considerado o sucesor de Joaquim Calado, alcanzou fama por ser o primeiro frautista en facer un rexistro fonogr\u00e1fico.\nO guitarrista Jo\u00e3o Pernambuco, autor de \u201cSons de Carrilh\u00f5es\u201d, trouxo do sert\u00f3n a s\u00faa forma t\u00edpica de canci\u00f3n e enriqueceu o x\u00e9nero con elementos rexionais, colaborando para que a guitarra deixase de ser un mero acompa\u00f1amento da m\u00fasica popular.\nErnesto Nazareth, m\u00fasico de traxectoria erudita e ligado \u00e1 escola europea de interpretaci\u00f3n, compuxo \u201cBrejeiro\u201d (1893), \u201cOdeon\u201d (1910) e \u201cApanhei-te Cavaquinho\u201d (1914), que romperon a fronteira entre a m\u00fasica popular e a m\u00fasica douta, sendo vitais para a transformaci\u00f3n da linguaxe do x\u00e9nero.\nPixinguinha, un dos maiores compositores de m\u00fasica popular brasileira, que tam\u00e9n era tenor, arranxador, saxofonista e frautista, contribu\u00edu directamente a que o choro atopase unha forma musical definitiva.&lt;ref name=DINIZ/2006-24p&gt;Diniz, 2006, p.24&lt;/ref&gt;\nEn 1922, Pixinguinha formou o conxunto Oito Batutas, formado por Pixinguinha \u00e1 frauta, Jo\u00e3o Pernambuco e Donga \u00e1 guitarra, entre outros m\u00fasicos. Tivo \u00e9xito entre a elite carioca, tocando maxixes e choros e utilizando instrumentos at\u00e9 ent\u00f3n s\u00f3 co\u00f1ecidos nos suburbios cariocas. Cando comp\u00f3n \u201cCarinhoso\u201d, entre 1916 e 1917, e \u201cLamentos\u201d en 1928, dous dos choros m\u00e1is famosos, Pixinguinha \u00e9 criticado e esas composici\u00f3ns son consideradas un inaceptable influencia do jazz. Pero en realidade eran demasiado avanzadas para a \u00e9poca. De feito, \u201cCarinhoso\u201d non foi considerado no seu momento un choro, se non unha polca.\nOutras composici\u00f3ns, entre os centenares de obras que produciu, son \u201cRosa\u201d, \u201cVou vivendo\u201d, \u201cLamentos\u201d, \u201c1X0\u201d, \u201cNaquele tempo\u201d e \u201cSofres porque Queres\u201d.\nHeitor Vila-Lobos.\nNa d\u00e9cada de 1920 o mestre Heitor Vila-Lobos compuxo unha serie de 16 obras dedicadas ao choro, mostrando a riqueza musical do x\u00e9nero fac\u00e9ndose presente na m\u00fasica douta. O nome destas composici\u00f3ns \u00e9 sempre en plural (\"choros\", e non choro).\nA serie componse de 14 choros para diversas formaci\u00f3ns, un \"choros Bis\" e unha \"Introdu\u00e7\u00e3o aos Choros\". O \"Choros n\u00ba 1\" foi composto para guitarra solista. Tam\u00e9n hai choros para m\u00fasica de c\u00e1mara e orquestra. O \"Choros n\u00ba 13\" foi composto para d\u00faas orquestras e o n\u00ba 14 para orquestra, grupo coral e banda. A composici\u00f3n m\u00e1is co\u00f1ecida e executada \u00e9 o \"Choros n\u00ba 10\" para coro e orquestra, que incl\u00fae o tema \"Rasga o Cora\u00e7\u00e3o\" de Catulo da Paix\u00e3o Cearense. Debido \u00e1 s\u00faa complexidade e \u00e1 ambici\u00f3n dos temas rexionais utilizados polo compositor esta serie \u00e9 considerada por moitos como a s\u00faa obra m\u00e1is significativa.\nTam\u00e9n a partir da d\u00e9cada de 1920, impulsado polas casas gravadoras de discos e pola chegada da radio o choro tivo un \u00e9xito nacional co xurdimento de m\u00fasicos como Luperce Miranda e o pianista Zequinha de Abreu, autor de Tico-Tico no Fub\u00e1, as\u00ed como de grupos instrumentais que, por dedicarse \u00e1 m\u00fasica rexional foron chamados de \"regionais\", como o Regional de Benedito Lacerda, que tivo como integrantes a Pixinguinha e a Altamiro Carrilho, ou o Regional do Canhoto, no que tocaron Altamiro e Carlos Poyares.\nLuiz Americano.\nUn solista destacado, nos anos 20 e 30, foi o clarinetista e saxofonista de sergipano Luiz Americano, que en 1937 integrou o innovador Trio Carioca xunto ao pianista e mestre Radam\u00e9s Gnattali.\nA partir de 1930 os conxuntos rexionais foron a base das incipientes estaci\u00f3ns de radio, debido \u00e1 s\u00faa versatilidade en acompa\u00f1ar, con facilidade e sen moitos ensaios os diversos estilos de m\u00fasica vocal que xurd\u00edan.\nSeverino Ara\u00fajo.\nUn dos exemplos de uni\u00f3n entre o choro e o jazz foi realizado por Severino Ara\u00fajo, quen, en 1944, adaptou choros \u00e1 lingua das Big Bands. Como mestre da Orquestra Tabajara, Severino Ara\u00fajo gravou varios choros da s\u00faa autor\u00eda, como \u201cEspinha de Bacalhau\u201d. Ese exemplo foi seguido por outras orquestras e compositores, como K-Ximbinho.\nWaldir Azevedo.\nEn 1947 Waldir Azevedo, o m\u00e1is popular artista do choro e virtuoso do cavaqui\u00f1o, comp\u00f3n \u201cBrasileirinho\u201d, o maior \u00e9xito da historia do x\u00e9nero, gravado por Carmen Miranda e, m\u00e1is tarde, por m\u00fasicos de todo o mundo. Waldir Azevedo foi un pioneiro que retirou ao cavaqui\u00f1o o seu papel de mero acompa\u00f1ante e colocouno como instrumento solista, explorando de forma in\u00e9dita as potencialidades do instrumento.\nJacob do Bandolim.\nJacob Pick Bittencourt (1918-1969) m\u00e1is co\u00f1ecido como Jacob do Bandolim, foi un virtuoso do seu instrumento que promov\u00eda famosas rodas de choro na s\u00faa casa. Boa parte da s\u00faa traxectoria musical desenvolveuna nos medios de difusi\u00f3n masivos, primeiro na radio, logo na industria discogr\u00e1fica e finalmente na televisi\u00f3n brasileira. Entre as s\u00faas pezas m\u00e1is co\u00f1ecidas at\u00f3panse \u201cDoce de Coco\u201d, de 1951 e \u201cNoites Cariocas\u201d, de 1957, hoxe en d\u00eda parte do repertorio cl\u00e1sico do x\u00e9nero.\nJacob tam\u00e9n promoveu a recuperaci\u00f3n de compositores antigos e fundou o famoso conxunto \u00c9poca de Ouro, con C\u00e9sar Faria e Dino 7 Cordas.\nO choro perdeu gran parte da s\u00faa popularidade debido ao xurdimento da Bossa Nova nas d\u00e9cadas 50 e 60, cando foi considerado \u201cpasado de moda\u201d. Pero o x\u00e9nero mant\u00edvose grazas a m\u00fasicos como Paulinho da Viola e Arthur Moreira Lima.\nRadam\u00e9s Gnattali.\nEn 1956 Radam\u00e9s Gnattali compuxo a suite \"Retratos\", homenaxeando a catro compositores que consideraba fundamentais para a m\u00fasica brasileira, Chiquinha Gonzaga, Anacleto de Medeiros, Ernesto Nazareth e Pixinguinha.\nOs anos 70.\nTivo lugar unha revitalizaci\u00f3n do x\u00e9nero nesta d\u00e9cada. En 1973 un\u00edronse o conxunto \u00c9poca de Ouro e Paulinho da Viola no espect\u00e1culo \"Sarau\". Cre\u00e1ronse os \"Clubs do Choro\" en Brasilia, Recife, Porto Alegre, Belo Horizonte, Goi\u00e2nia e S\u00e3o Paulo, entre outras cidades. Xurdiron grupos novos dedicados ao x\u00e9nero, como Galo Preto e Os Carioquinhas. O novo p\u00fablico e o novo interese polo x\u00e9nero propiciou tam\u00e9n o redescubrimento de veteranos chor\u00f5es, como Altamiro Carrilho, Copinha e Abel Ferreira, ademais de revelar novos talentos, como os mandolinistas Joel Nascimento e D\u00e9o Rian, e o guitarrista Rafael Rabello.\nHoubo festivais de choros en 1977. A \"TV Bandeirantes\", de S\u00e3o Paulo, promoveu d\u00faas edici\u00f3ns do \"Festival Nacional do Choro\" e a Secretar\u00eda de Cultura de R\u00edo de Xaneiro promoveu o \"Concurso de Conxuntos de Choro\".\nEn 1979, co disco de vinilo \u201cCl\u00e1ssicos em Choro\u201d, o frautista Altamiro Carrilho obtivo \u00e9xito interpretando m\u00fasica douta a ritmo de choro. Altamiro \u00e9 unha lenda do choro, gravou m\u00e1is de 100 discos e compuxo m\u00e1is de 200 pezas.\nTam\u00e9n en 1979, con ocasi\u00f3n do evento titulado \"Tributo a Jacob do Bandolim\", en conmemoraci\u00f3n do d\u00e9cimo aniversario do falecemento do mandolinista, cr\u00e9ase o grupo Camerata Carioca, formado por Radam\u00e9s Gnatalli, Joel Nascimento e Raphael Rabello, entre outros m\u00fasicos.\nD\u00e9cada dos 80.\nA d\u00e9cada de 1980 estivo marcada por innumerables seminarios sobre o choro. Importantes instrumentistas reun\u00edronse para discutir e ensinar o x\u00e9nero ao novo p\u00fablico. En 1986 realizouse o primeiro \"Semin\u00e1rio Brasileiro de M\u00fasica Instrumental\" na cidade de Ouro Preto, unha proposta ampla que ocasionou un redescubrimento do choro.\nA partir de 1995 o x\u00e9nero foi reforzado por grupos que se dedicaron \u00e1 s\u00faa divulgaci\u00f3n e modernizaci\u00f3n, grazas ao xurdimento do CD.\nO conxunto \"regional\" e os instrumentos de choro.\nO nome \"regional\" probablemente xurdiu na d\u00e9cada de 1920 por dedicarse \u00e1 m\u00fasica rexional. Os conxuntos \"regionais\" comp\u00f3\u00f1ense de instrumentos de vento, de cordas e de percusi\u00f3n. Xeralmente un ou m\u00e1is solistas, como a frauta, a mandolina, o cavaqui\u00f1o e mesmo o clarinete e o saxof\u00f3n executan a melod\u00eda, mentres o cavaqui\u00f1o fai o papel de centralizador do ritmo e unha ou m\u00e1is guitarras de seis e sete cordas improvisan modulaci\u00f3ns como acompa\u00f1amento, harmonizando e formando a base do conxunto coa chamada \u201cbaixaria\u201d de sons graves. Tam\u00e9n hai instrumentos de percusi\u00f3n, como a pandeireta. O piano e o tromb\u00f3n eventualmente forman parte dos \"regionais\".\nOs \"chor\u00f5es\" xeralmente son compositores e tam\u00e9n instrumentistas.\nD\u00eda do Choro.\nO d\u00eda 23 de abril conmem\u00f3rase o D\u00eda Nacional do Choro. Tr\u00e1tase dunha homenaxe ao nacemento de Pixinguinha. A data creouse oficialmente o 4 de setembro de 2000, cando foi sancionada por lei, a iniciativa do mandolinista Hamilton de Holanda e os seus alumnos da \"Escola de Choro Raphael Rabello\"."}
{"id": "517379", "revid": "47401", "url": "https://gl.wikipedia.org/wiki?curid=517379", "title": "Filmes propostos \u00f3 mellor filme internacional na 54\u00aa edici\u00f3n dos \u00d3scar", "text": "Os seguintes 25 filmes, todos eles de pa\u00edses diferentes, foron propostos na 54\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Italia, o Xap\u00f3n, Hungr\u00eda, Italia e Su\u00edza. O galard\u00f3n recaeu sobre Hungr\u00eda, co filme \"Mephisto\"."}
{"id": "517380", "revid": "1131", "url": "https://gl.wikipedia.org/wiki?curid=517380", "title": "San Gotardo de Hildesheim", "text": ""}
{"id": "517381", "revid": "1822", "url": "https://gl.wikipedia.org/wiki?curid=517381", "title": "M\u00e9dico", "text": ""}
{"id": "517383", "revid": "1822", "url": "https://gl.wikipedia.org/wiki?curid=517383", "title": "Avogado", "text": ""}
{"id": "517384", "revid": "1822", "url": "https://gl.wikipedia.org/wiki?curid=517384", "title": "Xu\u00edz", "text": ""}
{"id": "517386", "revid": "1822", "url": "https://gl.wikipedia.org/wiki?curid=517386", "title": "Pol\u00edtico", "text": ""}
{"id": "517387", "revid": "23204", "url": "https://gl.wikipedia.org/wiki?curid=517387", "title": "Filmes propostos \u00f3 mellor filme internacional na 55\u00aa edici\u00f3n dos \u00d3scar", "text": "Os seguintes 25 filmes, todos eles de pa\u00edses diferentes, foron propostos na 55\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Espa\u00f1a, Francia, Nicaragua, Suecia e a Uni\u00f3n Sovi\u00e9tica. O galard\u00f3n recaeu sobre Espa\u00f1a, co filme \"Volver a empezar\".\nNicaragua presentou un filme \u00e1 Academia por vez primeira.\nFoi aceptada a proposta de Su\u00edza \"O cami\u00f1o\", ga\u00f1adora da Palma de Ouro. Este \u00e9 un filme en turco dirixido por dous directores turcos. O filme foi prohibido polo seu contido pol\u00edtico en Turqu\u00eda e pasado de contrabando a Su\u00edza e montado en Par\u00eds."}
{"id": "517388", "revid": "1505", "url": "https://gl.wikipedia.org/wiki?curid=517388", "title": "Clasicismo (m\u00fasica)", "text": ""}
{"id": "517389", "revid": "75439", "url": "https://gl.wikipedia.org/wiki?curid=517389", "title": "David Oliveira", "text": "David Higinio Oliveira Barreiro, nado en Vilagarc\u00eda de Arousa, \u00e9 un pol\u00edtico galego de Ciudadanos.\nTraxectoria.\nNatural de Vilaxo\u00e1n. Estudou direcci\u00f3n e administraci\u00f3n de empresas na Universidade de Santiago de Compostela. Traballa como bateeiro. Fillo do pol\u00edtico local Juan Jos\u00e9 Oliveira Lapido, militou dende novo en Independientes por Vilagarc\u00eda e logo entrou a formar parte de Ciudadanos, sendo o presidente da xestora que reactivou o partido na localidade en 2018. Nas elecci\u00f3ns municipais de 2019 o seu partido elixiuno para encabezar a candidatura ao concello de Vilagarc\u00eda de Arousa e entrou na corporaci\u00f3n municipal como \u00fanico concelleiro da s\u00faa formaci\u00f3n."}
{"id": "517391", "revid": "5863", "url": "https://gl.wikipedia.org/wiki?curid=517391", "title": "Trofeo Teresa Herrera 1982", "text": "O Trofeo Teresa Herrera de 1982 foi a 37\u00aa edici\u00f3n do torneo. Celebrouse na Coru\u00f1a entre o 13 e o 15 de agosto de 1982. O campi\u00f3n foi o Dynamo de K\u00ediv, que derrotou na final ao FC Barcelona, logrando o seu segundo t\u00edtulo.\nOleg Blokhin foi elixido mellor xogador do torneo."}
{"id": "517392", "revid": "15490", "url": "https://gl.wikipedia.org/wiki?curid=517392", "title": "Henrique II do Sacro Imperio Romano Xerm\u00e1nico", "text": "Henrique II de Alema\u00f1a, tam\u00e9n co\u00f1ecido como Henrique II o \"Santo , como Santo Henrique \"o Exuberante e como Henricus Saxon (Henrique de Saxonia), nado o 6 de maio de 973 e finado o 13 de xullo de 1024, duque de Baviera, rei de Alema\u00f1a, rei de Italia e emperador do Sacro Imperio Romano Xerm\u00e1nico, o derradeiro da li\u00f1ase do emperador Ot\u00f3n I e da dinast\u00eda Saxoa, foi oblato da Orde de San Bieito e santo da Igrexa cat\u00f3lica que destacou pola s\u00faa actividade misioneira e reformista, e \u00e9 o patrono de todos os oblatos da orde beneditina e dos esposos que non te\u00f1en fillos.\nTraxectoria.\nFoi fillo de Henrique II, duque de Baviera, chamado \"O Pendedenceiro\", e da s\u00faa esposa Xisela de Borgo\u00f1a. Como seu pai se levantara contra os dous emperadores anteriores, tivo que exiliarse na s\u00faa xuventude. Sucedeu ao seu pai no ducado de Baviera no ano 995.\nElecci\u00f3n como rei alem\u00e1n.\nAo falecer o emperador Ot\u00f3n III en xaneiro de 1002, converteuse en rei de Alema\u00f1a, pero exist\u00eda certa oposici\u00f3n \u00e1 s\u00faa candidatura como emperador do Sacro Imperio. Pese a iso, foi elixido emperador o 7 de xu\u00f1o de 1002, a\u00ednda que tardou un ano m\u00e1is en ser reco\u00f1ecido unanimemente polos cinco pr\u00edncipes electores alem\u00e1ns do \"Reichstag\" do imperio.\nCampa\u00f1as militares contra o Principado de Polonia e en territorio italiano.\nHenrique tivo que empregar alg\u00fans anos en consolidar as s\u00faas fronteiras. Fixo unha campa\u00f1a contra o duque Boleslao I o Bravo de Polonia e tivo que trasladarse a Italia para enfrontarse a Ardu\u00edno de Ivrea, que se proclamara rei. Henrique foi coroado rei de Italia en Pavia o 15 de maio de 1004. \nA s\u00faa segunda campa\u00f1a contra o ducado de Polonia saldouse cunha nova vitoria, que culminou nun tratado de paz en 1018 polo que o ducado de Polonia tivo que desprenderse de Bohemia.\nElecci\u00f3n como emperador.\nTras efectuar unha segunda campa\u00f1a en territorio italiano para consolidar o seu poder, foi coroado emperador do Sacro Imperio polo papa Bieito VIII o 14 de febreiro de 1014. No ano 1020 tivo que encabezar unha terceira expedici\u00f3n para garantir os seus dominios italianos.\nApoio \u00e1 Igrexa.\nHenrique II apoiou o poder dos bispos fronte ao clero mon\u00e1stico. Interesouse por cuesti\u00f3ns da administraci\u00f3n da Igrexa. Foi partidario do celibato eclesi\u00e1stico como medio para evitar o dominio dos territorios da Igrexa por li\u00f1axes familiares. Foi un personaxe cuxas actuaci\u00f3ns resultaron moi importantes na evoluci\u00f3n da Historia da Igrexa: en 1014, con motivo da s\u00faa coroaci\u00f3n como emperador, solicitou ao papa Bieito VIII a recitaci\u00f3n do Credo coa inclusi\u00f3n do \"Filioque\", que era a f\u00f3rmula popularmente aceptada nos seus territorios francos e xermanos. O papa accedeu \u00e1 s\u00faa petici\u00f3n, co que por primeira vez na historia o \"filioque\" usouse en Roma. Este feito ser\u00eda de gran transcendencia, pois ser\u00eda a xustificaci\u00f3n para a separaci\u00f3n das Igrexas ortodoxas orientais tras o cisma de Oriente de 1054.\nRelaci\u00f3ns con pa\u00edses veci\u00f1os e morte.\nA\u00ednda que Henrique II reuniuse en 1023 con Roberto II de Francia para discutir reformas eclesi\u00e1sticas, xamais se levaron a cabo, e c\u00f3mpre destacar que as relaciones pol\u00edticas entre ambos os pa\u00edses eran moi favor\u00e1beis. \nPor outra parte, mantivo como aliada a Hungr\u00eda, xa que a esposa do rei santo Estevo I, Xisela de Baviera, era irm\u00e1 de Henrique II. Posto que neste per\u00edodo Hungr\u00eda se achaba no proceso de cristianizaci\u00f3n e se organizaban as dioceses e arquidioceses, numerosos relixiosos alem\u00e1ns, as\u00ed como gran cantidade de nobres e cabaleiros, foron buscar sorte na corte de Estevo I, sendo ben recibidos e outorg\u00e1ndosellles en moitas ocasi\u00f3ns algunhas terras no reino tras xurar lealdade ao soberano h\u00fangaro.\nHenrique II morreu o 13 de xullo de 1024 e foi soterrado na catedral de Bamberg. \nHenrique II e a s\u00faa esposa, Cunegunda de Luxemburgo, non tiveron fillos.\nCanonizaci\u00f3n.\nO papa Ux\u00edo III canonizou a Henrique II en 1146. Inocencio III fixo o propio coa s\u00faa esposa Cunegunda en 1200.\nA conmemoraci\u00f3n de san Henrique non aparece no santoral do calendario tridentino. A conmemoraci\u00f3n can\u00f3nica fue incorporada ao calendario cat\u00f3lico de 1631 no d\u00eda 13 de xullo, data de seu falecemento, que era tam\u00e9n a data local de celebraci\u00f3n. Posteriormente, a festa foi llevada ao 15 de xullo no ano 1668. En 1969, Paulo VI trasladou a festa ao 13 de xullo, coincidente co d\u00eda da morte, como \u00e9 habitual."}
{"id": "517393", "revid": "89787", "url": "https://gl.wikipedia.org/wiki?curid=517393", "title": "\u010cesk\u00fd rozhlas", "text": "\u010cesk\u00fd rozhlas (\u010cRo, en galego, Radio Checa) \u00e9 o servizo p\u00fablico de radiodifusi\u00f3n de Chequia. Fundada en 1923, xestiona hoxe en d\u00eda catro emisoras de fm a nivel nacional, outras catro por internet, catorce emisoras rexionais (unha por rexi\u00f3n da Rep\u00fablica Checa) e m\u00e1is unha emisora internacional, Radio Praga. \u00c9 membro da Uni\u00f3n Europea de Radiodifusi\u00f3n dende 1993.\nHistoria.\nA \u010cesk\u00fd rozhlas comezou a s\u00faa andaina, baixo o nome de \"Radiojournal\", o 18 de maio de 1923. Isto converteu \u00e1, ent\u00f3n, Checoslovaquia, unha das pioneiras de Europa na radiodifusi\u00f3n, s\u00f3 adiantada pola BBC. A primeira retransmisi\u00f3n foi dende unha carpa militar en Kbely (\u00e1s aforas de Praga). A sociedade estaba en mans privadas e emit\u00eda grazas a unha licenza do goberno. Fora unha iniciativa dun grupo de xornalistas e empresarios, entre os que destacaba Radioslavia, unha empresa de receptores de radio e accionista principal. Financi\u00e1base grazas \u00e1s taxas que pagaban os propietarios dos aparellos de radio. Con todo, estes ingresos foron insufiencientes en 1925 o goberno checoslovaco f\u00edxose cunha participaci\u00f3n maioritaria. Xa nos primeiros tempos procurou atender \u00e1 diversidade cultural checoslovaca facendo programas para alem\u00e1ns, rutenos e h\u00fangaros, ao tempo que produc\u00eda bolet\u00edns en ingl\u00e9s e esperanto para o exterior. \nEn 1933 ocupa un edificio na c\u00e9ntrica r\u00faa Vinoradsk\u00e1 da capital checa. Esta sede foi danada en maio de 1945 pois foi escenario dun choque polo control da radio entre as tropas nazis e a resistencia checa durante a insurrecci\u00f3n de Praga. A emisora instaba \u00e1 organizaci\u00f3n contra os ocupantes repetindo a consigna \"chamando a todos os checos! Vide axi\u00f1a coa vosa axuda!\" que se converteu un s\u00edmbolo dese episodio. A partir de 1948, \u010cesk\u00fd rozhlas foi un instrumento clave na comunicaci\u00f3n social da ditadura comunista checoslovaca, as\u00ed a partir dos anos 50 interfer\u00edu o sinal de Radio Free Europe. Os intentos de abrirse \u00e1 pluralidade informativa desenvolvidos ao abeiro da experiencia da Primavera de Praga foron freados coa invasi\u00f3n sovi\u00e9tica (1968) que deu paso a purgas de moitos xornalistas e un f\u00e9rreo control das autoridades sobre a emisora. Co regreso \u00e1 democracia, a radio adoptou como sinal identificativo unha versi\u00f3n do comezo da \"Sinfon\u00eda do novo mundo\" de Dvo\u0159\u00e1k, que xa fora empregado nos anos 30. En 2021, a radio p\u00fablica checa emit\u00eda en FM, MW, LW, Internet (Streaming), DVB-T, DVB-S/S2, DAB/DAB+. \nAdemais da s\u00faa actividade radiof\u00f3nica, \u010cesk\u00fd rozhlas colabora co Premio da Radio Bohemia e con sete conxuntos musicais: destaca a Orquestra Sinf\u00f3nica de Praga pero entre os que tam\u00e9n hai bandas de novos m\u00fasicos ou folk.\nV\u00e9xase tam\u00e9n.\nWeb oficial de \u010cRo (en checo)\nWeb oficial de Radio Prague International (en ingl\u00e9s) \nWeb oficial de Radio Praga Internacional (en espa\u00f1ol)"}
{"id": "517394", "revid": "89787", "url": "https://gl.wikipedia.org/wiki?curid=517394", "title": "Nashville Sounds", "text": "Os Nashville Sounds son un equipo de b\u00e9isbol estadounidense das Ligas Menores (Minor League Baseball) con sede en Nashville, Tennessee. O club, de clase Triple-A, compite na West Division da International League. Anteriormente, formaban parte da Southern League (1978\u20131984), American Association (1985\u20131997), e Pacific Coast League (1998\u20132020). Desde 2021 est\u00e1n afiliados aos Milwaukee Brewers da Major League Baseball. O equipo disputa os seus xogos como local no First Horizon Park, un estadio inaugurado en 2015 con capacidade para 8.500 espectadores, ampliab\u00e9is at\u00e9 os 10.000."}
{"id": "517395", "revid": "5863", "url": "https://gl.wikipedia.org/wiki?curid=517395", "title": "Mar\u00eda Eulalia Agrelo Costas", "text": ""}
{"id": "517396", "revid": "23204", "url": "https://gl.wikipedia.org/wiki?curid=517396", "title": "Large Marge", "text": "Large Marge \u00e9 un episodio pertencente \u00e1 tempada 14 da serie animada \"The Simpsons\", estreado nos Estados Unidos pola cadea Fox o 24 de novembro de 2002. No episodio, Marge decide facerse unha liposucci\u00f3n, pensando que a Homer xa non lle parece atractiva. Non obstante, recibe accidentalmente implantes mamarios, polo que moitos homes comezan a adorala en Springfield e conv\u00e9rtese en modelo. Mentres tanto, Bart e Milhouse intentan imitar un truco que viron nun episodio de \"Batman\" que convidou como protagonista a Krusty o pallaso. Cando o truco remata mal, os grupos de vixilancia dos medios culpan a Krusty, forzando ao pallaso a facer o seu programa m\u00e1is consciente da seguridade e menos divertido.\nArgumento.\nLisa e Homer apostan por quen ga\u00f1ou as elecci\u00f3ns presidenciais de 1948. Lisa ga\u00f1a e comeza a escoller a actividade para o Daddy-Daughter Day. A s\u00faa actividade participa na construci\u00f3n de vivendas para un h\u00e1bitat para a humanidade xunto a Jimmy Carter, Bill Clinton e George H. W. Bush, cuxa relaci\u00f3n reflicte a dos Three Stooges. Mentres pintaba, Homer qu\u00edtase o anel de voda (que en realidade \u00e9 un Band-Aid con papel de lata envolto ao redor, xa que a verdadeira banda de voda de Homer foi tragada por unha tartaruga) para non pintar nel, e Lindsay Naegle e Cookie Kwan por erro, cren que Homer \u00e9 un solteiro. Marge, conducindo con Maggie, ve a Homer aparecer coqueteando coas mulleres flexionando os m\u00fasculos (a\u00ednda que realmente est\u00e1 interpretando a Marge entrando de parto con Bart). Marge preoc\u00fapase de que Homer perdeu interese por ela, polo que decide facer unha liposucci\u00f3n, por consello de Manjula. Desafortunadamente, por erro fanlle implantes mamarios, destinados a unha das pr\u00e1cticas do alcalde Quimby. O doutor di que Marge debe esperar 48 horas antes de poder retirar os implantes.\nMentres tanto, Bart e Milhouse ven un episodio de \"Batman\", con Krusty como un vil\u00e1n chamado Clownface, que ameaza a Batman e Robin cun carrusel de morte que xira rapidamente. A Bart e Milhouse g\u00fastalles a idea, inspir\u00e1ndoos a recrear o truco, con Bart colocando a Milhouse nun carrusel na escola. Otto usa o autob\u00fas para iniciar o carrusel, xir\u00e1ndoo a unha velocidade incrible. Os parafusos ceden e o carrusel voa polo aire, derrubando a bandeira da escola. Milhouse vomita na bandeira mentres os veteranos de Iwo Jima visitan a escola. Cando o director Skinner atrapa a Bart por iso, Bart confesa que el e Milhouse viron a Krusty facer o truco na televisi\u00f3n. En resposta, Skinner lidera un grupo que protesta contra Krusty, que agora \u00e9 visto como unha perigosa influencia para os nenos. O programa de Krusty ren\u00f3vase para exclu\u00edr todo o que se considere perigoso e susceptible de ser imitado polos espectadores impresionables (ata o punto de que o mono de Krusty, Mr. Teeny, ten que ser enviado de novo \u00e1 natureza).\nDespois de regresar a casa tras a cirurx\u00eda, Marge dec\u00e1tase de que os seus seos est\u00e1n a dificultar a s\u00faa vida ata pra facer as tarefas m\u00e1is sinxelas. Marge tenta ocultar os peitos da s\u00faa familia, pero Homer e os nenos descobren o segredo de Marge despois dunhas poucas horas. Marge e a s\u00faa familia saen a cear ao restaurante italiano local. Luigi, que acababa de rexeitar a Ned Flanders, admite inmediatamente \u00e1 familia Simpson. Kiki Highsmith, unha executiva de feiras, ach\u00e9gase a Marge e ofr\u00e9celle un traballo de modelo. Marge acepta e g\u00fastalle inicialmente a experiencia, pero pronto est\u00e1 atormentada por dores de costas e moitos homes en Springfield acos\u00e1ndoa sexualmente.\nNa Springfield Shoe Expo, Marge \u00e9 a\u00ednda m\u00e1is humillada e obxectivada por homes luxuriosos mentres promove os cornos de zapatos. Ao mesmo tempo, Bart axuda a Krusty a recuperar a s\u00faa popularidade, sendo axudado por Milhouse e Stampy, o elefante mascota de Bart, nun truco. O truco rapidamente descontr\u00f3lase cando Stampy mete na boca a Milhouse e a Bart. Homer tenta salvalos, pero tam\u00e9n se mete na boca de Stampy. Krusty esquece a palabra que supostamente fixera a Stampy someterse e deitarse. A polic\u00eda decide disparar contra Stampy, o que po\u00f1er\u00eda en perigo a Homer, Bart e Milhouse. Marge aparece no lugar e despois de intentar disuadir sen \u00e9xito o disparo da polic\u00eda (xa que o xefe Wiggum afirma que non negocian cos elefantes), distrae \u00e1 polic\u00eda facendo pasar os peitos \u00e1 multitude reunida. Krusty, a\u00ednda desprezado polos veci\u00f1os de Springfield, salva o d\u00eda no que se acorda da palabra de seguridade de Stampy \"Magumbo\" despois de dicilo accidentalmente mentres miraba os peitos de Marge. Stampy libera a Bart, Milhouse e Homer, e Krusty \u00e9 aclamado como un heroe e a s\u00faa popularidade recup\u00e9rase na cidade (a\u00ednda que a historia de como Krusty salvou aos nenos queda relegada a s\u00f3 un par\u00e1grafo no xornal local mentres a historia de Marge parpadea a multitude na exposici\u00f3n de zapatos recibiu 26 p\u00e1xinas \"con\" fotos). Ao final, a Marge qu\u00edtanlle os implantes."}
{"id": "517397", "revid": "5863", "url": "https://gl.wikipedia.org/wiki?curid=517397", "title": "Julio Trigo L\u00f3pez", "text": ""}
{"id": "517399", "revid": "23204", "url": "https://gl.wikipedia.org/wiki?curid=517399", "title": "Dinast\u00eda Saxoa", "text": "A dinast\u00eda saxoa ou otoniana foi unha familia nobiliaria de Alema\u00f1a (\"Xermania\") durante os s\u00e9culos IX a XI, alg\u00fans de cuxos membros foron reis de Alema\u00f1a e emperadores do Sacro Imperio. \nSon chamados ot\u00f3nidas polos tres emperadores chamados Ot\u00f3n, e \"dinast\u00eda saxoa\" porque os seus inicios empezan nas terras de Saxonia. \nTam\u00e9n se denominan Liudolfinger, pola s\u00faa orixe familiar, ao seren descendentes do caudillo sax\u00f3n Liudolfo.\nOs gobernantes otonianos foron os sucesores do rei xerm\u00e1nico Conrado I, que foi o \u00fanico rei xerm\u00e1nico que gobernou na Francia Oriental despois da dinast\u00eda Carolinxia e antes desta dinast\u00eda."}
{"id": "517401", "revid": "72012", "url": "https://gl.wikipedia.org/wiki?curid=517401", "title": "Dinast\u00eda otoniana", "text": ""}
{"id": "517402", "revid": "72012", "url": "https://gl.wikipedia.org/wiki?curid=517402", "title": "Dinast\u00eda saxoa", "text": ""}
{"id": "517403", "revid": "72012", "url": "https://gl.wikipedia.org/wiki?curid=517403", "title": "Ot\u00f3nidas", "text": ""}
{"id": "517404", "revid": "72012", "url": "https://gl.wikipedia.org/wiki?curid=517404", "title": "Liudolfinger", "text": ""}
{"id": "517405", "revid": "1131", "url": "https://gl.wikipedia.org/wiki?curid=517405", "title": "O Pazo Vello", "text": "O top\u00f3nimo galego O Pazo Vello pode referirse a:"}
{"id": "517406", "revid": "1131", "url": "https://gl.wikipedia.org/wiki?curid=517406", "title": "O Pazo", "text": ""}
{"id": "517407", "revid": "1410", "url": "https://gl.wikipedia.org/wiki?curid=517407", "title": "Noviciado", "text": "O noviciado \u00e9 un per\u00edodo de proba que as congregaci\u00f3ns e ordes relixiosas, cristi\u00e1s e budistas po\u00f1en como preparaci\u00f3n inmediata \u00e1s persoas aspirantes ao ingreso en ditas congregaci\u00f3ns antes de faceren os primeiros votos mon\u00e1sticos.\nAs\u00ed mesmo, o termo ref\u00edrese tam\u00e9n ao lugar de residencia ou casa onde est\u00e1n instalados os novizos ou as novizas, ao conxunto destas persoas, e ao r\u00e9xime establecido e aos exercicios efectuados por ditos aspirantes.\nEtimolox\u00eda e orixe.\nAs palabras \"novizo\" e \"noviciado\" derivan do lat\u00edn \"novus\", \"novo\".\nSe todo cristi\u00e1n, bautizado, \u00e9 un \"home novo\" segundo San Paulo (Col. 3:10: \"vestiches ao novo\"), isto \u00e9 certo tam\u00e9n cando un ou unha decide seguir a Cristo no cami\u00f1o dos consellos evanx\u00e9licos. \nNalgunhas congregaci\u00f3ns relixiosas o noviciado e o novizo ou a noviza est\u00e1n marcados incluso pola adopci\u00f3n dun novo nome.\nCaracter\u00edsticas.\nNo catolicismo o noviciado adoita comprender entre os seis meses e os dous anos, a\u00ednda que tam\u00e9n depende moito da situaci\u00f3n persoal de cada novizo ou noviza.\nPara ingresar neces\u00edtase entrar en contacto con algunha desas congregaci\u00f3ns e primeiro vivir o proceso vocacional, a fin de tomar unha decisi\u00f3n. \u00c9 o per\u00edodo en que a persoa candidata ou noviza, ao seguir o cami\u00f1o cara a vida relixiosa, adquire fundamentos que soster\u00e1n o seu compromiso. \nDespois deste per\u00edodo, faise a profesi\u00f3n relixiosa. Constit\u00fae tam\u00e9n un momento para que a persoa aspirante \u00e1 vida relixiosa co\u00f1eza ben a congregaci\u00f3n e as\u00ed mesmo que, coa axuda dun instrutor ou mestre(a) de novizos(as) poida decidir, libremente, tomar os votos relixiosos o seguir por outro cami\u00f1o."}
{"id": "517408", "revid": "1131", "url": "https://gl.wikipedia.org/wiki?curid=517408", "title": "Os Pazos", "text": ""}
{"id": "517409", "revid": "1131", "url": "https://gl.wikipedia.org/wiki?curid=517409", "title": "P\u00e9 do Mu\u00ed\u00f1o", "text": "O top\u00f3nimo galego P\u00e9 do Mu\u00ed\u00f1o pode referirse a:"}
{"id": "517410", "revid": "1131", "url": "https://gl.wikipedia.org/wiki?curid=517410", "title": "O P\u00e9 do Mu\u00ed\u00f1o", "text": ""}
{"id": "517411", "revid": "1131", "url": "https://gl.wikipedia.org/wiki?curid=517411", "title": "O P\u00e9", "text": ""}
{"id": "517412", "revid": "1131", "url": "https://gl.wikipedia.org/wiki?curid=517412", "title": "P\u00e9 da Serra", "text": ""}
{"id": "517413", "revid": "1131", "url": "https://gl.wikipedia.org/wiki?curid=517413", "title": "P\u00e9 de Bispo", "text": ""}
{"id": "517414", "revid": "1131", "url": "https://gl.wikipedia.org/wiki?curid=517414", "title": "P\u00e9 do Corni\u00f1o", "text": ""}
{"id": "517415", "revid": "1131", "url": "https://gl.wikipedia.org/wiki?curid=517415", "title": "O Peago", "text": ""}
{"id": "517416", "revid": "1131", "url": "https://gl.wikipedia.org/wiki?curid=517416", "title": "Pece\u00f1e", "text": ""}
{"id": "517417", "revid": "1131", "url": "https://gl.wikipedia.org/wiki?curid=517417", "title": "O Pecouzo", "text": ""}
{"id": "517418", "revid": "1131", "url": "https://gl.wikipedia.org/wiki?curid=517418", "title": "Peaguda", "text": ""}
{"id": "517419", "revid": "1131", "url": "https://gl.wikipedia.org/wiki?curid=517419", "title": "Peai", "text": ""}
{"id": "517420", "revid": "1131", "url": "https://gl.wikipedia.org/wiki?curid=517420", "title": "O Pedo", "text": ""}
{"id": "517421", "revid": "1131", "url": "https://gl.wikipedia.org/wiki?curid=517421", "title": "Entroido de Salcedo", "text": ""}
{"id": "517422", "revid": "1131", "url": "https://gl.wikipedia.org/wiki?curid=517422", "title": "A Murcia", "text": ""}
{"id": "517423", "revid": "1131", "url": "https://gl.wikipedia.org/wiki?curid=517423", "title": "Muru\u00e1s", "text": ""}
{"id": "517424", "revid": "23204", "url": "https://gl.wikipedia.org/wiki?curid=517424", "title": "Filmes propostos \u00f3 mellor filme internacional na 56\u00aa edici\u00f3n dos \u00d3scar", "text": "Os seguintes 26 filmes, todos eles de pa\u00edses diferentes, foron propostos na 56\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Alxeria, Francia, Hungr\u00eda, Suecia e Espa\u00f1a. O galard\u00f3n recaeu sobre Suecia, co filme \"Fanny e Alexander\".\nNesta edici\u00f3n, a Rep\u00fablica Dominicana presentou un filme por vez primeira."}
{"id": "517425", "revid": "5863", "url": "https://gl.wikipedia.org/wiki?curid=517425", "title": "Casa do Concello de Tampere", "text": "A Casa do Concello de Tampere (en fin\u00e9s \"Tampereen Raatihuone\") \u00e9 o antigo palacio municipal da cidade de Tampere, en Finlandia. Tr\u00e1tase dun edificio de estilo neorrenacentista dese\u00f1ado por Georg Schreck e situado no n\u00famero 10 de Keskustori (Praza Central). A construci\u00f3n do edificio finalizou en 1890. O edificio, constru\u00eddo ao xeito dun palacio, conta con varias salas e acolle distintos eventos da cidade.\nHistoria.\nO edificio actual estivo precedido por outro de madeira e unha \u00fanica altura constru\u00eddo en 1802 e localizado no mesmo lugar e que tivo as funci\u00f3ns de casa do concello. No ano 1885 comezouse a traballar no dese\u00f1o dun novo edificio, para o cal se realizou un concurso no que foron presentados os dese\u00f1os de F.L. Calonius, Theodor Decker e Georg Schreck, resultando ga\u00f1ador este \u00faltimo. As obras comezaron en 1887 e foron supervisadas polo arquitecto municipal Calonius, mentres que o edificio foi pintado en 1889. Finalmente foi inaugurado nunha cerimonia solemne o 8 de xaneiro de 1890.\nDurante a Gran Folga de 1905 o poeta K\u00f6ssi Lindstr\u00f6m leu dende o seu balc\u00f3n o \"Punainen julistus\" (en galego \"Manifesto vermello\") de Yrj\u00f6 M\u00e4kelin.\nEn 1918, durante a guerra civil finlandesa, o palacio municipal, xunto con outros edificios, foi empregado como refuxio pola poboaci\u00f3n durante batalla de Tampere. O edifio foi defendido por un grupo de mulleres e homes da Garda Vermella, que finalmente se render\u00edan \u00e1s 5:30 pm do 5 de abril, sendo as\u00ed o \u00faltimo reduto vermello en ser tomado polos brancos.\nO pleno municipal reuniuse no edificio ata mediados da d\u00e9cada de 1920, cando as decisi\u00f3ns pasaron a tomarse no edificio da biblioteca.\nA primeira renovaci\u00f3n do edificio tivo lugar a finais da d\u00e9cada de 1960. Ameazado de derrubo pola s\u00faa antiga estrutura de madeira que fixo que o edificio comezara a afundirse, en 1977 realizouse o fortalecemento da s\u00faa estrutura mediante alicerces de formig\u00f3n. Entre 2003 e 2004 foi completamente renovado para devolvelo ao seu aspecto orixinal."}
{"id": "517426", "revid": "23204", "url": "https://gl.wikipedia.org/wiki?curid=517426", "title": "Filmes propostos \u00f3 mellor filme internacional na 57\u00aa edici\u00f3n dos \u00d3scar", "text": "Os seguintes 32 filmes, todos eles de pa\u00edses diferentes, foron propostos na 57\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n da Arxentina, Israel, Su\u00edza, Espa\u00f1a e a Uni\u00f3n Sovi\u00e9tica. O galard\u00f3n recaeu sobre Su\u00edza, co filme \"La Diagonale du fou\".\nNesta edici\u00f3n, Tailandia presentou un filme por vez primeira."}
{"id": "517427", "revid": "89787", "url": "https://gl.wikipedia.org/wiki?curid=517427", "title": "Apsar abkhazo", "text": "O apsar (en abkhazo:\" \u0430\u04a7\u0441\u0430\u0440, \u0101ps\u0101r\") \u00e9 unha moeda emitida polo Banco de Abkhazia. A\u00ednda que ten a consideraci\u00f3n legal de moeda de curso legal no pa\u00eds, xunto co rublo ruso, que \u00e9 a unidade monetaria \"de facto\", as moedas emitidas entre 2008 e 2020 e o \u00fanico billete emitido en 2018 est\u00e1n destinados exclusivamente ao coleccionismo e o investimento, e as s\u00faas tiraxes son moi limitadas. O Banco de Abkhazia propuxo en 2015 a extensi\u00f3n do seu uso como moeda circulante en Abkhazia, paralelamente ao rublo ruso. \nA denominaci\u00f3n prov\u00e9n dos Apsars, unha tribo mencionada nas Cr\u00f3nicas Xeorxianas que habitou a rexi\u00f3n na Idade Media e \u00e1 que se lle atrib\u00fae ser o antecedente do actual pobo abkhazo.\nMoedas.\nO 26 de novembro de 2008, o Banco de Abkhazia emitiu por primeira vez unha serie de moedas conmemorativas, en prata e en ouro, co gallo da celebraci\u00f3n dos 15 anos da vitoria na guerra de 1992-1993. A partir desa data suced\u00e9ronse as emisi\u00f3ns, con diferentes valores faciais, organizadas en series como a \"Guerra de 1992-1993\", \"Personalidades abkhazas\" ou \"Monumentos hist\u00f3ricos de Abkhazia\".\nTodas estas moedas est\u00e1n cu\u00f1adas nas d\u00faas filiais da corporaci\u00f3n p\u00fablica centralizada rusa \"Goznak\": a Casa da Moeda de Moscova e a Casa da Moeda de San Petersburgo.\n2016.\nCampionato Mundial de F\u00fatbol de ConIFA \nBilletes.\nA lei de 2008 que autorizaba a emisi\u00f3n de moedas conmemorativas foi actualizada pola nova Lei do 3 de agosto de 2018, que prev\u00e9 tam\u00e9n a emisi\u00f3n de billetes conmemorativos en Abkhazia con valor facial en Apsars.\nEn virtude desta lei, o 29 de setembro de 2018, o Banco Nacional da Rep\u00fablica de Abkhazia emitiu o seu primeiro billete de 500 apsars, en conmemoraci\u00f3n do 25\u00ba aniversario da vitoria na guerra de 1992-1993 e do seu primeiro presidente: Vladislav Ardzinba. Imprim\u00edronse 10.000 billetes, a\u00ednda que non chegaron a entrar en circulaci\u00f3n efectiva."}
{"id": "517428", "revid": "47401", "url": "https://gl.wikipedia.org/wiki?curid=517428", "title": "Filmes propostos \u00f3 mellor filme internacional na 58\u00aa edici\u00f3n dos \u00d3scar", "text": "Os seguintes 30 filmes, todos eles de pa\u00edses diferentes, foron propostos na 58\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Francia, Alema\u00f1a Occidental, Hungr\u00eda, a Arxentina e Iugoslavia. O galard\u00f3n recaeu sobre a Arxentina, co filme \"La historia oficial\". Converteuse no primeiro filme de Am\u00e9rica Latina en obter o premio. "}
{"id": "517429", "revid": "98629", "url": "https://gl.wikipedia.org/wiki?curid=517429", "title": "M\u00fasica do Clasicismo", "text": "Clasicismo \u00e9 o estilo da m\u00fasica culta europea desenvolvido aproximadamente entre 1750 e 1820 por compositores como Joseph Haydn, Wolfgang Amadeus Mozart e Ludwig van Beethoven. Coincide coa \u00e9poca cultural e art\u00edstica (na arquitectura, a literatura e as demais artes) hoxe denominada Neoclasicismo. Tivo os seus grandes centros de difusi\u00f3n en Berl\u00edn, Par\u00eds, Mannheim e, sobre todo, Viena. Caracter\u00edzase pola claridade das texturas, a simetr\u00eda das frases, a consolidaci\u00f3n da tonalidade plena e o establecemento das formas musicais cl\u00e1sicas (sinfon\u00eda, sonata, cuarteto, concerto...).\nDenominaci\u00f3n.\nMentres que as restantes artes descubr\u00edan e copiaban nesta \u00e9poca os antigos modelos grecorromanos, os moi escasos restos musicais co\u00f1ecidos da m\u00fasica da Antig\u00fcidade eran insuficientes para basearse neles, polo que o cl\u00e1sico \u00e9 un estilo musical novo.\nEst\u00e9tica e caracter\u00edsticas xerais.\nO s\u00e9culo XVIII foi o da Ilustraci\u00f3n, e a s\u00faa est\u00e9tica trasladouse ao estilo musical: gusto polo natural, o equilibrado e o claro; rexeitamento do artificio e o exceso de sofisticaci\u00f3n da m\u00fasica barroca; imitaci\u00f3n da natureza, en forma de estruturas simples e frases sim\u00e9tricas similares \u00e1s da m\u00fasica folcl\u00f3rica; na \u00f3pera, verosimilitude e proximidade ao espectador dos argumentos, e integraci\u00f3n \u00edntima do drama e a m\u00fasica.\nAdemais o p\u00fablico da m\u00fasica culta estendeuse da vella aristocracia \u00e1 puxante burgues\u00eda, que mercaba masivamente edici\u00f3ns de partituras e ench\u00eda os teatros de \u00f3pera e de concerto, o que impulsou aos compositores a achegar o seu estilo ao popular. A difusi\u00f3n da m\u00fasica aumentou e internacionalizouse, e con ela a fama dos compositores m\u00e1is destacados, de modo que o estilo unificouse en toda Europa e os autores m\u00e1is co\u00f1ecidos fixeron frecuentes xiras polas principais capitais do continente.\nComo consecuencia de todo iso as caracter\u00edsticas principais da m\u00fasica do Clasicismo son:\nPer\u00edodos e autores da m\u00fasica do Clasicismo.\nOs estilos precl\u00e1sicos.\nA mediados do s\u00e9culo XVIII conviviron diversas correntes musicais. O Rococ\u00f3 ou estilo galante, exemplificado por Johann Christian Bach fillo de Johann Sebastian Bach e co\u00f1ecido como \"o Bach de Londres\", caracterizouse polo paso das texturas complexas a melod\u00edas claras con acompa\u00f1amentos sinxelos, e a creaci\u00f3n de estruturas formais ben definidas con secci\u00f3ns claramente articuladas: unha fusi\u00f3n da claridade formal da m\u00fasica francesa coas innovaci\u00f3ns harm\u00f3nicas e estruturais do estilo italiano, como as do sinfonista milan\u00e9s Giovanni Battista Sammartini. En Alema\u00f1a xurdiu o \"Empfindsamer Stil\" ou estilo sentimental, que buscaba a expresi\u00f3n directa e natural de sentimentos, e que practicaron Wilhelm Friedemann Bach e Carl Philipp Emmanuel Bach (\"o Bach de Berl\u00edn\"), fillos ambos tam\u00e9n de Johann Sebastian.\nUnha das figuras decisivas na fixaci\u00f3n da forma sonata foi o compositor italiano Domenico Scarlatti. O estilo das s\u00faas obras era innovador porque utilizaba estruturas claras, e melod\u00edas con acompa\u00f1amentos cada vez m\u00e1is comprensibles para o o\u00ednte. Outro compositor influente foi Christoph Willibald Gluck, reformador oper\u00edstico que pretendeu volver a unha fusi\u00f3n de m\u00fasica e texto, rest\u00e1ndolle importancia \u00e1 improvisaci\u00f3n de ornamentos t\u00edpica do bel canto e atendendo m\u00e1is \u00e1 modulaci\u00f3n como forma de articular as escenas dram\u00e1ticas.\nNo campo sinf\u00f3nico foi fundamental a achega da Escola de Mannheim, cuxa orquestra de corte estivo na vangarda da t\u00e9cnica orquestral (cambios din\u00e1micos espectaculares, introduci\u00f3n dos clarinetes...). A esta escola pertenceron Johann Stamitz, Franz Xaver Richter, Carl Stamitz, Franz Ignaz Beck e Christian Cannabich.\n1750 a 1775.\nPara a d\u00e9cada de 1750 as formas instrumentais como o concerto e a sinfon\u00eda (esta orixinalmente a mera abertura das \u00f3peras) ga\u00f1aran a suficiente forza como para ser interpretadas independentemente da m\u00fasica vocal, e ti\u00f1an grande aceptaci\u00f3n nas cortes.\nO compositor do momento era Franz Joseph Haydn. Ademais de escribir sinfon\u00edas de estrutura claramente cl\u00e1sica, escribiu sonatas para pianoforte, o novo instrumento de teclado en plena fase de perfeccionamento e que permit\u00eda maiores capacidades expresivas. Foi considerado tam\u00e9n o gran creador do cuarteto de corda, pois as s\u00faas obras para esta formaci\u00f3n, de gran refinamento mel\u00f3dico e harm\u00f3nico, deron unha importancia similar \u00f3s catro instrumentos e fixaron a forma, o que contribu\u00edu a que o cuarteto queda establecido at\u00e9 os nosos d\u00edas.\nCara a 1770 xurdiu o estilo chamado \"Sturm und Drang\", inspirado nunha especie de protorromanticismo literario do mesmo nome que podemos exemplificar no \"Werther\" de Goethe, e que en m\u00fasica produciu obras sinf\u00f3nicas de ambiente tr\u00e1xico e apaixonado, case todas en modo menor, como algunhas sinfon\u00edas de Haydn e C.P.E. Bach.\n1775 a 1820.\nO centro de gravidade da m\u00fasica europea situouse en Viena, onde un novo compositor comeza a revolucionar a \u00f3pera e o concerto: Wolfgang Amadeus Mozart. A\u00ednda que se baseou nas achegas de Haydn, Mozart prefer\u00eda melod\u00edas m\u00e1is cantables, ao estilo italiano. Ademais nas s\u00faas obras apr\u00e9cianse m\u00e1is cromatismos e outras modificaci\u00f3ns harm\u00f3nicas. En canto \u00e1 instrumentaci\u00f3n, utiliza m\u00e1is variedade de instrumentos, en ricas combinaci\u00f3ns t\u00edmbricas.\nNa d\u00e9cada de 1780 Muzio Clementi adquire prestixio coas s\u00faas sonatas e estudos para piano. Este compositor incentivou a extensi\u00f3n da tesitura do instrumento, entre outras modificaci\u00f3ns que brindaron novas posibilidades. Similar papel xogou para o Violoncello Luigi Boccherini, italiano afincado en Espa\u00f1a.\nBeethoven e o paso ao Romanticismo.\nUnha nova xeraci\u00f3n de compositores formada por Johann Nepomuk Hummel, Luigi Cherubini, Gaspare Spontini, Gioachino Rossini e Ludwig van Beethoven comezou a cobrar importancia. Formalmente, a secci\u00f3n de desenvolvemento da forma sonata f\u00edxose cada vez m\u00e1is complexa. Tam\u00e9n se complicaron os acompa\u00f1amentos para crear texturas m\u00e1is ricas, e a harmon\u00eda volveuse m\u00e1is flexible e elaborada. O piano ocupou un lugar central. Beethoven foi o que produciu os cambios m\u00e1is profundos no estilo e por iso \u00e9 considerado o responsable da transici\u00f3n cara ao per\u00edodo rom\u00e1ntico. As s\u00faas principais achegas foron as innovaci\u00f3ns harm\u00f3nicas, e a procura dunha maior expresividade. Tam\u00e9n foi un pioneiro en canto \u00e1 orquestraci\u00f3n das s\u00faas sinfon\u00edas, xa que utilizou moitos instrumentos que non formaban parte da orquestra e isto impulsou a ampliaci\u00f3n da mesma.\nAs formas musicais do Clasicismo.\nNeste per\u00edodo establ\u00e9cense as principais formas musicais vixentes at\u00e9 entrado o s\u00e9culo XX, e as estruturas que as rexen; entre estas estruturas dest\u00e1case a chamada forma sonata, desenvolvida nos primeiros movementos da maior\u00eda das formas musicais do momento (sonata propiamente dita, cuarteto, sinfon\u00eda, concerto etc.).\nFormas instrumentais.\nAs formas instrumentais do Clasicismo reciben o seu nome segundo o conxunto ao que est\u00e1n destinadas:\nTodas estas obras son estruturadas de modo similar, tomando como modelo a sonata. Ten esta tres ou catro movementos:\nNa sonata propiamente dita os compositores adoitaban prescindir \u00e1s veces dalg\u00fan dos catro movementos can\u00f3nicos, \u00e1 s\u00faa elecci\u00f3n. O concerto nunca ten minueto, quedando por tanto estruturado sempre en s\u00f3 tres movementos. Os divertimentos e serenatas, pola contra, adoitaban ampliar a secuencia habitual con alg\u00fan movemento suplementario.\nA\u00ednda que a maior\u00eda dos instrumentos sinf\u00f3nicos xa exist\u00edan desde o Barroco, moitos deles cambian e ad\u00e1ptanse aos novos requirimentos estil\u00edsticos e de composici\u00f3n da \u00e9poca: as\u00ed, os de vento aumentan o n\u00famero de buracos e chaves para adaptarse \u00e1s tonalidades con moitas alteraci\u00f3ns. Alg\u00fans instrumentos que xorden neste per\u00edodo son o pianoforte, o arpeggione e o clarinete, mentres perden vixencia case at\u00e9 a s\u00faa extinci\u00f3n a viola da gamba, o clavicordio, a frauta doce (que volver\u00e1 renacer no s\u00e9culo XX), o baix\u00f3n e o la\u00fade, entre outros. O fortepiano imp\u00faxose sobre a clave de tal forma que pasou a ocupar un lugar central na m\u00fasica de c\u00e1mara e mesmo nos concertos solistas.\nEste \u00e9 un per\u00edodo chave tam\u00e9n para a orquestra porque se configura a orquestra sinf\u00f3nica como tal, por influencia de Mozart, Haydn e a escola de Mannheim. Da orquestra de c\u00e1mara herdada do Barroco mantense a secci\u00f3n de cordas como base, a\u00ednda que esta \u00e9 ampliada en n\u00famero e adoita complementarse con polo menos un par de \u00f3boes e de trompas. Ao avanzar o s\u00e9culo queda fixada a secci\u00f3n de instrumentos de madeira a d\u00faas: d\u00faas frautas traveseiras, dous \u00f3boes, dous clarinetes e dous fagots. A secci\u00f3n de metal adoitaba inclu\u00edr entre d\u00faas e catro trompas, d\u00faas trompetas (con timbais) e, ocasionalmente, un ou varios tromb\u00f3ns. Aband\u00f3nase a pr\u00e1ctica do baixo continuo, e con iso o clavec\u00edn na orquestra, salvo para os recitativos oper\u00edsticos.\nAs formas vocais.\nA \u00f3pera.\nXa desde comezos do s\u00e9culo XVIII converteuse nun fastuoso espect\u00e1culo de corte, a trav\u00e9s do cal os monarcas e arist\u00f3cratas exhib\u00edan o seu esplendor. Os temas refer\u00edanse \u00e1 mitolox\u00eda e \u00e1 historia antiga e representaban grandes traxedias heroicas, montadas con gran aparello: era a chamada \u00f3pera seria, cantada en italiano.\nPola contra, as clases sociais menos favorecidas contaban co seu propio teatro musical, a \u00f3pera bufa, pequenas actuaci\u00f3ns sat\u00edrico-burlescas. De breve duraci\u00f3n e argumento simple, recorren \u00e1 expresi\u00f3n directa en linguaxe coloquial e s\u00e9rvense de d\u00faas ou tres personaxes soamente, reducindo ao m\u00e1ximo os elementos musicais, nos que desde logo est\u00e1n ausentes os coros e cobra a maior importancia a melod\u00eda popular de f\u00e1cil construci\u00f3n. A \u00f3pera bufa ga\u00f1ou importancia e nivel art\u00edstico durante o Clasicismo, e apareceron ademais versi\u00f3ns nacionais, escritas na lingua local e con di\u00e1logos en lugar de recitativos, como o \"singspiel\" en Alema\u00f1a, a \"ballad opera\" en Inglaterra, a zarzuela en Espa\u00f1a e a \"op\u00e9ra-comique\" en Francia.\nA m\u00fasica relixiosa.\nUn gran n\u00famero de compositores seguiu adscrito ao servizo da Igrexa, e continuaron escribindo por tanto formas relixiosas como a misa e o motete, en xeral para orquestra, coro e solistas, e nun estilo deliberadamente arcaico. Un exemplo moi co\u00f1ecido deste x\u00e9nero \u00e9 o R\u00e9quiem de Mozart."}
{"id": "517430", "revid": "23204", "url": "https://gl.wikipedia.org/wiki?curid=517430", "title": "Filmes propostos \u00f3 mellor filme internacional na 59\u00aa edici\u00f3n dos \u00d3scar", "text": "Os seguintes 32 filmes, todos eles de pa\u00edses diferentes, foron propostos na 59\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Austria, o Canad\u00e1, Checoslovaquia, Francia e os Pa\u00edses Baixos. O galard\u00f3n recaeu sobre os Pa\u00edses Baixos, co filme \"De aanslag\". Nesta edici\u00f3n, Austria e o Canad\u00e1 resultaron nomeados por vez primeira e Porto Rico presentou o seu primeiro filme para a consideraci\u00f3n da academia."}
{"id": "517432", "revid": "1505", "url": "https://gl.wikipedia.org/wiki?curid=517432", "title": "Cl\u00e1usula (m\u00fasica)", "text": "A cl\u00e1usula, en m\u00fasica, \u00e9 unha peza curta, que se logra despois de agregar un intervalo de cuarta, quinta ou oitava \u00e1 voz que leva o canto gregoriano (Tenor) e era usada na m\u00fasica medieval. Require polo menos d\u00faas voces en \"modo contrario\". A cl\u00e1usula era unha parte en que \u00e1 li\u00f1a do tenor quen era a base agreg\u00e1baselle unha voz superior que \u00eda complementando o canto do tenor por medio de melismas, isto \u00e9, m\u00e1is de d\u00faas notas para unha soa s\u00edlaba de texto. O compositor aumenta o tempo da peza e escribe dese\u00f1os r\u00edtmicos curtos, repet\u00edndose por toda a cl\u00e1usula (peza). Se a voz superior vai considerablemante m\u00e1is r\u00e1pido que o tenor e contrapunteando a este, ch\u00e1maselle discanto.\nSegundo Carl Dahlhaus (1990) \"no afastado s\u00e9culo XIII o semitono era considerado un intervalo problem\u00e1tico non comprensible facilmente\". Nun semitono mel\u00f3dico ningunha \"diferenza era percibida entre o ton superior e o inferior, e \u00e1 inversa. O segundo ton non era considerado o traguardo do primeiro. No seu lugar, o semitono evit\u00e1base na \"cl\u00e1usula\" porque era menos claro que un intervalo\".\nA comezos do s\u00e9culo XIII as cadencias comezaron a enriquecerse, nunha voz, movementos do semitono, e noutros movementos, de tons en sentido contrario. A cl\u00e1usula foi utilizada principalmente pola chamada Escola de Notre Dame."}
{"id": "517433", "revid": "89787", "url": "https://gl.wikipedia.org/wiki?curid=517433", "title": "Salt Lake Bees", "text": "Os Salt Lake Bees son un equipo de b\u00e9isbol estadounidense das Ligas Menores (Minor League Baseball) con sede en Salt Lake City, Utah. O club, de clase Triple-A, compite na West Division da Pacific Coast League (PCL). Desde o ano 2000 est\u00e1n afiliados aos Los Angeles Angels da Major League Baseball, sendo a s\u00faa anterior afiliaci\u00f3n aos Minnesota Twins. O equipo disputa os seus xogos como local no Smith's Ballpark, un estadio inaugurado en 1994 con capacidade para 14.511 espectadores."}
{"id": "517434", "revid": "88215", "url": "https://gl.wikipedia.org/wiki?curid=517434", "title": "Trofeo Teresa Herrera 1983", "text": "O Trofeo Teresa Herrera de 1983 foi a 38\u00aa edici\u00f3n do torneo. Celebrouse na Coru\u00f1a entre o 13 e o 15 de agosto de 1983. O campi\u00f3n foi o Athletic Club, que derrotou na final ao Pe\u00f1arol, logrando o seu segundo t\u00edtulo."}
{"id": "517436", "revid": "785", "url": "https://gl.wikipedia.org/wiki?curid=517436", "title": "Popular TV Galicia", "text": ""}
{"id": "517437", "revid": "72012", "url": "https://gl.wikipedia.org/wiki?curid=517437", "title": "Novizo", "text": ""}
{"id": "517438", "revid": "72012", "url": "https://gl.wikipedia.org/wiki?curid=517438", "title": "Noviza", "text": ""}
{"id": "517439", "revid": "17467", "url": "https://gl.wikipedia.org/wiki?curid=517439", "title": "Casa de Saxonia", "text": ""}
{"id": "517440", "revid": "23204", "url": "https://gl.wikipedia.org/wiki?curid=517440", "title": "Masacre de Cannstatt", "text": "O masacre de Cannstatt (en alem\u00e1n, \"Blutgericht zu Cannstatt\"), que tivo lugar no ano 746, fai referencia ao asasinato da case totalidade dos nobres do pobo xerm\u00e1nico dos alam\u00e1ns.\nCannstatt, un antigo castro, era unha das principais localidades do ducado de Alamania fundado polos Merovinxios. Hoxe en d\u00eda a localidade \u00e9 o distrito m\u00e1is antigo e m\u00e1is poboado da cidade de Stuttgart, capital do estado federado alem\u00e1n de Baden-W\u00fcrttemberg.\nContexto hist\u00f3rico.\nDespois dunha nova incursi\u00f3n dos alam\u00e1ns en territorio franco, o carolinxio Carlom\u00e1n, Mordomo de palacio de Austrasia, convocou en Cannstatt un \"placitum\", \u00e9 dicir, unha asemblea xudicial p\u00fablica. Estas asembleas eran reuni\u00f3ns solemnes onde todos os homes libres ti\u00f1an que ir para homenaxear ao seu l\u00edder e onde se trataban os asuntos p\u00fablicos baixo o poder real. A asemblea celebrouse en Cannstatt, porque era ent\u00f3n un dos principais basti\u00f3ns do ducado de Alamania.\nDesenvolvemento dos eventos.\nDurante a asemblea, Carlom\u00e1n puxo en d\u00fabida a lealdade dos pr\u00edncipes alam\u00e1ns, acusando \u00e1 nobreza alamana de ter participado nos levantamentos dos duques Teodebaldo, duque de Alamania, e Odil\u00f3n, duque de Baviera. Todebaldo, fillo de Lanfrid, que era feudatario de Carlos Martel, pretendeu recuperar a s\u00faa independencia e renovar o ducado e sublevouse no 741 e porque se v\u00eda, como Odil\u00f3n, ao mesmo nivel que os carolinxios.\nDurante a asemblea, Carlom\u00e1n puxo en d\u00fabida a lealdade dos pr\u00edncipes alam\u00e1ns, acusando \u00e1 nobreza alamana de ter participado nos levantamentos dos duques Teudebaldo de Alamania e Odil\u00f3n de Baviera. Despois do xu\u00edzo, mandou executar a gran parte da nobreza e desposu\u00edu a outra parte dos seus privilecios en circunstancias bastante problem\u00e1ticas. Non se sabe se a nobreza alamana foi derrotada por enganos, ou xulgada por traiz\u00f3n en p\u00fablico e logo executada.\nConsecuencias.\nAs consecuencias desta sanguenta asemblea foron pol\u00edticas e territoriais. Por unha banda, o xu\u00edzo de Cannstatt puxo fin \u00e1 rebeli\u00f3n dos alam\u00e1ns contra os francos e, de xeito m\u00e1is xeral, puxo fin \u00e1s recorrentes incursi\u00f3ns destes en territorio franco. Por outra banda, as posesi\u00f3ns de fala alem\u00e1 pasaron ao control dos francos, que as\u00ed ampliaron o seu dominio. Este reino Alam\u00e1n, que inclu\u00eda a maior parte de Alsacia, a Su\u00edza de fala alem\u00e1, Baden-W\u00fcrttemberg en Alema\u00f1a e Vorarlberg en Austria, pasar\u00edan a formar parte do Imperio carolinxio.\nO territorio alam\u00e1n foi dividido en dous condados que se ofreceron a dous condes francos: Warin e Ruthard. Con Ruthard, a familia dos Welfen, que m\u00e1is adinate ser\u00e1 famosa, estableceuse en Alamania."}
{"id": "517441", "revid": "89787", "url": "https://gl.wikipedia.org/wiki?curid=517441", "title": "Iowa Cubs", "text": "Os Iowa Cubs son un equipo de b\u00e9isbol estadounidense das Ligas Menores (Minor League Baseball) con sede en Des Moines, Iowa. O club, de clase Triple-A, compite na Midwest Division da International League. Anteriormente competiron na American Association (1969\u20131997) e na Pacific Coast League (1998\u20132020). Desde o ano 1981 est\u00e1n afiliados aos Chicago Cubs da Major League Baseball, estando anteriormente afiliados aos Oakland Athletics, aos Chicago White Sox e aos Houston Astros. O equipo disputa os seus xogos como local no Principal Park, un estadio inaugurado en 1992 con capacidade para 11.500 espectadores."}
{"id": "517442", "revid": "5132", "url": "https://gl.wikipedia.org/wiki?curid=517442", "title": "Iowa Oaks", "text": ""}
{"id": "517443", "revid": "89787", "url": "https://gl.wikipedia.org/wiki?curid=517443", "title": "Rihards Zari\u0146\u0161", "text": "Rihards Zari\u0146\u0161 (coas variantes Richards Zarri\u0146\u0161 e Richard Sarrinsch), nado o 27 de xu\u00f1o de 1869 no municipio de Koc\u0113ni e finado o 21 de abril de 1939 en Riga, foi un artista gr\u00e1fico let\u00f3n co\u00f1ecido por ser autor do escudo de Letonia e polos seus dese\u00f1os de moedas, billetes e selos.\nTraxectoria.\nRihards Zari\u0146\u0161 naceu en Koc\u0113ni, na daquela Gubernia de Livonia, pertencente ao Imperio Ruso, e m\u00e1is tarde trasladouse coa s\u00faa familia a L\u012bgatne e a Daugavpils. Realizou os seus estudos art\u00edsticos superiores en San Petersburgo, onde en 1895 se graduou na Academia de Arte e Industria Stieglitz, nas especialidades de litograf\u00eda e gravado, co profesor Vasily Matthew. Logo continuou a s\u00faa formaci\u00f3n art\u00edstica durante catro anos en Berl\u00edn, en M\u00fanic e en Viena, onde afondou na litograf\u00eda, e en Par\u00eds, onde perfeccionou as s\u00faas habelencias na acuarela e no pastel.\nLogo do seu regreso a Rusia foi contratado na Imprenta Imperial Rusa en San Petersburgo, na que permaneceu durante vinte anos e da que chegou a ser o seu director t\u00e9cnico. A partir de 1905 encomend\u00f3uselle o dese\u00f1o de toda a documentaci\u00f3n estatal. \nPouco despois de que Letonia declarase a s\u00faa independencia do Imperio ruso, en 1919 Zari\u0146\u0161 desprazouse a Riga para se encargar da imprenta gobernamental. Ocupou este cargo durante 14 anos, ata a s\u00faa xubilaci\u00f3n en 1934.\nComo consecuencia dun derramo cerebral, perdeu a capacidade de falar, a\u00ednda que continuou coa s\u00faa actividade art\u00edstica ata o final da s\u00faa vida, o 21 de abril de 1939, na capital do pa\u00eds.\nEn 2019, con motivo do 150 aniversario do seu nacemento, o Goberno let\u00f3n emitiu un selo postal conmemorativo cun retrato de Rihards Zari\u0146\u0161, co valor facial de 0,57 euros. \nObra.\nZari\u0146\u0161 foi un dos artistas pl\u00e1sticos let\u00f3ns m\u00e1is reco\u00f1ecidos. As s\u00faas primeiras obras datan dos primeiros anos da d\u00e9cada de 1890 e apareceron publicadas nas p\u00e1xinas da revista en lingua letoa \"Austrums\" (\"O Leste\"), cando a\u00ednda era un estudante da Academia Stieglitz, en San Petersburgo. Dedicou unha gran parte do seu tempo ao estudo da ornamentaci\u00f3n popular e, baixo a s\u00faa coordinaci\u00f3n, as editoras estatais elaboraron unha obra monumental sobre as artes decorativas en Letonia.\nAo longo da s\u00faa carreira, o artista foi autor de numerosos selos postais do Imperio Ruso, da Uni\u00f3n Sovi\u00e9tica, da Rep\u00fablica Popular de Belar\u00fas e de Letonia. Entre eles, c\u00f3mpre salientar o primeiro selo sovi\u00e9tico, emitido en 1918.\nZari\u0146\u0161 foi tam\u00e9n un autor prol\u00edfico de ilustraci\u00f3ns bibliogr\u00e1ficas, \"ex libris\", gravados diversos e litograf\u00edas. A s\u00faa obra tam\u00e9n abrangue os debuxos, acuarelas e caricaturas.\nEntre os seus traballos m\u00e1is destacables de artes aplicadas figuran o escudo de armas de Letonia e os dese\u00f1os de diversos billetes e moedas do sistema do lats let\u00f3n."}
{"id": "517444", "revid": "65337", "url": "https://gl.wikipedia.org/wiki?curid=517444", "title": "Rihards Zarins", "text": ""}
{"id": "517445", "revid": "72012", "url": "https://gl.wikipedia.org/wiki?curid=517445", "title": "Ducado de Alamania", "text": ""}
{"id": "517446", "revid": "15490", "url": "https://gl.wikipedia.org/wiki?curid=517446", "title": "Asemblea de Sannstatt", "text": ""}
{"id": "517447", "revid": "15490", "url": "https://gl.wikipedia.org/wiki?curid=517447", "title": "Consello de Cannstatt", "text": ""}
{"id": "517448", "revid": "1888", "url": "https://gl.wikipedia.org/wiki?curid=517448", "title": "Jos\u00e9 Cribeiro Gonz\u00e1lez", "text": "Jos\u00e9 Cribeiro Gonz\u00e1lez, nado en Mogor (Ma\u00f1\u00f3n) o 14 de decembro de 1898, e finado en Vigo en 1981, foi un mestre e pol\u00edtico galego.\nTraxectoria.\nEstudou Maxisterio na Escola Normal de Pontevedra. Sendo estudante publicou un artigo sobre Concepci\u00f3n Arenal en \"El Progreso\". Rematou Maxisterio en 1915. Aprobou as oposici\u00f3ns en 1924. Foi destinado \u00e1 escola de Donas (Gondomar) en 1924. Foi un dos animadores da Sociedade Agraria de Donas. Coa proclamaci\u00f3n da Segunda Rep\u00fablica foi nomeado presidente da xestora provisional, permanecendo no cargo ata que se celebraron novas elecci\u00f3ns o 31 de maio. Foi presidente da Asociaci\u00f3n de Trabajadores de la Ense\u00f1anza de Vigo.\nCando se produciu o golpe de Estado do 18 de xullo de 1936, estaba en Pontevedra formando parte dun tribunal de selecci\u00f3n de mestres, residindo na casa paterna. Foi detido o 15 de agosto e ingresou en prisi\u00f3n ao d\u00eda seguinte. Foi procesado na causa 805/36, polo delito de rebeli\u00f3n con Jos\u00e9 Peque\u00f1o Rodr\u00edguez (alcalde de Gondomar), Rogelio Lorenzo Gonz\u00e1lez (tenente de alcalde), Joaqu\u00edn M\u00edguez Ledo (presidente do sindicato) e os obreiros Eduardo Hermida Pereira, Antonio Iglesias (a) Ca\u00f1\u00f3n, Manuel Dom\u00ednguez Sanrom\u00e1n e Feliciano Vargas. Cribeiro estaba considerado como inspirador dos movementos agrarios e sindicais, e tam\u00e9n instigador das decisi\u00f3ns do presidente da Sindicato de Oficios Varios de Gondomar, Joaqu\u00edn M\u00edguez. Xulgado en Vigo o 16 de outubro, foi absolto. Cando o puxeron en liberdade andou agochado por Pontevedra e Santiago, ata que acordou alistarse como voluntario na lexi\u00f3n; dese xeito evitou que andasen tras del os c\u00edvicos e falanxistas e evitou a morte. Cun nome falso, Jos\u00e9 Mar\u00eda Ru\u00edz Berlanga, marchou para Zaragoza; por idade e preparaci\u00f3n, envi\u00e1rono \u00e1s oficinas e non chegou a ir \u00e1 fronte.\nFoi expulsado do maxisterio e non puido reincorporarse ao maxisterio ata ben entrada a d\u00e9cada dos cincuenta. A s\u00faa muller Concha tam\u00e9n foi sancionada, e o seu irm\u00e1n P\u00edo Cribeiro, a s\u00faa cu\u00f1ada Regina Rodr\u00edguez Bares, e a irm\u00e1 desta, \u00c1urea, que exerc\u00edan nas escolas de Ald\u00e1n e Coiro. Concepci\u00f3n e Jos\u00e9 sobreviviron dando clases particulares en Gondomar. Despois Cribeiro foi mestre de Matam\u00e1, onde se xubilou en 1972.\nVida persoal.\nCasou coa tam\u00e9n mestra Juliana Concepci\u00f3n G\u00f3mez Mart\u00edn en 1926."}
{"id": "517449", "revid": "88215", "url": "https://gl.wikipedia.org/wiki?curid=517449", "title": "Trofeo Teresa Herrera 1984", "text": "O Trofeo Teresa Herrera de 1984 foi a 39\u00aa edici\u00f3n do torneo. Celebrouse na Coru\u00f1a entre o 10 e o 12 de agosto de 1984. O campi\u00f3n foi a Roma, que derrotou na final ao Vasco da Gama brasileiro, logrando o seu primeiro e \u00fanico t\u00edtulo.\nOdoacre Chierico foi elixido mellor xogador do torneo."}
{"id": "517454", "revid": "15490", "url": "https://gl.wikipedia.org/wiki?curid=517454", "title": "Odil\u00f3n de Baviera", "text": "Odil\u00f3n, tam\u00e9n co\u00f1ecido como Odilo, Oatilo ou Uatilo, nado en data e lugar desco\u00f1ecidos, e finado o 18 de xaneiro de 748 foi duque de Baviera, desde o ano 736 at\u00e9 a s\u00faa morte.\nTraxectoria.\nDesco\u00f1\u00e9cese o parentesco preciso de Odil\u00f3n, pero s\u00e1bese que era descendente dos axilolfingos e que era o t\u00edo de Suanaquilda, a segunda esposa de Carlos Martel, mordomo de palacio dos tres reinos de Austrasia, Neustria e Borgo\u00f1a que, durante catro anos, do 737 ao 741, foi ra\u00ed\u00f1a dos francos, a\u00ednda que non ti\u00f1a o t\u00edtulo.\nSegundo alg\u00fans, era fillo de Gotfrido (? -709) da familia dos axilolfingos. De ser as\u00ed, os seus irm\u00e1ns eran Lantfrido, duque de Alamanis xunto co seu outro irm\u00e1n Teudebaldo, e de Huochingo e Regardo, que casou con Ildeprando, duque de Espoleto.\nNo 739 sucedeu a Huberto I de Baviera, como duque de Baviera. No mesmo ano Odil\u00f3n invitou ao futuro arcebispo de Maguncia, Bonifacio, a ir ao ducado, onde permaneceu durante moitos d\u00edas para difundir o Evanxeo entre os seus s\u00fabditos. Odil\u00f3n presidiu con Bonifacio a divisi\u00f3n de Baviera en 4 dioceses, nomeando os bispos de Ratisbona, Freising (Frisinga), Passau e Salzburgo, seguidos despois, no 741, por un quinto, o de W\u00fcrzburg.\nDespois da morte do seu marido, Carlos Martel, que tivo lugar en 741, segundo o an\u00f3nimo continuador do cronista Fredegario, en 742, a s\u00faa sobri\u00f1a, Suanaquilda, aconsellou \u00e1 s\u00faa fillastra, Hiltruda, filla do seu falecido marido, que cruzase o Rin escoltada por alg\u00fans dos seus amigos e contra o consello dos seus irm\u00e1ns, Carlom\u00e1n e Pipino, para co\u00f1ecer ao duque de Baviera, Odil\u00f3n, que a obrigou a casar con el contra a s\u00faa vontade.(Segundo os monxes do \"Ex Chronico Sigeberti\", Odil\u00f3n secuestrou a Hiltruda e obrigouna a casar con el).\nEn 743 Odil\u00f3n rebelouse contra a autoridade dos francos, xunto co duque alam\u00e1n (e quizais o seu irm\u00e1n) Theodebaldo, forzando as\u00ed aos seus cu\u00f1ados, Carlom\u00e1n e Pipino, a reunir un ex\u00e9rcito para atacar Baviera. Acamparon \u00e1 beira do r\u00edo Lech, mentres que na beira oposta reun\u00edronse non s\u00f3 b\u00e1varos sen\u00f3n tam\u00e9n sax\u00f3ns, suevos e alam\u00e1ns. Ao non poder cruzar o r\u00edo nese punto, despois duns d\u00edas, Carlom\u00e1n, despois de dividir o ex\u00e9rcito en dous grupos, atravesouno pola noite, por zonas pantanosas e deshabitadas, e derrotou inesperadamente aos seus adversarios, mentres Odil\u00f3n e Teodorico, duque dos Sax\u00f3ns fux\u00edan polo r\u00edo Inn. Os francos fixeron moitos prisioneiros, inclu\u00eddo ao mensaxeiro do papa, Serxio, que convenceu aos francos para que regresasen \u00e1 s\u00faa terra.\nNo 744 Carlom\u00e1n e Pipino volveron intervir en Baviera e, despois de derrotalo, Carlom\u00e1n fixo as paces con Odil\u00f3n: Odil\u00f3n aceptou ser vasalo dos francos, pero seguiu sendo duque de Baviera.\nEn 746, Odil\u00f3n, seguindo a vontade de Pipino, elixiu a Virxilio como bispo de Salzburgo.\nOdil\u00f3n morreu o 18 de xaneiro de 748, e pouco despois o seu sobri\u00f1o, o fillo de Suanaquilda, Grif\u00f3n, que tam\u00e9n era o seu cu\u00f1ado, chegou a Baviera. Grif\u00f3n foi ben recibido pola s\u00faa media irm\u00e1, Hiltruda, a vi\u00fava de Odil\u00f3n, rexente en nome do seu fillo o novo duque, Tasil\u00f3n III. Grif\u00f3n, aducindo raz\u00f3ns din\u00e1sticas (como fillo dunha princesa de Baviera, Suanaquilda) usurpou o trono de Tasil\u00f3n III, un neno de 7 anos. Sabendo isto, Pipino foi a Baviera e capturou a Grif\u00f3n, e despois de reconfirmar no seu trono ducal ao seu sobri\u00f1o Tasil\u00f3n, levou consigo ao reino dos francos a Grif\u00f3n, que recibiu doce condados en Neustria.\nDescendencia.\nOdil\u00f3n e Hiltruds tiveron un fillo, Tasil\u00f3n III (742-794), \u00faltimo duque de Baviera da Casa dos Axilolfinga, at\u00e9 o 787 cando, acusado de traiz\u00f3n por Carlom\u00e1n no xu\u00edzo da asemblea de Cannstatt, foi preso e destitu\u00eddo."}
{"id": "517455", "revid": "5863", "url": "https://gl.wikipedia.org/wiki?curid=517455", "title": "Trofeo Teresa Herrera 1985", "text": "O Trofeo Teresa Herrera de 1985 foi a 40\u00aa edici\u00f3n do torneo. Celebrouse na Coru\u00f1a entre o 9 e o 11 de agosto de 1985. O campi\u00f3n foi o Atl\u00e9tico de Madrid, que derrotou na final ao Porto, logrando o seu cuarto t\u00edtulo.\nQuique Seti\u00e9n foi elixido mellor xogador do torneo."}
{"id": "517457", "revid": "68944", "url": "https://gl.wikipedia.org/wiki?curid=517457", "title": "Dinast\u00eda Axilolfinga", "text": "A dos axilolfingos foi unha familia nobre b\u00e1vara, que historicamente gobernou o Ducado de Baviera entre os anos 550 e 788, autonomamente ou como vasalos do rei franco. O primeiro duque que se encontra mencionado nos documentos hist\u00f3ricos \u00e9 Garibaldo I de Baviera.\nO termo \"axilolfingo\" \u00fasase \u00e1s veces pola historiograf\u00eda tam\u00e9n para indicar a dinast\u00eda que reinou sobre os longobardos e sobre Italia durante o s\u00e9culo VII, entre os anos 616 e 712, a\u00ednda que non de maneira ininterrompida.\nO nome da dinast\u00eda d\u00e9bese a un devanceiro, un m\u00edtico Axilolgo ou Axilulfo. No s\u00e9culo VI Baviera quedou baixo o dominio do Reino Franco. Os seus soberanos foron investidos polos reis francos segundo a \"Lex Baiuvariorum\", pero Carlomagno desposu\u00ednos a finais do s\u00e9culo VIII. Durante este per\u00edodo os axilolfingos oscilaron entre a lealdade aos reis francos e a alianza cos longobardos. Baixo o seu reinado, o territorio cristianizouse e fund\u00e1ronse catro dioceses: Ratisbona (que tam\u00e9n era a sede do poder), Freising, Passau e Salzburgo.\nHistoria.\nGaribaldo (nacido contra o ano 593) recibiu Baviera de mans do rei Teodebaldo. Deb\u00e1tese a pertenza de Garibaldo aos axilolfingos, xa que alg\u00fans historiadores atrib\u00faenlle unha orixe borgo\u00f1oa, h\u00e9rula, longobarda, ou turinxia. Por\u00e9n, moitos outros, como Karl Ferdinand Werner, Eduard Hlawitschka, Reiner Butzen, J\u00f6rg Jarnut ou Christian Settipani suxiren unha orixe franca.. Ser\u00eda fillo ou neto dun Axilulfo, cu\u00f1ado de Cloderico, rei de Colonia en 508-509 e, segundo a hip\u00f3tese de J\u00f6rg Jarnut, eran descendentes das esposas de Axiulfo, rei dos suevos (nacido en 458). \nAo redor do ano 555, despois da morte de Teodebaldo, a s\u00faa vi\u00fava Waldrada, reina dos longobardos, casou temporalmente con Clotario I, momento en que se apoderou dos estados do seu irm\u00e1n, ent\u00f3n repudiado. Despois casou con Garibaldo. Desta uni\u00f3n procede Teodelinda. Posteriormente, Garibaldo achegouse aos lombardos para afirmar a independencia do seu ducado contra os reis francos. Selou unha alianza no 584 con Autario, rei dos longobardos, a quen deu en matrimonio \u00e1 s\u00faa filla Teodelinda en 589. Autario morreu ao ano seguinte, e Teodelinda casou co seu sucesor, Axilulfo, nomeado polos pr\u00edncipes longobardos. Esta alianza provocou a intervenci\u00f3n de Childeberto ao redor de 590-593: Garibaldo foi expulsado do trono e substitu\u00eddo por Tasil\u00f3n, quizais un dos seus fillos.\nAdemais, grazas ao tratado entre os b\u00e1varos e os longobardos, un fillo de Garibaldo, Gundoaldo, converteuse en duque de Asti, casando cunha nobre longobarda. M\u00e1is tarde, o fillo de Gundoaldo, Ariperto, expulsou ao fillo de Axilulfo en 591 apoder\u00e1ndose do trono da Lombard\u00eda, e continuou a li\u00f1a dos axilolfingos en Italia onde morreu con Ariperto II (nacido en 712).\nFinalmente, ao redor de 735-737, o ducado de Baviera pasou a Odil\u00f3n, prob\u00e1bel fillo de Gotfrido, duque de Alamania, e sen d\u00fabida unido aos axilolfingos a trav\u00e9s da s\u00faa nai. O seu fillo Tasil\u00f3n III, aliado de Desiderio, rei dos longobardos, ao final dunha longa loita con Carlomagno, foi desposu\u00eddo no ano 794 do seu dominio, que se incorporou ao reino franco.\nDuques axilolfingos de Baviera.\n\u00c1 morte de Garibaldo II seguieron unha serie de duques e rexentes case desco\u00f1ecidos que gobernaron ao redor de 50 anos. Os m\u00e1is prob\u00e1beis foron:\nNo ano 680 in\u00edciase a historia co\u00f1ecida de Baviera con Teod\u00f3n II:"}
{"id": "517458", "revid": "72012", "url": "https://gl.wikipedia.org/wiki?curid=517458", "title": "Axilolfingos", "text": ""}
{"id": "517459", "revid": "85894", "url": "https://gl.wikipedia.org/wiki?curid=517459", "title": "A Carreira, Grou, Lobios", "text": "A Carreira \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517460", "revid": "85894", "url": "https://gl.wikipedia.org/wiki?curid=517460", "title": "Casal do Souto, Grou, Lobios", "text": "Casal do Souto \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517461", "revid": "85894", "url": "https://gl.wikipedia.org/wiki?curid=517461", "title": "Casardecima, Grou, Lobios", "text": "Casardecima \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517462", "revid": "85894", "url": "https://gl.wikipedia.org/wiki?curid=517462", "title": "Casardomato, Grou, Lobios", "text": "Casardomato \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE"}
{"id": "517463", "revid": "85894", "url": "https://gl.wikipedia.org/wiki?curid=517463", "title": "Cimadevila, Grou, Lobios", "text": "Cimadevila \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE"}
{"id": "517464", "revid": "85894", "url": "https://gl.wikipedia.org/wiki?curid=517464", "title": "Colo\u00f1o, Grou, Lobios", "text": "Colo\u00f1o \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE"}
{"id": "517465", "revid": "85894", "url": "https://gl.wikipedia.org/wiki?curid=517465", "title": "O Corgo, Grou, Lobios", "text": "O Corgo \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517466", "revid": "85894", "url": "https://gl.wikipedia.org/wiki?curid=517466", "title": "A Cruz, Grou, Lobios", "text": "A Cruz \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517467", "revid": "85894", "url": "https://gl.wikipedia.org/wiki?curid=517467", "title": "O Eido, Grou, Lobios", "text": "O Eido \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517468", "revid": "85894", "url": "https://gl.wikipedia.org/wiki?curid=517468", "title": "Ferreiros, Grou, Lobios", "text": "Ferreiros \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517469", "revid": "85894", "url": "https://gl.wikipedia.org/wiki?curid=517469", "title": "Ferreiros de Al\u00e9n, Grou, Lobios", "text": "Ferreiros de Al\u00e9n \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517470", "revid": "85894", "url": "https://gl.wikipedia.org/wiki?curid=517470", "title": "Foz, Grou, Lobios", "text": "Foz \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517471", "revid": "85894", "url": "https://gl.wikipedia.org/wiki?curid=517471", "title": "Pazos, Grou, Lobios", "text": "Pazos \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517472", "revid": "85894", "url": "https://gl.wikipedia.org/wiki?curid=517472", "title": "Pedrosa, Grou, Lobios", "text": "Pedrosa \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517473", "revid": "85894", "url": "https://gl.wikipedia.org/wiki?curid=517473", "title": "Pousa, Grou, Lobios", "text": "Pousa \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517474", "revid": "85894", "url": "https://gl.wikipedia.org/wiki?curid=517474", "title": "As Quintas, Grou, Lobios", "text": "As Quintas \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517475", "revid": "85894", "url": "https://gl.wikipedia.org/wiki?curid=517475", "title": "Reguengo, Grou, Lobios", "text": "Reguengo \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517476", "revid": "15490", "url": "https://gl.wikipedia.org/wiki?curid=517476", "title": "Vuldetrada", "text": ""}
{"id": "517477", "revid": "89787", "url": "https://gl.wikipedia.org/wiki?curid=517477", "title": "Pobjoy Mint", "text": "British Pobjoy Mint ou, simplemente \"Pobjoy Mint,\" \u00e9 unha casa de moeda privada localizada en Surrey, Inglaterra, que produce moedas circulantes e conmemorativas, medallas, fichas privadas e obxectos de investimento en metais preciosos, para diversos pa\u00edses do mundo.\nHistoria.\nA casa de moeda foi fundada en 1965 por Derek Pobjoy, quen adquiriu unha prensa monetaria logo de abandonar os negocios de construci\u00f3n e de xoiar\u00eda do seu pai, Ernest Pobjoy, para establecer unha ceca privada. As primeiras pezas cu\u00f1adas na incipiente ceca foron unha serie de medallas para conmemorar o pasamento de Winston Churchill no propio 1965, o ano do seu falecemento.\nA partir de 1974, a ceca foise introducindo na produci\u00f3n e na comercializaci\u00f3n internacional de selos postais e de moedas, findamentalmente de car\u00e1cter conmemorativo, e hoxe coordina en exclusiva este tipo de emisi\u00f3ns filat\u00e9licas e numism\u00e1ticas de sete pa\u00edses, mioritariamente pertencentes \u00e1 Commonwealth, e de territorios de soberan\u00eda brit\u00e1nica: a Illa Ascensi\u00f3n, as Bahamas, o Territorio Ant\u00e1rtico Brit\u00e1nico, as Illas Virxes Brit\u00e1nicas, as Illas Malvinas, Xeorxia do Sur e Sandwich do Sur e Tristan da Cunha).\nAdemais, na s\u00faa condici\u00f3n de fabricante de xoias e insignias de metais preciosos, esmaltes e pedras preciosas, a \"Pobjoy Mint\" foi contratista da Coroa Brit\u00e1nica e de diversas compa\u00f1\u00edas de xoiar\u00eda londinienses.\nEn 1990, a filla do fundador, Taya Pobjoy, sucedeuno na xerencia da compa\u00f1\u00eda. \"Pobjoy Mint\" ten a s\u00faa sede nunhas instalaci\u00f3ns en Kingswood, nas proximidades de Londres e en 2015 contaba con 100 traballadores no seu cadro de persoal.\nInnovaci\u00f3n numism\u00e1tica.\nNa d\u00e9cada de 1970, a compa\u00f1\u00eda desenvolveu unha nova aliaxe de caracter\u00edsticas similares \u00e1s da alpaca, co\u00f1ecida como \"Virenium\", consistente nun 81 % de cobre, un 10 % de cinc e un 9 % de n\u00edquel. Esta aliaxe veuse utilizando para as moedas conmemorativas non circulantes a partir de 1978.\nEn 1983, a \"Pobjoy Mint\" foi a creadora do \"noble\" da Illa de Man, unha moeda de investimento de platino que cont\u00e9n unha onza troy deste metal. Tr\u00e1tase da primeira moeda de investimento fabricada con platino fino, cunha pureza de 999,5 mil\u00e9simas. A s\u00faa produci\u00f3n estendeuse durante seis anos, entre 1983 e 1989. O \"noble\" est\u00e1 dotado legalmente de curso legal a\u00ednda que, do mesmo xeito que o krugerrand de Sur\u00e1frica, o seu valor v\u00e9n definido unicamente polo do seu contido en platino, e non pos\u00fae valor numism\u00e1tico.\nAdemais, esta ceca foi reco\u00f1ecida pola produci\u00f3n doutras moedas de prestixio, como o \"angel\" de ouro, tam\u00e9n para a Illa de Man, entre 1984 e 2016. E en 1999, a \"Pobjoy Mint\" cu\u00f1ou a primeira moeda do mundo de titanio, con valor facial de cinco libras, para Xibraltar.\nEstados e gobernos.\n\"Pobjoy Mint\" cu\u00f1ou moedas circulantes, conmemorativas non circulantes e probas numism\u00e1ticas por encarga de arredor do 20 % dos gobernos e bancos centrais do mundo, e ademais levou a cabo labores parciais baixo subcontrataci\u00f3n de diversas casas de moeda nacionais. Paralelamente, produciu un bo n\u00famero de medallas, destacadamenmte para Hong Kong, Malaisia e diversos estados \u00e1rabes. A ceca produciu oitenta modelos de medallas para o Fondo Mundial para a Natureza.\n\"Pobjoy Mint\" produciu moeda para os seguintes territorios do mundo:\nPremios acadados.\n\"Pobjoy Mint\" foi merecedor do Premio Moeda do Ano en 1986 e este foi seguido por outros premios internacionais:\nPremio Moeda do AnoDesde 1984, a editora estadounidense \"Krause Publications\" concede o Premio Moeda do Ano, en dez categor\u00edas. Estes son os premios acadados por moedas cu\u00f1adas pola \"Pobjoy Mint\".\nPremio \"Coin Constellation\"\nPremio Children Society\nPremio Vreneli\nPremios da \"American Numismatic Association\" Awards\nPremio da Ra\u00ed\u00f1a \u00e1 Exportaci\u00f3n"}
{"id": "517478", "revid": "85894", "url": "https://gl.wikipedia.org/wiki?curid=517478", "title": "Requeixo, Grou, Lobios", "text": "Requeixo \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517479", "revid": "85894", "url": "https://gl.wikipedia.org/wiki?curid=517479", "title": "A R\u00faa, Grou, Lobios", "text": "A R\u00faa \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517480", "revid": "85894", "url": "https://gl.wikipedia.org/wiki?curid=517480", "title": "Silvares, Grou, Lobios", "text": "Silvares \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517481", "revid": "85894", "url": "https://gl.wikipedia.org/wiki?curid=517481", "title": "O Souto, Grou, Lobios", "text": "O Souto \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517482", "revid": "85894", "url": "https://gl.wikipedia.org/wiki?curid=517482", "title": "Terradas, Grou, Lobios", "text": "Terradas \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Non aparecen datos de habitantes nin no INE nin no IGE."}
{"id": "517483", "revid": "98629", "url": "https://gl.wikipedia.org/wiki?curid=517483", "title": "Garibaldo I de Baviera", "text": "Garibaldo I de Baviera, nado polo 540 e finado polo 591 ou 593, foi rei de Baviera e logo o primeiro duque de Baviera, cando pasou a ser un protectorado franco, pertencente \u00e1 Dinast\u00eda Axilolfinga desde o 555, aproximadamente, ao 591. \u00c9 considerado o pai das dinast\u00edas b\u00e1varas.\nTraxectoria.\nTrala morte do rei merovingio Teodebaldo, o seu sucesor Clotario\u00a0I casou coa s\u00faa vi\u00fava Waldrada, filla do rei dos lombardos Vac\u00f3n. Os bispos de Clotario refutaron o matrimonio, polo que entregou a Waldrada como esposa a Garibaldo no ano 556. Isto contribu\u00edu ao prestixio de Garibaldo e ademais axudoulle a establecer notables relaci\u00f3ns diplom\u00e1ticas entre os b\u00e1varos e os lombardos de Panonia e Bohemia, o que trouxo consecuencias importantes cando os lombardos se instalaron en Italia o ano 568.\nAo pouco tempo, os merovinxios trataron, durante 585, de achegar a Garibaldo \u00e1 s\u00faa pol\u00edtica, propondo o matrimonio entre a s\u00faa filla Teodolinda e o rei Childeberto II. Ao mesmo tempo quer\u00edan estreitar as relaci\u00f3ns con Autario, o novo rei lombardo, propondo o matrimonio deste coa irm\u00e1 de Childeberto.\u00c1mbalas d\u00faas ofertas foron desatendidas e finalmente Autario casou con Teodolinda o ano 588.\nIntu\u00edndo unha pol\u00edtica antifranca, os francos enviaron un ex\u00e9rcito a Baviera. Os fillos de Garibaldo Gundoaldo e Teodolinda escaparon a Italia, e Autario nomeou o seu cu\u00f1ado duque de Asti. En 590, os francos invadiron Lombard\u00eda coa axuda de Bizancio pero foron derrotados.\nAo ano seguinte, Childeberto estabilizou as relaci\u00f3ns entre francos e lombardos. Autario morreu o ano 590 e os duques lombardos ped\u00edronlle a Teodolinda que volvese casar e ela elixiu a Agilulfo, que foi nomeado sucesor. Negociaron unha paz con Childeberto que se mantivo por decenios. A paz con Baviera estableceuse unha vez que Tasil\u00f3n tomou o poder.\nNon est\u00e1 claro se Garibaldo foi deposto ou se morrera. Tam\u00e9n se desco\u00f1ece a relaci\u00f3n entre Tasil\u00f3n e Garibaldo; o que se pode deducir dos testemu\u00f1os da \u00e9poca \u00e9 que, sen d\u00fabida, non foi un dos seus fillos.\nFamilia.\nCon Waldrada , Garibaldo I tivo os seguintes fillos: "}
{"id": "517487", "revid": "89787", "url": "https://gl.wikipedia.org/wiki?curid=517487", "title": "David Perdomo", "text": "David Lendoiro Perdomo, co\u00f1ecido artisticamente como David Perdomo, nado na Coru\u00f1a o 19 de decembro de 1979 \u00e9 un actor e m\u00fasico galego.\nTraxectoria.\nEstudou no Colegio Pe\u00f1arredonda da Coru\u00f1a e despois arte dram\u00e1ticao na Escola Casa Hamlet da mesma cidade. Tam\u00e9n foi alumno de Leo Bassi ou Churri Silva. Comezou a aparecer na TVG e a facer mon\u00f3logos. Desde 2009 colaborou con Xos\u00e9 Antonio Touri\u00f1\u00e1n e Roberto Vilar no Land Rober. En 2010 participou nunha serie de Internet interpretando o personaxe de \"Koru\u00f1o\" co seu fal\u00e1r caracter\u00edstico. En 2011 participa no programa \"No le digas a mam\u00e1 que trabajo en la tele\" con Dani Rovira, Goyo Jim\u00e9nez e I\u00f1aki Urrutia.\n\u00c9 tam\u00e9n m\u00fasico, foi vocalista de diversos grupos (Se\u00f1or Peligro) e forma parte de Brainwash, ferrol\u00e1 de banda de death metal."}
{"id": "517488", "revid": "23204", "url": "https://gl.wikipedia.org/wiki?curid=517488", "title": "Aut\u00f3lico", "text": "Aut\u00f3lico, na mitolox\u00eda grega, foi un afamado ladr\u00f3n, normalmente de gando, pero non s\u00f3. Era fillo de Hermes e de Qu\u00edone. Ti\u00f1a un irm\u00e1n xemelgo, Filam\u00f3n, m\u00fasico, e tivo unha filla, Anticlea, que foi seducida por S\u00edsifo, co quen enxendrou a Ulises.\nDise que Qu\u00edone deitouse a mesma noite con Hermes e con Apolo. De Hermes enxendrou a Aut\u00f3lico, e de Apolo a Filam\u00f3n.\nPracticamente, s\u00f3 \u00e9 co\u00f1ecido polos roubos que cometeu sen que o descubrisen, grazas \u00e1s ensinazas recibidas do seu pai, Hermes. No caso do gando, Aut\u00f3lico era quen de camuflar as reses roubadas, por exemplo tinxindo a pel dos animais noutras cores diferentes da propia ou po\u00f1endo cornos \u00e1s reses que non ti\u00f1an, ou quit\u00e1ndoos \u00e1s que si os ti\u00f1an. Mesmo se di que ti\u00f1a a capacidade de metamorfosearse a si mesmo.\nEntre as s\u00faas moitas trasnadas est\u00e1 o roubo do gando do seu veci\u00f1o S\u00edsifo. Sospeitando este \u00f3 ver como o seu raba\u00f1o minguaba e mentres medraba o de Aut\u00f3lico, fixo gravar o seu nome (ou as iniciais SS ) nos pezu\u00f1os dos animais, e as\u00ed puido demostrar ante t\u00f3dolos veci\u00f1os que o gando que Aut\u00f3lico gardaba na s\u00faa corte era o seu, e puido recuperalo.\nPero ese mesmo d\u00eda casaban Anticlea, a filla de Aut\u00f3lico, e Laertes, e S\u00edsifo entrou na casa e maquinou ata conseguir seducir \u00e1 noiva esa noite, enxendrando as\u00ed \u00f3 heroe Ulises . Claro que tam\u00e9n se di que Aut\u00f3lico entregou voluntariamente a filla a S\u00edsifo porque desexaba ter un neto tan astuto como este.\nTam\u00e9n foi sonado, polas s\u00faas consecuencias, o roubo das eguas do rei de Ecalia, \u00c9urito . \u00c9urito negara a Heracles a man da s\u00faa filla Iole, polo que todos sospeitaron que Heracles fora o ladr\u00f3n, todos menos \u00cdfito, o fillo de \u00c9urito. Pero na busca deste para atopar as bestas, seguiu unhas pegadas que o levaron ata a casa de Heracles, en Tirinto. Cando lle pediiu explicaci\u00f3ns, Heracles d\u00edxolle que llelas vendera Aut\u00f3lico, quen resultou ser o verdadeiro ladr\u00f3n. \u00cdfito esixiu a Heracles que lle devolvera os animais pero este negouse, porque el as comprara de boa fe. Discuten e \u00f3 final Heracles mata a \u00cdfito lanz\u00e1ndoo desde o alto da muralla na que se atopaban nese momento.\nNoutra orde de cousas, tam\u00e9n lle roubou a Amintor un casco de coiro. Logo doullo a Ulises e este lev\u00e1bao posto na guerra contra Troia.\nPero non s\u00f3 foi un ladr\u00f3n de \u00e9xito. Aut\u00f3lico forma parte do ciclo de lendas de Heracles porque foi un dos mestres que este tivo de meni\u00f1o: el ensinoulle a loitar , mentres que Anfitri\u00f3n, C\u00e1stor, Lino e \u00c9urito lle ensinaron outras artes de guerra.\nTam\u00e9n foi un dos participantes na expedici\u00f3n dos Argonautas , e de feito, era o av\u00f3 de Xas\u00f3n a trav\u00e9s da s\u00faa filla Polimede, casada con Es\u00f3n."}
{"id": "517489", "revid": "89787", "url": "https://gl.wikipedia.org/wiki?curid=517489", "title": "Asemblea Xeral (Uruguai)", "text": "A Asemblea Xeral (en castel\u00e1n: \"Asamblea General\") \u00e9 a instituci\u00f3n que exerce o poder lexislativo do Uruguai. Est\u00e1 integrada pola C\u00e1mara de Senadores (30 membros) e a C\u00e1mara de Representantes (99 membros) e presidida polo vicepresidente do Uruguai, que \u00e9 ademais presidente da C\u00e1mara de Senadores. A sede da Asemblea Xeral est\u00e1 no Palacio Lexislativo, en Montevideo, a capital da Rep\u00fablica Oriental do Uruguai. \nComposici\u00f3n.\nD\u00faas c\u00e1maras compo\u00f1en a Asemblea Xeral, estas son:\nFunci\u00f3ns.\nA secci\u00f3n V da Constituci\u00f3n uruguaia de 1967 establece as funci\u00f3ns da Asemblea Xeral no seu artigo 85 que se poden resumir en:\nAdemais disto, a C\u00e1mara de Senadores goza como atribuci\u00f3n exclusiva, a posibilidade de facer un xu\u00edzo p\u00fablico a aquelas autoridades p\u00fablicas que sexan acusadas pola C\u00e1mara de Representantes. Para poder apartalos do seu cargo deben acadar unha maior\u00eda de dous terzos.\nSede.\nO Palaxio Lexislativo \u00e9 a sede da Asemblea Xeral. Tr\u00e1tase dun edificio emprazado en Montevideo constru\u00eddo nun estilo neocl\u00e1sico entre 1904 e 1925, a s\u00faa inauguraci\u00f3n levouse a cabo na conmemoraci\u00f3n do centenario da independencia uruguaia. Antes da s\u00faa construci\u00f3n, a Asemblea Xeral sesionaba no Cabido de Montevideo, un predio hist\u00f3rico que quedara pequeno para as funci\u00f3ns do poder lexislativo. A edificaci\u00f3n est\u00e1 coroado por un orixinal lucernario sostido por cari\u00e1tides que aporta luz \u00e1s estancias do interior. \nNo seu interior destacan as salas do plenario da C\u00e1mara de Senadores e da C\u00e1mara de Representantes, esta \u00faltima presidida polo lema \"a mi\u00f1a autoridade emana de v\u00f3s e ela cesa pola vosa presenza soberana\", pronunciada por Jos\u00e9 Gervasio Artigas en 1813, l\u00edder uruguaio na independencia de Espa\u00f1a. O Palacio Lexislativo conta cunha importante biblioteca, as\u00ed como o despacho oficial da Vicepresidencia da Rep\u00fablica Oriental do Uruguai. Ademais, no sal\u00f3n dos pasos perdidos custodi\u00e1nse os dous documentos fundacionais do Estado oriental: a Declaratoria de Independencia de 1825 e a Constituci\u00f3n de 1830. Este espazo tam\u00e9n acolle actos culturais e os velorios de uruguaios senlleiros como o de Mario Benedetti, Eduardo Galeano ou Jorge Batlle, por citar alg\u00fans exemplos. "}
{"id": "517493", "revid": "72012", "url": "https://gl.wikipedia.org/wiki?curid=517493", "title": "Freising", "text": ""}
{"id": "517494", "revid": "42580", "url": "https://gl.wikipedia.org/wiki?curid=517494", "title": "Montreal Impact", "text": ""}
{"id": "517495", "revid": "23204", "url": "https://gl.wikipedia.org/wiki?curid=517495", "title": "Frisinga", "text": "Frisinga, en alem\u00e1n \"Freising\", do lat\u00edn \"Frisinga\", \u00e9 unha cidade da Alta Baviera situada a uns 30 km ao norte da capital do estado libre de Baviera, M\u00fanic, en Alema\u00f1a, \u00e1 beiras do r\u00edo Isar, a tan s\u00f3 10 km do aeroporto de M\u00fanic.\nTen unha superficie de 88,61\u00a0km\u00b2, unha altitude media de 448 msnm e unha poboaci\u00f3n total de 49\u00a0126 habitantes en 2020. \nFrisnga \u00e9 a cidade m\u00e1is antiga situada entre Ratisbona e Bolzano, e est\u00e1 dominada por dous outeiros, o outeiro da catedral, co castelo do bispo e a catedral de Frisinga, e o outeiro \"Weihenstephan\", coa abad\u00eda de Weihenstephan e a s\u00faa famosa f\u00e1brica de cervexa. \nFrisinga \u00e9 unha das cidades con menor \u00edndice de paro de Alema\u00f1a, debido ao gran n\u00famero de persoas da cidade que traballan no aeroporto de M\u00fanic. \nFrisinga \u00e9 tam\u00e9n a sede da cervexar\u00eda m\u00e1is antiga do mundo, fundada no ano 1040 polos monxes beneditinos co nome de \"Bayerische Staatsbrauerei Weihenstephan\". Ademais, foi nesta mesma cidade onde o duque Guillerme IV de Baviera ditou en 1516 a Lei de pureza da cervexa, na que se prohib\u00eda aos cervexeiros empregar outros ingredientes que non fosen cebada, l\u00fapulo e auga na produci\u00f3n de cervexa.\nOutro personaxe importante da cidade foi o seu bispo Ot\u00f3n de Frisinga, que pontificou de 1138 a 1158, e que durante a \u00e9poca da Querela das Investiduras entrou en conflito coa familia Wittelsbach, pero debido \u00e1 s\u00faa relaci\u00f3n co emperador do Sacro Imperio, mediou con \u00e9xito nas disputas entre os Hohenstaufen e os g\u00fcelfos.\nPor outra parte, Frisinga foi tam\u00e9n o primeiro lugar no que se rexistrou un tornado en Europa.in 788.\nHistoria.\nDescubrimentos arqueol\u00f3xicos demostraron que a zona se poboou na Idade de Bronce, a\u00ednda que non se atoparon probas que suxiren un asentamento continuo at\u00e9 o s\u00e9culo VIII d.C., \"Frigisinga\". Corbiniano de Frisinga, San Corbiniano (ca. 670 - ca. 730) un bispo franco, foi un evanxelizador dos b\u00e1varos. Corbiniano foi enviado ao territorio gobernado polo duque franco de Baviera Grimaldo I. Corbiniano probabelmente chegou \u00e1 daquela capital do Ducado de Baviera, Frisinga, instal\u00e1ndose nun santuario que xa exist\u00eda al\u00ed en 724, onde erixiu unha escola e un mosteiro beneditino, que chegou a ser dirixido polo seu irm\u00e1n Eremberto, despois da s\u00faa morte. Foi o precursor da diocese de Frisinga. O 20 de novembro, conmemorando o traslado da s\u00faas reliquias de Merano (Italia) a Frisinga cel\u00e9brase al\u00ed unha gran procesi\u00f3n protagonizada sobre todo por mozos. En 738, cando Bonifacio de Maguncia (San Bonifacio) regulou a estrutura eclesi\u00e1stica do Ducado de Baviera, mediante a creaci\u00f3n de catro dioceses sufrag\u00e1neas do arcebispado de Maguncia (entre elas o bispado de Frisinga), Eremberto fue elixido primeiro bispo de Frisinga.\nSegundo a s\u00faa \"Vita\", redatada polo bispo Arbeo de Frisinga, ordenou a un oso que levase a s\u00faa equipaxe a trav\u00e9s dos Alpes despois de que matara ao seu cabalo. O oso enselado segue sendo o s\u00edmbolo da cidade, amosado no se escudo de armas. A\u00ednda que a sede da diocese foi trasladada a M\u00fanic en 1821, inclu\u00edda a elevaci\u00f3n a arquidiocese, Freising permaneceu at\u00e9 hoxe como sede da administraci\u00f3n da diocese.\nEntre 764 e 783, o bispo Arbeo fundou unha biblioteca e un \"scriptorium\" na abad\u00eda. O asentamento comezou a converterse nun centro relixioso. Dise que os restos mortais do papa Alexandre I foron trasladados a Frisinga en 834.\nEn 996, Frisinga recibiu ss dereitos como cidade do emperador so Sacro Imperio Ot\u00f3n III. Por\u00e9n, despois da \u00ab... \"destruci\u00f3n da ponte episcopal, a alf\u00e1ndega, a ceca e as salinas preto de Oberf\u00f6hring polo duque Henrique o Le\u00f3n, que trasladou as casas da alf\u00e1ndega e o lugar da ponte \u00e1 parte alta de Oberf\u00f6hring, coloc\u00e1ndoas na localidade de M\u00fanic nas beiras do Isar\"\u00bb, en 1158, Frisinga comezou a perder a s\u00faa importancia econ\u00f3mica. En 1159 constru\u00eduse a catedral rom\u00e1nica (cunha not\u00e1bel columna de animais na cripta).\nDurante a mediatizaci\u00f3n e secularizaci\u00f3n dos territorios soberanos pertencentes a bispados, abad\u00edas e ordes relixiosas, proceso que aconteceu en Alema\u00f1a entre 1795 e 1814, un per\u00edodo marcado polo final da Revoluci\u00f3n francesa, o nacemento e a desaparici\u00f3n do Primeiro Imperio franc\u00e9s e pola subseguinte descomposici\u00f3n (causada poa vitoria deste sobre Austria) do Sacro Imperio Romano Xerm\u00e1nico, que tivo como consecuencia a creaci\u00f3n e desaparici\u00f3n do seu estado substituto, monicreque de Napole\u00f3n Bonaparte, a Confederaci\u00f3n do Rin. \nComo consecuencia, en 1803, a Igrexa cat\u00f3lica perdeu a maior\u00eda das s\u00faas propiedades e a autoridade na cidade. Nese ano a comunidade relixiosa de Weihenstephan deixou de existir, e pasou todos os seus dereitos, capitais e propiedades ao Reino de Baviera. \nEste transformou a cervexar\u00eda de Weihenstephan na \"Real Cervecexar\u00eda B\u00e1vara de Weihenstephan\" e nun \"Instituto de Agricultura\". A cervexar\u00eda transformouse nunha escola para cerveceiros en 1919 e, na actualidade, \u00e9 a \"Facultade Cerveceira, de Alimentos e L\u00e1cteos da Universidade de M\u00fanic\". \nPor ouro lado c\u00f3mpre sinalar que, desde 1946 at\u00e9 1951, o futuro papa Bieito XVI estudou Teolox\u00eda cat\u00f3lica e Filosof\u00eda na Universidade de Teolox\u00eda e Filosof\u00eda de Frisinga.\nEducaci\u00f3n.\nEn Frisinga est\u00e1n os seguintes centros educativos:\nCidades irmandadas.\nFrisinga est\u00e1 irmandada con:"}
{"id": "517496", "revid": "23204", "url": "https://gl.wikipedia.org/wiki?curid=517496", "title": "Filmes propostos \u00f3 mellor filme internacional na 60\u00aa edici\u00f3n dos \u00d3scar", "text": "Os seguintes 30 filmes, todos eles de pa\u00edses diferentes, foron propostos na 60\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Dinamarca, Espa\u00f1a, Francia, Italia e Noruega. O galard\u00f3n recaeu sobre Dinamarca, co filme \"Babettes g\u00e6stebud\". O aclamado filme \"Der Himmel \u00fcber Berlin\" de Wim Wenders, que foi presentado pola Alema\u00f1a Occidental, nin sequera foi nomeado malia ser un dos favoritos.\nIndonesia presentou un filme por vez primeira, e Cuba f\u00edxoo tam\u00e9n logo dunha d\u00e9cada sen facelo. A Uni\u00f3n Sovi\u00e9tica presentou un filme en lingua xeorxiana (que foi producido en 1984 mais foi censurado ata 1987), a India escolleu un filme en t\u00e1mil, e Noruega escolleu o primeiro filme da historia rodado en saami setentrional."}
{"id": "517497", "revid": "83328", "url": "https://gl.wikipedia.org/wiki?curid=517497", "title": "Arquivo fotogr\u00e1fico Wunderlich", "text": "O Arquivo fotogr\u00e1fico Wunderlich \u00e9 o arquivo que recolle a obra do fot\u00f3grafo alem\u00e1n Otto Wunderlich. Comprende fotos do seu percorrido por Galicia entre os anos 1926 e 1936.\nParte deste arquivo pode consultarse en li\u00f1a e de balde na fototeca do Instituto de Patrimonio Cultural de Espa\u00f1a do Ministerio de Cultura.\nV\u00e9xase tam\u00e9n.\nLigaz\u00f3ns externas.\nFototeca do IPCE"}
{"id": "517499", "revid": "89787", "url": "https://gl.wikipedia.org/wiki?curid=517499", "title": "Museo Rupriikki dos Medios de Comunicaci\u00f3n", "text": "O Museo Rupriikki dos Medios de Comunicaci\u00f3n (en fin\u00e9s \"Mediamuseo Rupriikki\") \u00e9 un museo de historia cultural situado na cidade de Tampere (Finlandia), e integrado dentro do Museokeskus Vapriikki (en galego \"Centro Muse\u00edstico Vapriikki)\". O museo est\u00e1 centrado na historia dos medios de comunicaci\u00f3n de masas e medios de comunicaci\u00f3n. Foi fundado en 2001 e conta con actividades de exposici\u00f3n dende 2003. O museo est\u00e1 xestionado pola cidade de Tampere.\nRupriikki forma parte do consultorio Trafiikki de museos especializados no campo do transporte e as comunicaci\u00f3ns.\nHistoria.\nO museo foi creado en 2001 cando se asociaron a cidade de Tampere, a Universidade de Tampere, a compa\u00f1\u00eda telef\u00f3nica Elisa e o xornal \"Aamulehti\". Rupriikki abriu as s\u00faas portas en 2003.\nInicialmente o museo estaba situado nun dos edificios m\u00e1is famosos da \u00e1rea industrial de Finlayson. Nese momento Rupriikki colaboraba con TR1, un centro de exposici\u00f3n de artes visuais localizado no mesmo edificio. En outono de 2014 o museo Rupriikki comezou os preparativos para deixar a s\u00faa antiga sede, e o \u00faltimo d\u00eda que abriu en Finlayson foi o 5 de outubro de 2014. En outubro de 2015 reabriu as s\u00faas portas no Museokeskus Vapriikki.\nExhibici\u00f3n e colecci\u00f3ns.\nO museo conta cunha exposici\u00f3n permanente sobre a historia dos medios de comunicaci\u00f3n de masas dende a prensa escrita, a radio, a televisi\u00f3n ata os medios dixitais. No momento da inauguraci\u00f3n do museo, a maior parte dos obxectos TI foron doados polo club local de inform\u00e1tica.\nNo pasado, Rupriikki tam\u00e9n acolleu exhibici\u00f3ns temporais. En 2006\u00a0acolleu unha exposici\u00f3n sobre Commodore computer na que hab\u00eda dez Comodores en funcionamento que puideron empregar as persoas asistentes. O museo tam\u00e9n realizou unha exposici\u00f3n para celebrar o d\u00e9cimo aniversario da conferencia Mindtrek."}
{"id": "517501", "revid": "98629", "url": "https://gl.wikipedia.org/wiki?curid=517501", "title": "Filmes propostos \u00f3 mellor filme internacional na 61\u00aa edici\u00f3n dos \u00d3scar", "text": "Os seguintes 31 filmes, todos eles de pa\u00edses diferentes, foron propostos na 61\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de B\u00e9lxica, Dinamarca, Espa\u00f1a, Hungr\u00eda e a India. O galard\u00f3n recaeu sobre Dinamarca, co filme \"Pelle Erobreren\".\nA proposta neerlandesa, o suspense \"Spoorloos\", foi descualificada polo comit\u00e9 da academia. O motivo da academia foi que menos do 50% do di\u00e1logo estaba en neerland\u00e9s, e que o franc\u00e9s era o maioritario. Malia que o filme foi producido nos Pa\u00edses Baixos cun director franco-neerland\u00e9s e cun elenco maioritariamente neerland\u00e9s, a academia considerou que o filme non era apto para representar o pa\u00eds. A Uni\u00f3n Sovi\u00e9tica presentou un filme rodado en 1967 que fora prohibido durante vinte anos."}
{"id": "517502", "revid": "23204", "url": "https://gl.wikipedia.org/wiki?curid=517502", "title": "Das wohltemperierte Klavier", "text": "Das wohltemperierte Klavier (en galego \"O clavec\u00edn ben temperado\", en contraposici\u00f3n a outros tipos de temperamentos), \u00e9 o nome de dous ciclos de preludios e fugas compostos por Johann Sebastian Bach en todas as tonalidades maiores e menores da gama crom\u00e1tica.\nComo moita da m\u00fasica de Bach, ning\u00fan dos dous volumes foron publicados en vida. E tam\u00e9n como moita da s\u00faa m\u00fasica, co\u00f1\u00e9cese a data en que foron compilados, pero non as datas en que foron compostos, polo que existen diversas especulaci\u00f3ns respecto diso. O que si \u00e9 co\u00f1ecido \u00e9 que o primeiro volume (que comprende os 24 preludios e fugas do BWV 846 ao BWV 869) foi rematado e compilado por Bach en 1722, a\u00ednda que a s\u00faa primeira impresi\u00f3n non chegar\u00e1 at\u00e9 moito despois de morto Bach, en 1801. O segundo volume (que comprende do BWV 870 ao BWV 893) foi rematado e compilado en 1744, a\u00ednda que tam\u00e9n \u00e9 probable, polo estilo, que moitos dos preludios e fugas deste segundo volume estivesen compostos antes de compilar o primeiro.\nAmbos comparten o mesmo esquema: cada libro comprende 24 grupos constitu\u00eddos por un preludio e unha fuga na mesma tonalidade. Empeza pola tonalidade de \"d\u00f3\" maior, e despois a de \"d\u00f3\" menor, \u00e1 que lle segue \"d\u00f3\" d\u00edese maior e as\u00ed sucesivamente, at\u00e9 completar toda a gama crom\u00e1tica de maior a menor. \u00c9, por tanto, unha colecci\u00f3n enorme que comprende 48\u00a0preludios e 48\u00a0fugas cuxo obxectivo \u00e9, \u00e1 vez, musical, te\u00f3rico e did\u00e1ctico.\nT\u00edtulo da obra e instrumentos de execuci\u00f3n.\nExisten moitas opini\u00f3ns respecto dos instrumentos \"con\" ou \"para\" os que foron compostas estas pezas, pero dada a natureza abstracta da m\u00fasica de Bach, \u00e9 est\u00e9ril discutir sobre iso, posto que soan igual de ben tanto nuns instrumentos como noutros sempre que se interpreten coherentemente segundo o estilo e as posibilidades do instrumento. A pesar de que moitos dos preludios e fugas foron compostos pensando nun clavicordio ou nun clavec\u00edn ou en calquera dos dous, non existe ning\u00fan argumento de peso para desestimar ao \u00f3rgano ou ao piano na s\u00faa execuci\u00f3n. Si conv\u00e9n, en calquera caso, sinalar certas caracter\u00edsticas da partitura en relaci\u00f3n aos instrumentos.\nO clavec\u00edn e o clavicordio, instrumentos que se atopaban, naquel tempo, na s\u00faa \u00e9poca de esplendor \u2015hexemon\u00eda que manter\u00edan at\u00e9 finais do s\u00e9culo XVIII, cando o pianoforte finalmente se impuxo como instrumento de teclado\u2015, eran ambos de uso habitual en Bach. Un gran n\u00famero das pezas que Bach compuxo para o teclado pensounas cun clavicordio, un instrumento de corda percutida que Bach ti\u00f1a en alta estima porque lle permit\u00eda acentuar e realzar libremente as voces en distintos planos. Por outra banda, moitas das obras de Bach, que se pode afirmar que soan m\u00e1is apropiadas co clavec\u00edn polo seu maior volume sonoro respecto do d\u00e9bil clavicordio, son:\nO resto pode afirmarse que son igualmente eficaces en calquera instrumento.\nTam\u00e9n o \u00f3rgano era de uso com\u00fan, pero \u00e9 conveniente sinalar que ning\u00fan dos preludios e fugas de ambas as colecci\u00f3ns conta con indicaci\u00f3n algunha de pedais nin ningunha das pezas conta co terceiro pentagrama t\u00edpico do \u00f3rgano \u2015parte que se interpretar\u00eda co \"pedalier\" do \u00f3rgano\u2015, pentagrama que si aparece noutras obras de Bach escritas expresamente para este instrumento. Un \u00fanico caso, a Fuga 20 BWV 865 en la menor do primeiro volume conta ao final cunha nota pedal mantida que, pola textura da partitura nese punto, s\u00f3 poder\u00eda ser executada convenientemente co \"pedalier\" dun \u00f3rgano. Dado que os \u00f3rganos daquela \u00e9poca non adoitaban estar afinados segundo o sistema temperado e que a tonalidade de la menor, sen alteraci\u00f3ns na armadura, non presenta problemas de execuci\u00f3n no sistema de afinaci\u00f3n antigo. Bach, como moitos organistas daquel tempo para a pr\u00e1ctica no fogar, dispu\u00f1a dun xogo de pedais para o clavicordio, de modo que, a pesar da imposibilidade de tocalo cun clavec\u00edn ou un pianoforte, pode telo composto desde o clavicordio.\nPor \u00faltimo, o recente fortepiano ou pianoforte, instrumento inventado por Bartolomeo Cristofori cara a 1698, non se co\u00f1ec\u00eda practicamente f\u00f3ra de Florencia no momento no que Bach compilou o primeiro tomo. O novo instrumento non chegou a Alema\u00f1a at\u00e9 1732, cando Gottfried Silbermann constr\u00fae o seu primeiro fortepiano. S\u00e1bese que Bach probou un deses novos instrumentos no taller de Silbermann e que a s\u00faa primeira opini\u00f3n non foi de aprobaci\u00f3n, as\u00ed como que o 7 de maio de 1747, tres anos antes de morrer, cando o rei Frederico II o Grande de Prusia \u2015nunha invitaci\u00f3n a visitar a corte onde traballaba o seu fillo Carl Philipp Emanuel\u2015 pediulle que improvisase un \"richercare\" nun dos pianofortes Silbermann que posu\u00eda. Aparentemente, pouco m\u00e1is se co\u00f1ece da s\u00faa experiencia real co piano. Con todo, Eva Badura-Skoda indica que, a partir dun anuncio no xornal de 1733 onde se anuncia a continuaci\u00f3n dos concertos do Collegium Musicum de Bach cun comentario sobre un novo \"clavycimbel\" \u00abcuxo gusto non foi escoitado a\u00ednda por estas terras\u00bb, poder\u00eda facer referencia a un fortepiano, polo que o piano ser\u00eda unha opci\u00f3n plausible para moita da m\u00fasica dos \u00faltimos anos de Bach. A\u00ednda as\u00ed, p\u00e9nsase que esta obra foi escrita para o clavicordio (instrumento caseiro e de volume d\u00e9bil), xa que ao analizala, parece ser unha obra con fins did\u00e1cticos, e non para ser executada en concertos, nese caso, o instrumento adecuado ser\u00eda o clavec\u00edn, debido \u00e1 s\u00faa maior sonoridade.\nEn calquera caso, co\u00f1ecida ou non a predilecci\u00f3n de Bach cara ao clavicordio polas s\u00faas capacidades de gradaci\u00f3n din\u00e1mica, capacidades que comparte co piano, \u00e9 o piano o instrumento co que m\u00e1is se executa toda a m\u00fasica de Bach.\nA afinaci\u00f3n temperada.\nO temperamento ref\u00edrese ao tipo de afinaci\u00f3n dos instrumentos musicais, inclu\u00edda a voz humana. As primeiras formas de afinaci\u00f3n eran as pitag\u00f3ricas (ou as de Arist\u00f3xenes), en que a escala se divid\u00eda en doce partes desiguais matematicamente perfectas pola regra de 3:2. Pero eses instrumentos s\u00f3 permit\u00edan executar obras moi sinxelas nunha soa tonalidade, xa que noutras tonalidades soaban terriblemente desafinadas (xer\u00e1banse desagradables harm\u00f3nicos).\nCo paso dos s\u00e9culos, os instrumentistas trataron gradualmente de destemperar alg\u00fans intervalos da escala (especialmente o terceiro grao), para permitir que unha obra se puidera tocar noutras tonalidades (para facilidade dos cantantes).\nO \u00abtemperamento bo\u00bb foi o que na \u00e9poca de Bach permitiu en maior grao esa capacidade de execuci\u00f3n en moitas tonalidades. A\u00ednda que o \u00abtemperamento bo\u00bb \u00e9 unha evidente mellora barroca \u00e1 afinaci\u00f3n grega antiga, de t\u00f3dolos xeitos, para un o\u00eddo moderno, as obras s\u00e9guense escoitando claramente desafinadas.\nExiste unha maneira de afinar o instrumento \u2015que \u00e9 a que se utiliza actualmente\u2015 de maneira tal que os sons de todas as teclas contiguas est\u00e1n \u00e1 mesma distancia, facendo que todos os intervalos de medio ton sexan id\u00e9nticos (a oitava div\u00eddese en doce intervalos logaritmicamente iguais). Denom\u00ednase \u00abtemperamento igual\u00bb. \nA Bach entusiasmoulle este sistema \u201ctemperado\u201d pois permite modular de calquera tonalidade a calquera outra sen necesidade de reafinar o teclado. (A verdadeira intenci\u00f3n desta obra \u00e9 precisamente tocar unha peza en do, inmediatamente despois unha en do#, logo unha en re e as\u00ed sucesivamente, do que se deduce que cont\u00e9n doce pezas en modo maior, seguidas de doce en modo menor).\nEste sistema de afinaci\u00f3n, a pesar das s\u00faas evidentes vantaxes, contou con alg\u00fans detractores que opinaban:\nCon todo, sen o sistema ben temperado, que permit\u00eda as modulaci\u00f3ns a tonalidades afastadas dunha maneira inmediata, as\u00ed como as enharmon\u00edas, non fose posible toda a evoluci\u00f3n musical que seguiu a partir do s\u00e9culo XIX, as\u00ed como unha cantidade importante da m\u00fasica vocal xa desde o Renacemento.\nBradley Lehman sinalou que a estrutura do \u00absistema temperado\u00bb preconizado por Bach aparece de maneira codificada na li\u00f1a de \u00abrizos\u00bb que figura no frontispicio da obra. Segundo el, tr\u00e1tase dun \u00absistema temperado\u00bb moi doce, que permite, efectivamente, o uso de todas as tonalidades, pero conservando unhas cores diferentes para cada unha: segundo este autor, as tonalidades en bemol son m\u00e1is doces que as tonalidades en d\u00edese. Eses rizos son os seguintes:\nUnha das maiores obras da m\u00fasica occidental.\nO per\u00edodo durante o cal Bach compuxo e reuniu os elementos deste excepcional conxunto musical \u00e9, tam\u00e9n, o do despregamento da inventiva, das teor\u00edas en busca do \u00absistema temperado\u00bb ideal. O \u00absistema temperado\u00bb estaba a\u00ednda lonxe de ser un\u00e1nime, e moitos eran os que so\u00f1aban con atopar a v\u00eda da modulaci\u00f3n sen l\u00edmites e sen contraindicaci\u00f3ns nun temperado irregular que tardar\u00e1 en atoparse. Neste contexto, moitos compositores trataron xa de probar que todas as tonalidades son posibles. Por citar alg\u00fans:\nEn 1702, 1710, 1713 e 1715, Fischer editou a s\u00faa obra \"Ariadna\" \"Mvsica\" conxunto de vinte preludios e fugas en vinte tonalidades diferentes, que deb\u00edan de servir de f\u00edo condutor ao m\u00fasico no labirinto das tonalidades m\u00e1is afastadas. Debido a que non usaba o \u00abtemperamento bo\u00bb, evitou a tonalidade de sol d\u00edese menor e todas as que utilizaban m\u00e1is de cinco bemoles ou seis d\u00edeses.\nEn 1711, Heinichen publicou un \"Labyrinthvs Mvsicvs\" igualmente en vinte tonalidades, cuxo obxectivo era parecido.\nEn 1719, Johann Mattheson d\u00e1 no seu \"Die exemplarische Organistenprobe\", uns exemplos de base continua en cada unha das vinte e catro tonalidades.\nBach probablemente estivo inspirado pola idea de Fischer, de feito o seu fillo Carl Philipp Emmanuel escribiu que este era un dos compositores preferidos do seu pai, o mesmo que Pachelbel, Froberger, Kerll e alg\u00fans outros. Nunha das fugas, Bach, que do mesmo xeito que todos os compositores da s\u00faa \u00e9poca, usaba temas alleos para explotar todas as posibilidades contrapunt\u00edsticas que encerraban, botou man dun tema pertencente \u00e1 \"Ariadna Mvsica\" de Fischer.\nCon todo, a obra de Bach excede, con moito, \u00e1 de todos os seus contempor\u00e1neos e concede ao seu autor a reputaci\u00f3n de ser o maior contrapuntista de t\u00f3dolos tempos. Tr\u00e1tase, en efecto, dunha obra \u00fanica desde todos os puntos de vista: neste enorme conxunto musical, ning\u00fan preludio, ningunha fuga son parecidas: as fugas conte\u00f1en, en xeral, tres ou catro voces, e moi raras veces, d\u00faas ou cinco, e despregan un exemplo completo dos procesos contrapunt\u00edsticos. Os preludios son dunha gran variedade mel\u00f3dica, r\u00edtmica e de construci\u00f3n a\u00ednda m\u00e1is importante. Cada unha das pezas demostra a mestr\u00eda do contrapunto, que non prevalece sobre a est\u00e9tica, e ten un sentido do desenvolvemento da idea musical que non deixa lugar \u00e1 repetici\u00f3n nin \u00e1 facilidade.\nDespois de Bach, a forma de \u00abpreludio e fuga\u00bb caeu en desuso, coma se todo estivera xa dito. De feito, cando Bach caeu practicamente no esquecemento despois da s\u00faa morte, o \"Das wohltemperierte Klavier\" \u2015do que numerosas copias manuscritas circularon durante o resto do s\u00e9culo XVIII, dada a pr\u00e1ctica habitual da \u00e9poca de estudar as obras copi\u00e1ndoas a man\u2015 foi admirado e practicado en privado polos m\u00e1is grandes compositores: Mozart, Beethoven etc.\nCon todo, esta obra non foi impresa at\u00e9 1801.\nBach deulle un gran auxe, copiouse a si mesmo moitas veces e interpretou en moitas ocasi\u00f3ns a versi\u00f3n \u00edntegra."}
{"id": "517505", "revid": "59564", "url": "https://gl.wikipedia.org/wiki?curid=517505", "title": "Premio de Novela Vilar Ponte", "text": "O Premio de Novela Vilar Ponte \u00e9 un premio literario galego concedido desde 2018 que est\u00e1 patrocinado polo concello de Viveiro. O premio institu\u00eduse co obxectivo de homenaxear a memoria dos irm\u00e1ns Vilar Ponte. O premio nun inicio estaba dotado con 4000 euros para o primeiro premio e 1000 para o segundo."}
{"id": "517506", "revid": "98629", "url": "https://gl.wikipedia.org/wiki?curid=517506", "title": "Elfrida Andr\u00e9e", "text": "Elfrida Andr\u00e9e, nada en Visby o 19 de febreiro de 1841 e finada en Gotemburgo o 11 de xaneiro de 1929, foi unha directora, compositora e organista sueca, co\u00f1ecida no seu pa\u00eds tanto pola s\u00faa produci\u00f3n musical como por ser unha defensora sen concesi\u00f3ns dos dereitos da muller. Pioneira en diversos sentidos, abriu un importante cami\u00f1o na loita destes dereitos en Suecia.\nTraxectoria.\nElfrida Andr\u00e9e naceu en Visby. Foi a filla m\u00e1is nova de Andreas Andr\u00e9e, un m\u00e9dico cun profundo amor pola m\u00fasica. A s\u00faa pol\u00edtica era liberal e era moi consciente da situaci\u00f3n das mulleres en Suecia. A irm\u00e1 m\u00e1is vella de Elfrida era Fredrika Andr\u00e9e (1836 - 1880), tam\u00e9n co\u00f1ecida como Fredrika Stenhammar polo seu apelido de casada. Foi unha aclamada cantante de \u00f3pera.\nInici\u00e1ndose na m\u00fasica da man do seu pai, \u00e1 idade de 14 anos viaxou a Estocolmo para formarse como organista e, dous anos m\u00e1is tarde, en 1857, converteuse na primeira muller en Suecia en obter un diploma desta especialidade na Kungliga Musikaliska akademien (a Real Academia Sueca de M\u00fasica). F\u00edxoo como unha estudante extramuros, xa que as mulleres non eran admitidas como candidatas ao ingreso na academia. \nTras graduarse solicitou, como muller, un permiso especial do goberno para optar a un posto como organista, mais a s\u00faa solicitude foi rexeitada polo arcebispo Henrik Reuterdahl, un deputado conservador. Elfrida escribiulle ao seu pai en Visby: \"As mozas somos oprimidas en todos os sentidos. Ademais de converterse en costureiras ou mestras, o espect\u00e1culo \u00e9 a \u00fanica ocupaci\u00f3n aberta para n\u00f3s. Quero traballar e perseguir un obxectivo, mais que se debe facer cando hai un campo tan pequeno no que traballar?\" Case ao mesmo tempo, a s\u00faa mestra de \u00f3rgano contrat\u00e1raa como organista na igrexa de St James, Estocolmo, mais o clero non a deixou tocar, alegando que \"ver a unha muller no tallo do \u00f3rgano [ser\u00eda] indecoroso e perturbador\". Ademais, San Pablo dixo: ' As mulleres deben calar no templo'. ( ICor 14, 34-35).\nEn 1861, con 20 anos e tras estes incidentes, ela e o seu pai axudaron, a trav\u00e9s da correspondencia e as discusi\u00f3ns cos deputados, a lograr un cambio na lei que lles permitiu \u00e1s mulleres exercer de forma fixa como organistas. Dous anos m\u00e1is tarde axudou a dese\u00f1ar outro cambio lexislativo mediante o cal as mulleres pod\u00edan ser empregadas como operadoras de tel\u00e9grafos. En 1861 comeza a exercer o seu oficio en Estocolmo.\nAo redor de 1870, influ\u00edda polo fil\u00f3sofo ingl\u00e9s John Stuart Mill, formulou o seu lema: \"a elevaci\u00f3n da muller\". Durante a s\u00faa vida produciuse certamente unha '\u00e9poca de emancipaci\u00f3n' para a muller en Suecia. No seu nacemento en 1841, as mulleres practicamente non ti\u00f1an ning\u00fan dereito. En 1929, o ano da s\u00faa morte, a posici\u00f3n financeira e legal deste colectivo cambiara radicalmente, abr\u00eduselles un rango m\u00e1is amplo de emprego e obtiveran o dereito a voto.\nTraxectoria profesional.\nEn 1860 comezou os seus estudos de composici\u00f3n con Ludvig Norman. En 1861 obtivo o seu diploma cun amplo curr\u00edculo e un grande expediente. Aos 24 anos, Elfrida Andr\u00e9e compuxo un quinteto de piano que a elevou \u00e1 elite entre os compositores suecos, un estrato que era completamente de homes.\nO cargo de organista da catedral de Gotemburgo quedou vacante en 1866, e Andreas Andr\u00e9e suxeriu que a s\u00faa filla que se presentase como candidata. Elfrida viaxou a Gotemburgo para a audici\u00f3n. Hab\u00eda sete candidatos masculinos, e estaba convencida de que non se lle dar\u00eda o posto. Cando uns d\u00edas m\u00e1is tarde, en Estocolmo, Andreas Andr\u00e9e leu un telegrama de Gotemburgo no que dic\u00eda: \u00abEsta noite, Mamsell Andr\u00e9e, elixido por unanimidade organista da catedral de Gotemburgo!\u00bb desmaiose. A s\u00faa filla era a primeira muller en ostentar un emprego deste tipo en toda Europa.\nElfrida Andr\u00e9e ben poder\u00eda haberse estabelecido en Gotemburgo, tocando na catedral e participando da vida social da cidade, mais ti\u00f1a ambici\u00f3ns m\u00e1is elevadas. Os seus primeiro tropezos no mundo de homes da \u00e9poca veu coa interpretaci\u00f3n da s\u00faa primeira sinfon\u00eda, en do maior, en Estocolmo durante o inverno de 1869. Escribiu no seu diario que o traballo se representou no teatro de \"Hammars\" e que ela cr\u00eda que os m\u00fasicos tocaran \"mal \u00e1 mantenta\". Ela e a s\u00faa irm\u00e1 Fredrika marcharon cando comezou o \u00faltimo movemento e os primeiros viol\u00edns \u00edan un comp\u00e1s por detr\u00e1s do resto da orquestra. Elfrida estivo enferma durante tres d\u00edas despois \"deste delirio musical\". O cr\u00edtico Wilhelm Bauck golpeouna por completo, declarando que a composici\u00f3n estaba por baixo da \"imperfecci\u00f3n\". A s\u00faa recensi\u00f3n finalizou: \"N\u00f3tese esta verdade dourada: a orixinalidade desta peza consiste na invenci\u00f3n, non de formas anormais, sen\u00f3n de formas horr\u00edbeis\".\nA familia Andr\u00e9e conmoveuse con estes comentarios, e Andreas pensou que Elfrida deber\u00eda limitarse a escribir canci\u00f3ns e pequenas obras para piano. Mais ela pensou diferente. Na correspondencia que seguiu escribiu: \"\"Cantas veces non sent\u00edn resentimento cando se escribiu ou dito, e sinceramente, que non se poden mencionar nomes femininos onde se trata dunha composici\u00f3n musical seria. [...] Non ser\u00e1n pequenas canci\u00f3ns as primeiras en ser vistas de min, por canci\u00f3ns, de feito belas canci\u00f3ns, hai moitos dos meus parentes que escriben. A m\u00fasica de c\u00e1mara funciona [...] agora \u00e9 o comezo que desexo. Ser\u00eda m\u00e1is f\u00e1cil arrincar unha peza da rocha que arrincarme a mi\u00f1a idea ideal: a elevaci\u00f3n da muller!\"\" O ver\u00e1n seguinte, en 1870, ampliou os seus estudos de composici\u00f3n e instrumentaci\u00f3n en Copenhague co compositor dan\u00e9s Niels Gade. Tras ensinarlle moitas das s\u00faas composici\u00f3ns, esta frut\u00edfera relaci\u00f3n motivou moito a Elfrida, que escrib\u00eda nunha carta ao seu pai: \"Quero seguir avanzando, quero ser realmente \u00fatil e quero converterme en algo m\u00e1is do que son!\" e a partir de 1871 empezou a s\u00faa colaboraci\u00f3n coa Orquestra de Gotemburgo, que interpretou moitas das s\u00faas composici\u00f3ns sinf\u00f3nicas ata que, no mes de maio de 1879, a orquestra se disolveu debido a unha crise econ\u00f3mica.\nEn 1880 recibiu o segundo premio de composici\u00f3n como reco\u00f1ecemento nun concurso celebrado en Bruxelas. Ao redor desta data, Elfrida Andr\u00e9e xa era unha figura moi co\u00f1ecida na escena art\u00edstica sueca, e algunhas das s\u00faas mellores composici\u00f3ns datan desta \u00e9poca. \nXunto \u00e1 s\u00faa amiga e dramaturga Selma Lagerl\u00f6f escribiu unha \u00f3pera chamada \"Fritiof Saga\", en 1898, que non conseguiu ga\u00f1ar un concurso que fixese que esta se estrease na \u00d3pera Real de Estocolmo. Con todo, Andr\u00e9e extraeu finalmente desta \u00f3pera unha suite orquestral moi co\u00f1ecida dentro da s\u00faa produci\u00f3n musical.\nTam\u00e9n compuxo 3 sinfon\u00edas e importantes obras de m\u00fasica de c\u00e1mara, ademais dun bo n\u00famero de obras como pezas para piano e \u00f3rgano, misas corais en sueco, cantatas e diversas canci\u00f3ns. Diversos exemplos son un cuarteto para piano en la menor (1870) e un quinteto para piano en mi menor (publicado en 1865), un tr\u00edo para piano en sol menor (1887) (e outro publicado postumamente en d\u00f3 menor), un cuarteto de corda en re menor do ano 1861 e outro en la maior. Pezas para viol\u00edn (inclu\u00edndo diversas sonatas) e para piano.\nNas \u00faltimas obras, escritas despois de 1890, o estilo de Elfrida Andr\u00e9e cambia. A sinfon\u00eda de \u00f3rgano en si menor (1890) tardou moito tempo en xestarse. Unha primeira versi\u00f3n da mesma xa se realizou en 1871, probablemente inspirada nas sonatas de \u00f3rgano de Felix Mendelssohn. Dez anos despois, en 1882, interpretou unha versi\u00f3n revisada nun concerto no Crystal Palace de Londres. Unha breve viaxe a Par\u00eds no ver\u00e1n de 1882 engadiu reminiscencias da m\u00fasica francesa ao seu repertorio. Os traballos de Guilmant, Widor e Saint-Sa\u00ebns figuraban regularmente nos seus programas e, baixo a inspiraci\u00f3n da m\u00fasica francesa, terminou ao fin a sinfon\u00eda de \u00f3rgano. Hai catro movementos, con esta influencia e atmosfera francesa presentes desde o principio. O segundo movemento lembra o estilo de Mendelssohn, moi influente para Andr\u00e9e, mentres que o terceiro \u00e9 suavemente sentimental e o cuarto de grandeza e exaltaci\u00f3n gala.\nDesde mediados da d\u00e9cada de 1920 en diante, Elfrida Andr\u00e9e retirouse do seu posto na catedral. Foi no \u00f3rgano onde atopou unha sa\u00edda para os seus so\u00f1os art\u00edsticos e emancipatorios, e nunca esqueceu o debate parlamentario nos d\u00edas da s\u00faa mocidade. En 1905 consagrouse un novo \u00f3rgano catedralicio que ti\u00f1a un soprador el\u00e9ctrico. Agora pod\u00edase prescindir dos tratantes de fols, e Elsa Stenhammar lembra que Andr\u00e9e a mi\u00fado perd\u00eda a noci\u00f3n do tempo e permanec\u00eda sentada no \u00f3rgano at\u00e9 altas horas da noite. Nunha desas ocasi\u00f3ns, sendo capaz o \u00f3rgano de dar renda solta aos seus sentimentos m\u00e1is \u00edntimos, e despois de que os \u00faltimos ecos se apagaron, ela exclamou: 'Pablo, pequeno, a\u00ed o levas!' (traduci\u00f3n aproximada do sueco \u201dD\u00e4r fick du, lille Paulus!\u201d Burla cara ao ap\u00f3stolo San Pablo lembrando as limitaci\u00f3ns impostas polo clero anos antes).\n\u00c1 s\u00faa morte, en 1929, as s\u00faas composici\u00f3ns xa foran en parte esquecidas. Mais desde a d\u00e9cada de 1980 volveron a popularizarse no seu pa\u00eds. Os manuscritos das s\u00faas obras est\u00e1n conservados en Biblioteca P\u00fablica de Estocolmo.\nElfrida Andr\u00e9e e a \"elevaci\u00f3n da muller\".\nElfrida nunca esqueceu a loita pola s\u00faa profesi\u00f3n. 'A elevaci\u00f3n da muller' seguiu sendo a s\u00faa consigna at\u00e9 o d\u00eda da s\u00faa morte, a\u00ednda que non todas as mulleres compartiron esta opini\u00f3n. \nEn Londres, en 1882, co\u00f1eceu a soprano Jenny Lind (1820-1887), que entre outras cousas consideraba que as mulleres eran incapaces de tratar cunha orquestra. Elfrida Andr\u00e9e apresurouse a mostrar a s\u00faa sinfon\u00eda ao marido de Jenny, o director Otto Goldschmidt. Mentres o estaba facendo, Jenny, de p\u00e9 xunto a el, rumoreou: \"\u00c9 pos\u00edbel que sexa correcto para todos os instrumentos?\" \"Si, certamente, certamente\", respondeulle. A pianista e compositora norueguesa Agathe Backe Gr\u00f8ndahl tam\u00e9n se mostrou pouco entusiasta con respecto \u00e1 escritura orquestral e declarou nunha carta a Elfrida que esta actividade non estaba realmente \"no meu x\u00e9nero, creo\".\nComo educadora e como examinadora de Kungliga Musikaliska akademien en Gotemburgo, Elfrida instru\u00edu e examinou a moitas mulleres organistas ao longo dos anos. Curiosamente, en 1889 Gotemburgo era a \u00fanica diocese sueca que ti\u00f1a organistas mulleres, o que ti\u00f1a que ver co posto de Elfrida Andr\u00e9e como organista da catedral. A d\u00e9cada de 1880 viu unha crecente oposici\u00f3n \u00e1s mulleres como m\u00fasicos e compositores, o que \u00e9 paradoxal se pensamos que durante esta mesma d\u00e9cada ao nome de Elfrida se uniran outras tres compositoras, a saber, Laura Netzel (1839-1927), a quen axudou a empezar como compositora na d\u00e9cada de 1880, Valborg Aulin (1860-1928), que era moi solitaria, e Helena Munktell (1852-1919). A pesar de que estas mulleres viviron a mesma \u00e9poca, houbo grandes diferenzas entre todas. Aulin e Munktell non escribiron nada para orquestra at\u00e9 aproximadamente 1900, e a produci\u00f3n de m\u00fasica de c\u00e1mara de Laura Netzel s\u00f3 comezou na d\u00e9cada de 1890. Elas tres xurdiron moito despois de que Elfrida producise as s\u00faas composici\u00f3ns, e ningunha delas deixou as s\u00faas pegadas pol\u00edticas. Elfrida Andr\u00e9e foi a gran pioneira."}
{"id": "517507", "revid": "1505", "url": "https://gl.wikipedia.org/wiki?curid=517507", "title": "Clave (m\u00fasica)", "text": ""}
{"id": "517512", "revid": "23204", "url": "https://gl.wikipedia.org/wiki?curid=517512", "title": "Filmes propostos \u00f3 mellor filme internacional na 62\u00aa edici\u00f3n dos \u00d3scar", "text": "Os seguintes 37 filmes, todos eles de pa\u00edses diferentes, foron propostos na 62\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n do Canad\u00e1, Italia, Dinamarca, Francia e Porto Rico. O galard\u00f3n recaeu sobre Italia, co filme \"Cinema Paradiso\". Burkina Faso e Sur\u00e1frica presentaron filmes por vez primeira nesta edici\u00f3n, e Porto Rico foi nomeado por primeira e \u00faltima vez."}
{"id": "517513", "revid": "98629", "url": "https://gl.wikipedia.org/wiki?curid=517513", "title": "Ethel Smyth", "text": "Dame Ethel Mary Smyth, DBE, nada en Londres o 23 de abril de 1858 e finada en Woking, Surrey, o 8 de maio de 1944, foi unha compositora inglesa e unha das l\u00edderes do movemento sufraxista.\nTraxectoria.\nSmyth naceu en Londres e estudou m\u00fasica en Leipzig con Heinrich von Herzogenberg e o Geistinger. Os seus traballos inclu\u00edan sinfon\u00edas, traballos corais, m\u00fasica de sala e \u00f3peras. Destacan sobre todo as s\u00faas \u00f3peras, sendo a m\u00e1is famosa \"The Wreckers\" e a m\u00e1is orixinal \"F\u00eate Galante\". Ambas as d\u00faas tiveron moito \u00e9xito. As s\u00faas composici\u00f3ns foron reco\u00f1ecidas por autores do talle de Tchaikovsky, Brahms ou Dvo\u0159\u00e1k. En 1903 chegou a ser a primeira muller en conseguir que unha das s\u00faas obras fose representada na \u00d3pera Metropolitana de Nova York.\nO seu pai, de formaci\u00f3n militar, non estaba de acordo con que a s\u00faa filla estudase no estranxeiro, pero isto foi pos\u00edbel grazas a Alexander Ewing, un oficial da Army Service Corps, que ser\u00eda o seu primeiro profesor de composici\u00f3n. O papel desta persoa ser\u00e1 crucial para Ethel, xa que convenceu o seu pai do talento que posu\u00eda a s\u00faa filla e introduciuna no mundo da composici\u00f3n, mand\u00e1ndolle ler tratados de orquestraci\u00f3n e ensin\u00e1ndolle a m\u00fasica de compositores como Wagner, Berlioz ou Brahms. \nEwing non foi o \u00fanico dos seus profesores en destacar o seu talento, sen\u00f3n que tam\u00e9n George Henschel escribiu nas s\u00faas memorias: \"Ethel Smyth estaba destinada a converterse na compositora m\u00e1is not\u00e1bel e orixinal da historia da m\u00fasica\". \nEn 1910 Smyth uniuse \u00e1 Uni\u00f3n social e pol\u00edtica de mulleres, (\"Women's Social and Political Union\", WSPU), unha organizaci\u00f3n militante sufraxista, abandonando a m\u00fasica durante dous anos para dedicarse \u00e1 causa. O seu \"The March of the Women\" (\"A marcha das mulleres\", 1911) converteuse no himno do movemento sufraxista feminino, a\u00ednda que as sufraxistas adoitaban gritar a letra de Cicely Hamilton no canto de cantar a m\u00fasica de Smyth. Cando a l\u00edder da WSPU Emmeline Pankhurst chamou as membros a romper as xanelas dos pol\u00edticos antisufraxistas como protesta, Smyth (xunto a 108 mulleres) f\u00edxoo. Cumpriu dous meses na prisi\u00f3n de Holloway. Cando Thomas Beecham foi visitala al\u00ed, atopouse a sufraxistas marchando nun cuadr\u00e1ngulo e cantando mentres Smyth se apoiaba nunha xanela e conduc\u00eda a canci\u00f3n cun cepillo de dentes.\nMoi comprometida coas causas sociais, durante a primeira guerra mundial exerceu como asistente de radiolox\u00eda no Hospital de Vichy. Esta experiencia case lle custa a vida, xa que carrexaba problemas auditivos e en novembro de 1918 sufriu unha dupla pneumon\u00eda e pleurite que superou xa en Inglaterra.\nEn 1922 foi condecorada pola Orde do Imperio Brit\u00e1nico. Posteriormente serviu de modelo para a ficticia Dama Hilda Tablet na radio serie de 1950 de Henry Reed. En 2020, setenta e seis anos despois do seu falecemento, foi nomeada a un premio Grammy pola sinfon\u00eda The Prison, gravada en 1930.\nVida persoal.\nSmyth era proclive a grandes paix\u00f3ns rom\u00e1nticas, a maior\u00eda delas con mulleres. Escribiu a Harry Brewster, que puido ser o seu \u00fanico amante masculino, que era \"m\u00e1is sinxelo para min amar o meu propio sexo apaixonadamente, que ao teu\", cualificando isto como un \"eterno puzzle\". Aos 71 anos de idade namorouse de Virginia Woolf, quen, alarmada e divertida \u00e1 vez, dixo que era \"como ser presa por un caranguexo xigante\", mais as d\u00faas se fixeron amigas.\nAnos finais.\nO seu ouvido deteriorouse nos seus \u00faltimos anos, e escribiu moi pouca m\u00fasica. Estes problemas auditivos xa os carrexaba desde 1891, mais progresivamente foron empeorando at\u00e9 que ao final da s\u00faa vida xa lle custaba moito ouvir.\nMorreu en Woking aos 86 anos de idade e os seus restos foron incinerados."}
{"id": "517514", "revid": "15490", "url": "https://gl.wikipedia.org/wiki?curid=517514", "title": "San Pablo", "text": ""}
{"id": "517515", "revid": "15490", "url": "https://gl.wikipedia.org/wiki?curid=517515", "title": "Pablo de Tarso", "text": ""}
{"id": "517518", "revid": "785", "url": "https://gl.wikipedia.org/wiki?curid=517518", "title": "Trofeo Teresa Herrera 1986", "text": "O Trofeo Teresa Herrera de 1986 foi a 41\u00aa edici\u00f3n do torneo. Celebrouse na Coru\u00f1a entre o 8 e o 10 de agosto de 1986. O campi\u00f3n foi o Atl\u00e9tico de Madrid, que derrotou na final ao Santos brasileiro, logrando o seu quinto t\u00edtulo.\nO centrocampista atl\u00e9tico Quique Seti\u00e9n foi elixido mellor xogador do torneo por segundo ano consecutivo."}
{"id": "517519", "revid": "47401", "url": "https://gl.wikipedia.org/wiki?curid=517519", "title": "Filmes propostos \u00f3 mellor filme internacional na 63\u00aa edici\u00f3n dos \u00d3scar", "text": "Os seguintes 37 filmes, todos eles de pa\u00edses diferentes, foron propostos na 63\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n da China, Francia, Alema\u00f1a, Italia e Su\u00edza. O galard\u00f3n recaeu sobre Su\u00edza, co filme \"Reise der Hoffnung\". Chile e a Alema\u00f1a unificada participaron por vez primeira nesta categor\u00eda. Alema\u00f1a ti\u00f1a participado anteriormente como a Alema\u00f1a Oriental e a Alema\u00f1a Occidental."}
{"id": "517523", "revid": "89787", "url": "https://gl.wikipedia.org/wiki?curid=517523", "title": "Samantha Fox", "text": "Samantha Karen Fox, nada en Londres o 15 de abril de 1966 \u00e9 unha cantante, compositora, actriz e antiga modelo de glamour brit\u00e1nica. En 1983, aos dezaseis anos, comezou a aparecer como modelo en topless na p\u00e1xina 3 do xornal brit\u00e1nico \"The Sun\" e continuou como moza da p\u00e1xina ata 1986. Durante este tempo, Fox converteuse na rapaza m\u00e1is popular da s\u00faa \u00e9poca, as\u00ed como nunha das mulleres brit\u00e1nicas m\u00e1is fotografadas dos anos oitenta.\nEn 1986, iniciou unha carreira de m\u00fasica pop co seu sinxelo debut \"Touch Me (I Want Your Body)\", que alcanzou o n\u00famero un en dezasete pa\u00edses e se converteu no primeiro dos seus sinxelos no Top 10 no Reino Unido. Fox tam\u00e9n tivo tres canci\u00f3ns que alcanzaron o top 10 do \"Billboard\" Hot 100 dos Estados Unidos: \"Touch Me (I Want Your Body)\", \"Naughty Girls (Need Love Too)\" e \"I Wanna Have Some Fun\".\nEn 1988, Fox recibiu unha candidatura ao Brit Award \u00e1 mellor artista feminina brit\u00e1nica. Tam\u00e9n apareceu en varios filmes e programas de televisi\u00f3n de telerrealidade e ocasionalmente traballou como presentadora de televisi\u00f3n.\nTraxectoria.\nPrimeiros anos.\nSamantha Fox \u00e9 a filla m\u00e1is vella da actriz Carole Ann Wilken e John Patrick Fox. Ten unha irm\u00e1, Vanessa, e dous medio irm\u00e1ns do segundo matrimonio do seu pai, Frederica e Frankie. Fox procede dunha familia de comerciantes do mercado.\nFox asistiu \u00e1 escola St Thomas More Catholic en Wood Green e interesouse polo teatro dende pequena. Apareceu por primeira vez sobre un escenario teatral aos 3 anos e formou a s\u00faa primeira banda de pop con Richard Smart, Edward Gallagher e Bob Day cando ti\u00f1a catorce anos. Inscribiuse na escola de teatro Anna Scher aos 15 anos e o ano seguinte conseguiu o seu primeiro traballo discogr\u00e1fico, con Lamborghini Records.\nModelo e m\u00fasica.\nEn 1983, cando Fox ti\u00f1a 16 anos, lanzou o seu primeiro sinxelo. Lanzado no selo Lamborghini Records, \"Rockin 'With My Radio\"/\"My Old Man\" foi producido por Ian Gillan Band e o membro do grupo Spencer Davis Ray Fenwick, que tam\u00e9n escribiu a cara B. A colaboraci\u00f3n con Fenwick continuou no 1984 co seu segundo sinxelo, \"Aim to Win\"/\"17 and Holding\", onde volveu producir e escribir a canci\u00f3n da cara B.\nAdemais, en 1983, a s\u00faa nai presentou varias fotograf\u00edas en lencer\u00eda que tirara \u00e1 s\u00faa filla ao concurso de modelos afeccionados Girl of the Year do xornal \"The Sunday People\". Quedou no segundo posto de 20\u00a0000 participantes e as fotograf\u00edas chamaron \u00e1 atenci\u00f3n do xornal \"The Sun\", que a convidou a posar para a p\u00e1xina 3. \nOs seus pais deron o seu consentimento para que posase en topless e a s\u00faa primeira fotograf\u00eda apareceu en \"Th Sun\" o 22 de febreiro de 1983. Asinou un contrato de modelo por catro anos co xornal, e ga\u00f1ou o premio \"Page 3 Girl of the Year\" tres anos consecutivos, de 1984 a 1986. Foi reco\u00f1ecida como a pin-up girl m\u00e1is popular da s\u00faa \u00e9poca, as\u00ed como unha das mulleres brit\u00e1nicas m\u00e1is fotografadas dos anos oitenta.\nEn 1986, Fox retirouse da carreira de modelo aos vinte anos e iniciouse na m\u00fasica pop. En 1995, con 29 anos, fixo unha aparici\u00f3n \u00fanica en \"The Sun\" para promover o 25 aniversario da p\u00e1xina 3. Despois de recibir unha resposta abrumadoramente positiva dos lectores, apareceu todos os d\u00edas desa semana, coa \u00faltima foto do venres en topless entregada como cartel do tama\u00f1o A3. O ano seguinte apareceu no n\u00famero de outubro da revista \"Playboy\".\nEn decembro de 2009, editouse o seu \u00faltimo \u00e1lbum recompilatorio, \"Greatest Hits\". En 2012 os seus primeiros catro discos foron reeditados como dobre CD de luxo por Cherry Red.\nCinema e televisi\u00f3n.\nA finais dos anos 80, Fox apareceu nos anuncios televisivos dunha rede de concesionarios de autom\u00f3biles con sede en Leicestershire co lema \"Follow the Fox to Swithland Motors\". Asemade, tam\u00e9n apareceu en anuncios de televisi\u00f3n dun bingo en \"The Sun\".\nEn 1990, apareceu na comedia estadounidense \"Charles in Charge\" como Samantha Steele, unha estrela de rock ficticia cun axente que a empuxa a sa\u00edr Charles (Scott Baio) polo que os paparazzi o publiquen. Tam\u00e9n participou en dous filmes: \"It's Been Real\", escrito e dirixido por Steve Varnom e protagonizado por John Altman; e \"The Match\", escrito e dirixido por Mick Davis e protagonizado por Richard E. Grant, Ian Holm e Tom Sizemore.\nEn 1995, co nome do grupo 'Sox', Fox participou en \"A Song for Europe\", programa para escoller a canci\u00f3n brit\u00e1nica do Festival de Eurovisi\u00f3n de 1995. A s\u00faa canci\u00f3n \"Go for the Heart\" quedou na cuarta posici\u00f3n das oito entradas preseleccionadas con 65\u00a0436 votos telef\u00f3nicos e o sinxelo chegou ao n\u00famero 47 nas listas do Reino Unido. Tam\u00e9n ese ano, foi convidada no filme hindi \"Rock Dancer\".\nEn 2008, Fox e a s\u00faa parella Myra Stratton participaron en \"Celebrity Wife Swap\", intercambiando con Freddie Starr e a s\u00faa esposa Donna. En novembro de 2009, participou en \"I'm a Celebrity...Get Me Out of Here!\", de ITV; foi eliminada o d\u00eda 16. En 2010, apareceu nun episodio de famosos de \"Come Dine with Me\" con Calum Best, Janice Dickinson e Jeff Brazier. En 2016, Fox converteuse en participante de \"Celebrity Big Brother 18\", onde finalizou no s\u00e9timo lugar. \nVida persoal.\nO pai de Fox, Patrick, un antigo carpinteiro, xestionou a s\u00faa carreira ata 1991, cando contratou contables para rastrexar m\u00e1is dun mill\u00f3n de libras esterlinas (hoxe 2,2 mill\u00f3ns de libras esterlinas) que cr\u00eda que malversara as s\u00faas contas. Demandou o seu pai, que daquela se divorciara e casara de novo, e en maio de 1995 recibiu unha resoluci\u00f3n xudicial de 363\u00a0000 libras esterlinas. Patrick Fox morreu no 2000, momento en que levaban case unha d\u00e9cada sen se falar.\nEn 1994, informouse de que Fox se convertera novamente en cristi\u00e1n; ese ano tocou no festival de artes cristi\u00e1s Greenbelt.\nA finais dos 80, Fox relacionouse sentimentalmente co australiano Peter Foster. Comezaron a sa\u00edr, mais ela rexeitou a s\u00faa proposta de matrimonio. Tam\u00e9n tivo unha relaci\u00f3n con Paul Stanley, guitarrista e cantante da banda de rock Kiss. Os rumores sobre a orientaci\u00f3n sexual de Fox comezaron a xurdir en 1999 cando xulgou un concurso de beleza l\u00e9sbico e os rumores de que a muller coa que resid\u00eda, Cris Bonacci, a ex guitarrista australiana da banda de rock Girlschool, era a s\u00faa amante. Bonacci confirmou a relaci\u00f3n m\u00e1is tarde nunha entrevista.\nEn 2003, Fox fixo unha declaraci\u00f3n sobre a s\u00faa vida persoal:\nFox dixo que fora renuente a sa\u00edr do armario porque xa tratara con fans e acosadores obsesionados e tem\u00eda as posibles reacci\u00f3ns dos fans. En 2009, anunciou os seus plans de formar unha uni\u00f3n civil con Stratton. En 2015, Stratton morreu de cancro. Ti\u00f1a 60 anos."}
{"id": "517524", "revid": "98629", "url": "https://gl.wikipedia.org/wiki?curid=517524", "title": "Cl\u00faster (m\u00fasica)", "text": "Un cl\u00faster ou cl\u00faster tonal (do ingl\u00e9s \"cluster\", \u201cacio\u201d de notas) \u00e9 un acorde musical composto de polo menos 3 semit\u00f3ns crom\u00e1ticos consecutivos distintos (por exemplo, as notas do, do\u266f, re, re\u266f, mi e fa, soando ao mesmo tempo).\nDescrici\u00f3n.\nVariantes do cl\u00faster tonal incl\u00faen acordes en distintas tonalidades, diat\u00f3nicos, pentat\u00f3nicos ou microtonais, tocados \u00e1 vez (no piano, por exemplo, un acorde creado ao premer \u00e1 vez un grupo de teclas negras). Na pr\u00e1ctica da m\u00fasica cl\u00e1sica occidental, todos os cl\u00fasteres consid\u00e9ranse como acordes secundarios \u2014isto \u00e9, o intervalo entre d\u00faas notas consecutivas nun cl\u00faster nunca \u00e9 maior de tres semit\u00f3ns\u2014. Nos verdadeiros cl\u00fasteres, as notas soan e mant\u00e9\u00f1ense completa e simultaneamente, distingu\u00edndose de adornos como as \"acciaccaturas\" e outras semellantes. No contexto da m\u00fasica cl\u00e1sica europea, os cl\u00fasteres tenden a ser o\u00eddos como moi disonantes.\nFalando de forma xeral, un cl\u00faster consiste en tres ou m\u00e1is notas contiguas tocadas ao mesmo tempo \u2014por exemplo, tres ou m\u00e1is notas calquera adxacentes do piano pulsadas simultaneamente\u2014. Tal \u201camoreamento\u201d constit\u00fae un cl\u00faster. Os amoreamentos de tres notas baseados en escalas diat\u00f3nica ou pentat\u00f3nica son, tecnicamente, tam\u00e9n cl\u00fasteres; con todo, cando abarcan un intervalo entre notas superior a un semit\u00f3n, os comentaristas tenden a identificar eses amoreamentos como \u201ccl\u00fasteres\u201d s\u00f3 cando consisten en catro ou m\u00e1is notas \u2014por exemplo, catro ou m\u00e1is teclas brancas ou teclas negras sucesivas pulsadas simultaneamente no piano\u2014. Os instrumentos de teclado, debido \u00e1 superficie en que se toca, pr\u00e9stanse particularmente ben \u00e1 utilizaci\u00f3n de cl\u00fasteres, pero tam\u00e9n se poden realizar con case calquera instrumento individual no que tres ou m\u00e1is notas poidan ser tocadas simultaneamente, as\u00ed como na maior\u00eda de grupos instrumentais.\nOrixes na m\u00fasica occidental.\nA\u00ednda que se poden atopar exemplos espor\u00e1dicos do uso de cl\u00fasteres xa en 1600, e momentos estelares no Barroco como o do movemento introdutorio de \"Les \u00c9l\u00e9mens\" (1737) de Jean-F\u00e9ry Rebel, non foi at\u00e9 pouco antes da segunda d\u00e9cada do s\u00e9culo XX cando asumiron un lugar destacado na tradici\u00f3n da m\u00fasica cl\u00e1sica europea.\nEn 1887, Giuseppe Verdi foi o primeiro compositor importante da tradici\u00f3n occidental que escribiu un inequ\u00edvoco cl\u00faster crom\u00e1tico: \"Otello\" in\u00edciase cun cl\u00faster do \u00f3rgano (do, do\u266f, re) que tam\u00e9n ten a duraci\u00f3n m\u00e1is longa co\u00f1ecida de calquera partitura. \n\"Ao redor de 1910 \u2014escribe Harold C. Schoenberg\u2014 Percy Grainger causaba gran balbordo cos cl\u00fasteres usados en obras como \"Gumsuckers march\"\". En 1911, publ\u00edcase a primeira composici\u00f3n en que se usan a fondo verdadeiros cl\u00fasteres: \"Tintamarre\" (\"The Clangor of Bells\") (\"Clamor de camp\u00e1s\"), polo compositor canadense J. Humfrey Anger (1862\u20131913).\nO pianista experimental Leo Ornstein comezou a empregar cousas similares moi pronto. A mediados dos anos 1910, Ornstein tocou en p\u00fablico o que parece ser a primeira composici\u00f3n na m\u00fasica occidental que integrou verdadeiros cl\u00fasteres: \"Wild Men's Dance\" (\"Danza dos homes salvaxes\", 1913-14). Ao mesmo tempo, Charles Ives compuxo unha obra, que se converteu no m\u00e1is famoso cl\u00faster individual no segundo movemento da \"Sonata Concord\" (1911-15, publ. 1920), un acorde simple e xigantesco no piano, que require unha barra de madeira de case 40 cm (15\") de longo para tocarse. Con este extraordinario exemplo, a maior\u00eda das composici\u00f3ns para piano que incorporan cl\u00fasteres, ent\u00f3n e agora, piden aos executantes o uso dos seus propios dedos, mans ou brazos. \nA figura pioneira en promover este recurso harm\u00f3nico foi Henry Cowell, cuxa obra para piano \"Dymamic Motion\" (1916), composta \u00f3s dezanove anos, foi descrita como \"probablemente a primeira peza onde se usaron acordes de segundas independentemente de extensi\u00f3n e a variaci\u00f3n musical.\" Cowell escribiu outra peza para piano ao ano seguinte, \"The Tides of Manaunaun\" (\"As mareas de Manaunaun\", 1917, non 1912 como a mi\u00fado se di erroneamente), que chegar\u00eda a ser a s\u00faa obra m\u00e1is popular e a composici\u00f3n responsable de establecer o cl\u00faster como un dos elementos significativos da m\u00fasica cl\u00e1sica occidental. Considerado por alg\u00fans como unha t\u00e9cnica pian\u00edstica esencialmente ao azar, ou m\u00e1is amablemente, como unha aproximaci\u00f3n aleatoria, Cowell explicou que a precisi\u00f3n na escritura e execuci\u00f3n dos cl\u00fasteres era a mesma que en calquera outro recurso musical:\nO historiador e cr\u00edtico Kyle Gann describe a ampla gama de maneiras en que Cowell constru\u00edu (e interpretou) os seus cl\u00fasteres e como o uso como texturas musicais, \u201c\u00e1s veces cunha nota superior sacada f\u00f3ra melodicamente, \u00e1s veces acompa\u00f1ando a melod\u00eda coa man esquerda en paralelo.\nDurante os anos 1920 e 30, Cowell viaxou moito por Norteam\u00e9rica e Europa, tocando as s\u00faas propias obras experimentais, moitas delas constru\u00eddas ao redor dos cl\u00fasteres. Ademais de \"The Tides of Manaunaun\", \"Dynamic Motion\", e as s\u00faas cinco \"encores\" de 1917 \u2014\"What's This\" (\"Que \u00e9 isto?\"), \"Amiable Conversation\" (\"Conversaci\u00f3n amigable\"), \"Advertisement\" (1917), \"Antinomy\" (\u00abAntinomia\u00bb (rev. en 1959 e frecuentemente mal chamada \"Antimony\"- \"Antimonio\"), e \"Time Table\" (\"A t\u00e1boa do tempo\")\u2014 incl\u00faen obras como \"The Voice of Lir\" (1920), \"Exultation\" (1921), \"The Harp of Life\" (\"A arpa da vida\", 1924), \"Snows of Fujiyama\" (\"Neves do Fujiyama\", 1924), \"Lilt of the Reel\" (1930), e \"Deep Cor\" (\"Cor profunda\", 1938).\nOutros expo\u00f1entes.\nO compositor m\u00e1is co\u00f1ecido que se inspirou directamente no concepto de cl\u00fasteres de Cowell foi B\u00e9la Bart\u00f3k, que lle solicitou mesmo a autorizaci\u00f3n para empregar tal m\u00e9todo. Obras como a \"Sonata para piano\" (1926) e a suite \"Szabadban (\"\u00d3 aire libre\")\" (1926), as s\u00faas primeiras obras significativas tras tres anos nos que compuxo pouco, usan cl\u00fasteres. Tam\u00e9n, Aaron Copland inclu\u00edu un cl\u00faster con \"molto fortissimo\" nos seus \"Three Moods\" para piano (co\u00f1ecidos como \"Trois Esquisses)\", 1920-21, un t\u00edtulo que \u00e9 unha evidente homenaxe a unha peza de Ornstein. \nJohn Cage, que estudou con Cowell, comezou a escribir pezas con acordes de piano de cl\u00faster polo menos desde 1942. \"In the Name of the Holocaust\", de decembro dese ano, incl\u00fae xa cl\u00fasteres crom\u00e1ticos, diat\u00f3nicos, e pentat\u00f3nicos.\nOs cl\u00fasteres te\u00f1en un papel importante non s\u00f3 en obras pian\u00edsticas posteriores, sen\u00f3n tam\u00e9n en composici\u00f3ns importantes para outros conxuntos instrumentais maiores. O \"Tren ofiarom Hiroszimy\" para 52 instrumentos de corda (1959) de Krzysztof Penderecki, foi descrita como \"variaci\u00f3ns sobre un cl\u00faster.\"\nEn 1961, Gy\u00f6rgy Ligeti escribiu quizais o cl\u00faster m\u00e1is grande -en \"Atmosph\u00e8res\", unha obra para orquestra\u2014, onde notas da escala crom\u00e1tica nunha gama de cinco oitavas t\u00f3canse \u00e1 vez (pero suavemente). \nAldo Clementi compuxo en 1973 unha obra, \"Cerimonial\", para conxunto de c\u00e1mara, na que evoca a Verdi e a Ives, combinando a duraci\u00f3n orixinal e masa do cl\u00faster: un harmonio el\u00e9ctrico \u201csost\u00e9n un cl\u00faster dado cun taboleiro de madeira mantido por un peso\u201c. O compositor vangardista italiano Giacinto Scelsi tam\u00e9n utilizou con frecuencia cl\u00fasteres, como no seu traballo de grande escala \"Pfhat\" (1974), que estreou en 1986.\nOutras pr\u00e1cticas musicais.\nOs cl\u00fasteres tam\u00e9n foron empregados por artistas de jazz, en todos os seus estilos. Ao redor de principios do s\u00e9culo XX, o pianista de Storyville Jelly Roll Morton, ao parecer comezou a incorporalos nos seus rags. A gravaci\u00f3n de abril de 1947 da Orquestra de Stan Kenton de \"\"If I Could Be With You One Hour Tonight\" (\"Se puidera estar contigo unha hora esta noit\"e\"), arranxado por Pete Rugolo, incl\u00fae un dram\u00e1tico cl\u00faster de catro notas do tromb\u00f3n ao final do segundo coro.\nO pianista Horace Silver utiliza cl\u00fasteres como t\u00e9cnica de acompa\u00f1amento con efectos r\u00edtmicos e animados, mentres que aparecen como signos de puntuaci\u00f3n nas li\u00f1as mestras de Herbie Nichols. A \u201ctorta de cl\u00fasteres\u201d que \u201catravesa as superficies dunha canci\u00f3n e penetra no seu coraz\u00f3n\u201d, describiuse como unha especialidade do guitarrista Jim Hall. Os cl\u00fasteres son especialmente frecuentes no reino do free jazz. Cecil Taylor, por exemplo, utilizounos habitualmente como parte do seu m\u00e9todo de improvisaci\u00f3n desde mediados dos anos 1970. \nO erudito John F. Szwed subli\u00f1a o seu uso polo compositor, l\u00edder de banda e pianista de jazz, Sun Ra: \nDesde os seus comezos, o rock and roll fixo uso de cl\u00fasteres, a\u00ednda que xeralmente de maneira deliberada. O m\u00e1is famoso, foi o pianista Jerry Lee Lewis que nos anos 1950 tocaba con pu\u00f1os, brazos, p\u00e9s e traseiro. Compositores e arranxistas como Duke Ellington, Thad Jones, Nelson Riddle e Bob Brookmeyer utilizaron cl\u00fasteres de moitas formas na m\u00fasica comercial e empr\u00e9ganse a mi\u00fado en pel\u00edculas de terror e de ciencia ficci\u00f3n."}
{"id": "517525", "revid": "785", "url": "https://gl.wikipedia.org/wiki?curid=517525", "title": "Trofeo Teresa Herrera 1987", "text": "O Trofeo Teresa Herrera de 1987 foi a 42\u00aa edici\u00f3n do torneo. Celebrouse na Coru\u00f1a entre o 7 e o 9 de agosto de 1987. O campi\u00f3n foi o Benfica portugu\u00e9s, que derrotou na final ao Deportivo da Coru\u00f1a, logrando o seu primeiro e \u00fanico t\u00edtulo.\nO arxentino H\u00e9ctor Arzubialde, do Deportivo da Coru\u00f1a, foi elixido mellor xogador do torneo.\nA final entre o Deportivo e o Benfica foi o derradeiro partido xogado polo deportivista Javier Sagarzazu, que faleceu subitamente uns d\u00edas despois."}
{"id": "517526", "revid": "1822", "url": "https://gl.wikipedia.org/wiki?curid=517526", "title": "Aut\u00f3lico (hom\u00f3nimos)", "text": "O nome de Aut\u00f3lico pode designar a:"}
{"id": "517527", "revid": "89787", "url": "https://gl.wikipedia.org/wiki?curid=517527", "title": "Karl Pink", "text": "Karl Pink, nado o 18 de xu\u00f1o en Viena e finado o 15 de agosto de 1965 na mesma cidade, foi un numism\u00e1tico austr\u00edaco especializado na moeda imperial romana e na moeda celta.\nTraxectoria.\nKarl Pink cursou o seu ensino secundario no distrito vien\u00e9s de Meidling e, entre 1905 e 1909, fixo na Universidade de Viena os seus estudos superiores de Filolox\u00eda Cl\u00e1sica. En 1914 acadou o seu doutoramento coa tese titulada \"De Lactanti epitome divinarum institutionum\". \nEn 1910 ingresou na Orde do C\u00edster na abad\u00eda Wilhering (co nome de Severin), estudou teolox\u00eda cat\u00f3lica e foi ordenado sacerdote en 1914. M\u00e1is tarde foi profesor de lat\u00edn e de grego no instituto de Wilhering e en 1922 foi nomeado p\u00e1rroco de Penzing. En 1924 acadou tam\u00e9n o doutoramento en Teolox\u00eda.\nLogo da s\u00faa secularizaci\u00f3n regresou a Viena, onde inicialmente exerceu como catequista e como profesor de relixi\u00f3n en escolas de ensino primario e secundario. En 1928 traballou como conservador no Gabinete Numism\u00e1tico (\"M\u00fcnzkabinett\") do \"Kunsthistorisches Museum\" de Viena, baixo a direcci\u00f3n de Fritz Dworschak. Neste gabinete reorganizou as colecci\u00f3ns antigas de moedas base\u00e1ndose en principios modernos, e tam\u00e9n a s\u00faa importante biblioteca, que distribu\u00edu por temas.\nEn 1933, Pink acadou a s\u00faa habilitaci\u00f3n docente en numism\u00e1tica na Universidade de Viena, co seu traballo \"Die M\u00fcnzpr\u00e4gung der Ostkelten und ihrer Nachbarn\" (\"As cu\u00f1axes dos celtas orientais e dos seus veci\u00f1os\"). Inicialmente exerceu como profesor privado e despois ingresou no corpo docente da universidade.\nE 1938, logo do \"Anschluss\", Karl Pink foi expulsado da universidade e do \"M\u00fcnzkabinett\" por non ser de pura raza aria e por motivos ideol\u00f3xicos. Xa o 12 de marzo dese ano, alg\u00fans colegas seus con uniforme marr\u00f3n imped\u00edronlle a entrada no \"Kunsthistorisches Museum\" e a partir do segundo semestre imped\u00eduselle tam\u00e9n o seu exercicio na Universidade de Viena. A partir dese momento dedicouse de cheo durante un tempo \u00e1 vida relixiosa.\nLogo da segunda guerra mundial, desde 1945 ata a s\u00faa xubilaci\u00f3n en 1946 reingresou no \"Kunsthistorisches Museum\" como conservador das moedas antigas. A partir de 1946 retomou a docencia como profesor titular de Numism\u00e1tica na universidade ata 1954. \nO seu campo principal de investigaci\u00f3n foi a moeda do Imperio Romano, sinaladamente a do s\u00e9culo III, e as emisi\u00f3ns dos pobos celtas.\nKarl Pink faleceu en Viena o 15 de agosto de 1965 e foi soterrado no cemiterio municipal Meidlinger Friedhof, de Meidling, en Viena.\nPublicaci\u00f3ns.\nA revista \"Numismatische Zeitschrift\" publicou en 1965 unha listaxe dos artigos publicados por Karl Pink ao longo da s\u00faa carreira."}
{"id": "517528", "revid": "65337", "url": "https://gl.wikipedia.org/wiki?curid=517528", "title": "Pink, Karl", "text": ""}
{"id": "517530", "revid": "23204", "url": "https://gl.wikipedia.org/wiki?curid=517530", "title": "Filmes propostos \u00f3 mellor filme internacional na 64\u00aa edici\u00f3n dos \u00d3scar", "text": "Os seguintes 34 filmes, todos eles de pa\u00edses diferentes, foron propostos na 64\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Checoslovaquia, Hong Kong, Islandia, Italia e Suecia. O galard\u00f3n recaeu sobre Italia, co filme \"Mediterraneo\". Hong Kong e Islandia recibiron os seus primeiros nomeamentos, mentres que Checoslovaquia participou por \u00faltima vez como un estado unificado."}
{"id": "517531", "revid": "72012", "url": "https://gl.wikipedia.org/wiki?curid=517531", "title": "Dinast\u00eda axilolfinga", "text": ""}
{"id": "517532", "revid": "4817", "url": "https://gl.wikipedia.org/wiki?curid=517532", "title": "Iuri Romanenko", "text": "Iuri Viktorovich Romanenko, nado n oblast de Oremburgo o 1 de agosto de 1944, \u00e9 un cosmonauta ruso que formou parte das misi\u00f3ns Soiuz 26, Soiuz 27, Soiuz 38, Soiuz TM-2 e Soiuz TM-3.\nTraxectoria.\nRomanenko graduouse na Escola Superior da Forza A\u00e9rea en 1966 como piloto e enxe\u00f1eiro. Graduouse despois Academia Militar da Forza A\u00e9rea en Monino en 1981. Participou nas misi\u00f3ns Soiuz 26, Soiuz 27, Soiuz 38, Soiuz TM-2 e Soiuz TM-3 e pasando un total de 430,76 d\u00edas no espazo."}
{"id": "517533", "revid": "98629", "url": "https://gl.wikipedia.org/wiki?curid=517533", "title": "Tasil\u00f3n I de Baviera", "text": "Tasil\u00f3n de Baviera, nado en 560 e finado en 610, foi o segundo duque de Baviera desde o 591 at\u00e9 a s\u00faa morte.\nTraxectoria.\nTasil\u00f3n era membro da familia dos axilolfingos, probabelmente fillo de Garibaldo, primeiro duque de Baviera, e de Waldrada, filla de Wacho, o oitavo rei longobardo da Lombard\u00eda.\nNon se sabe a ciencia certa a relaci\u00f3n entre Tasil\u00f3n e Garibaldo, s\u00e1bese soamente que seguramente non eran pai e fillo, por\u00e9n ti\u00f1an unha estreita relaci\u00f3n familiar. Ning\u00fan documento d\u00e1 o nome do pai de Tasl\u00f3n I, pero como \u00e9 pai de Garibaldo II e sucedeu a Garibaldo I, que tivo outros fillos, consid\u00e9rase que Tasil\u00f3n I era o fillo m\u00e1is vello de Garibaldo I.\nPouco se sabe deste duque. Paulo Di\u00e1cono, na s\u00faa \"Historia Langobardorum\" s\u00f3 o menciona d\u00faas veces, en 591, cando \nChildeberto II, rei dos Francos de Austrasia ao final da guerra contra os francos, o entronizou como rei de Baviera, e no 609, ano da s\u00faa morte, asasinado polos eslavos que invadiran Baviera.\nA guerra entre francos e b\u00e1varos comezara co predecesor de Tasil\u00f3n, o seu suposto pai Garibaldo, cando Childeberto non aceptou concertar certos matrimonios pol\u00edticos para manter a paz. \nO feito de que Childeberto nomeara a Tasil\u00f3n rei, demostra que o control de Baviera estaba en manos dos francos desde o s\u00e9culo VI. \nPaulo Di\u00e1cono narra ademais que Tasil\u00f3n espandeu rapidamente o seu territorio cara a terras eslavas.\nTasil\u00f3n morreu o ano 610 e foi sucedido polo seu fillo Garibaldo II.\nDescendencia.\nDunha esposa desco\u00f1ecida, tivo un fillo, Garibaldo II (falecido en 640), que o sucedeu."}
{"id": "517535", "revid": "4817", "url": "https://gl.wikipedia.org/wiki?curid=517535", "title": "Kent Rominger", "text": "Kent Vernon \"Rommel\" Rominger, nado en Del Norte, Colorado, o 7 de agosto de 1956, \u00e9 un astronauta estadounidense retirado que formou parte das misi\u00f3ns STS-73, STS-100, STS-80, STS-96 e STS-85.\nTraxectoria.\nRominger graduouse en enxe\u00f1ar\u00eda civil pola Universidade do Estado de Colorado en 1978 e \u00e9 m\u00e1ster en enxe\u00f1ar\u00eda aeron\u00e1utica pola Escola Naval de Posgraduados dos Estados Unidos en 1987.\nFoi seleccionado como astronauta pola NASA en marzo de 1992, participando nas misi\u00f3ns STS-73, STS-100, STS-80, STS-96 e STS-85 e pasando un total de 67,12 d\u00edas no espazo."}
{"id": "517536", "revid": "85894", "url": "https://gl.wikipedia.org/wiki?curid=517536", "title": "Stuart Roosa", "text": "Stuart Allen \"Smokey\" Roosa, nado en Durango, Colorado, o 16 de agosto de 1933 e finado o 12 de decembro de 1994, foi un astronauta estadounidense que formou parte da misi\u00f3n Apollo 14.\nTraxectoria.\nRoosa graduouse en enxe\u00f1ar\u00eda aeron\u00e1utica pola Universidade de Colorado e foi seleccionado como astronauta pola NASA en abril de 1966, participando na misi\u00f3n Apollo 14 e pasando un total de nove d\u00edas no espazo."}
{"id": "517537", "revid": "72012", "url": "https://gl.wikipedia.org/wiki?curid=517537", "title": "Stuart A. Roosa", "text": ""}
{"id": "517539", "revid": "98629", "url": "https://gl.wikipedia.org/wiki?curid=517539", "title": "Garibaldo II de Baviera", "text": "Garibaldo II de Baviera, nado en 585 e finado en 640, foi o terceiro duque de Baviera.\nTraxectoria.\nFillo de Tasil\u00f3n de Baviera, duque de Baviera, da dinast\u00eda Axilolfinga, foi duque de Baviera desde 610 at\u00e1 a s\u00faa morte en 630.\nSegundo Paulo Di\u00e1cono, na s\u00faa \"Historia Langobardorum\", sucedeu ao seu pai Tasil\u00f3n I, asasinado polos eslavos que invadiran Baviera, e que devastaran o pa\u00eds, pero Garibaldo II conseguiu organizar un contraataque e expulsar aos eslavos.\nA s\u00faa muller non se munciona, pero Paulo Di\u00e1cono tam\u00e9n conta que cara ao 610, os \u00e1varos invadiron o ducado de Friuli, mataron o duque Xisulfo II e \u00e1 s\u00faa esposa Romilda, e levaron cativas \u00e1s s\u00faas catro fillas. D\u00faas delas, Acca e Xeila, foron mercadas por comerciantes, e liberadas, e unha delas casou co pr\u00edncipe dos b\u00e1varos, mentres que a outra casou co pr\u00edncipe dos alam\u00e1ns. Dado que o nome de Xisela aparece ent\u00f3n na aristocracia b\u00e1vara, Christian Settipani cre que foi Xeila quen casou cun duque de Baviera, a quen identifica, por motivos cronol\u00f3xicos, con Garibaldo II.\nNo ano 610 Garibaldo II casou con Anna oder Gaila, con que tivo un fillo, Axilolfo de Baviera, nado contra 615.\nOs sucesores de Garibaldo II non est\u00e1n integramente documentados. A tradici\u00f3n b\u00e1vara di que os que sucederon a Garibaldo II foron Teod\u00f3n I e Lamberto I. Outras tradici\u00f3ns escritas sinalan outros nomes, entre eles Fara I de Baviera, que casou con Teod\u00f3n I de Baviera e foi sucedida polo seu fillo Teod\u00f3n II. Esta incerteza prolongouse ao redor de 50 anos, entre Garibaldo II e o seu sucesor m\u00e1is co\u00f1ecido, Teod\u00f3n II de Baviera."}
{"id": "517541", "revid": "98629", "url": "https://gl.wikipedia.org/wiki?curid=517541", "title": "Libro de Xerem\u00edas", "text": "O Libro de Xerem\u00edas \u00e9 un libro prof\u00e9tico do Antigo Testamento da Biblia. A autor\u00eda atrib\u00faese a Xerem\u00edas, profeta maior, que asist\u00edu \u00e1 dominaci\u00f3n babil\u00f3nica de Palestina e a destruci\u00f3n do Templo de Xerusal\u00e9n, cerne do xudaismo, polas tropas do rei Nabucodonosor II. No seu libro, o profeta procura dar unha explicaci\u00f3n \u00e1 esa situaci\u00f3n grave para os xudeus e xustificar o que interpreta como un castigo de Deus. \nContexto hist\u00f3rico.\nLogo da presi\u00f3n dos asirios, que chegaran a ameazar ao pobo xudeu, no s\u00e9culo VI a.C Babilonia emerxeu como a potencia dominante en Palestina. A tensi\u00f3n entre xudeus e babilonicos derivou nunha rebeli\u00f3n abortada por Nabucodonosor II, rei de Babilonia, que no 587 a.C prendeu lume a Xerusal\u00e9n, destru\u00edu o Templo e deportou o rei xudeu da dinast\u00eda de David. \nContido.\nO Libro de Xerem\u00edas \u00e9 unha colecci\u00f3n de or\u00e1culos recompilados sen seguir unha orde cronol\u00f3xica pois foron ordenados por un redactor posterior o profeta. O seu conxunto abrangue diferentes tipos de profec\u00edas que se poden agrupar do seguinte xeito: aquelas que son contra Xud\u00e1 e Xerusal\u00e9n, as dirixidas contra pobos pag\u00e1ns e as que se centran na futura restauraci\u00f3n de Israel. \nXerem\u00edas recupera con forza a intepretaci\u00f3n moisaca da Alianza. Isto \u00e9 debido a que arredor do 621 a.C. fora atopado, nos alicerces do Templo de Xerusal\u00e9n, o Deuteronomio, algo que tivo un forte impacto na vida relixiosa de Xud\u00e1. O Deuteronomio era entendido como a Lei de Mois\u00e9s e ameaza a aqueles que infrinxan a Alianza entre Deus e Israel. En varias pasaxes do Libro de Xerem\u00edas establ\u00e9cense paralelismos entre os dous profetas: ambos ti\u00f1an problemas de fala (Xerem\u00edas 1,6; e \u00c9xodo 4,10) e ambos tiveron que escribir de novo a s\u00faa obra pola destruci\u00f3n da primeira versi\u00f3n (Xerem\u00edas 36,28 e \u00c9xodo 34,1). Ademais, igual que Mois\u00e9s, Xerem\u00edas actua como intermediario entre Deus e o pobo escollido (v\u00e9xase o cap\u00edtulo 42, por exemplo).\nA visi\u00f3n teol\u00f3xica de Xerem\u00edas enc\u00e1drase dentro da tradici\u00f3n xahvista (monote\u00edsmo estrito) canda Isa\u00edas, Am\u00f3s, Oseas e Miqueas. Condena o pecado que para el sup\u00f3n o sincretismo relixioso dos xudeus que incorporaran outras divinidades. Deste xeito, reaf\u00edrmase en que Xahv\u00e9 \u00e9 o Deus de Israel e Xud\u00e1, omnisciente, omnipotente e xusto. Xerem\u00edas insiste en que, a\u00ednda que o poder de Xahv\u00e9 (Deus) rexe a toda a humanidade, Israel \u00e9 o seu pobo escollido e as s\u00faas relaci\u00f3ns bas\u00e9anse na Alianza. Mais a difusi\u00f3n doutros cultos rompeu o pacto entre Deus e o seu pobo. O castigo de Deus \u00e9, polo tanto, consecuencia da apostatas\u00eda de Israel. O profeta xustifica o castigo para poder facer logo unha nova alianza escrita no coraz\u00f3n das persoas para que non se poida romper (Xerem\u00edas 31, 31). Para que esta nova alianza, o profeta, entende necesario o castigo de Deus, as\u00ed como o arrepentimento e penitencia do seu pobo. Ademais, coincide con Isa\u00edas, na cr\u00edtica a hipocris\u00eda dos xudeus por considerar que o Templo de Xerusal\u00e9n pode librarlles da ira de Xahv\u00e9, como cando afirma: \"\"Non vos fiedes das palabras mentireiras, que se repiten:\"Velaqu\u00ed o templo do Se\u00f1or, o templo do Se\u00f1or, o templo do Se\u00f1or\" (Xeram\u00edas, 7,4). \nD\u00faas importantes censuras cont\u00e9n o Libro de Xerem\u00edas \u00e1 tradici\u00f3n dav\u00eddica: dunha parte, o cuestionamento do rol exercido polo Templo de Xerusal\u00e9n e, doutra, a cr\u00edtica aos reis. Xerem\u00edas, que viveu perseguido baixo os reinados de Ioaquim (que chegou a facelo preso) e, do fillo deste, Sedequ\u00edas, fixo duras cr\u00edticas contra eles e o mal goberno. Estes enfrontamentos levaron a Iaquim a queimar o rolo do Libro de Xerem\u00edas, e ao profeta a revelar a futura destruci\u00f3n do palacio real (22, 5-6). Finalmente, a s\u00faa visi\u00f3n do futuro dos xudeus \u00e9 o da volta a Israel logo do castigo, purificados polo arrepentimento, a uni\u00f3n nunha monarqu\u00eda de Israel e Xud\u00e1, con Xerusal\u00e9n e o Templo reconstru\u00eddos.\nMalia aos ataques que Xerem\u00edas fai as pr\u00e1cticas dos xudeus e as cr\u00edticas aos gobernantes por desviarse do cami\u00f1o marcado por Deus, o profeta actua como un intermediario entr\nAutor\u00eda.\nO actual Libro de Xerem\u00edas \u00e9 unha compliaci\u00f3n das diferentes profec\u00edas de Xerem\u00edas, un proceso que se considera se fixo ao longo de varios momentos. Ao longo do libro hai varios tipos de narraci\u00f3n, intercal\u00e1ndose a primeira e a terceira persoa. \u00c9 as\u00ed que se distinguen tres niveis no libro: aqueles or\u00e1culos que foron escritos polo propio profeta, aqueloutros narrados en terceira persoa, e a biograf\u00eda de Xerem\u00edas. Consid\u00e9rase que os primeiros deberon ser escritos por Xerem\u00edas, mentres que a biograf\u00eda e \u00e1s profec\u00edas en primeira persoa son escritas por Baruc, o seu secretario. En varios momentos do Libro rec\u00f3llense vers\u00edculos que aluden a que Xerem\u00edas ditaba ao seu secretario para que tomase nota. As\u00ed, por exemplo, no cap\u00edtulo 36, vers\u00edculo 4 aparece: \"Ent\u00f3n Xerem\u00edas chamou a Baruc, fillo de Ner\u00edas, e Baruc escribiu no rolo limpo, \u00f3 ditado de Xerem\u00edas, todos os or\u00e1culos que o Se\u00f1or lle dixera\"\", e referenc\u00edas parecidas en 45,1. Ademais, Baruc recompliar\u00eda algunha das profec\u00edas, como por exemplo as recollidas nos cap\u00edtulos 37 a 44, narradas en terceira persoa. Tam\u00e9n se considera que se deberon facer adici\u00f3ns posteriores ao Libro de Xerem\u00edas, unha tese avalada polo feito de que alg\u00fans dos textos gardan importantes semellanzas con outros relatos de Ezequiel. Exemplos disto son: Xerem\u00edas 3, 6-10 e Ezequiel 16 e 23; ou Xerem\u00edas 7,16 e 11,4 con Ezequiel 14, 12-20.\nEstilo.\nA diferenza dos outros libros prof\u00e9ticos, o Libro de Xerem\u00edas emprega un ton m\u00e1is \u00edntimo mostrando as loitas, angurias, e problemas persoais do autor para cumprir co seu papel de profeta. Estes padecementos son as chamadas confesi\u00f3ns de Xerem\u00edas. O estilo da escrita \u00e9 sinxelo a\u00ednda que \u00e1s veces engade notas de tristura e amargura ante o fado de Israel. Xerome de Estrid\u00f3n, tradutor da Biblia ao lat\u00edn, contrap\u00fa\u00f1ao ao de Isa\u00edas, que o consideraba m\u00e1is literario e elaborado. A lingua empregada no Libro \u00e9 o hebreo que, segundo os ling\u00fcistas, presenta influencia do arameo no l\u00e9xico e na sintaxe do texto. \nNo Libro abundan as repetici\u00f3ns de frases, pensamentos e imaxes, val\u00e9ndose do emprego de referencias dos profetas anteriores e do Deuteronomio para explicar as s\u00faas propias ideas, caendo, \u00e1s veces, nos estereotipos Pero tam\u00e9n recorre a s\u00edmbolos e imaxes po\u00e9ticas usando met\u00e1foras e s\u00edmiles como cando se refire a Deus como \"\"viveiro de auga vivificadora\" (2, 13) ou, cando Deus chama a Israel \"plant\u00edo de cepa escollida\"\" (2,21)."}
{"id": "517542", "revid": "23204", "url": "https://gl.wikipedia.org/wiki?curid=517542", "title": "Equipo Mixto", "text": ""}
{"id": "517543", "revid": "5863", "url": "https://gl.wikipedia.org/wiki?curid=517543", "title": "Casa Palander", "text": "A Casa Palander (en fin\u00e9s \"Palanderin talo\") \u00e9 un inmoble de estilo Art Nouveau na cidade de Tampere, Finlandia. O edificio est\u00e1 situado no centro da cidade, no extremo sur de Keskustori no barrio de Nalkala. O edificio de seis pisos conta con numerosas tendas e oficinas. Os tres andares superiores son na s\u00faa maior parte vivendas privadas. Na parte central do piso superior da fachada de Keskustori estivo situado un estudio, que \u00e9 unha das partes m\u00e1is famosas do edificio. Neste estudo traballaron moitos artistas locais e estranxeiros, salientando Hugo Simberg\u00a0e Kimmo Kaivanto. O estudio pertenceu durante moito tempo \u00e1 cidade de Tampere.\nHistoria.\nEn 1897 o vice-xu\u00edz Karl Verner Palander mercou a propiedade do n\u00famero 7 de Keskustori. A idea era constru\u00edr unha casa de estilo Art Nouveau. Contratou a Birger Federley como arquitecto do proxecto e a Jonas Andersson como mestre construtor. A parte oriental da casa foi finalizada de acordo cos seus planos en 1901. Inspirado pola Exposici\u00f3n Universal de Par\u00eds de 1900, Palander quixo cambiar os planos, e para a parte occidental inacabada solicitou novos dese\u00f1os a Vihtori Heikkil\u00e4. Logo Federley presentou unha denuncia por unha alteraci\u00f3n non autorizada do seu dese\u00f1o. A parte oeste que d\u00e1 \u00e1 r\u00faa de Alexis Kivi foi finalizada catro anos despois.\nO propio Palander viviu na casa ata a s\u00faa morte en 1922, momento no que a casa pasou a ser propiedade do Banco de Finlandia. En relaci\u00f3n coa compra, a casa foi modificada para ser m\u00e1is apropiada para o uso como oficina. Ademais a porta principal foi reconstru\u00edda segundo o estilo da d\u00e9cada de 1920. A oficina do banco estivo situada na planta baixa e a casa era tam\u00e9n co\u00f1ecida como o edificio do Banco de Finlandia. Hoxe en d\u00eda, o Banco de Finlandia non \u00e9 o propietario do inmoble, e a Casa Palander foi restaurada a principios dos anos 2000.\nA Casa Palander \u00eda ser demolida en base ao plan urban\u00edstico de 1938. Con todo, os planos non chegaron materializarse co estalido da segunda guerra mundial."}
{"id": "517545", "revid": "23204", "url": "https://gl.wikipedia.org/wiki?curid=517545", "title": "Pobo kuna", "text": ""}
{"id": "517547", "revid": "23204", "url": "https://gl.wikipedia.org/wiki?curid=517547", "title": "Lingua kuna", "text": ""}
{"id": "517548", "revid": "23204", "url": "https://gl.wikipedia.org/wiki?curid=517548", "title": "Rep\u00fablica de Tule", "text": "A Rep\u00fablica de Tule foi un estado ind\u00edxena ef\u00e9mero que se independizou de Panam\u00e1 trala revoluci\u00f3n guna en 1925. A rep\u00fablica foi proclamada o 12 de febreiro de 1925 e foi disolta o 4 de marzo de 1925, logo do Tratado do Porvir, sendo o cal os gunas depuxeron as armas, revogaron a declaraci\u00f3n de independencia e obtiveron o compromiso do goberno paname\u00f1o de que os seus costumes e autonom\u00eda ser\u00edan respectados. En 1938 creouse a comarca de San Blas, que logo ser\u00eda reorganizada como Guna Yala, unha comarca ind\u00edxena estabelecendo aos gunas como un pobo.\nHistoria.\nAntecedentes.\nOs gunas mantiveron certa autonom\u00eda cando Panam\u00e1 formaba parte de Colombia. O 4 de xu\u00f1o de 1870, creouse a comarca Tulenega que abrangu\u00eda a actual comarca de Guna Yala e outras vilas en Colombia. Por\u00e9n, coa separaci\u00f3n de Panam\u00e1 de Colombia en 1903, o novo goberno paname\u00f1o revogou a autonom\u00eda guna. Ademais, as autoridades paname\u00f1as buscaban unha maneira de \"occidentalizar\" pola forza os ind\u00edxenas, sobre todo as mulleres.\nO 20 de abril de 1921, houbo unha xornada de occidentalizaci\u00f3n de mulleres gunas por parte da polic\u00eda colonial (non ind\u00edxenas), mais unha muller escapou e recibiu a protecci\u00f3n do l\u00edder ind\u00edxena (s\u00e1hila), provocando unha loita entre ind\u00edxenas e polic\u00edas, que causou mortes en \u00e1mbolos dous bandos. A tensi\u00f3n entre os ind\u00edxenas aumentou contra o mes de xaneiro de 1925, momento no que as autoridades paname\u00f1as percibiron que se estaba a xestar un movemento independentista co apoio dos estadounidenses Anne Coope e o explorador Richard Oglesby Marsh.\nProclamaci\u00f3n.\nO 12 de febreiro de 1925, celebrouse en Ailigand\u00ed un congreso con xefes gunas e decidiron proclamar a Rep\u00fablica de Tule, fix\u00e1ndose os l\u00edmites territoriais.\nPosteriormente, o 21 de febreiro deuse inicio \u00e1 revoluci\u00f3n guna que durou at\u00e9 o 27 de febreiro, onde os ind\u00edxenas atacaron varios postos policiais coloniais, causando 27 mortos.\nTratado de Porvir.\nO 4 de marzo de 1925, os ind\u00edxenas gunas asinaron un acordo de paz co goberno paname\u00f1o en presenza do ministro de EE.\u00a0UU. John G. South. En virtude de devandito tratado, o goberno central comprometeuse a respectar os costumes e a manter cos gunas os mesmos dereitos que gozaba o resto dos cidad\u00e1ns do pa\u00eds. \nEn contrapartida, os gunas depu\u00f1an as armas, revogaban a s\u00faa declaraci\u00f3n de independencia e compromet\u00edanse a respectar as leis de Panam\u00e1.\nBandeira.\nFoi confeccionada por Waga Ebinkili (Mar\u00eda Colman), neta do cacique Simral Colman. Ten un dese\u00f1o rectangular con franxas horizontais. O centro \u00e9 de cor amarela, cunha figura esv\u00e1stica, con rotaci\u00f3n lev\u00f3xira. Este s\u00edmbolo representa un polbo, que segundo a tradici\u00f3n local, creou o mundo. Esta bandeira, que ten unha gran similitude coa bandeira de Espa\u00f1a e a bandeira nazi, s\u00e9guese utilizando hoxe d\u00eda nos territorios gunas."}
{"id": "517549", "revid": "98629", "url": "https://gl.wikipedia.org/wiki?curid=517549", "title": "Celia Torr\u00e1", "text": "Celia Tomasa Torr\u00e1, nada en Concepci\u00f3n del Uruguay, Entre R\u00edos, Arxentina o 18 de setembro de 1884 e finada en Buenos Aires, Arxentina o 16 de decembro de 1962, foi unha violinista, pianista, compositora, concertista, docente, directora de orquestras e coros arxentina, e a primeira muller en usar a batuta no Teatro Col\u00f3n.\nTraxectoria.\nFormaci\u00f3n.\nA s\u00faa formaci\u00f3n pedag\u00f3xica iniciou cando con tan s\u00f3 catro anos o seu pai comezou a darlle clases de viol\u00edn. Logo, de moza, viaxou a Paran\u00e1 para continuar os seus estudos, mais permaneceu al\u00ed durante un breve tempo xa que o seu pr\u00f3ximo destino foi Buenos Aires.\nCon tan s\u00f3 18 anos comezou a estudar cos m\u00fasicos m\u00e1is destacados: piano co compositor Alberto Williams, viol\u00edn con Am\u00e9rica Montenegro e composici\u00f3n con Andr\u00e9s Gaos. A vida para unha muller provinciana, naqueles tempos, non era f\u00e1cil. Con todo, aquilo non foi un obst\u00e1culo insalv\u00e1bel e en 1909 obtivo unha bolsa da Comisi\u00f3n Nacional de Belas Artes co Gran Premio Europa que lle permitiu viaxar a Europa para continuar a s\u00faa formaci\u00f3n musical. Radicouse en Bruxelas onde puido perfeccionarse con Cesar Thompson e logo en Hungr\u00eda con Jeno Hubay e Zoltan Kodaly.\nCarreira profesional.\nEn 1914, coa primeira guerra mundial en curso, a tesitura obrigouna a quedar en Europa e estabelecerse en Li\u00f3n, Francia. A pesar diso, non apagou a s\u00faa m\u00fasica e decidiu dar concertos de viol\u00edn \u00e1s v\u00edtimas en beneficio da Cruz Vermella.\nCinco anos m\u00e1is tarde, coa guerra finalizada, Celia, decide volver \u00e1 s\u00faa patria. Visitou o seu terru\u00f1o natal e realizou un concerto de viol\u00edn para a misa dominical na Igrexa da Inmaculada Concepci\u00f3n. A partir dese evento, promoveu a creaci\u00f3n dunha comisi\u00f3n para recadar fondos para a compra dun \u00f3rgano musical. Asumiu a responsabilidade daquel proxecto e contou co apoio do p\u00e1rroco por ent\u00f3n, o presb\u00edtero Andr\u00e9s Zaninetti.\nNo mesmo ano, o Goberno de Entre R\u00edos outorgoulle unha bolsa que lle permitiu seguir coa s\u00faa formaci\u00f3n pedag\u00f3xica en Europa. Foi mediante a lei 2.600 que, no seu artigo 1.\u00ba di: \u201cCr\u00e9ase unha bolsa de cento trinta pesos ouro selado mensuais a favor da se\u00f1orita Celia Torr\u00e1 polo tempo de dous anos co fin de que poida continuar en Europa os seus estudos de composici\u00f3n musical \u201ce o artigo 2.\u00ba estipula: \u201ceste gasto incluirase nos Orzamentos de 1920 e 1921 con imputaci\u00f3n \u00e1 presente lei\u201d.\n\u00c9 en 1920 cando se estabelece en Par\u00eds para estudar na Schola Cantorum con Paul Le Flem e Vincent d'Indy. Con todo, ao ano seguinte, decide volver ao seu pa\u00eds e \u00e9 ent\u00f3n cando traballou pola difusi\u00f3n musical no norte arxentino a petici\u00f3n do Goberno Nacional a cargo de Hip\u00f3lito Yrigoyen. A pesar de ter unha traxectoria consolidada, continuou os seus estudos de composici\u00f3n baixo a gu\u00eda de Athos Palma en Buenos Aires.\nEn 1930 fundou e dirixiu a Asociaci\u00f3n Coral Arxentina, organismo que en 1938 se fusionou coa Asociaci\u00f3n Sinf\u00f3nica Feminina. Ambas as instituci\u00f3ns brindaron m\u00e1is de 200 concertos que converteron a Celia nunha directora de orquestra excepcional. O seu traballo serviu para profesionalizar as mulleres instrumentistas nunha \u00e9poca de dif\u00edcil acceso ao co\u00f1ecemento musical.\nEn 1934 compuxo \"Sonata para piano\", d\u00e1ndolle ao corpus musical arxentino unha das mellores sonatas do seu tipo do noso repertorio e dedicoulla ao seu mestre, Athos Palma. Tan s\u00f3 tres anos m\u00e1is tarde, crea a \"Suite Incaica\", peza pola que \u00e9 reco\u00f1ecida no \u00e1mbtio nacional.\nTam\u00e9n desempe\u00f1ou a docencia, xa que foi mestra de m\u00fasica no xard\u00edn de infancia Mitre da Cidade de Buenos Aires. En 1952 fundou e dirixiu o primeiro coro de obreiros da Arxentina: o da f\u00e1brica Philips. Al\u00ed estivo \u00e1 fronte at\u00e9 o seu falecemento. \nMorreu de cancro despois de moitos anos de telo diagnosticado, o 16 de decembro de 1962, aos 78 anos en Buenos Aires.\nReco\u00f1ecementos.\nEn 1949 obtivo un gran reco\u00f1ecemento: foi elixida para dirixir fragmentos da s\u00faa propia Suite Incaica no escenario do Teatro Col\u00f3n xunto con Alberto Williams, Felipe Boero, Gilardo Gilardi. Naquel evento, estivo ao mando da batuta dunha das orquestras m\u00e1is prestixiosas de toda a Arxentina. Foi as\u00ed, como se converteu na primeira muller en subir ao podio do gran Teatro. \nPor iniciativa da arpista Marcela M\u00e9ndez, en 1992, recompil\u00e1ronse sinaturas do ambiente musical arxentino, denomin\u00e1ndose, a trav\u00e9s do Decreto N\u00ba 11.827 para que o Departamento Executivo Municipal de Concepci\u00f3n do Uruguai, bautice baixo o nome Celia Torr\u00e1 a Escola Superior de M\u00fasica, que a inicios do s\u00e9culo XXI forma parte da Carreira de M\u00fasica da Universidade Aut\u00f3noma de Entre R\u00edos (UADER).\nPremios.\nAos 27 anos, en 1911, Celia Torr\u00e1 obt\u00e9n en Europa o Primeiro Premio coa m\u00e1is alta distinci\u00f3n e a metade do Premio \u201cVan Half\u201d. Logo, dous anos m\u00e1is tarde recibe, en Hungr\u00eda, o Virtuoso do Viol\u00edn. En 1930, a Asociaci\u00f3n Coral Arxentina foi premiada pola Municipalidade por tres obras: Cantar de Arriero, Vida Vidita e Milonga del destino. Ao ano seguinte, recibe o Premio da APO pola recente composici\u00f3n de Rapsodia Entrerriana. Finalmente, \u00e9 en 1938 cando recibe o Premio do II Sal\u00f3n Anual de Composici\u00f3n pola Suite Incaica, ademais de obter unha menci\u00f3n pola Sonata en la menor para piano."}
{"id": "517550", "revid": "1131", "url": "https://gl.wikipedia.org/wiki?curid=517550", "title": "Fara I de Baviera", "text": "Fara I de Baviera, nada entre os anos 586 e 611 e finada en 641, foi duquesa do primeiro Ducado de Baviera.\nTraxectoria.\nFilla de Garibaldo II de Baviera e da s\u00faa primeira esposa Xeila de Friuli, e neta polo tanto de Tasil\u00f3n I de Baviera, casou con Teod\u00f3n I de Baviera e gobernou o ducado de Baviera entre 630 - 640. Sucedenna seu fillo Teod\u00f3n II de Baviera."}
{"id": "517551", "revid": "25871", "url": "https://gl.wikipedia.org/wiki?curid=517551", "title": "Coda (m\u00fasica)", "text": "Unha coda, no \u00e1mbito da m\u00fasica, \u00e9 un pr\u00e9stamo ling\u00fc\u00edstico do italiano que significa literalmente \u00abcola\u00bb. Neste contexto pode facer referencia a diversos conceptos:\nComo secci\u00f3n musical.\nEn m\u00fasica cl\u00e1sica occidental.\nIdade Media.\nNa Idade Media era co\u00f1ecida como cauda, \"caudae\" e \"caude\", formando estas expresi\u00f3ns a ra\u00edz latina do termo \"coda\". Trat\u00e1base dun longo melisma engadido nunha das \u00faltimas s\u00edlabas do texto que se repite en cada estrofa. Estes engadidos realiz\u00e1banse noutras pezas para embelecelas. \nAs \"caudae\" foron especialmente importantes nos \"conductus\", onde se inser\u00edan habitualmente ao comezo ou final. A\u00ednda que tam\u00e9n pod\u00edan incorporarse en calquera punto intermedio. Os \"conducti\" tradicionalmente div\u00eddense en dous grupos: \"conductus cum cauda\" e \"conductus sine cauda\" (do lat\u00edn: \"\"conductus\" con cola\", \"\"conductus\" sen cola\") en funci\u00f3n da presenza ou ausencia do melisma. Por tanto, a cauda asum\u00eda un papel conclusivo similar ao da coda moderna. As\u00ed mesmo, introduc\u00edan elementos de contraste e variedade que daban sa\u00edda \u00e1 creatividade dos compositores.\nBarroco.\nDurante o Barroco adoitaba asumir unha funci\u00f3n soamente conclusiva. Na m\u00fasica escrita antes de 1750 o termo aplic\u00e1base principalmente \u00e1 parte final da forma canon. Tam\u00e9n se aplicaba trala \u00faltima aparici\u00f3n do suxeito dunha fuga, agreg\u00e1base unha coda relativamente curta que guiaba a m\u00fasica cara ao final.\nClasicismo.\nFoi no Clasicismo, especialmente con Beethoven, cando a coda ga\u00f1ou en importancia. A presenza dunha coda como elemento estrutural nun movemento musical \u00e9 especialmente evidente nas obras escritas en determinadas formas musicais. Durante este per\u00edodo p\u00f3dense atopar codas nas composici\u00f3ns escritas en forma rond\u00f3, \"scherzo\" e en especial, na forma sonata e nos movementos de variaci\u00f3n. \nOs compositores anteriores a Beethoven empreg\u00e1banas para incrementar a sensaci\u00f3n de conclusi\u00f3n e de simetr\u00eda musical.\nP\u00f3dense atopar mostras de codas na produci\u00f3n musical de Mozart, por exemplo no \u00faltimo movemento ou \"Rondo Alla Turca\" (Marcha Turca) da Sonata n\u00fam. 11 en la maior. Tr\u00e1tase dun movemento en la maior da sonata. No \"Rondo Alla Turca\" constit\u00fae unha secci\u00f3n sincopada cunha infinidade de acordes maiores de la. \nUnha das formas en que Beethoven intensificou e estendeu a pr\u00e1ctica cl\u00e1sica foi ampliar as secci\u00f3ns de coda, producindo unha secci\u00f3n final \u00e1s veces dun peso musical igual \u00e1s secci\u00f3ns previas de exposici\u00f3n, desenvolvemento e recapitulaci\u00f3n; e completando o discurso musical. Como exemplo soado est\u00e1 a Sinfon\u00eda n.\u00ba 8.\nXa f\u00f3ra con fins dram\u00e1ticos ou para crear un determinado clima previo ao final da obra, o compositor alem\u00e1n utilizounas de forma continuada desde as s\u00faas primeiras partituras, como na \"Sonata para piano n.\u00ba 3 Op. 2\" de 1795. Nalg\u00fans casos empregaba elementos tem\u00e1ticos utilizados na obra. Tras el, a forma sonata adoptou a coda como algo case inherente e durante todo o Romanticismo utilizouse con diversos fins.\nAdoita utilizar o primeiro tema musical da obra para dar m\u00e1is peso \u00e1 cadencia final. \n\u00c9 err\u00f3neo pensar na coda como algo accesorio \u00e1 obra, xa que na maior\u00eda dos casos exerce unha funci\u00f3n vital para a m\u00fasica.\nEn m\u00fasica popular.\nMoitas canci\u00f3ns de rock as\u00ed como noutros x\u00e9neros e formas de m\u00fasica popular te\u00f1en secci\u00f3ns identificables como \u00abcodas\u00bb. Unha coda nestes contextos pode denominarse \u00e1s veces un \"\u00aboutro\u00bb\"; mentres que no terreo da m\u00fasica jazz e na m\u00fasica de igrexa moderna ch\u00e1maselle \"\u00abtag\u00bb\".\n\"Codetta\".\n\"Codetta\" \u00e9 un termo italiano en diminutivo que significa \"coli\u00f1a\". Ten un prop\u00f3sito similar \u00e1 \"coda\", pero en menor escala, conclu\u00edndo unha secci\u00f3n dunha obra en lugar de conclu\u00edr a obra como un todo. Unha \"codetta\" t\u00edpica concl\u00fae as secci\u00f3ns de exposici\u00f3n e recapitulaci\u00f3n dunha peza escrita en forma sonata, a continuaci\u00f3n do segundo tema (modulado) ou ben do tema de peche (se hai). As\u00ed pois, na exposici\u00f3n adoita aparecer na tonalidade secundaria, pero na recapitulaci\u00f3n faino na tonalidade principal. A \"codetta\" normalmente p\u00e9chase cunha cadencia perfecta no ton pertinente confirmando as\u00ed a tonalidade. Se a exposici\u00f3n se repite, a \"codetta\" rep\u00edtese tam\u00e9n. A\u00ednda que en ocasi\u00f3ns o seu final sexa lixeiramente modificado, dependendo de se se dirixe de novo \u00e1 exposici\u00f3n ou \u00e1s secci\u00f3ns de desenvolvemento.\nComo signo musical.\nEn notaci\u00f3n musical o s\u00edmbolo de coda, que se asemella a un visor ou mira cruzada, empr\u00e9gase como un marcador de navegaci\u00f3n de modo similar \u00e1 indicaci\u00f3n \"Dal Segno\". \nA expresi\u00f3n \"Al Coda\" indica que, unha vez que se alcance ese punto durante a repetici\u00f3n final, o int\u00e9rprete debe saltar inmediatamente \u00e1 secci\u00f3n separada marcada cun s\u00edmbolo de coda. Por exemplo, isto pode ser utilizado para dotar dun final especial ao \u00faltimo verso dunha canci\u00f3n.\nA coda apl\u00edcase conxuntamente con outras d\u00faas indicaci\u00f3ns para determinar as repetici\u00f3ns a realizar nunha partitura: \"Da Capo\" e \"Dal Segno\".\n\"Da Capo al Coda\".\n\"Da Capo al Coda\", abreviado como \"D.C. al Coda\", significa literalmente \"da cabeza \u00e1 cola\". Indica ao int\u00e9rprete que debe repetir a peza desde o principio, continuar tocando at\u00e9 chegar ao primeiro s\u00edmbolo de coda. Despois debe pasar directamente at\u00e9 onde estea o segundo s\u00edmbolo de coda e continuar tocando dende a\u00ed at\u00e9 o final. \n\"Dal Segno al Coda\".\n\"Dal Segno al Coda\", abreviado como \"D.S. al Coda\", significa literalmente \"do signo \u00e1 cola\". Indica ao m\u00fasico que debe repetir a peza desde o sinal ou \"\u00absegno\u00bb\", continuar tocando at\u00e9 chegar ao primeiro s\u00edmbolo de coda. Despois debe pasar directamente at\u00e9 onde estea o segundo s\u00edmbolo de coda e continuar tocando desde a\u00ed at\u00e9 o final. \nNos anteriores exemplos o fragmento que vai dende a segunda coda at\u00e9 o final a mi\u00fado \u00e9 denominado a \u00abcoda\u00bb da peza ou literalmente \u00abfinal\u00bb, asumindo as\u00ed a s\u00faa segunda acepci\u00f3n como parte ou secci\u00f3n dunha composici\u00f3n musical."}
{"id": "517552", "revid": "15490", "url": "https://gl.wikipedia.org/wiki?curid=517552", "title": "Celia Tomasa Torr\u00e1", "text": ""}
{"id": "517553", "revid": "88215", "url": "https://gl.wikipedia.org/wiki?curid=517553", "title": "Trofeo Teresa Herrera 1988", "text": "O Trofeo Teresa Herrera de 1988 foi a 43\u00aa edici\u00f3n do torneo. Celebrouse na Coru\u00f1a entre o 12 e o 14 de agosto de 1988. O campi\u00f3n foi o PSV Eindhoven, que derrotou na final ao Atl\u00e9tico de Madrid, logrando o seu primeiro e \u00fanico t\u00edtulo."}
{"id": "517555", "revid": "89787", "url": "https://gl.wikipedia.org/wiki?curid=517555", "title": "Omaha Storm Chasers", "text": "Os Omaha Storm Chasers son un equipo de b\u00e9isbol estadounidense das Ligas Menores (Minor League Baseball) con sede en Papillion, Nebrasca, unha localidade situada na \u00e1rea metropolitana de Omaha. O club, de clase Triple-A, compite na Midwest Division da International League. Desde a s\u00faa fundaci\u00f3n en 1969, como membros American Association, est\u00e1n afiliados aos Kansas City Royals da Major League Baseball. Entre 1998 e 2020 competiron Pacific Coast League (PCL) como membro da American Conference e da Northern Division. O equipo disputa os seus xogos como local no Werner Park, un estadio inaugurado en 2011 con capacidade para 9.023 espectadores. Anteriormente xogaban no xa desaparecido Johnny Rosenblatt Stadium, situado na propia Omaha, o cal era o estadio m\u00e1is grande das Ligas Menores con capacidade de at\u00e9 23.145 espectadores."}
{"id": "517556", "revid": "4817", "url": "https://gl.wikipedia.org/wiki?curid=517556", "title": "Jerry L. Ross", "text": "Jerry Lynn Ross, nado en Crown Point, Indiana, o 20 de xaneiro de 1948, \u00e9 un astronauta estadounidense retirado que formou parte das misi\u00f3ns STS-61-B, STS-27, STS-37, STS-55, STS-74, STS-88 e STS-110.\nTraxectoria.\nRoss graduouse en enxe\u00f1ar\u00eda mec\u00e1nica pola Universidade Purdue en 1970 e \u00e9 m\u00e1ster na mesma materia pola mesma universidade en 1972. Foi seleccionado como astronauta pola NASA en maio de 1980, participando nas misi\u00f3ns STS-61-B, STS-27, STS-37, STS-55, STS-74, STS-88 e STS-110 e pasando un total de 58,04 d\u00edas no espazo."}
{"id": "517557", "revid": "72012", "url": "https://gl.wikipedia.org/wiki?curid=517557", "title": "Jerry Ross", "text": ""}
{"id": "517558", "revid": "27155", "url": "https://gl.wikipedia.org/wiki?curid=517558", "title": "ARN mensaxeiro precursor", "text": ""}
{"id": "517559", "revid": "72012", "url": "https://gl.wikipedia.org/wiki?curid=517559", "title": "Valeri Rozhdestvenski", "text": "Valeri Iliich Rozhdestvenski, nado en Leningrado o 13 de febreiro de 1939 e finado o 31 de agosto de 2011, foi un cosmonauta sovi\u00e9tico que formou parte da misi\u00f3n Soiuz 23.\nTraxectoria.\nRozhdestvenski graduouse como enxe\u00f1eiro na Escola Militar Superior de Enxe\u00f1er\u00eda da Armada en Pushkin 1961. Adestrouse como cosmonauta entre 1965 e 1967, participando na misi\u00f3n Soiuz 23 e pasando un total de dous d\u00edas no espazo."}
{"id": "517560", "revid": "98629", "url": "https://gl.wikipedia.org/wiki?curid=517560", "title": "Johan Ludvig Runeberg", "text": "Johan Ludvig Runeberg, o 5 de febreiro de 1804 nado en Jakobstad (daquela parte do Reino de Suecia) e finado o 6 de maio de 1877 en Porvoo (daquela pertencente ao Gran Ducado de Finlandia), foi un poeta, profesor, xornalista e sacerdote finland\u00e9s. Runeberg \u00e9 considerado o poeta nacional finland\u00e9s. A s\u00faa obra en lingua sueca tam\u00e9n tivo un grande impacto na literatura sueca. A s\u00faa muller foi a escritora Fredrika Runeberg (de solteira Tengstr\u00f6m).\nRuneberg \u00e9 o autor da letra de \"Maamme\" (orixinalmente en sueco \"V\u00e5rt land\", en galego \"A nosa terra\"), o himno nacional de Finlandia con m\u00fasica de Fredrik Pacius.\nO d\u00eda 5 de febreiro cel\u00e9brase en Finlandia\u00a0o \"Runebergin p\u00e4iv\u00e4\" (en galego \"D\u00eda de Runeberg\"), nese d\u00eda \u00e9 habitual atopar \u00e1 venda o \"Runebergintorttu\" (en galego \"Pastel de Runeberg\"), un pasteli\u00f1o cuxa receita orixinal ter\u00eda creado a s\u00faa muller Fredrika Runeberg, segundo conta a lenda."}
{"id": "517564", "revid": "98629", "url": "https://gl.wikipedia.org/wiki?curid=517564", "title": "Coloratura", "text": "A coloratura (do italiano colorear que \u00e9 \"\"colorear\", intensificar, animar\") en m\u00fasica fai referencia \u00e1 elaboraci\u00f3n da melod\u00eda, en concreto na m\u00fasica vocal e especialmente na oper\u00edstica. Partindo desta definici\u00f3n o termo pode asumir varios significados relacionados. As\u00ed pois, \u00e9 amplamente utilizado para designar certas pasaxes musicais e roles oper\u00edsticos nos que esta t\u00e9cnica ornamental desempe\u00f1a un papel relevante, as\u00ed como por extensi\u00f3n, aos cantantes que interpretan tales roles.\nT\u00e9cnica ornamental.\nA coloratura \u00e9 a capacidade da voz l\u00edrica de executar sucesi\u00f3ns de notas r\u00e1pidas. En ocasi\u00f3ns de forma melism\u00e1tica, cando a vogal dunha s\u00edlaba se estende a varias notas seguidas. A\u00ednda que deriva do voc\u00e1bulo latino \"colorare\" que significa \"colorear\", a coloratura non sup\u00f3n ningunha pr\u00e1ctica de \"colorear\" a voz, como alterar a calidade ou timbre da voz con intenci\u00f3n expresiva. Por exemplo, a t\u00e9cnica da \u00ab\"voix sombr\u00e9e\"\u00bb utilizada por Gilbert Duprez na d\u00e9cada de 1830. \nA coloratura constit\u00fae un dos tres determinantes do \"bel canto\", por iso debe poder realizala calquera tipo de voz, a\u00ednda que, normalmente escr\u00edbese para soprano e tenor, que son as que m\u00e1is axilidade te\u00f1en por natureza.\nUso do termo.\nA coloratura foi definida por primeira vez en dicionarios musicais non italianos, nas obras seguintes: Michael Praetorius no seu \"Syntagma Musicum\" de 1618, S\u00e9bastien de Brossard no seu \"Dictionnaire de musique\" de 1703 e Johann Gottfried Walther no seu \"Musicalisches Lexicon\" de 1732. Nestes primeiros textos \"\u00abo termo ab\u00f3rdase de forma breve e sempre en referencia ao uso italiano\u00bb\".\nChristoph Bernhard (1628-1692) define \"coloratura\" de d\u00faas maneiras: \nPor outra banda, o termo nunca foi empregado nos m\u00e1is soados textos italianos sobre canto: \"Le nuove musiche\" (1601-2) de Giulio Caccini; \"Opinioni de 'cantori antichi e moderni\" (1723) de Pier Francesco Tosi; \"Pensieri, e riflessioni pratiche sopra il canto figurato\" (1774) de Giovanni Battista Mancini; \"M\u00e9moire sur a voix humaine\" (1841) e \"Trait\u00e9 complet de l'art du chant\" (1840-1847) de Manuel Garc\u00eda. Tampouco foi utilizado polos autores ingleses Charles Burney (1826-14 ) e Henry Fothergill Chorley (1808-1872). Ambos os autores escribiron por extenso sobre o canto italiano dun per\u00edodo no que a ornamentaci\u00f3n era esencial. \nNa actualidade o termo coloratura ad\u00f3itase aplicar especificamente \u00e1 elaborada e florida ornamentaci\u00f3n que se pode observar na m\u00fasica vocal do Clasicismo (s\u00e9culo XVIII) e do Romanticismo, m\u00e1is especificamente no \"bel canto\" (s\u00e9culo XIX). Con todo, a m\u00fasica dos s\u00e9culos XV, XVI e XVII, e, en particular, a m\u00fasica barroca at\u00e9 1750, xa inclu\u00eda un amplo repertorio que requir\u00eda a t\u00e9cnica de coloratura en cantantes e instrumentistas por igual. \nNo significado musicol\u00f3xico moderno o termo apl\u00edcase para facer alusi\u00f3n a m\u00fasica florida, tanto vogal como instrumental, pertencente a calquera per\u00edodo da historia da m\u00fasica. Por exemplo, en Alema\u00f1a a palabra \u00abcoloratura\u00bb (\"Koloratur\") foi aplicada \u00e1 ornamentaci\u00f3n estereotipada e formulista utilizada en m\u00fasica para tecla do s\u00e9culo XVI escrita por un grupo de compositores alem\u00e1ns para \u00f3rgano que son co\u00f1ecidos como os \u00abColoristas\u00bb (\"Koloristen\").\nHistoria.\nAs coloraturas eran recursos habituais na m\u00fasica barroca, onde se escrib\u00edan tanto para m\u00fasica eclesi\u00e1stica como para lucimento das estrelas de \u00f3pera, as \"primas donnas\" e os \"castrati\". As arias de lucimento da \u00f3pera barroca posu\u00edan unha cadencia especialmente destinada \u00e1 improvisaci\u00f3n. O ideal do cantante para compositores como Johann Sebastian Bach era o cantante con axilidade instrumental, o que inclu\u00eda a execuci\u00f3n de coloraturas en toda a tesitura da voz.\nNa \u00e9poca cl\u00e1sica, a coloratura deixa de ser a \u00fanica forma de virtuosismo vocal e coexiste cun canto m\u00e1is lineal e m\u00e1is pr\u00f3ximo \u00e1 voz falada. No \"singspiel\" de Wolfgang Amadeus Mozart, a cl\u00e1sica aria de coloratura coexiste con formas derivadas do canto popular.\nAparece no canto dos s\u00e9culos XVIII e XIX en forma de escalas, trilos, grandes saltos ou material musical semellante.\nNa \u00f3pera de Rossini, Donizetti e Bellini a coloratura \u00e9 levada ao extremo en amplitude, rapidez e axilidade. Ese desenvolvemento foi tachado de superficial por compositores como Richard Wagner en Alema\u00f1a. Con todo, a coloratura rossiniana \u00e9 sempre unha expresi\u00f3n dun estado de \u00e1nimo. \nO profesor e te\u00f3rico m\u00e1is importante da coloratura e do \"bel canto\" foi o bar\u00edtono Manuel Patricio Rodr\u00edguez Garc\u00eda. En 1840 e 1847, publicou en Par\u00eds un manual de canto en d\u00faas partes que resume as t\u00e9cnicas do \"bel canto\" e describe unha maneira de adquirir unha coloratura \u00e1xil a trav\u00e9s de repetici\u00f3ns de notas.\nNa \u00f3pera da segunda metade do s\u00e9culo XIX, a coloratura f\u00edxose especialmente propia dos papeis femininos dram\u00e1ticos, como o caso de Violeta en \"La Traviata\" de Verdi. Mentres tanto, o tenor de coloratura do tipo rossiniano \u00e9 substitu\u00eddo polo tenor spinto, ou \"tenore dei forza\", unha voz moi potente, pero incapaz de movementos \u00e1xiles. Ese desenvolvemento real\u00edzase en todo o canto oper\u00edstico coas obras de Richard Wagner e a \u00f3pera do verismo.\nActualmente o canto de coloratura sobreviviu coas composici\u00f3ns de Monteverdi a Rossini. Con todo, en composici\u00f3ns actuais, os compositores contempor\u00e1neos non atoparon maneiras de integrar a t\u00e9cnica de modo natural nas s\u00faas creaci\u00f3ns.\nTipo de voz.\nO termo \u00abcoloratura\u00bb apl\u00edcase por extensi\u00f3n a certos tipos de voces que dominan esta t\u00e9cnica. Existen m\u00faltiples pezas de coloratura escritas para todos os tipos de voz en diferentes x\u00e9neros musicais. Cando se describe unha voz como de coloratura sen m\u00e1is engadidos, adoita facerse referencia \u00e1 \u00absoprano de \"coloratura\u00bb\". No entanto, cantantes con outro tipo de voz poden ter dotes para a t\u00e9cnica de coloratura. \nA \u00absoprano de coloratura\u00bb, por exemplo pode tipificarse no famoso personaxe da Ra\u00ed\u00f1a da Noite de \"Die Zauberfl\u00f6te\" de Mozart. Este tipo de soprano disp\u00f3n dun amplo rango vocal no agudo e require \u00e1 cantante que execute con gran facilidade un estilo de canto que incl\u00fae ornamentaci\u00f3ns e embelecementos de grande elaboraci\u00f3n, inclu\u00edndo pasaxes de r\u00e1pidas escalas en \"staccato\" e trilos. Unha soprano de coloratura ten a capacidade vocal para producir notas por encima do \"do\" alto (C6) e pos\u00fae unha tesitura que vai desde A4 at\u00e9 A5 ou m\u00e1is arriba. Pola s\u00faa banda, as sopranos m\u00e1is graves te\u00f1en unha tesitura que est\u00e1 entre G4 e G5 ou m\u00e1is abaixo. \nRichard Miller distingue dous tipos de soprano de coloratura (coloratura e \"coloratura dram\u00e1tica\") as\u00ed como a \u00abmezzosoprano de coloratura\u00bb, e a\u00ednda que non contempla a \u00abcontralto de \"coloratura\u00bb\", cita papeis que requiren o uso da t\u00e9cnica de coloratura nunha contralto. Nos m\u00e1is famosos tratados italianos de canto (Caccini, 1601/2; Tosi, 1723; Mancini, 1774; Garc\u00eda, 1841), nunca se empregou o termo \"coloratura\".\nEntre as partes de coloratura m\u00e1is famosas da historia da m\u00fasica destacan:"}
{"id": "517565", "revid": "1505", "url": "https://gl.wikipedia.org/wiki?curid=517565", "title": "Concerto grosso", "text": "O concerto grosso (plural \"concerti grossi\"; en italiano \"gran concerto\") era unha forma instrumental barroca de orixe italiana baseada na contraposici\u00f3n entre un pequeno grupo de solistas (un \"concertino\") e unha orquestra completa (un \"ripieno\" ou \"tutti\").\nO \"concerto grosso\" data aproximadamente de 1670 e pode atribu\u00edrse a Alessandro Stradella, quen parece escribir a primeira obra musical na cal un \"concertino\" e un \"ripieno\" enfr\u00f3ntanse de forma caracter\u00edstica, a pesar de non usar o termo \"concerto grosso\". Giovanni Lorenzo Gregori \u00e9 o primeiro compositor en utilizar o termo \"concerto grosso\". Un dos maiores compositores do chamado \"concerto grosso\" foi Arcangelo Corelli, amigo de Stradella. Trala morte de Corelli, publicouse unha colecci\u00f3n de doce concertos seus (presumiblemente, os movementos foron seleccionados a partir dun conxunto maior de obras) que obtivo unha r\u00e1pida difusi\u00f3n por Europa. Compositores tales como Francesco Geminiani e Giuseppe Torelli emularon o estilo de Corelli, quen tam\u00e9n exerceu unha forte influencia nos concertos de Antonio Vivaldi. O n\u00famero de movementos que adoita ter o \"concerto grosso\" \u00e9 de tres, segundo a f\u00f3rmula preferida por Corelli: r\u00e1pido-lento-r\u00e1pido.\nEn tempos de Corelli, distingu\u00edanse dous tipos distintos do \"concerto grosso\": o \"concerto da chiesa\" (concerto de igrexa) e o \"concerto da camera\" (concerto de c\u00e1mara). O primeiro era m\u00e1is formal e xeralmente alternaba entre secci\u00f3ns longas ou adagio (lentas) con allegro (r\u00e1pidas), mentres que o segundo ti\u00f1a o car\u00e1cter dunha suite de danzas, composta por un preludio e varios tipos de movementos de danza. As diferenzas entre ambos os tipos de concerto dilu\u00edronse co tempo. \nO \"concertino\" de Corelli consist\u00eda en dous viol\u00edns e un violoncello, cunha orquestra de cordas facendo as veces de \"ripieno\", ambos acompa\u00f1ados por unha secci\u00f3n de baixo continuo.\nInfluencias.\nOutros compositores importantes de \"concerti grossi\" foron Georg Friedrich H\u00e4ndel, quen expandiu o \"ripieno\" para inclu\u00edr instrumentos de vento. Varios dos \"Concertos de Brandeburgo\" de Johann Sebastian Bach seguen aproximadamente a forma do \"concerto grosso\", especialmente o segundo Concerto, que ten un \"concertino\" de frauta doce, \u00f3boe, trompeta e un solo de viol\u00edn. \nA forma \"concerto grosso\" foi recuperada por diversos compositores do s\u00e9culo XX."}
{"id": "517566", "revid": "1505", "url": "https://gl.wikipedia.org/wiki?curid=517566", "title": "Concerto (x\u00e9nero musical)", "text": ""}
{"id": "517567", "revid": "54334", "url": "https://gl.wikipedia.org/wiki?curid=517567", "title": "Sydney F. Martin", "text": "Sydney Furman Martin, nado en decembro de 1945 en Salina (Kansas) e finado o 19 de xaneiro de 2021 en Jacksonville (Florida), foi un industrial, fil\u00e1ntropo e numism\u00e1tico estadounidense.\nTraxectoria.\nSydney F. Martin naceu na base de Smoky Hill da forza a\u00e9rea dos EEUU en Salina, Kansas, fillo de Furman C. Martin e de Naomi Louise Stevens. Durante a s\u00faa infancia desprazouse a varios lugares dos EEUU coa s\u00faa familia ata o retiro do seu pai en 1959, cando se instalou en Warsaw, Indiana, onde se graduou en educaci\u00f3n secundaria en 1963. Posteriormente cursou tanto o grao como o mestrado en Ciencias no Instituto de Tecnolox\u00eda de Massachusetts, e a partir de a\u00ed comezou a s\u00faa carreira na industria de defensa, primeiro en diferentes empresas e a partir de 1988 en \"Sytex, Inc.\", a compa\u00f1\u00eda que fundou xunto coa s\u00faa esposa, Sharon Martin.\nParalelamente ao seu labor profesional, durante as tres d\u00e9cadas que residiu en Doylestown, Filadelfia, Martin foi un grande interesado pola filantrop\u00eda, a arte e, sobre todo, a numism\u00e1tica. Nestes \u00e1mbitos ocupou diversos postos, como o de presidente do Museo de Arte de Michener, vicepresidente da Sociedade Hist\u00f3rica de Doylestown, e membro da direcci\u00f3n da Sociedade Bibliogr\u00e1fica Nacional e mesmo dos \"Boy Scouts\" dos EEUU.\nNo \u00e1mbito numism\u00e1tico, Sydney F. Martin foi membro da \"American Numismatic Society\" desde 1997, e entre 2013 e 2020 exerceu a presidencia desta instituci\u00f3n. Tanto como coleccionista como nas s\u00faas investigaci\u00f3ns, especializouse na moeda estadounidense da \u00e9poca colonial e prefederal, aspecto sobre o que realizou numerosas publicaci\u00f3ns, e tam\u00e9n foi o editor da revista \"Colonial Coin Collectors Society Newsletter\". Na s\u00faa honra, a Sociedade de Coleccionistas de Moedas Coloniais creou o premio F. Martin \u00e1 publicaci\u00f3n numism\u00e1tica.\nXunto coa s\u00faa muller emprendeu varios proxectos filantr\u00f3picos, entre o que destaca a creaci\u00f3n do proxecto \"Philadelphia Prostate Cancer Bioma\" no Jefferson Hospital.\nSydney Furman Martin morreu v\u00edtima do cancro o 19 de xaneiro de 2021 en Jacksonville, Florida.\nV\u00e9xase tam\u00e9n.\nBibliograf\u00eda.\n "}
{"id": "517568", "revid": "65337", "url": "https://gl.wikipedia.org/wiki?curid=517568", "title": "Sydney Furman Martin", "text": ""}
{"id": "517569", "revid": "65337", "url": "https://gl.wikipedia.org/wiki?curid=517569", "title": "S. F. Martin", "text": ""}
{"id": "517570", "revid": "65337", "url": "https://gl.wikipedia.org/wiki?curid=517570", "title": "Martin, Sydney F.", "text": ""}
{"id": "517571", "revid": "65337", "url": "https://gl.wikipedia.org/wiki?curid=517571", "title": "Martin, S. F", "text": ""}
{"id": "517583", "revid": "98629", "url": "https://gl.wikipedia.org/wiki?curid=517583", "title": "Cremaci\u00f3n", "text": "A cremaci\u00f3n \u00e9 un m\u00e9todo de disposici\u00f3n final dun cad\u00e1ver mediante a queima (combusti\u00f3n).\nA incineraci\u00f3n pode servir como rito funerario ou post-funeral e como alternativa ao enterramento dun cad\u00e1ver intacto. Nalg\u00fans pa\u00edses, inclu\u00edndos a India e o Nepal, a cremaci\u00f3n nunha pira ao aire libre \u00e9 unha tradici\u00f3n antiga. A partir do s\u00e9culo XIX, a cremaci\u00f3n foi introducida ou reintroducida noutras partes do mundo. Nos tempos modernos, a cremaci\u00f3n real\u00edzase normalmente cun forno pechado (incinerador), nun crematorio.\nA cremaci\u00f3n deixa unha media de 2,4\u00a0kg de cinzas. Non se trata de cinzas reais sen\u00f3n de fragmentos de mineral \u00f3seo non queimados, que normalmente se moen en po. Non constit\u00faen un risco para a sa\u00fade e poden ser soterrados, enterrados nun lugar conmemorativo, gardados polos familiares ou espallados de diferentes xeitos. \nHistoria.\nA cremaci\u00f3n data de polo menos 17\u00a0000 anos no rexistro arqueol\u00f3xico, coa dama do Mungo, os restos dun corpo parcialmente incinerado que se atopou no lago Mungo, Australia.\nOs diferentes rituais da morte que enfatizan un m\u00e9todo de eliminaci\u00f3n dun corpo (inhumaci\u00f3n, cremaci\u00f3n ou exposici\u00f3n) pasaron por per\u00edodos de preferencia ao longo da historia.\nEn Oriente Pr\u00f3ximo e Europa, tanto o enterro como a incineraci\u00f3n son evidentes no rexistro arqueol\u00f3xico do neol\u00edtico. Os grupos culturais ti\u00f1an as s\u00faas propias preferencias e prohibici\u00f3ns. Os antigos exipcios desenvolveron unha intricada teolox\u00eda da transmigraci\u00f3n do alma, que prohib\u00eda a cremaci\u00f3n. Isto tam\u00e9n foi amplamente adoptado polos pobos semitas. Os babilonios, segundo Her\u00f3doto, embalsamaban os seus mortos. Os primeiros persas practicaban a cremaci\u00f3n, mais isto quedou prohibido durante o per\u00edodo zoroastriano. Os fenicios practicaron tanto a cremaci\u00f3n como o enterro. Dende a civilizaci\u00f3n das C\u00edcladas no 3000\u00a0a.C. ata a era submic\u00e9nica entre o 1200 e o 1100\u00a0a.C., os gregos practicaron a inhumaci\u00f3n. A cremaci\u00f3n apareceu ao redor do s\u00e9culo XII\u00a0a.C., constitu\u00edndo unha nova pr\u00e1ctica de enterramento, probablemente influenciada por Anatolia. Ata a \u00e9poca cristi\u00e1, cando a inhumaci\u00f3n volveu converterse na \u00fanica pr\u00e1ctica funeraria, practic\u00e1ronse tanto a combusti\u00f3n como a inhumaci\u00f3n, dependendo da \u00e9poca e do lugar. Os romanos practicaban as d\u00faas, coa cremaci\u00f3n como regra ata o per\u00edodo imperial posterior.\nEn Europa, hai rastros de cremaci\u00f3n que datan da Idade de Bronce inicial (c. 2000\u00a0a.C.) na Chaira Pan\u00f3nica e ao longo do Danubio medio. O costume converteuse en dominante en toda Europa coa Cultura dos Campos de Urnas (dende o 1300\u00a0a.C.). Na Idade de Ferro, a inhumaci\u00f3n volveu ser m\u00e1is com\u00fan, mais a cremaci\u00f3n persistiu na cultura Villanova e noutros lugares. O relato de Homero sobre o enterro de Patroclo describe a cremaci\u00f3n con posterior enterramento nun t\u00famulo, semellante aos enterramentos dos Campos de Urnas, e cualif\u00edcase como a primeira descrici\u00f3n dos ritos de cremaci\u00f3n. Isto pode ser un anacronismo, xa que durante a \u00e9poca mic\u00e9nica prefer\u00edase normalmente o enterro e Homero puido estar reflectindo o uso m\u00e1is com\u00fan da cremaci\u00f3n na \u00e9poca en que se escribiu a \"Il\u00edada\", s\u00e9culos despois.\nA cr\u00edtica aos ritos de enterramento \u00e9 unha forma com\u00fan de aspersi\u00f3n por parte de relixi\u00f3ns e culturas competidoras, inclu\u00edndo a asociaci\u00f3n de cremaci\u00f3n con sacrificio de lume ou sacrificio humano.\nO hindu\u00edsmo e o xainismo destacan por non s\u00f3 permitir sen\u00f3n prescribir a cremaci\u00f3n. A cremaci\u00f3n na India at\u00f3pase por primeira vez na cultura do Cemiterio H (dende arredor de 1900\u00a0a.C.), considerada a etapa de formaci\u00f3n da civilizaci\u00f3n v\u00e9dica. O \"Rigveda\" cont\u00e9n unha referencia \u00e1 pr\u00e1ctica emerxente, no RV 10.15.14, onde se invocan os antepasados \u200b\u200b\"tanto incinerados (agnidagdh\u00e1-) como sen incinerar (\u00e1nagnidagdha-)\".\nA cremaci\u00f3n continuou a ser com\u00fan a\u00ednda que non universal, tanto na antiga Grecia como na antiga Roma. Segundo Cicer\u00f3n, en Roma a inhumaci\u00f3n consider\u00e1base o rito m\u00e1is arcaico.\nO auxe do cristianismo puxo fin \u00e1 incineraci\u00f3n en Europa, a\u00ednda que quizais xa estivese en declive. Esta postura estivo influenciada polas s\u00faas ra\u00edces no xuda\u00edsmo, a crenza na resurrecci\u00f3n do corpo e o exemplo do enterro de Cristo.\nNa Britania romana a cremaci\u00f3n era habitual pero diminu\u00edu no s\u00e9culo IV. Despois volveu aparecer nos s\u00e9culos V e VI durante a \u00e9poca migratoria, cando \u00e1s veces se inclu\u00edan animais sacrificados cos corpos humanos na pira e os falecidos vest\u00edan traxes e adornos para a queima. Ese costume tam\u00e9n estivo moi estendido entre os pobos xerm\u00e1nicos das terras continentais do norte dos que se sup\u00f3n que derivaron os migrantes anglosax\u00f3ns, durante o mesmo per\u00edodo. Estas cinzas normalmente se depositaban despois nun recipiente de barro ou bronce nun \"cemiterio de urnas\". O costume volveu extinguirse coa conversi\u00f3n cristi\u00e1 dos anglosax\u00f3ns durante o s\u00e9culo VII, cando o enterro cristi\u00e1n se xeneralizou.\nProceso moderno.\nA cremaci\u00f3n prod\u00facese nun incinerador, que se atopa nun crematorio. En moitos pa\u00edses, o crematorio \u00e9 un lugar para os funerais e a cremaci\u00f3n.\nUn incinerador \u00e9 un forno industrial capaz de xerar temperaturas de 871-982\u00a0\u00b0C para garantir a desintegraci\u00f3n do cad\u00e1ver. Os combustibles incineradores modernos incl\u00faen fuel, gas natural, propano e, en Hong Kong, gas cidade. Os incineradores modernos controlan automaticamente o seu interior para saber cando se completa o proceso de cremaci\u00f3n e te\u00f1en un oco esp\u00eda para que un operador poida ver dentro. O tempo necesario para a cremaci\u00f3n var\u00eda dun corpo a outro, sendo a media de 90 minutos para un adulto.\nA c\u00e1mara onde se coloca o corpo ch\u00e1mase c\u00e1mara de cremaci\u00f3n e est\u00e1 revestida de material refractario resistente \u00e1 calor. Os ladrillos refractarios est\u00e1n dese\u00f1ados con varias capas. A capa m\u00e1is externa adoita ser simplemente un material illante, por exemplo, la mineral. No seu interior normalmente hai unha capa de ladrillo illante, na s\u00faa maior\u00eda con silicato c\u00e1lcico. Os incineradores pesados \u200b\u200bnormalmente est\u00e1n dese\u00f1ados con d\u00faas capas de ladrillos contra o lume dentro da capa de illamento. A capa de ladrillos contra incendios en contacto co proceso de combusti\u00f3n protexe a capa exterior e d\u00e9bese substitu\u00edr de cando en vez.\n\u00c9 necesario que o corpo estea dentro dun cadaleito ou dun recipiente combustible. Isto permite que o corpo se deslice de forma r\u00e1pida e segura no cremador. Tam\u00e9n reduce os riscos para a sa\u00fade dos operadores. O cadaleito ou recipiente ins\u00edrese no incinerador o m\u00e1is r\u00e1pido posible para evitar a perda de calor. Alg\u00fans crematorios permiten aos familiares ver a carga. Isto \u00e1s veces faise por motivos relixiosos, como nos funerais tradicionais hind\u00fas e xainistas, e tam\u00e9n \u00e9 habitual no Xap\u00f3n."}
{"id": "517587", "revid": "89787", "url": "https://gl.wikipedia.org/wiki?curid=517587", "title": "Ben Clark", "text": "Ben Clark (Eivissa, 21 de xu\u00f1o de 1984) \u00e9 un escritor espa\u00f1ol de orixe brit\u00e1nica.\nNota biobibliogr\u00e1fica.\nBen Clark naceu en Eivissa (Espa\u00f1a). Recibiu diversos premios literarios entre os que destacan o Premio Hiperi\u00f3n 2006 ex aequo con David Leo Garc\u00eda, o VII Premio Nacional de Poes\u00eda Nova F\u00e9lix Grande, o IV Premio de Poes\u00eda Nova RNE por un libro escrito co poeta salmantino Andr\u00e9s Catal\u00e1n, o Premio Ollo Cr\u00edtico de Poes\u00eda de RNE 2014 e o XXX Premio internacional de Poes\u00eda Fundaci\u00f3n Loewe 2017 polo seu libro \"La polic\u00eda celeste\". Foi bolseiro de creaci\u00f3n literaria na Fundaci\u00f3n Antonio Gala (2004-2005); en The Hawthornden Castle International Retreat for Writers, (Escocia); en The Ch\u00e2teau de Lavigny International Writers\u2019 Residence (Su\u00edza) e na Fundaci\u00f3n Valpara\u00edso. Entre 2002 e 2012 mantivo unha columna semanal en catal\u00e1n no \"Diario de Eivissa\" e colaborou con entrevistas e artigos para outros medios como \"El Mundo\", \"La Vanguardia\" ou \"El Pa\u00eds\". Traduciu aos poetas Anne Sexton, Stephen Dunn e Edward Thomas, e ao narrador estadounidense George Saunders. A s\u00faa obra aparece en diversos recontos e antolox\u00edas da poes\u00eda recente. \u00c9 titor de poes\u00eda da Fundaci\u00f3n Antonio Gala.\nO caso do seu poema viral.\nUn dos poemas m\u00e1is co\u00f1ecidos de Ben Clark \u00e9 \"El fin \u00faltimo de la (mala) literatura\", publicado orixinalmente en \"La mezcla confusa\" (2011) e que se fixo viral a finais de 2011, acadando unha gran difusi\u00f3n en redes sociais. O impacto do poema deu lugar a m\u00faltiples variaci\u00f3ns e confusi\u00f3ns sobre a s\u00faa autor\u00eda real, propio do proceso de apropiaci\u00f3n da arte realizado na rede. O propio autor valorou o fen\u00f3meno como parte dunha estratexia para reclamar a s\u00faa autor\u00eda sobre o texto, ao que se referiu como \"o poema viral\". Este poema v\u00f3lvese publicar no 2019 como parte da antolox\u00eda \"Armisticio\" (2008-2018), onde abandona o seu t\u00edtulo orixinal e o rebautiza, precisamente, como \"O poema viral\". O poema aparece dedicado a Daniel Escandell Montiel, quen investigara a difusi\u00f3n de devandito poema en redes sociais con resultados publicados en artigos de investigaci\u00f3n sobre o poeta. Devandito poema deu lugar a m\u00e1is de 250.000 variaci\u00f3ns segundo o estudo de sete anos de difusi\u00f3n en redes e o estudo foi recollido por xornais como \"Nou Diari\" ou \"El Pa\u00eds\" contando coa opini\u00f3n e punto de vista do autor.\nAcci\u00f3n po\u00e9tica e impacto nos medios diante a COVID-19.\nDurante a situaci\u00f3n de illamento social imposto en Espa\u00f1a en marzo de 2020 a consecuencia da pandemia da COVID-19, Ben Clark lanza na rede social Twitter a iniciativa \"#Coronaversos\", que xerou rapidamente un impacto na rede social con m\u00e1is de 250.000 olladas nos seus primeiros d\u00edas e dando p\u00e9 a toda unha iniciativa internacional para difundir poes\u00eda en espa\u00f1ol ante o illamento.\nA acci\u00f3n de Clark, recollida por medios como Radio Nacional a trav\u00e9s do programa \"El Ojo Cr\u00edtico\" na s\u00faa emisi\u00f3n do 16 de marzo ou en \"El Confidencial\", enm\u00e1rcase nunha serie de iniciativas que procuraron manter activo o sector cultural, gravemente afectado polas consecuencias econ\u00f3micas da COVID-19, reco\u00f1ecidas polo propio Ministerio de Cultura e Deporte. \nA iniciativa \"#Coronaversos\" non foi a \u00fanica durante esas datas. En formato impreso, a trav\u00e9s do semanario \"El Cultural\", publicouse unha selecci\u00f3n de poemas in\u00e9ditos no n\u00famero correspondente \u00e1 semana do 20 ao 26 de marzo de 2020 ao redor da idea da corentena e a experiencia vital desta. Os autores invitados, por orde alfab\u00e9tica e de aparici\u00f3n na portada, foron: Rosa Berbel, Luisa Castro, o propio Ben Clark, Antonio Colinas, Ariadna G. Garc\u00eda, Lu\u00eds Garc\u00eda Montero, J.A. Gonz\u00e1lez Iglesias, Karmelo C. Iribarren, Raquel Lanseros, Chantal Maillard, Elvira Sastre e Manuel Vilas, compilados baixo a lema \"Poemas para unha corentena\", reformulando as\u00ed o \"#coronaversos\" de Clark en redes sociais."}
{"id": "517588", "revid": "89787", "url": "https://gl.wikipedia.org/wiki?curid=517588", "title": "Charles Pozzi", "text": "Charles Pozzi (27 de agosto de 1909 - 28 de febreiro de 2001) foi un piloto franc\u00e9s que participou nunha carreira do Campionato Mundial de F\u00f3rmula 1 de 1950, o ano do seu inicio.\nAndaina nas carreiras.\nNado Carlo Alberto Pozzi en Par\u00eds, Francia de familia italiana, co\u00f1ec\u00edase como Charles, a traduci\u00f3n francesa do seu nome. Traballaba como vendedor de autom\u00f3biles e a s\u00faa carreira como piloto de carreiras s\u00f3 comezou cando xa ti\u00f1a 37 anos. M\u00e1is tarde na vida, como importador oficial franc\u00e9s de autom\u00f3biles Ferrari e Maserati, o seu nome aparecer\u00eda en moitos coches de carreiras.\nEn 1946 competiu, co seu Delahaye 135CS, en varias carreiras inclu\u00edndo o Gran Premio de Borgo\u00f1a - Dijon onde rematou na cuarta posici\u00f3n e o Gran Premio de Le Mans, corr\u00eda na pista de Nantes este ano, onde rematou na quinta posici\u00f3n, pilotando un Delahaye.\nEn 1949, ga\u00f1ou o [[Grand Prix du Comminges | Grand Prix de autos deportivos de Comminges], en [[Saint-Gaudens, Haute-Garonne | Saint-Gaudens]], cun [[Delahaye 145]] (chasis N \u00b0 48775), equipado cun motor de seis cilindros de 4,5 litros [[Delahaye 175]].\n[[Ficheiro: Ferrari BB Pozzi.jpg | thumb | 250px | [[Ferrari Berlinetta Boxer]], competindo para o equipo de Charles Pozzi]]\nPrincipais logros.\n\"Nota: 35\u00ba Grand Prix de L'ACF compart\u00edu resultados con [[Louis Rosier]] como co-piloto\"\nO negocio de Pozzi.\nDespois da s\u00faa retirada das carreiras, fundou a Charles Pozzi S.A., o importador oficial de veh\u00edculos a motor Ferrari e Maserati en Francia. En 2003, a compa\u00f1\u00eda adquir\u00eduna a compa\u00f1\u00eda [[Ferrari]].\nPozzi morreu en 2001 en Levallois-Perret, un suburbio no oeste de Par\u00eds.\nResultados completos na F\u00f3rmula Un.\n([[Modelo:Lenda de resultados do piloto de F\u00f3rmula 1|Chave]]) As carreiras en letra grosa indican [[pole position]]; as carreiras en \"cursiva\" indican \"[[volta r\u00e1pida]]\".\nV\u00e9xase tam\u00e9n.\n[[Categor\u00eda:Nados en 1909]]\n[[Categor\u00eda:Finados en 2001]]\n[[Categor\u00eda:Pilotos de F\u00f3rmula 1 de Francia]]\n[[Categor\u00eda:Pilotos das 24 Horas de Le Mans]]"}
{"id": "517592", "revid": "82922", "url": "https://gl.wikipedia.org/wiki?curid=517592", "title": "Human Rights Watch", "text": "Human Rights Watch (HRW, literalmente Observatorio dos Dereitos Humanos) \u00e9 unha organizaci\u00f3n internacional non gobernamental que defende e realiza pescudas sobre os dereitos humanos. A sede da HRW est\u00e1 localizada na cidade de Nova York e a organizaci\u00f3n mant\u00e9n tam\u00e9n oficinas en Amsterdam, Beirut, Berl\u00edn, Bruxelas, Chicago, Xenebra, Xohanesburgo, Londres, Os \u00c1nxeles, Moscova, Par\u00eds, San Francisco, Toquio, Toronto e Washington, D.C.. En 2014 abriu a s\u00faa primeira filial en Am\u00e9rica do Sur, en\u00a0S\u00e3o Paulo.\nHuman Rights Watch act\u00faa por medio da creaci\u00f3n de relatorios sobre a violaci\u00f3n \u00e1 Carta dos Dereitos Humanos, ben como a outras normas relativas a dereitos humanos a nivel internacional. Co obxectivo de chamar a atenci\u00f3n da comunidade global sobre os abusos existentes, e tam\u00e9n para crear presi\u00f3n sobre os gobernos, eses relatorios te\u00f1en cobertura nos medios de comunicaci\u00f3n locais e internacionais. A s\u00faa metodolox\u00eda \u00e9: investigar, denunciar e facer presi\u00f3n.\nOs relatorios tocan asuntos como a discriminaci\u00f3n sexual e social, a tortura, o emprego de nenos para fins militares, a corrupci\u00f3n pol\u00edtica, os abusos do sistema xudicial, e a violaci\u00f3n das leis do dereito humanitario internacional.\nHistoria.\nHuman Rights Watch foi fundada por Robert L. Bernstein e Aryeh Neiercomo unha ONG estadounidense en 1978, co nome de Helsinki Watch, coa misi\u00f3n de monitorizar o cumprimento da Uni\u00f3n Sovi\u00e9tica dos Acordos de Helsinqui. A Helsinki Watch adoptou a pr\u00e1ctica de publicamente \"nomear e avergo\u00f1ar\" gobernos abusivos a trav\u00e9s de coberturas xornal\u00edsticas e a colaboraci\u00f3n con formuladores de pol\u00edticas. Ao expor internacionalmente as violaci\u00f3ns dos dereitos humanos na Uni\u00f3n Sovi\u00e9tica e nos seus socios europeos, a organizaci\u00f3n contribu\u00edu \u00e1s transformaci\u00f3ns democr\u00e1ticas da rexi\u00f3n ao final da d\u00e9cada de 1980.\nDeseguido fundouse Americas Watch en 1981, cando se estend\u00edan por Am\u00e9rica Central violentas guerras civ\u00eds. Base\u00e1ndose en extensas pescudas locais, Americas Watch non s\u00f3 relatou abusos por parte de gobernos sen\u00f3n que tam\u00e9n usou as leis do dereito humanitario internacional para investigar e expor crimes de guerra cometidos por grupos rebeldes. Al\u00e9n de aumentar a visibilidade dos pa\u00edses afectados, a organizaci\u00f3n examinou o papel desempe\u00f1ado polos gobernos estranxeiros, particularmente o dos Estados Unidos, en fornecer apoio militar, financeiro e pol\u00edtico a r\u00e9ximes abusivos.\nComo consecuencia do \u00e9xito desa t\u00e1ctica fund\u00e1ronse Asia Watch (1985), Africa Watch (1988), e Middle East Watch (1989), formando o grupo co\u00f1ecido como \"Comit\u00e9 de Vixilancia\". En 1988 eses comit\u00e9s un\u00edronse, formando Human Rights Watch.\nPerfil.\nEn conformidade coa Declaraci\u00f3n Universal dos Dereitos Humanos, Human Rights Watch (HRW) oponse \u00e1 violaci\u00f3n dos dereitos humanos b\u00e1sicos, inclu\u00eddas a pena de morte e discriminaci\u00f3n baseada na orientaci\u00f3n sexual. HRW tam\u00e9n defende outras liberdades relacionadas cos dereitos humanos fundamentais, como a liberdade de relixi\u00f3n e a liberdade de prensa.\nA Human Rights Watch publica relatorios de investigaci\u00f3n da violaci\u00f3n das normas internacionais establecidas na Declaraci\u00f3n Universal dos Dereitos Humanos, al\u00e9n doutras regras relacionadas aceptadas internacionalmente. Eses relatorios empr\u00e9ganse para chamar a atenci\u00f3n internacional para os abusos e facer presi\u00f3n sobre os gobernos e as organizaci\u00f3ns para repararen os crimes cometidos. Para a recada de informaci\u00f3ns dos relatorios, env\u00edanse pescudadores en misi\u00f3ns coa finalidade de investigar situaci\u00f3ns sospeitosas. Usando a diplomacia, fan contacto coas v\u00edtimas, describindo situaci\u00f3ns p\u00fablicas e historias de individuos, mentres proporcionan a seguranza necesaria en situaci\u00f3ns cr\u00edticas. Despois de seren publicados, estes relatorios xeran cobertura nos medios de comunicaci\u00f3n locais e internacionais. As cuesti\u00f3ns levantadas pola Human Rights Watch, nos seus relatorios incl\u00faen a discriminaci\u00f3n social e de x\u00e9nero, a tortura, o uso militar da infancia, a corrupci\u00f3n pol\u00edtica, os abusos en sistemas de xustiza penal, a legalizaci\u00f3n do aborto, e a violaci\u00f3n do dereito internacional humanitario.\nAnualmente a HRW publica o \u201cRelatorio Mundial,\u201d un resumo das condici\u00f3ns dos dereitos humanos en m\u00e1is de 90 pa\u00edses e territorios. Actualmente na s\u00faa 25.\u00aa edici\u00f3n, este almanaque reflicte o extensivo traballo de investigaci\u00f3n que os pescudadores e outros funcionarios da HRW conduciron durante o ano, frecuentemente en compa\u00f1\u00eda de activistas locais.\nA Human Rights Watch tam\u00e9n apoia escritores de todo o mundo que est\u00e1n a ser perseguidos polo seu traballo e precisan de asistencia financeira. Os subsidios Hellman/Hammett son financiados polo patrimonio deixado pola dramaturga Lillian Hellman e a s\u00faa parella, o novelista Dashiell Hammett. Al\u00e9n de fornecer asistencia financeira, as subvenci\u00f3ns Hellman/Hammett axudan a aumentar a atenci\u00f3n internacional aos activistas que est\u00e1n a ser silenciados por defenderen os dereitos humanos.\nCada ano, a organizaci\u00f3n presenta o Premio Defensor dos Dereitos Humanos para activistas de todo o mundo que demostran lideranza e coraxe en defensa dos dereitos humanos. Os vencedores do premio traballan en colaboraci\u00f3n coa HRW ao investigar e expor abusos. A HRW tam\u00e9n \u00e9 a copresidenta da Campa\u00f1a Internacional para a Prohibici\u00f3n das Minas Terrestres, unha alianza global de grupos da sociedade civil que fixeron presi\u00f3n con \u00e9xito para a introduci\u00f3n do Tratado de Ottawa, que prohibe o uso de minas terrestres por ser unha arma indiscriminada de incr\u00edbel lonxevidade, resultando no Premio Nobel da Paz en 1997.\nCr\u00edticas.\nA HRW foi criticada por nesgo pol\u00edtico polos gobernos nacionais que investigou pola violaci\u00f3n dos dereitos humanos, pola NGO Monitor, e polo fundador da propia HRW, e antigo presidente, Robert L. Bernstein. As alegaci\u00f3ns de incl\u00faen influencia indebida da pol\u00edtica do goberno dos Estados Unidos, afirmando que HRW ten preferencia contra Palestina (e concentra a atenci\u00f3n no conflito \u00e1rabe-israel\u00ed). A HRW tam\u00e9n foi criticada por unha metodolox\u00eda de investigaci\u00f3n pobre e verificaci\u00f3n de feitos laxa, e ignorando os abusos dos dereitos humanos dos r\u00e9ximes menos abertos. A HRW abordou a acusaci\u00f3n publica e regularmente, frecuentemente negando as cr\u00edticas aos seus relatorios e conclusi\u00f3ns.\nSegundo Democracy Now!, a HRW tam\u00e9n foi criticada por ter unha \"porta xiratoria\" co goberno dos Estados Unidos, unha acusaci\u00f3n que a HRW discute.\nEn 2020, o Consello de Administraci\u00f3n da HRW descubriu que a Human Rights Watch aceptou unha doaz\u00f3n de 470\u00a0000 d\u00f3lares do magnate inmobiliario saudita Mohamed Bin Issa Al Jaber, proprietario dunha empresa que a HRW \"identificara como c\u00f3mplice no abuso dos dereitos laborais\", na condici\u00f3n da doaz\u00f3n non ser utilizada para apoiar a defensa LGBT en Oriente Medio e o norte de \u00c1frica. A doaz\u00f3n foi devolta e a Human Rights Watch emitiu unha declaraci\u00f3n dicindo que aceptar o financiamento foi unha \"decisi\u00f3n profundamente lament\u00e1bel\" en resposta ao relatorio de investigaci\u00f3n de The Intercept sobre a doaz\u00f3n."}
{"id": "517594", "revid": "1822", "url": "https://gl.wikipedia.org/wiki?curid=517594", "title": "Rea (mitolox\u00eda)", "text": ""}
{"id": "517595", "revid": "89787", "url": "https://gl.wikipedia.org/wiki?curid=517595", "title": "Jos\u00e9 Manuel Mouri\u00f1o", "text": "Jos\u00e9 Manuel Mouri\u00f1o Lorenzo, nado en Puebla (M\u00e9xico) en 1978, \u00e9 un escritor e cineasta galego.\nTraxectoria.\nFillo de emigrantes galegos en M\u00e9xico da comarca do Carballi\u00f1o. Estudou o bacharelato no Instituto do Carballi\u00f1o, e fixo a carreira na Facultade de Belas Artes de Pontevedra. Doutor en Belas Artes pola Universidade de Vigo coa tese \"Mikhail Romm. El maestro olvidado\" (2016). Ten escrito ensaios sobre Norman McLaren, Pier Paolo Pasolini e Michelangelo Antonioni e comisariou exposici\u00f3ns sobre eles. \u00c9 o representane e coordinador do Instituto Internacional Andr\u00e9i Tarkovski para a pen\u00ednsula Ib\u00e9rica e Hispanoam\u00e9rica."}
{"id": "517596", "revid": "1888", "url": "https://gl.wikipedia.org/wiki?curid=517596", "title": "Jos\u00e9 Manuel Mouri\u00f1o Lorenzo", "text": ""}
{"id": "517597", "revid": "4817", "url": "https://gl.wikipedia.org/wiki?curid=517597", "title": "RS-300", "text": "RS-300 \u00e9 un tipo de bus para sat\u00e9lites fabricado pola empresa Ball Aerospace.\nCaracter\u00edsticas.\nO bus RS-300 deriva do BCP-2000, tam\u00e9n de Ball Aerospace. Est\u00e1 dese\u00f1ado para ser usado en sat\u00e9lites pequenos e de baixo custo e en particular para ser usado co lanzador Pegasus. Utiliza a avi\u00f3nica ASPEN usada na nave nave Deep Impact da NASA, as\u00ed como interfaces, formatos e sistemas est\u00e1ndar para abaratar custos. Entre os sat\u00e9lites que usan este bus est\u00e1n:"}
{"id": "517598", "revid": "72012", "url": "https://gl.wikipedia.org/wiki?curid=517598", "title": "Nikolai Rukavishnikov", "text": "Nikolai Nikolaievich Rukavishnikov, nado en Tomsk o 18 de setembro de 1932 e finado o 18 de outubro de 2002, foi un cosmonauta sovi\u00e9tico que formou parte das misi\u00f3ns Soiuz 10, Soiuz 16 e Soiuz 33.\nTraxectoria.\nRukavishnikov graduouse no Instituto de F\u00edsica e Enxe\u00f1ar\u00eda de Moscova e de 1957 a 1967 traballou na OKB 1 con Korolev. Foi seleccionado como cosmonauta en 1967, participando nas misi\u00f3ns Soiuz 10, Soiuz 16 e Soiuz 33 e pasando un total de 9,88 d\u00edas no espazo."}
{"id": "517599", "revid": "85894", "url": "https://gl.wikipedia.org/wiki?curid=517599", "title": "Mario Runco", "text": "Mario Runco Jr., nado no Bronx (estado de Nova York) o 26 de xaneiro de 1952, \u00e9 un astronauta estadounidense retirado que formou parte das misi\u00f3ns STS-77, STS-54 e STS-44.\nTraxectoria.\nRunco graduouse en ciencias terrestres e planetarias pola Facultade da Cidade de Nova York en 1974 e \u00e9 m\u00e1ster en f\u00edsica atmosf\u00e9rica pola Universidade Rutgers en 1976. Foi seleccionado como astronauta pola NASA en xu\u00f1o de 1987, participando nas misi\u00f3ns STS-77, STS-54 e STS-44 e pasando un total de 22,96 d\u00edas no espazo."}
{"id": "517600", "revid": "4817", "url": "https://gl.wikipedia.org/wiki?curid=517600", "title": "Sergei Riazanski", "text": "Sergey Nikolayevich Riazanski, nado en Moscova o 13 de novembro de 1974, \u00e9 un cosmonauta ruso que formou parte das misi\u00f3ns Soiuz TMA-10M e Soiuz MS-05 e foi membro das expedici\u00f3ns 37, 38, 52 e 53 \u00e1 Estaci\u00f3n Espacial Internacional.\nTraxectoria.\nRiazanski graduouse en bioqu\u00edmica na Universidade do Estado en Moscova en 1996. Doutorouse en 2006 e foi seleccionado como cosmonauta en 2003, participando nas misi\u00f3ns Soiuz TMA-10M e Soiuz MS-05 e sendo membro das expedici\u00f3ns 37, 38, 52 e 53 \u00e1 Estaci\u00f3n Espacial Internacional. Pasou un total de 304,97 d\u00edas no espazo."}
{"id": "517601", "revid": "5863", "url": "https://gl.wikipedia.org/wiki?curid=517601", "title": "Cantes de ida y vuelta", "text": ""}
{"id": "517602", "revid": "85894", "url": "https://gl.wikipedia.org/wiki?curid=517602", "title": "Valeri Riumin", "text": "Valeri Victorovich Riumin, nado en Komsomolsk-na-Amure o 16 de agosto de 1939 e finado o 6 de xu\u00f1o de 2022, foi un cosmonauta ruso que formou parte das misi\u00f3ns Soiuz 25, Soiuz 32, Soiuz 35, Soiuz 34, Soiuz 37 e STS-91.\nTraxectoria.\nRiumin graduouse na Facultade T\u00e9cnica de Enxe\u00f1ar\u00eda Mec\u00e1nica de Kaliningrado en 1958. En 1966 graduouse no Departamento de Electr\u00f3nica e Tecnolox\u00eda da Computaci\u00f3n do Instituto de Enxe\u00f1ar\u00eda Forestal de Moscova. Foi seleccionado como cosmonauta en 1973, participando nas misi\u00f3ns Soiuz 25, Soiuz 32, Soiuz 35, Soiuz 34, Soiuz 37 e STS-91 e pasando un total de 371,73 d\u00edas no espazo. Estaba casado coa cosmonauta Elena Kondakova. Finou o 6 de xu\u00f1o de 2022 aos 82 anos de edade."}
{"id": "517603", "revid": "5863", "url": "https://gl.wikipedia.org/wiki?curid=517603", "title": "Basso continuo", "text": ""}
{"id": "517604", "revid": "85894", "url": "https://gl.wikipedia.org/wiki?curid=517604", "title": "Sergei Rizhikov", "text": "Sergei Nikolaievich Rizhikov, nado en Bugulm\u00e1 o 19 de agosto de 1974, \u00e9 un cosmonauta ruso que formou parte das misi\u00f3ns Soiuz MS-02 e Soiuz MS-17 e foi membro das expedici\u00f3ns 49, 50 e 64 \u00e1 Estaci\u00f3n Espacial Internacional.\nTraxectoria.\nRizhikov graduouse como piloto e enxe\u00f1eiro na Escola de Pilotos da Forza A\u00e9rea en Kacha en 1996. Foi seleccionado como cosmonauta en outubro de 2006, participando nas misi\u00f3ns Soiuz MS-02 e Soiuz MS-17 e sendo membro das expedici\u00f3ns 49, 50 e 64 \u00e1 Estaci\u00f3n Espacial Internacional. Pasou un total de 173,14 d\u00edas no espazo."}
{"id": "517605", "revid": "89787", "url": "https://gl.wikipedia.org/wiki?curid=517605", "title": "Libro das Lamentaci\u00f3ns", "text": "O Libro das Lamentaci\u00f3ns \u00e9 unha obra pertencente ao Antigo Testamento da Biblia cristi\u00e1 e \u00e1 Tanax xud\u00eda. Est\u00e1 formada por cinco poemas que expresan o pesar pola destruci\u00f3n do Templo de Xerusal\u00e9n polos babilonios, interpret\u00e1ndoo como un castigo de Deus polos pecados dos xudeus. \nContexto.\nNo ano 587 a.C Nabucodonosor II, rei de Babilonia, remata coa rebeli\u00f3n xud\u00eda ordenando a destruci\u00f3n do Templo de Xerusal\u00e9n, cerne da xuda\u00edsmo. Ademais, prende \u00e1 familia real de Xud\u00e1 e incendia Xerusal\u00e9n, a cidade santa para os xudeus. Estes acontecementos sumen aos xudeus nunha profunda crise posto que tam\u00e9n ser\u00e1n deportados a Babilonia. \nPreviamente, Xerem\u00edas alertara nas s\u00faas profec\u00edas, recollidas no Libro de Xerem\u00edas, da ira de Xahv\u00e9 (Deus) contra o pobo escollido, os xudeus. O sincretismo relixioso, que levara practicar cultos a outros deuses e as demais violaci\u00f3ns das condici\u00f3ns da Alianza, anunciaban o castigo divino. \nContido.\nCada un dos cinco poemas que conforman o Libro das Lamentaci\u00f3ns forman un cap\u00edtulo do libro. Todos est\u00e1n baseados na dor pola destruci\u00f3n do Templo, da cidade e do reino de Xud\u00e1. Non pretenden narrar os feitos aludidos, sen\u00f3n que se trata de meditaci\u00f3ns nas se suplica aos xudeus a arrepentirse da s\u00faa apostas\u00eda e a reco\u00f1eza a falta cara o seu Deus para lograr o perd\u00f3n. As\u00ed, por exemplo no terceiro poema (3, 40) dise: \"Investiguemos o noso comportamento e examin\u00e9molo. Convert\u00e1monos \u00f3 Se\u00f1or.\" Seguindo a argumentaci\u00f3n xa presente no Libro de Xerem\u00edas, o castigo de Deus \u00e9 xustificado pola violaci\u00f3n xud\u00eda do pacto, pero tam\u00e9n conf\u00eda na misericordia de Deus para restaurar no futuro a Israel. \nA tem\u00e1tica particular de cada poema, ou cap\u00edtulo do libro, \u00e9 a seguinte: \nEstilo.\nPredomina o emprego dun ton elex\u00edaco para remarcar a dor que inspiran os poemas. As lamentaci\u00f3ns est\u00e1n escritas seguindo o metro po\u00e9tico chamado \"quinah\" (\"quinot\" en plural) propio da poes\u00eda hebraica. As tres primeiras est\u00e1n feitas en estrofas de tres versos, fronte a cuarta que est\u00e1 en estrofas de dous versos. \nUnha particularidade dos poemas que forman o Libro das Lamentaci\u00f3ns \u00e9 que os catro primeiros est\u00e1n compostos seguindo a orde alfab\u00e9tica. Deste xeito cada un deles ten vinte e d\u00faas secci\u00f3ns, segundo cada letra do alfabeto hebreo. Nos poemas do primeiro, segundo e cuarto cap\u00edtulo a palabra inicial de cada estrofa escomeza coa s\u00faa respectiva letra do alfabeto. A\u00ednda as\u00ed, no segundo, terceiro e cuarto poema altera a orde alfab\u00e9tica tradicional e a letra \"pe\" atencede a \"ayim\". O motivo pode ser facilitar a memorizaci\u00f3n do texto.\nAutor.\nA tradici\u00f3n xud\u00eda adxudica as lamentaci\u00f3ns o profeta Xerem\u00edas, algo que tam\u00e9n mantivo o cristinianismo de forma tradicional. Con todo, dende o s\u00e9culo XVIII existen teor\u00edas que dubidan sobre que Xerem\u00edas sexa o autor do Libro das Lamentaci\u00f3ns. Os que consideran que se trata do propio Xerem\u00edas, apoi\u00e1nse en expresi\u00f3ns que se empregan nas Lamentaci\u00f3ns e que xa foran usadas no Libro de Xerem\u00edas. Hoxe en d\u00eda, a corrente maioritaria, tanto de estudosos criti\u00e1ns como non crentes, soste\u00f1en que Xerem\u00edas non \u00e9 o escritor do Libro das Lamentaci\u00f3ns. Ap\u00f3ianse en que, a\u00ednda que Xerem\u00edas na altura da destruci\u00f3n do Templo, era un persoeiro co\u00f1ecido, non aparece o seu nome no libro. Ademais, o estudo do l\u00e9xico empregado sinala que o primeiro poema e o quinto son posteriores \u00e1 obra do profeta. Algunhas fontes suxiren que estes poemas naceron de ser recitados cando os xudeus regresaron a Xerusal\u00e9n (autorizado polo rei persa Ciro no 538 a.C) e se xuntaban nos restos do Templo para orar.\nLectura ritual.\nNo xuda\u00edsmo o Libro das Lamentaci\u00f3ns \u00e9 lido na festa de Tisha B'Av, a conmemoraci\u00f3n da destruci\u00f3n do Templo de Xerusal\u00e9n, o 9 do mes \"ab\" (xullo/agosto). No critianismo, a lectura deste libro \u00e9 parte da liturxia da Semana Santa para evocar a Paix\u00f3n de Xes\u00fas de Nazaret. "}
{"id": "517609", "revid": "1505", "url": "https://gl.wikipedia.org/wiki?curid=517609", "title": "Continuo", "text": "A palabra continuo prov\u00e9n do lat\u00edn contin\u016dus.\nMatem\u00e1ticas e f\u00edsica.\nTopolox\u00eda.\nDesde o punto de vista topol\u00f3xico, en f\u00edsica f\u00e1lase de continuo para referirse a un subconxunto conexo do espazo eucl\u00eddeo."}
{"id": "517610", "revid": "89787", "url": "https://gl.wikipedia.org/wiki?curid=517610", "title": "Copla", "text": "A copla \u00e9 unha composici\u00f3n po\u00e9tica de catro versos de arte menor xeralmente con rima asonante nos versos pares (esquema: -a-a).\nO termo util\u00edzase sobre todo para designar un tipo de estrofa e o tipo verso de tradici\u00f3n popular composta por tres ou catro versos de arte menor, xeralmente octos\u00edlabos, dispostos en forma de romance ou tirana (8- 8a 8- 8a), de seguidilla (7- 5a 7- 5a) ou de redondilla (8a 8b 8b 8a), con rima asonante ou consonante. \nA\u00ednda que esta forma \u00e9 caracter\u00edstica da tradici\u00f3n popular an\u00f3nima, foi cultivada tam\u00e9n por escritores como Rafael Alberti ou Federico Garc\u00eda Lorca. A influencia entre a corrente an\u00f3nima da copla e os seus cultivadores na literatura foi mutua: os poetas inspir\u00e1ronse no modelo popular para constru\u00edr coplas que, \u00e1 s\u00faa vez, a mi\u00fado foron recollidas pola tradici\u00f3n e incorporadas ao seu caudal, con esquecemento do seu autor. Como escribe Manuel Machado:\n \nA linguaxe das coplas \u00e9 coloquial e directa, a\u00ednda que se recorre a mi\u00fado ao dobre sentido para conseguir efectos c\u00f3micos, sobre todo r\u00edtmicos. Algo esencial \u00e9 que ten conexi\u00f3n coa m\u00fasica."}
{"id": "517611", "revid": "89787", "url": "https://gl.wikipedia.org/wiki?curid=517611", "title": "E un voou sobre o ni\u00f1o do cuco", "text": "E un voou sobre o ni\u00f1o do cuco (en ) \u00e9 unha novela escrita por Ken Kesey publicada orixinalmente en 1962. Ambientado nun hospital psiqui\u00e1trico de Oreg\u00f3n, a narrativa serve como un estudo dos procesos institucionais e da mente humana, as\u00ed como unha cr\u00edtica da psiquiatr\u00eda e un tributo aos principios individualistas. Foi adaptada nunha obra de Broadway por Dale Wasserman en 1963. Bo Goldman adaptou a novela no filme \"Algu\u00e9n voou sobre o ni\u00f1o do cuco\", dirixido por Milo\u0161 Forman, o cal ga\u00f1ou cinco Premios \u00d3scar.\nA revista \"Time\" inclu\u00edu a novela na s\u00faa lista das \"100 mellores novelas en ingl\u00e9s de 1923 a 2005\". No ano 2003 foi inclu\u00eddo na enquisa The Big Read da BBC poll sobre as 200 \"novelas m\u00e1is aprezadas\".\nFoi traducido \u00f3 galego por Neila Garc\u00eda Salgado e foi publicado pola editorial Kalandraka no ano 2020."}
{"id": "517612", "revid": "65337", "url": "https://gl.wikipedia.org/wiki?curid=517612", "title": "Michael Grant", "text": "Michael Grant, nado o 21 de novembro de 1914 en Londres, Inglaterra, e finado na mesma cidade o 4 de outubro de 2004, foi un historiador e numism\u00e1tico ingl\u00e9s, autor de numerosas publicaci\u00f3ns sobre a historia e a numism\u00e1tica da Antig\u00fcidade, e profesor en diversas universidades brit\u00e1nicas e de Oriente Medio.\nTraxectoria.\nMichael naceu en Londres, fillo do coronel Maurice Grant, un xornalista e militar brit\u00e1nico que actuara na guerra anglo-b\u00f3er e posteriormente escribiu a s\u00faa biograf\u00eda. Na s\u00faa xuventude, Grant cursou o seu ensino secundario na londiniense \"Harrow School\" entre 1933 e 1937, e o ano seguinte ingresou no \"Trinity College\", da Universidade de Cambridge, onde realizou os seus estudos superiores e se doutorou en Letras. \nO seu centro de interese como erudito e investigador foi a numism\u00e1tica. Unha tese sobre as moedas romanas de bronce presentada para a consecuci\u00f3n dunha bolsa de investigaci\u00f3n converteuse na s\u00faa primeira publicaci\u00f3n: \"From Imperium to Auctoritas\" (1946), e sobre esta materia publicou catro libros m\u00e1is na seguinte d\u00e9cada.\nDurante a segunda guerra mundial, Grant serviu un ano como oficial de Intelixencia en Londres, antes de ser destinado en 1940 como primeiro representante do \"British Council\" en Turqu\u00eda. Nos seus cinco anos nese pa\u00eds puido continuar as s\u00faas investigaci\u00f3ns numism\u00e1ticas visitando os museos turcos, as\u00ed como adquirir unha colecci\u00f3n de 693 moedas provinciais romanas. Igualmente, en Turqu\u00eda contactou con Anne-Sophie Beskow, unha traballadora da legaci\u00f3n sueca, con quen casou e con quen tivo dous fillos.\n\u00c1 fin da guerra, Michael Grant e a s\u00faa esposa regresaron a Inglaterra en 1945 e trouxeron consigo a colecci\u00f3n de moedas, que pasou a formar parte dos fondos do \"Fitzwilliam Museum\", da Universidade de Cambridge, a partir de 1948.\nLogo dunha breve tempada en Cambridge, Grant solicitou a praza vacante da c\u00e1tedra de Humanidades (Lat\u00edn) na Universidade de Edimburgo, que lle foi concedida e que ocupou entre 1948 e 1959. Durante unha excedencia de dous anos, entre 1956 e 1958 tam\u00e9n desempe\u00f1ou o posto de reitor da Universidade de Khart\u00fan, no Sud\u00e1n. Grant foi tam\u00e9n reitor da \"Queen's University Belfast\" durante dous anos (1959-1966), e a partir dese momento dedicouse \u00e1 escritura a tempo completo. \nComo autor foi particularmente prol\u00edfico, xa que publicou m\u00e1is de 70 obras, entre monograf\u00edas propias e traduci\u00f3ns, acerca de temas tan variados como as cu\u00f1axes romanas, a erupci\u00f3n do Vesubio ou o Evanxeo. Realizou estudos xerais da historia da Antiga Roma, da Antiga Grecia e de Israel, as\u00ed como detalladas biograf\u00edas de personaxes como Xulio C\u00e9sar, Herodes o Grande, Cleopatra, Ner\u00f3n, Xesucristo, San Pedro ou San Paulo. \nNa d\u00e9cada de 1950, o \u00e9xito editorial de Grant xerou controversia entre a comunidade dos estudos cl\u00e1sicos, tal como se reflicte nun artigo de \"The Times\":\"\"A partir de 1966, Grant viviu xunto coa s\u00faa muller en Gattaiola, unha vila pr\u00f3xima a Lucca, na Toscana. Retornou a Londres en abril de 2004, uns meses antes do seu falecemento. A s\u00faa autobiograf\u00eda, titulada \"My First Eighty Years\", foi publicada en 1994.\nMichael Grant foi membro da \"Royal Numismatic Society\", de Londres, entidade que presidiu entre 1953 e 1956.\nReco\u00f1ecementos.\nEn 1946 foi nomeado oficial e en 1958 comendador da Orde do Imperio Brit\u00e1nico. En 1984 foi elixido membro de honra da \"Royal Numismatic Society\"."}
{"id": "517613", "revid": "23204", "url": "https://gl.wikipedia.org/wiki?curid=517613", "title": "One Flew Over the Cuckoo's Nest (novela)", "text": ""}
{"id": "517614", "revid": "23204", "url": "https://gl.wikipedia.org/wiki?curid=517614", "title": "Clasicismo musical", "text": ""}
{"id": "517615", "revid": "65337", "url": "https://gl.wikipedia.org/wiki?curid=517615", "title": "Grant, Michael", "text": ""}
{"id": "517616", "revid": "65337", "url": "https://gl.wikipedia.org/wiki?curid=517616", "title": "Grant, M.", "text": ""}
{"id": "517617", "revid": "47401", "url": "https://gl.wikipedia.org/wiki?curid=517617", "title": "Filmes propostos \u00f3 mellor filme internacional na 65\u00aa edici\u00f3n dos \u00d3scar", "text": "Os seguintes 33 filmes, todos eles de pa\u00edses diferentes, foron propostos na 65\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de B\u00e9lxica, Alema\u00f1a, Francia, Rusia e o Uruguai. O galard\u00f3n recaeu sobre Francia, co filme \"Indochine\".\nO filme \"Un lugar en el mundo\" presentado polo Uruguai, foi descualificado logo de seren anunciados os nomeamentos a comezos de 1993, xa que se descubriu que o filme ti\u00f1a unha produci\u00f3n maioritariamente arxentina cunha achega m\u00ednima de uruguaios. Estonia, Casaquist\u00e1n, Letonia e Rusia participaron por vez primeira. Malia ser descualificado o ano anterior por non ter reco\u00f1ecemento internacional como pa\u00eds, Croacia presentou un filme aceptado pola academia por vez primeira."}
{"id": "517618", "revid": "1131", "url": "https://gl.wikipedia.org/wiki?curid=517618", "title": "Lindoso", "text": "Lindoso \u00e9 unha fregues\u00eda portuguesa do concello de Ponte da Barca, na actualidade constitu\u00edda por tres lugares, Cidadelhe, Parada e, por \u00faltimo, o lugar de Lindoso, con 46,48\u00a0km\u00b2 de \u00e1rea e 427 habitantes (2011). A s\u00faa densidade poboacional \u00e9 9,2 hab/km\u00b2. Foi vila e sede de concello ata o inicio do s\u00e9culo XIX.\nHistoria e xeolox\u00eda.\nLindoso deriva do latim 'Limitosum', aparecendo por primeira vez nas inquiri\u00e7\u00f5es de 1258. Con todo hai unha lenda que di o rei de Portugal, D. Dinis \"t\u00e3o alegre e primoroso o pensou, que pronto lindoso o chamou\", feito que o levou a varias visitas ao Castelo de Lindoso, reconstru\u00eddo en 1278.\nNo s\u00e9culo XV, a familia dos Ara\u00faxo, de orixe galega, concretamente das terras de San Marti\u00f1o de Lobios, fronteirizo a Portugal, tornouse Se\u00f1or de Lindoso, e os descendentes dos Ara\u00faxos vi\u00f1eron a ser alcaldes en Lindoso. \nTam\u00e9n, polo Se\u00f1or de Lindoso, pasou a familia Cyrne/Cirne, descendente de Manuel Cyrne, Se\u00f1or de Ref\u00f3ios (1470), tataraneto paterno de Martim de Tavora de Noronha e Sousa Cirne, alcalde de Lindoso (* 1653 +1727), este \u00faltimo tam\u00e9n bisneto de Martim de T\u00e1vora e Noronha, Se\u00f1or do Morgado de Campo Belo (1640), que tam\u00e9n era tataraneto de Pedro Louren\u00e7o de T\u00e1vora, Se\u00f1or de Mogadouro (1430).\nFoi Se\u00f1or de Lindoso Francisco de Abreu Pereira (1640), con ascendencia nos Abreu Pereira Cirne Peixoto do Pa\u00e7o de Lanheses, familia coa representaci\u00f3n nos condes de Almada.\nPolo tempo de 1750, foi alcalde de Lindoso, Joaquim Leite de Azevedo Vieira do Vale e Far\u00eda Carballeiras, sendo seu av\u00f3 materno Martim de Tavora de Noronha e Sousa Cirne, tam\u00e9n alcaide de Lindoso, casou con Leoc\u00e1dia Simeana de Bourbon, irm\u00e1n de Jo\u00e3o Tom\u00e1s Peixoto da Silva (1734) fillos de Madalena Lu\u00edsa de Bourbon, neta de D. Ant\u00f4nio de Almeida, conde de Avintes (1670) que a vez era pai de D. Louren\u00e7o de Almeida, gobernador de Pernambuco (1670). D. Ant\u00f4nio de Almeida casou con Madalena de Brito e Bourbon, filla de D. Lu\u00eds de Lima Brito e Nogueira, conde de Arcos (1640) e de Victoire de Cardaillac, filla de Gilbert Fran\u00e7ois de Cardaillac, bar\u00f3n de La Chapelle (1570) e de Madeleine de Bourbon, filla de Henri de Bourbon, vizconde de st. Denis, cuxa descendencia prov\u00e9n de Jean I (1381 +1434) duque de Bourbon e de Louis IX Saint-Louis Rei de Francia.\nEn 1863, o rei de Portugal, D. Lu\u00eds I creou o t\u00edtulo de Duque de Lindoso a favor de Jo\u00e3o Peixoto da Silva Almeida Macedo Lindoso (* 1826 + 1899), neto de Henri de Bourbon. En 1887, concedeulle o t\u00edtulo de arquiduque en 1898, o ent\u00f3n rei de Portugal, D. Carlos I concedeulle outro t\u00edtulo: o de Conde de Lindoso.\n\u00c9 prob\u00e1bel que estes nomes do norte de Portugal e, igualmente, os descendentes dos Bourbon de Francia adoptasen o apelido de Lindoso nalg\u00fan momento da historia, pois o t\u00edtulo de nobreza e se\u00f1or\u00edo de Lindoso pertenc\u00eda a s\u00faa familia. A familia dos Lindoso eran nobres, con moito poder econ\u00f3mico en Italia e Portugal.\nO primeiro Lindoso do que se ten noticia nos anais da historia aparece en 1824 \u00e9 o militar Jos\u00e9 Alexandre Lindoso, que era axudante do capit\u00e1n Miguel In\u00e1cio dos Santos Freire e Bruce, naquel tempo presidente da provincia do Maranh\u00e3o e que compuxo a xunta gobernativa daquela provincia entre os anos de 1821 e 1824.\nSalvo a maioritaria emigrado para o Brasil ocorrida na primeira metade do s\u00e9culo XIX, tense por hip\u00f3tese que Jos\u00e9 Alexandre Lindoso fose agraciado cunha sexta parte nos termos de Viana, crese que parentes ter\u00edan vido estabelecerse na rexi\u00f3n, onde se fixeron propietarios de terras nos municipios de S\u00e3o Jo\u00e3o Batista (Maranh\u00e3o) e Viana na Baixada Maranhense.\nS\u00e1bese tam\u00e9n que as 3\u00aa e 4\u00aa xeraci\u00f3ns de nacidos no Brasil migraran para S\u00e3o Lu\u00eds e do Maranh\u00e3o para a selva Amaz\u00f3nica no tempo da exploraci\u00f3n do caucho no inicio do s\u00e9culo pasado, de cuxo ramo descende Jos\u00e9 Bernardino Lindoso, que foi gobernador do estado do Amazonas. Al\u00e9m de Portugal, Italia e do Maranh\u00e3o, tam\u00e9n hai rexistros de persoas co apelido de familia Lindoso na rexi\u00f3n sueste, principalmente na cidade do R\u00edo de Xaneiro, as\u00ed como noutros grandes centros urbanos: Brasilia, S\u00e3o Paulo e no exterior, nos Estados Unidos, Espa\u00f1a, Italia, etc\u2026 A\u00ednda que resulte impos\u00edbel identificar a que galla pertencen."}
{"id": "517626", "revid": "624", "url": "https://gl.wikipedia.org/wiki?curid=517626", "title": "Margarida I de Borgo\u00f1a", "text": "Margarida de Francia ou Margarida I de Borgo\u00f1a, nada en 1309 e finada o 9 de maio de 1382, foi princesa de Francia, condesa de Borgo\u00f1a e condesa de Artois de 1361 a 1382.\nTraxectoria.\nMargarida de Francia naceu en 1309, era a filla m\u00e1is nova do rei Filipe V de Francia e da condesa Xoana II de Borgo\u00f1a e de Artois.\nEn 1320, casou co conde Lu\u00eds I (c. 1304-1346), conde de Flandres como Lu\u00eds I (1322-1346), conde de Nevers como Lu\u00eds II (1322-1346) e conde de Rethel como Lu\u00eds II (c. 1325 -1346), uni\u00f3n da que naceu:\nNa complicada herdanza do \u00faltimo duque de Borgo\u00f1a da dinast\u00eda capetiana Filipe I os condados de Borgo\u00f1a e Artois foron por lex\u00edtima herdanza \u00e1 s\u00faa t\u00eda Margarida de Francia que era Margarida I de Borgo\u00f1a e Artois.\n\u00c1 s\u00faa morte en 1382, o seu fillo Lu\u00eds herdou ambos t\u00edtulos. Foi enterrada na abad\u00eda real de Saint-Denis.\nA s\u00faa neta, a condesa Margarida III de Flandres, tam\u00e9n co\u00f1ecida como Margarida de Dampierre, herdeira dos condados de Flandres, Nevers, Rethel, Brabante e Limburgo, casou o 14 de maio de 1357 co seu curm\u00e1n o duque Filipe I de Borgo\u00f1a e, que nestes t\u00edtulos, nominalmente e como \"consorte\" (uxor iure), precedeu \u00e1 s\u00faa avoa como condesa de Borgo\u00f1a e Artois. Finalmente, \u00e1 morte en 1384 do seu pai Lu\u00eds II de Flandres, Margarida de Dampierre herdou suo \"iure\" os mesmos dous t\u00edtulos."}
{"id": "517629", "revid": "624", "url": "https://gl.wikipedia.org/wiki?curid=517629", "title": "Margarida de Francia", "text": ""}
{"id": "517631", "revid": "23204", "url": "https://gl.wikipedia.org/wiki?curid=517631", "title": "Bothrops asper", "text": "Bothrops asper \u00e9 unha especie de cobra altamente velenosa que habita en Am\u00e9rica Central e o norte de Am\u00e9rica do Sur. At\u00f3pase nun amplo rango de h\u00e1bitats de terras de altitude altas, a mi\u00fado preto de asentamentos humanos. \u00c9 unha especie grande e nerviosa, e \u00e9 a principal respons\u00e1bel de incidentes por trabadas de serpe dentro da s\u00faa zona de distribuci\u00f3n. Non se reco\u00f1ecen subespecies no presente."}
{"id": "517632", "revid": "23204", "url": "https://gl.wikipedia.org/wiki?curid=517632", "title": "Dopunska nastava", "text": "Dopunska nastava \u00e9 un filme croata de 2019 dirixido por Ivan-Goran Vitez. Foi escollido como candidato de Croacia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUn pai divorciado non ten permitido asistir \u00f3 aniversario da s\u00faa filla de nove anos, polo que secuestra toda a clase cunha arma e unha torta de aniversario."}
{"id": "517633", "revid": "98629", "url": "https://gl.wikipedia.org/wiki?curid=517633", "title": "Ara\u00faxo", "text": "Ara\u00faxo, tam\u00e9n encontrado nas graf\u00edas de Ara\u00fajo ou Araujo ( [[a\u027ea\u02c8u\u0283\u028a], \u0250\u027e\u0250\u02c8u\u0292u], [a\u02c8\u027eauxo] [a\u027ea\u02c8uxo]), \u00e9 un [[Apelido|sobrenome]] [[pobo galego|galego]] de orixe [[nobre]] [[medieval]]. Posibelmente o nobre Don [[Rodrigo Anes de Ara\u00faxo]], [[Se\u00f1or\u00edo|se\u00f1or]] do desaparecido [[Castelo de Ara\u00faxo]], situado na aldea da [[A Vila, Ara\u00faxo, Lobios|Vila]] (parroquia de [[Ara\u00faxo, Lobios|San Marti\u00f1o de Ara\u00faxo]], en [[Lobios]]), foi o primeiro en utilizar o apelido de Ara\u00faxo. O seu bisneto Pedro Anes de Ara\u00faxo pasou para o [[reino de Portugal]], arredor de [[1375]], sendo o primeiro Ara\u00faxo en establecerse al\u00e1.\nHistoria.\nO proxenitor de sobrenome de Ara\u00faxo probabelmente \u00e9 Don Rodrigo Annes, que foi o Se\u00f1or do Castelo e das terras de Ara\u00faxo, localizadas ao sur do [[Reino de Galicia|Reino da Galiza]], na actual provincia de [[Provincia de Ourense|Ourense]]. Ese castelo ficaba na fronteira entre o Reino de Galiza e o norte de [[Portugal]]. Alg\u00fans apuntan o cabaleiro Vasco de Araujo, como o primeiro en empregar de alcume ese sobrenome.\nSegundo diversos historiadores, Don Rodrigo Annes de Ara\u00faxo era descendente de membros das familia reais do [[reino de Francia]] e do [[reino de Borgo\u00f1a]] a trav\u00e9s dun nobre cabaleiro franc\u00e9s chamado [[Iohannes Tirante]], tam\u00e9n co\u00f1ecido como \"Jean Tiranothe\". Este cabaleiro franc\u00e9s, xuntamente con gran n\u00famero de cabaleiros de Francia e de Borgo\u00f1a, participaron nas batallas da [[Reconquista|Reconquista na Pen\u00ednsula Ib\u00e9rica]], axudando a expulsar os [[mouros]] e defender os [[Lista de monarcas dos reinos cristi\u00e1ns da Pen\u00ednsula Ib\u00e9rica|reinos]] cristi\u00e1ns. As terras reconquistadas eran doadas aos [[Cabaleiro|cabaleiros]] que participaban nas batallas, as\u00ed como outros privilexios reais.\nA existencia deste cabaleiro \u00e9 comprobada ao longo das actas de privilexios reais concedidos polo rei [[Afonso VII de Le\u00f3n|Afonso VII]] e seu fillo, onde \u00e9 pos\u00edbel ver o nome Iohannes Tirante entre os nobres que recibiron privilexios reais. O seu nome tam\u00e9n aparece nun pergami\u00f1o datado en [[1139]], no cal \u00e9 mencionado xuntamente con outros nobres implicados na reconstruci\u00f3n dunha igrexa ao sur de Galiza. Iohannes Tirante ser\u00eda fillo dun nobre galego chamado Fernando Annes, cunha muller francesa de orixe nobre, descendente das casas reais de Francia e de Borgo\u00f1a, probabelmente unha das fillas ou netas do [[Filipe I de Francia|rei Filipe I de Francia]], ou da Duquesa Hidegarda da Borgo\u00f1a. El mudouse para Galiza despois de [[1128]], para axudar o seu pai que era un dos homes m\u00e1is poderosos daquel reino. Neste per\u00edodo, al\u00e9n de loitar contra os mouros, tam\u00e9n axudar\u00eda o rei Afonso VII de Le\u00f3n a defender os intereses galegos contra o pr\u00edncipe [[Afonso I de Portugal|Afonso Henriques]], que tentaba proclamarse [[rei de Portugal]]. C\u00f3mpre resaltar que na \u00e9poca Portugal era un condado vencellado ao reino de Galiza.\nSegundo [[Alexandre Herculano]], o ano de 1139, Fernando Annes \u2014que era co\u00f1ecido polo t\u00edtulo \"Princeps Limiae\" por ser gobernador no sur de Galiza\u2014 defender\u00eda as terras de Galiza contra os ataques de Afonso Henriques. Iso cadra perfectamente co que din os cronistas, pois Iohannes Tirante loitar\u00eda nesta batalla, na cal, el canda seu pai, parentes e amigos seus, derrotar\u00edan Afonso Henriques.\nDespois dalg\u00fan tempo en Galiza, Iohannes Tirante casou cunha muller chamada Mayor Garces de Asa, filla do Conde Don Garcia de Asa. A familia de Asa era naquela \u00e9poca unha das m\u00e1is poderosas do reino, descendentes dun dos Infantes do reino de Le\u00f3n, o que axuda a explicar as orixes da familia Ara\u00faxo na casa de Asa, como soste\u00f1en alg\u00fans xenealoxistas. Do casamento con Dona Mayor Garces de Asa, Iohannes Tiante tivo polo menos un fillo, chamado Xo\u00e1n Annes, que foi Capit\u00e1n de armas no reinado de Afonso VII. Este Xo\u00e1n Annes \u00e1 vez ser\u00eda antepasado de Rodrigo Anes, se\u00f1or do castelo de Ara\u00faxo.\nDeste Rodrigo Annes descenderam os Ara\u00faxos de Galicia, onde foron se\u00f1ores de moitos lugares. Ao longo do tempo moitos membros desta familia pasaron para o reino de Portugal, onde casaron con membros da alta nobreza, dando orixe a varias ramas da familia Ara\u00faxo, que pasou a ser unha das familia de nobres do reino de Portugal. Durante a [[Colonizaci\u00f3n europea de Am\u00e9rica|colonizaci\u00f3n]], alg\u00fans membros da casa dos Ara\u00faxo marcharon para o [[Brasil]], principalmente para [[Pernambuco]], xacando a Capitan\u00eda m\u00e1is rica e pr\u00f3spera do Brasil. Al\u00ed est\u00e1n presentes desde o [[s\u00e9culo XVI]], cando foron convidados por Don [[Duarte Coello]], o primeiro Gobernador daquela capitan\u00eda, que ao se tornar beneficiario de Pernambuco, decidiu levar para a s\u00faa Capitan\u00eda alg\u00fans membros da nobreza portuguesa. Ao ficar en Pernambuco esta familia tornou nunha das m\u00e1is poderosas e ramificouse en distintas ramas.\nO Marqu\u00e9s de Olinda, que gobernou Brasil durante a infancia do [[emperador]] Don [[Pedro II]], era un dos membros da casa de Ara\u00faxo. Ademais deles, hai Ara\u00faxos ocupando diversas funci\u00f3ns e cargos na administraci\u00f3n, tanto no reino de Portugal coma no Brasil.\nHomenaxes.\nO [[bispo]] de [[Malaca]], D. [[Jo\u00e3o Ribeiro Gaio]], dedicou aos Ara\u00faxo esta quintilla:\n\"Atrav\u00e9s de Bitorinho\"\n\"em sepulcros j\u00e1 gastados\"\n\"Ara\u00fajos afamados\"\n\"na terra que rega o [[Minho]],\"\n\"antigos, abalisados.\"\n[[Manuel de Sousa da Silva]] escribiu a seguinte:\n\"L\u00e1 de [[Lobios]] de Galliza\"\n\"Vieram para [[Lindoso]]\"\n\"Os de gremio valoroso\"\n\"de Ara\u00fajo por guiza\"\n\"Que foi c\u00e1 mui poderoso.\"..\nNotas.\n[[Categor\u00eda:Apelidos]]\n[[Categor\u00eda:Lobios]]"}
{"id": "517634", "revid": "98629", "url": "https://gl.wikipedia.org/wiki?curid=517634", "title": "Druk", "text": "Druk \u00e9 un filme dinamarqu\u00e9s de 2020 dirixido por Thomas Vinterberg, cun gui\u00f3n de Vinterberg e Tobias Lindholm. Est\u00e1 protagonizado por Mads Mikkelsen, Thomas Bo Larsen, Magnus Millang e Lars Ranthe. \nEstreouse no Festival Internacional de Cinema de Toronto o 12 de setembro de 2020, e en Dinamarca o 24 de setembro de 2020 a trav\u00e9s de Nordisk Film, as\u00ed como no Festival de Cinema de Adelaide en outubro de 2020. Ga\u00f1ou o \u00d3scar \u00f3 mellor filme internacional na 93\u00aa edici\u00f3n dos premios, sendo nomeado tam\u00e9n na categor\u00eda de mellor director. Tam\u00e9n foi nomeado \u00f3 Globo de Ouro \u00f3 mellor filme en lingua non inglesa e a catro galard\u00f3ns nos premios BAFTA, conseguindo finalmente o de mellor filme en lingua non inglesa.\nSinopse.\nOs profesores Martin, Tommy, Peter e Nikolaj son compa\u00f1eiros e amigos que traballan nun instituto de Copenhaguen. Os catro enfr\u00f3ntanse con estudantes pouco motivados e senten que as s\u00faas vidas se tornaron aburridas e estancadas. Nunha cea para celebraren o 40 aniversario de Nikolaj, o grupo fala sobre a teor\u00eda do psiquiatra Finn Sk\u00e5rderud, segundo a cal os humanos nacen cunha deficiencia no contido de alcohol en sangue de 0.05%, facendo ent\u00f3n unha taxa do 0.05% as persoas m\u00e1is creativas e relaxadas. Martin vese confrontado polos seus estudantes m\u00e1is vellos e os seus pais, que lle din que se converteu nunha barreira para aprobar os seus exames de historia. O grupo de amigos deciden ent\u00f3n embarcarse no experimento de comprobar a teor\u00eda de Sk\u00e5rderud."}
{"id": "517635", "revid": "23204", "url": "https://gl.wikipedia.org/wiki?curid=517635", "title": "Mis 500 locos", "text": "Mis 500 locos \u00e9 un filme dominicano de 2020 dirixido por Leticia Tonos. Foi escollido como candidato da Rep\u00fablica Dominicana para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nConta a historia dun doutor que traballa nunha instituci\u00f3n psiqui\u00e1trica durante a ditadura de Rafael Trujillo."}
{"id": "517636", "revid": "23204", "url": "https://gl.wikipedia.org/wiki?curid=517636", "title": "Vac\u00edo", "text": "Vac\u00edo \u00e9 un filme ecuatoriano de 2020 dirixido por Pa\u00fal Venegas. Foi escollido como candidato de Ecuador para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nDous inmigrantes chineses acabados de chegar a Ecuador at\u00f3panse baixo o control dun gangster obsesivo."}
{"id": "517637", "revid": "23204", "url": "https://gl.wikipedia.org/wiki?curid=517637", "title": "Spr\u00e1va", "text": "Spr\u00e1va \u00e9 un filme eslovaco de 2021 dirixido por Peter Bebjak. \u00c9 unha coproduci\u00f3n entre Eslovaquia, a Rep\u00fablica Checa e Alema\u00f1a. Foi escollido como candidato de Eslovaquia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nDous prisioneiros do campo de concentraci\u00f3n de Auschwitz conseguen escapar cun documento sobre as operaci\u00f3ns do campo."}
{"id": "517638", "revid": "98629", "url": "https://gl.wikipedia.org/wiki?curid=517638", "title": "Paul Goldsmith", "text": "Paul Goldsmith, nado o 2 de outubro de 1925, \u00e9 un expiloto da USAC e NASCAR. Membro do Motorcycle Hall of Fame e do Motorsports Hall of Fame of America. Logo Goldsmith converteuse en piloto e, pilotando principalmente un Cessna 421, transportou motores. e pezas desde e cara \u00e1s carreiras. Goldsmith \u00e9 actualmente o veterano vivo m\u00e1is veterano das 500 Millas de Indian\u00e1polis.\nCarreira motociclista.\nGoldsmith era un famoso corredor de motos do A.M.A. Grand National Championship a finais dos anos corenta ata mediados dos anos cincuenta. A s\u00faa primeira vitoria chegou en 1952 a bordo dunha Harley-Davidson na Milwaukee Mile na cidade natal de Harley. Paul traballaba a tempo completo nunha planta de Chrysler en Detroit.\nA s\u00faa vitoria m\u00e1is famosa foi no Daytona 200 de 1953. M\u00e1is tarde, en 1953, ga\u00f1ou un evento de na extenuante pista de cinza de Langhorne (Pensilvania). Foi galardoado co premio ao piloto m\u00e1is popular do ano polos seus esforzos.\nEn 1954, Goldsmith obtivo unha vitoria en Charity Newsies en Columbus, Ohio, e catro postos no podio. Finalizou segundo no primeiro ano das Grand National Series detr\u00e1s do seu pupilo Joe Leonard.\nEn 1955 ga\u00f1ou o seu \u00faltimo evento AMA en Schererville, Indiana. Frecuentemente pilotaba coches de serie. Deixou as carreiras de motocicletas porque General Motors presionouno para pilotarr s\u00f3 coches de serie.\nCarreiras de coches de serie na NASCAR e USAC.\nFoi o ga\u00f1ador da carreira final no famoso Daytona Beach Road Course en 1958. Tam\u00e9n foi o \u00fanico piloto que ga\u00f1ou no circu\u00edto de Daytona Beach Road tanto en coches de serie como en motos.\nGoldsmith foi o campi\u00f3n de USAC Stock Car de 1961, con 7 poles, 10 vitorias, 16 posici\u00f3ns no top cinco en 19 carreiras. Goldsmith ga\u00f1ou o seu segundo campionato consecutivo da USAC en 1962 con 6 poles, 8 vitorias e 15 top cinco en 20 carreiras.\nAndaina nas carreiras de campionato.\nGoldsmith competiu en 8 carreiras na serie USAC Championship Car, entre 1958 e 1963 con 6 desas sa\u00eddas nas 500 Millas de Indian\u00e1polis. Rematou entre os cinco primeiros postos na Indy d\u00faas veces, un 5\u00ba posto en 1959 e un 3\u00ba en 1960.\nResumo do seu paso polo Campionato Mundial.\nAs 500 Millas de Indian\u00e1polis formou parte do Campionato Mundial FIA desde ata . Os pilotos que competiron na Indy durante eses anos puntuaron e participaron no Campionato Mundial. Paul Goldsmith participou en tres desas carreiras do Campionato Mundial, quedando quinto en 1959 e terceiro en 1960, logrando un total de seis puntos no Campionato Mundial."}
{"id": "517639", "revid": "23204", "url": "https://gl.wikipedia.org/wiki?curid=517639", "title": "Baldu\u00edno IV de Hainaut", "text": "Baldu\u00edno IV de Hainaut, co\u00f1ecido como \"o Construtor\", nado en 1108 e finado o 8 de novembro de 1171, foi conde de Hainaut de 1120 a 1171, fillo de Baldu\u00edno III conde de Hainaut e Iolanda de Wassemberg.\nTraxectoria.\nMenor de idade \u00e1 morte do seu pai, a rexencia foi asumida pola s\u00faa nai, que gobernou o pa\u00eds con prudencia e firmeza. O compromiso matrimonial do seu fillo foi negociado con Alix de Namur, e obtivo garant\u00edas para ela sobre os dereitos ao condado de Namur. Deixou o goberno ao seu fillo en 1127.\nPouco despois, o conde de Flandres Carlos de Dinamarca foi asasinado e xurdiron varios pretendentes, inclu\u00eddo Baldu\u00edno. O rei Lu\u00eds VI de Francia elixiu a Guillerme Cliton. Irritado, Baldu\u00edno invadiu o pa\u00eds de Aalst, pero deuse conta de que non pod\u00eda manter a s\u00faa conquista e retirouse despois de queimar Oudenaarde. Despois da morte de Guillerme (1128), intentou de novo conquistar o condado de Flandres, pero foi rexeitado por Teodorico de Alsacia, o novo conde.\nEn 1147, aproveitou a marcha de Teodorico de Alsacia \u00e1s cruzadas para invadir de novo Flandres, a pesar do risco de excomu\u00f1\u00f3n previsto para os que atacaban os dominios dos cabaleiros cruzados. Sibila de Anjou, a muller de Teodorico, conseguiu defender a s\u00faa terra, e Teodorico correr\u00eda de volta a Constantinopla. A guerra devastou os dous condados. Finalmente, os dous condes, cansos do conflito, estableceron a paz en 1151 e concertaron o compromiso dos seus fillos. Este matrimonio tivo como efecto a reuni\u00f3n dos dous condados corenta anos despois.\nBaldu\u00edno dedicouse a someter aos vasalos m\u00e1is host\u00eds e uniu varios dominios ao condado. Adquiriu o alcume de \"Construtor\" porque fortificou a maior\u00eda das cidades de Hainaut e pola promoci\u00f3n de construci\u00f3n de igrexas e catedrais. En 1169, no casamento do seu fillo con Margarida de Alsacia, o palacio de Quesnoy en construci\u00f3n foi visitado por varios se\u00f1ores invitados. Foron o suficientemente temerarios como para subir a un estadal con pouco apoio que caeu ao seu peso. Alg\u00fans levant\u00e1ronse feridos leves, pero Baldu\u00edno rompera as coxas e ti\u00f1a mal as costas. Morreu dous anos despois.\nMatrimonio e fillos.\nCasou en 1130 con Alix de Namur (1115 - 1169), a filla m\u00e1is nova de Godofredo I de Namur, conde de Namur, e Ermensenda de Luxemburgo, a s\u00faa segunda esposa. Alix morreu en xullo de 1169 e foi enterrado na igrexa de St. Waudru en Mons. \u00c9 a trav\u00e9s deste matrimonio que os seus descendentes herdaron o marquesado de Namur. Os seus fillos foron:"}
{"id": "517641", "revid": "23204", "url": "https://gl.wikipedia.org/wiki?curid=517641", "title": "Zgodbe iz kostanjevih gozdov", "text": "Zgodbe iz kostanjevih gozdov \u00e9 un filme esloveno de 2019 dirixido por Gregor Bo\u017ei\u010d. Estreouse no Festival Internacional de Cinema de Toronto en setembro de 2019 e foi escollido como candidato de Eslovenia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nPouco despois da segunda guerra mundial, nunha fraga entre Italia e Iugoslavia, un carpinteiro e un vendedor de casti\u00f1eiros comparten historias."}
{"id": "517642", "revid": "25871", "url": "https://gl.wikipedia.org/wiki?curid=517642", "title": "Harry Blanchard", "text": "Harry Cutler Blanchard (13 de xu\u00f1o de 1929, Burlington, Vermont - 31 de xaneiro de 1960, Bos Aires, Arxentina) foi un piloto de carreiras estadounidense .\nA s\u00faa \u00fanica aparici\u00f3n nun Gran Premio foi ao volante dun coche Porsche RSK F\u00f3rmula 2 no primeiro Gran Premio dos Estados Unidos en Sebring en 1959. Finalizou s\u00e9timo e \u00faltimo, a catro voltas do ga\u00f1ador, Bruce McLaren. Poucos meses despois morreu cando o seu Porsche deportivo volcou durante a carreira dos 1000 km. de Bos Aires.\nResultados completos de F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "517643", "revid": "1888", "url": "https://gl.wikipedia.org/wiki?curid=517643", "title": "Jos\u00e9 P\u00e9rez Brey", "text": "Jos\u00e9 P\u00e9rez Brey, nado en Santiago de Compostela o 15 de marzo de 1889 e finado na mesma cidade en maio de 1946, foi un mestre e escritor galego.\nTraxectoria.\nCurm\u00e1n de Pedro Brey Guerra, foi testemu\u00f1a da s\u00faa voda en xu\u00f1o de 1917. Foi mestre interino de Eidi\u00e1n (Agolada) de 1920 a 1925, de Caldas de Reis en 1925, San Cosme de Abeancos (Melide) en 1926, Pezobr\u00e9s (Santiso) en 1927, e Santa Cristina de Cobres (Vilaboa) en 1931. Aprobou as oposici\u00f3ns en 1931 e foi destinado a Pinol (Sober), de onde pasou a San Vicente de Castill\u00f3n (Pant\u00f3n), e dende 1935 foi mestre de Cabreira (Maianca, Oleiros).\nCo golpe de Estado do 18 de xullo de 1936 foi suspendido de emprego e soldo en decembro. Depurado, foi acusado de anarquista, pola s\u00faa novela \"Luz y Basilio\" publicada en 1930, e comunista por constitu\u00edr unha entidade \"bajo pretesto de agrarismo\", e foi separado do servizo e baixa na escala en xullo de 1940. Revisado o seu expediente de depuraci\u00f3n, foi sancionado coa suspensi\u00f3n de emprego e soldo por dous anos e traslado fora da provincia en xu\u00f1o de 1941. En agosto de 1944 foi trasladado a Vilalba. A s\u00faa novela \"Luz y Basilio\" foi considerada anarquista pola censura franquista e foi prohibida."}
{"id": "517644", "revid": "89787", "url": "https://gl.wikipedia.org/wiki?curid=517644", "title": "Wallace Stevens", "text": "Wallace Stevens, nado en Reading, Pensilvania, o 2 de outubro de 1879 e finado en Hartford, Connecticut, o 2 de agosto de 1955, foi un poeta estadounidense, adscrito \u00e1 corrente vangardista do modernismo anglosax\u00f3n. \nTraballou toda a s\u00faa vida como avogado de compa\u00f1\u00edas de seguros. En 1955 obtivo o Premio Pulitzer de Literatura. Stevens \u00e9 un exemplo de poeta tard\u00edo, pois a parte m\u00e1is importante da s\u00faa obra apareceu despois de cumprir os 50 anos.\nTraxectoria.\nEn 1922, escribiu ao director dunha revista:\nStevens estudou en Harvard e Nova York, e traballou brevemente como xornalista. Obtivo o t\u00edtulo de avogado na New York Law School, en 1903. Tras un longo noivado, contraeu matrimonio con Elsie Viola Rachel en 1909. Tiveron unha filla, Dolly Stevens, en 1924. O matrimonio acabou distanci\u00e1ndose, mais nunca se divorciou. A s\u00faa filla posteriormente publicou as cartas do seu pai e unha colecci\u00f3n de poemas.\nEn 1908 foi contratado por American Bonding Company. En 1914 era vicepresidente da Equitable Surety Company, de St. Louis, Missouri. Posteriormente, foi contratado por Hartford Accident and Indemnity Company, deixando Nova York para vivir en Hartford, Connecticut, onde se asentou definitivamente. En 1934, foi nomeado vicepresidente da compa\u00f1\u00eda. Tras obter o Premio Pulitzer en 1955, prop\u00faxoselle que aceptase un posto en Harvard, mais o poeta declinou a oferta.\nStevens foi bautizado como cat\u00f3lico en 1955, mentres agonizaba dun cancro incurable. Esta conversi\u00f3n foi non obstante desmentida pola s\u00faa filla. Tras abandonar o hospital por un curto per\u00edodo, volveu ser ingresado, falecendo o 2 de agosto de 1955, \u00e1 idade de 75 anos.\nPoes\u00eda: imaxinaci\u00f3n e realidade.\nStevens \u00e9 un poeta de ideas, que mergullaban nas interrelaci\u00f3ns imaxinaci\u00f3n-realidade, as\u00ed como conciencia-mundo. Para Stevens, \"imaxinaci\u00f3n\" non \u00e9 equivalente a conciencia, como tampouco \"realidade\" se identifica co mundo existente al\u00e9n da nosa mente. A realidade \u00e9 produto da imaxinaci\u00f3n, que conforma o mundo. As\u00ed, a realidade \u00e9 unha actividade, non un concepto est\u00e1tico. Para dar sentido ao mundo \u00e9 preciso elaborar un punto de vista a trav\u00e9s dun exercicio da imaxinaci\u00f3n. Pero non se trata dun est\u00e9ril esforzo filos\u00f3fico, sen\u00f3n do apaixonado compromiso de outorgar \u00e1s cousas unha orde e un significado.\nStevens suxire que vivimos inmersos nunha sorte de tensi\u00f3n entre as formas, a trav\u00e9s das cales establecemos o mundo e as ideas ordenadas que a nosa imaxinaci\u00f3n prop\u00f3n. O mundo infl\u00faenos en toda esfera de actividade: \u00abO vestido dunha muller de Lasa / no seu lugar, / \u00e9 elemento invisible dese lugar / xa feito visible.\u00bb\nNo seu ensaio \"Imagination as Value\", afirma: \u00aba verdade parece ser aquilo que vivimos en conceptos de imaxinaci\u00f3n antes de que a raz\u00f3n os fixou\u00bb. A imaxinaci\u00f3n \u00e9 o mecanismo a trav\u00e9s do cal conceptuamos inconscientemente as estruturas vitais, mentres que a raz\u00f3n \u00e9 a forma en que elaboramos conscientemente devanditos esquemas.\nEste proceso de correspondencias ou abstracci\u00f3n l\u00edrica (\u00abEu ti\u00f1a tres mentes, / como unha \u00e1rbore / en que houbese tres merlos.\u00bb) \u00e9 explicado polo seu tradutor ao castel\u00e1n, Andr\u00e9s S\u00e1nchez Robayna: \u00abDa herdanza rom\u00e1ntica e simbolista toma Stevens gran parte dos seus motivos e imaxes para levalos a unha zona de abstracci\u00f3n e de \"teor\u00eda\" que veu consider\u00e1ndose (estra\u00f1amente) como a parte m\u00e1is enigm\u00e1tica e complexa da s\u00faa obra.\u00bb\nReputaci\u00f3n e influencia.\nDende que se deu a co\u00f1ecer, cr\u00edticos e poetas reco\u00f1eceron o inmenso talento de Stevens. Hart Crane escribiu a un amigo en 1919, tras ler alg\u00fans dos poemas de \"Harmonium\": \u00abHai un home cun traballo que fai que todos os demais sintamos moi pouca cousa\u00bb. Nos anos 30, o cr\u00edtico Yvor Winters censurou a Stevens por hedonista decadente, pero reco\u00f1ecendo o gran valor po\u00e9tico da s\u00faa obra. Ao principio da d\u00e9cada de 1940, o cr\u00edtico Randall Jarrell afirmou que Stevens era un dos maiores poetas estadounidenses vivos.\nA obra de Stevens recibiu m\u00e1is atenci\u00f3n despois da s\u00faa morte. Harold Bloom, Helen Vendler e Frank Kermode est\u00e1n entre os que m\u00e1is a valoraron. Moitos poetas, por exemplo James Merrill e Donald Justice, reco\u00f1eceron a s\u00faa influencia, visible tam\u00e9n noutros como John Ashbery, Mark Strand, A. F. Moritz ou John Hollander.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados no condado de Berks, Pensilvania]]\n[[Categor\u00eda:Nados en 1879]]\n[[Categor\u00eda:Finados en 1955]]\n[[Categor\u00eda:Poetas dos Estados Unidos de Am\u00e9rica]]\n[[Categor\u00eda:Escritores en lingua inglesa]]\n[[Categor\u00eda:Doutores honoris causa pola Universidade Yale]]\n[[Categor\u00eda:Alumnos da Universidade Harvard]]\n[[Categor\u00eda:Avogados dos Estados Unidos de Am\u00e9rica]]\n[[Categor\u00eda:Finados por cancro]]"}
{"id": "517645", "revid": "23204", "url": "https://gl.wikipedia.org/wiki?curid=517645", "title": "Viimased", "text": "Viimased (en ) \u00e9 un filme de 2020 dirixido por Veiko \u00d5unpuu. \u00c9 unha coproduci\u00f3n entre Estonia e Finlandia e est\u00e1 rodado en lingua finesa. Foi escollido como candidato de Estonia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nNunha pequena vila mineira de Laponia en Finlandia, os pastores de renos e os mineiros preoc\u00fapanse polo seu futuro."}
{"id": "517646", "revid": "23204", "url": "https://gl.wikipedia.org/wiki?curid=517646", "title": "Viimeiset", "text": ""}
{"id": "517647", "revid": "1505", "url": "https://gl.wikipedia.org/wiki?curid=517647", "title": "Criptograf\u00eda musical", "text": "A criptograf\u00eda, no \u00e1mbito da m\u00fasica, \u00e9 un m\u00e9todo de composici\u00f3n mediante o cal se pretende incorporar determinadas mensaxes ocultas que quedan reflectidas na partitura. O compositor aproveita o co\u00f1ecemento das calidades e caracter\u00edsticas da notaci\u00f3n musical para inclu\u00edr a mensaxe que desexe.\nO m\u00e9todo criptogr\u00e1fico m\u00e1is estendido foi o de esconder mensaxes extramusicais a trav\u00e9s dos nomes das notas. Na notaci\u00f3n anglosaxoa e na alem\u00e1, cada nota relaci\u00f3nase cunha letra do alfabeto; as\u00ed, a escala la, si, do, re, mi, fa, sol, na notaci\u00f3n anglosaxoa \u00e9 A, B, C, D, E, F, G. A criptograf\u00eda bas\u00e9ase na combinaci\u00f3n destas letras para formar determinadas palabras e mensaxes sobre os que se pode constru\u00edr unha composici\u00f3n. Este procedemento, que se co\u00f1ece como cifrado por substituci\u00f3n, resulta bastante sinxelo. Tam\u00e9n se utilizaron sistemas m\u00e1is complexos a trav\u00e9s dos cales se consegue relacionar cada nota con m\u00e1is dunha letra, de forma que a mensaxe criptogr\u00e1fico resulta m\u00e1is dif\u00edcil de descifrar. \nSon numerosos os compositores que utilizaron esta t\u00e9cnica, desde J. S. Bach, como suxeito dalgunhas das s\u00faas fugas, at\u00e9 Johannes Brahms ou Robert Schumann, coa suite para piano \"Carnaval opus 9\" (1834-1835), ou compositores do s\u00e9culo XX, como Alban Berg ou Olivier Messiaen. Este m\u00e9todo tam\u00e9n se co\u00f1ece como \u00abcifrado Mata-Hari\u00bb, xa que a famosa esp\u00eda utilizouno en m\u00e1is dunha ocasi\u00f3n."}
{"id": "517648", "revid": "23204", "url": "https://gl.wikipedia.org/wiki?curid=517648", "title": "Lamm\u0101 Bantawallad", "text": "Lamm\u0101 Bantawallad (en ) \u00e9 un filme exipcio de 2019 dirixido por Tamer Ezzat. Foi escollido como candidato de Exipto para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nConta a historia de tres vidas que se entrelazan."}
{"id": "517649", "revid": "23204", "url": "https://gl.wikipedia.org/wiki?curid=517649", "title": "Mindanao (filme)", "text": "Mindanao \u00e9 un filme filipino de 2019 dirixido por Brillante Mendoza e protagonizado por Judy Ann Santos e Allen Dizon. Foi escollido como candidato de Filipinas para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "517650", "revid": "47401", "url": "https://gl.wikipedia.org/wiki?curid=517650", "title": "Concurso de televisi\u00f3n", "text": "Un concurso de televisi\u00f3n (en ) \u00e9 un x\u00e9nero de programa de televisi\u00f3n onde persoas com\u00fans ou celebridades, en equipos ou non, participan nunha proba que pode inclu\u00edr probas de intelixencias ou probas f\u00edsicas co obxectivo de ga\u00f1ar puntos ou premios. En caso de competici\u00f3ns premiadas, entre os premios com\u00fans adoitan estar cont\u00edas de di\u00f1eiro, casas, coches, viaxes ou vales de compras, xeralmente por empresas patrocinadoras. Moitos dos concursos de televisi\u00f3n son adaptaci\u00f3ns de programas transmitidos pola radio.\nNon se consideran concursos os programas que te\u00f1en como obxectivo revelar cantantes, pois traen na s\u00faa esencia unha disputa de talentos avaliados polo p\u00fablico ou por xurados, e non un xogo con regras exactas como prop\u00f3n o concurso.\nOs concursos con probas que consisten normalmente nun conxunto de preguntas e respostas tam\u00e9n se designan en ingl\u00e9s \"quiz shows\"."}
{"id": "517651", "revid": "47401", "url": "https://gl.wikipedia.org/wiki?curid=517651", "title": "Concurso televisivo", "text": ""}
{"id": "517652", "revid": "47401", "url": "https://gl.wikipedia.org/wiki?curid=517652", "title": "Programa de concursos", "text": ""}
{"id": "517653", "revid": "1505", "url": "https://gl.wikipedia.org/wiki?curid=517653", "title": "Cromatismo (m\u00fasica)", "text": "Cromatismo \u00e9 un termo musical que fai referencia ao uso das notas intermedias da escala ou semit\u00f3ns, que na m\u00fasica diat\u00f3nica permanecen \"fixos\" na s\u00faa posici\u00f3n: mi-fa, si-do. O cromatismo afecta \u00e1 estrutura mel\u00f3dica e d\u00e1 lugar \u00e1s chamadas notas alteradas (bemol, sostido), que te\u00f1en importancia como efectos expresivos.\nEtimolox\u00eda.\nO termo \"cromatismo\" v\u00e9n do lat\u00edn \"chromat\u012dcus\" e este \u00e1 s\u00faa vez do grego \"\u03c7\u03c1\u03c9\u03bc\u03b1\u03c4\u03b9\u03ba\u03cc\u03c2\" [kromatik\u00f3s] e significa literalmente \"efecto da cor\".\nHistoria.\nOs romanos analizaban os x\u00e9neros usando poucos termos, entre eles diat\u00f3nico, enharm\u00f3nico e crom\u00e1tico, sendo o \u00faltimo coa cor entre os tres outros tipos que foron considerados como modos a cor. O x\u00e9nero crom\u00e1tico conti\u00f1a unha terceira menor na parte superior e dous semit\u00f3ns na inferior creando unha cuarta xusta nos extremos. Con todo, o termo m\u00e1is pr\u00f3ximo usado polos gregos para o noso uso moderno de \u00abcrom\u00e1tico\u00bb \u00e9 \"pyknon\" ou a densidade (\u00abcondensaci\u00f3n\u00bb) dos x\u00e9neros crom\u00e1ticos ou enharm\u00f3nicos.\nA medida que a tonalidade comezou a expandirse durante a segunda metade do s\u00e9culo XIX, con novas combinaci\u00f3ns de acordes, tonalidades e harmon\u00edas que se empregaban, a escala crom\u00e1tica e o cromatismo comezaron a usarse m\u00e1is frecuentemente, en especial nas obras de Richard Wagner, tales como a \u00f3pera \"Tristan und Isolde\". O incremento do cromatismo \u00e9 a mi\u00fado citado como unha das principais causas ou signos da \u00abcreba\u00bb da tonalidade, na forma da cada vez maior importancia do uso de:\nTal como sucede con outras organizaci\u00f3ns xer\u00e1rquicas do espazo crom\u00e1tico como os de George Perle, a harmon\u00eda tonal continuou estend\u00e9ndose pese ao crebe, a escala crom\u00e1tica seguiu sendo parte da base da m\u00fasica moderna no dodecafonismo, onde unha serie dodecaf\u00f3nica \u00e9 unha ordenaci\u00f3n espec\u00edfica da escala crom\u00e1tica, e do posterior serialismo. A\u00ednda que estes estilos/m\u00e9todos contin\u00faan (re)incorporando a tonalidade ou elementos tonais, a mi\u00fado as tendencias que levaron a estes m\u00e9todos foron abandonadas, por exemplo a modulaci\u00f3n.\nSusan McClary argumenta que o cromatismo na narrativa da \u00f3pera e a forma sonata pode ser mellor comprendida como o \u00aboutro\u00bb, racial, sexual, socialmente ou outros, do propio diatonismo \"masculino\". Fose a trav\u00e9s da modulaci\u00f3n, como a unha \u00e1rea de tonalidade veci\u00f1a, ou outros medios. Por exemplo, Clement chama ao cromatismo na \"Isolde\" de Wagner \"cheiro feminino\". Con todo, McClary tam\u00e9n anota que as mesmas t\u00e9cnicas usadas na m\u00fasica para representar a tolemia na muller representan historicamente a vangarda na m\u00fasica instrumental, \"na sinfon\u00eda do s\u00e9culo XIX, o atrevido cromatismo da \u00f3pera \"Salom\u00e9\" de Richard Strauss \u00e9 o que distingue unha composici\u00f3n realmente seria da vangarda dun traballo feito de clix\u00e9s recortados\".\nTipos.\nDavid Benavente (1994) describe tres formas de cromatismo:\nLista de acordes crom\u00e1ticos:\nOutros asuntos crom\u00e1ticos:"}
{"id": "517654", "revid": "98629", "url": "https://gl.wikipedia.org/wiki?curid=517654", "title": "Carroll Shelby", "text": "Carroll Hall Shelby, nado en Leesburg (Texas) o 11 de xaneiro de 1923 e finado en Dallas o 10 de maio de 2012, foi un piloto e dese\u00f1ador de autom\u00f3biles de carreiras estadounidense.\nTraxectoria.\nFillo de Warren Hall Shelby, carteiro, e de Eloise Lawrence Shelby. Cando ti\u00f1a 7 anos, a s\u00faa familia mudouse a Dallas, onde estudou a primaria. M\u00e1is tarde enrolouse no United States Air Corps, onde serviu na segunda guerra mundial como instrutor de voo e piloto de probas. O 18 de decembro de 1943, Shelby casou con Jeanne Fields e tivo o primeiro dos seus tres fillos. Cando rematou a guerra, retirouse co rango de segundo tenente.\nDespois entrou no negocio do lixo e m\u00e1is tarde entrou no negocio do petr\u00f3leo, onde comezou desde abaixo. Pero sentiu que pod\u00eda facer outra cousa, polo que fixo unha proba de aptitude que suxeriu que era m\u00e1is axeitado para a gander\u00eda.\nDecidiu ent\u00f3n criar aves de curral, pero todas pillaron a enfermidade de Newcastle e morreron, facendo quebrar rapidamente o seu novo negocio. Nese momento Carroll Shelby ti\u00f1a dous estilos de vida, o agricultor e o piloto.\nNo Campionato Mundial de F\u00f3rmula 1, Shelby debutou na sexta carreira da tempada (a novena tempada da historia), disputando o Gran Premio de Francia de 1958 o 6 de xullo de 1958, no circu\u00edto de Reims-Gueux.\nCarroll Shelby participou nun total de oito carreiras puntuables para o campionato de F\u00f3rmula 1, disputado nas tempadas de 1958 e 1959, obtendo unha cuarta posici\u00f3n como mellor resultado.\nF\u00f3ra da F\u00f3rmula 1, Shelby ga\u00f1ou as 24 Horas de Le Mans en 1959, pilotando para Aston Martin.\nHai moitos coches deportivos asociados en maior ou menor medida a Carroll Shelby. O seu traballo \u00e9 co\u00f1ecido en todo o mundo como o resultado do seu traballo para a Ford Motor Company na d\u00e9cada de 1960 que deu lugar ao Shelby Mustang GT500, que transcenderon ao longo dos anos, as\u00ed como un dos cl\u00e1sicos m\u00e1is populares, o Shelby Cobra.\nO 10 de maio de 2012, Carroll Shelby faleceu nun hospital de Dallas (Texas), por causas non reveladas, aos 89 anos.\nCarreira como construtor.\nDespois de retirarse da conduci\u00f3n en outubro de 1959 por motivos de sa\u00fade, abriu unha escola de conduci\u00f3n de alto rendemento, Shelby American.\nObtivo unha licenza para importar o AC Cobra (a mi\u00fado co\u00f1ecido nos Estados Unidos como Shelby Cobra) un \u00e9xito de carreiras deportivas brit\u00e1nico, Shelby interesouse polo potencial do chasis AC Ace, especialmente despois de que Bristol Airplane Company deixou de fabricar motores de autom\u00f3biles e as vendas co motor Ford Zephyr diminu\u00edron en setembro de 1961. Shelby contactou con Charles Hurlock de AC, que acordou proporcionar o chasis a cr\u00e9dito. Dave Evans, de Ford Motor Company, acordou proporcionar a cr\u00e9dito os motores V8 de 221 e 260 polgadas c\u00fabicos con transmisi\u00f3ns. O novo coche, chamado Carroll Shelby Experimental ou CSX0001, comercializar\u00edase como o Shelby AC Cobra, ent\u00f3n AC Cobra e eventualmente Ford Cobra. Shelby seguiu colaborando nos veh\u00edculos Ford fabricados, inclu\u00edndo o Daytona Coupe, o GT40, o Shelby GT350 e o Shelby GT500. Despois de separarse de Ford, Shelby contribu\u00edu ao desenvolvemento de veh\u00edculos de alto rendemento coas divisi\u00f3ns das outras d\u00faas grandes compa\u00f1\u00edas estadounidenses, Dodge e Oldsmobile.\nFord proporcionou apoio financeiro para os cobras de AC de 1962 a 1965 e proporcionou apoio financeiro para o Ford GT, primeiro co Ford Advanced Vehicles de John Wyer en 1963 e logo con Shelby American de 1964 a 1967.\nNos anos intermedios, Shelby tivo unha serie de empresas que comezaron e deixaron de relacionarse coa produci\u00f3n de Cobras de \"remate\": coches que supostamente se constru\u00edan empregando pezas e cadros \"sobrantes\". Na d\u00e9cada de 1960, a FIA requiriu aos participantes (Shelby, Ford, Ferrari etc.) que producisen polo menos 100 coches para clases de carreiras homologadas. Shelby simplemente ordenou un n\u00famero insuficiente de coches e saltou un gran bloque de n\u00fameros de identificaci\u00f3n dos veh\u00edculos, para crear a ilusi\u00f3n de que a compa\u00f1\u00eda importara un gran n\u00famero de coches. D\u00e9cadas m\u00e1is tarde na d\u00e9cada de 1990, Carroll alegou que atopara os cadros \"sobrantes\" e comezou a vender coches que supostamente estaban \"completados\". Despois descubr\u00eduse que os coches constru\u00edronse desde cero en colaboraci\u00f3n con McCluskey, Ltd., foron chamados Cobras de \"continuaci\u00f3n\". Os coches a\u00ednda constr\u00faense a d\u00eda de hoxe, co\u00f1ecido como a serie CSX4000 Cobras actual.\nIngresou no Sal\u00f3n Internacional da Fama do Deporte de Motor en 1991, e no Sal\u00f3n da Fama do Deporte de Motor de Am\u00e9rica en 1992, ingresou no Sal\u00f3n da Fama do SCCA o 2 de marzo de 2013.\nEn 2003, Ford Motor Co. e Carroll Shelby retomaron lazos e converteuse en asesor t\u00e9cnico do proxecto Ford GT. Nese mesmo ano formou Carroll Shelby International, Inc., con sede en Nevada.\nRexitro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "517655", "revid": "1093", "url": "https://gl.wikipedia.org/wiki?curid=517655", "title": "Alfonso Balseiro G\u00f3mez", "text": ""}
{"id": "517657", "revid": "98629", "url": "https://gl.wikipedia.org/wiki?curid=517657", "title": "Tove (filme)", "text": "Tove \u00e9 un filme finland\u00e9s de 2020 dirixido por Zaida Bergroth. \u00c9 un filme biogr\u00e1fico sobre a autora e ilustradora Tove Jansson, creadora dos \"Moomins\". O filme tivo un orzamento de 3,4 mill\u00f3ns de euros, o que o converte no segundo filme finland\u00e9s m\u00e1is caro, despois de \"Tuntematon sotilas\" (2017). Foi escollido como candidato de Finlandia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nO filme c\u00e9ntrase nos primeiros anos de vida de Tove Jansson, desde a s\u00faa vida durante a guerra ata mediados da d\u00e9cada de 1950, mostrando tanto as s\u00faas relaci\u00f3ns persoais con personaxes como Vivica Bandler e Atos Wirtanen, como a creaci\u00f3n dos Moomins e a popular serie de libros."}
{"id": "517658", "revid": "1505", "url": "https://gl.wikipedia.org/wiki?curid=517658", "title": "Criptograf\u00eda (m\u00fasica)", "text": ""}
{"id": "517661", "revid": "1131", "url": "https://gl.wikipedia.org/wiki?curid=517661", "title": "Musidora", "text": "Jeanne Roques, nada en Par\u00eds o 23 de febreiro de 1889 e finada na mesma cidade o 11 de decembro de 1957, foi unha actriz, directora e guionista francesa, co\u00f1ecida profesionalmente como Musidora. Foi co\u00f1ecida polas s\u00faas interpretaci\u00f3ns no cinema mudo, e logrou a atenci\u00f3n do p\u00fablico polos seus papeis nas series de filmes de Louis Feuillade \"Les Vampires\" como Irma Vep e \"Judex\" como Marie Verdier. \nTraxectoria.\nPrimeiros anos.\nMusidora naceu en Par\u00eds, filla do compositor e te\u00f3rico do socialismo Jacques Roques (1852-1931) e da pintora feminista Ad\u00e8le Cl\u00e9mence Porchez (1855-1928). Comezou a s\u00faa carreira nas artes a unha idade temper\u00e1, escribindo a s\u00faa primeira novela aos quince anos e actuando sobre o escenario con persoas como Colette, unha das s\u00faas amigas de toda a vida. Durante os primeiros anos do cinema franc\u00e9s, Musidora iniciou unha colaboraci\u00f3n profesional co exitoso director Louis Feuillade. Debutou no cine en \"Les miseres de l'aiguille\", dirixida por Raphael Clamor, en xaneiro de 1914. O filme destaca os problemas das mulleres urbanas na clase obreira francesa e presenta unha nova representaci\u00f3n da muller mesmo no movemento dos traballadores de principios do s\u00e9culo XX en Francia.\nAdoptou o pseud\u00f3nimo de Musidora (en grego \"agasallo das musas\"), pola hero\u00edna da novela de Th\u00e9ophile Gautier \"Fortunio\". Adoptando unha actitude de muller fatal, como tam\u00e9n fixo nos Estados Unidos nesa \u00e9poca a actriz Theda Bara, Musidora pronto atopou un punto de apoio no medio nacente das imaxes en movemento. Cos seus ollos escuros moi alborotados, maquillaxe un tanto sinistra, pel p\u00e1lida e armarios ex\u00f3ticos, Musidora converteuse axi\u00f1a nunha presenza moi popular e reco\u00f1ecible ao instante do cinema europeo.\nEstrelado.\nA partir de 1915, Musidora comezou a aparecer na serie de filmes de \u00e9xito \"Les Vampires\", dirixida por Feuillade como Irma Vep (anagrama de \"vampire\", \"vampiro\"), unha cantante de cabaret, con \u00c9douard Math\u00e9 como o xornalista Philippe Guerande. Contrariamente ao t\u00edtulo, \"Les Vampires\" non se refer\u00eda realmente a vampiros, sen\u00f3n a unha sociedade secreta de bandas criminais inspirada nas faza\u00f1as da Bonnot Gang real. Vep, ademais de desempe\u00f1ar un papel protagonista nos crimes dos vampiros, tam\u00e9n pasaba por dous episodios baixo o control hipn\u00f3tico de Moreno, un criminal rival que a convert\u00eda na s\u00faa amante e a induc\u00eda a asasinar o Grand Vampire.\nA serie foi un \u00e9xito inmediato nos cines franceses e tivo en 10 entregas ata 1916. Despois desta serie, Musidora interpretou a aventureira Diana Monti (tam\u00e9n co\u00f1ecida como \"Marie Verdier\") en \"Judex\", outra popular serie de Feuillade, filmada en 1916 a\u00ednda que a s\u00faa estrea se atrasou ata 1917. A pesar de que non pretend\u00edan ser vangardistas, \"Les Vampires\" e \"Judex\" foron eloxiados por Louis Aragon e Andre Breton na d\u00e9cada de 1920 polos elementos de sorpresa, fantas\u00eda e ficci\u00f3n cient\u00edfica, xustaposici\u00f3ns inesperadas e \"non sequiturs\" visuais. Aragon et Breton escribiron en 1929 unha obra na d\u00faa homenaxe, \"le Tr\u00e9sor des J\u00e9suites\", en que todas as personaxes te\u00f1en como nome un anagrama de Musidora (Mad Souri, Doramusi...).\nOs cineastas Fritz Lang, Luis Bu\u00f1uel, Georges Franju, Alain Resnais e Olivier Assayas citaron ambas as series como influentes nos seus desexos de converterse en directores.\nOutras actividades.\nNun momento en que moitas mulleres da industria cinematogr\u00e1fica quedaban relegadas \u00e1 interpretaci\u00f3n, Musidora obtivo un certo \u00e9xito como produtora e directora. Converteuse en produtora e directora de cinema baixo a tutela do seu mentor, Louis Feuillade. Entre finais da d\u00e9cada de 1910 e principios dos anos vinte, dirixiu dez filmes, todos perdidos ag\u00e1s dous: \"Sol y sombra\" (1922) e \"La tierra de los toros\" (1924), ambos filmados en Espa\u00f1a. En Italia, produciu e dirixiu \"La Flamme Cachee\", baseado no traballo da s\u00faa amiga Colette. No mesmo ano, coescribiu (con Colette) e codirixiu (con Eugenio Perego) \"La vagabonda\", baseado na novela hom\u00f3nima de Colette.\nTam\u00e9n foi profesora de dicci\u00f3n no conservatorio de Reims, en 1938. Continuou a aparecer ata 1948, en obras das que foi autora (arredor de trinta entre 1916 e 1952). Tam\u00e9n publicou d\u00faas novelas, \"Arabella et Arlequin\" (1928) e \"Paroxysmes\" (1934), e numerosas canci\u00f3ns, as\u00ed como un poemario, \"Aur\u00e9oles00 (1940). Segundo o seu bi\u00f3grafo, Francis Lacassin, Musidora deixou moitas obras in\u00e9ditas cando morreu.\n\u00daltimos anos.\nDespois de esvaecerse a s\u00faa carreira como actriz, centrouse en escribir e producir. O seu \u00faltimo filme foi unha homenaxe ao seu mentor Feuillade titulado \"La Magique Image\" en 1950, que dirixiu e protagonizou. A partir de 1944, ano do seu divorcio, traballou con Henri Langlois na Cin\u00e9math\u00e8que fran\u00e7aise; alg\u00fans asistentes d\u00e9ronse conta de que a muller maior do vest\u00edbulo poder\u00eda protagonizar o filme que estaban a ver.\nMusidora morreu en Par\u00eds en 1957 e foi enterrada xunto os seus pais no cemiterio de Bois-le-Roi.\nVida persoal.\nMusidora casou co doutor Cl\u00e9ment Marot o 20 de abril de 1927. A uni\u00f3n durou quince anos e tiveron un fillo, Cl\u00e9ment Marot Jr. (1928-2010). A parella divorciouse en 1944."}
{"id": "517662", "revid": "23204", "url": "https://gl.wikipedia.org/wiki?curid=517662", "title": "Deux (filme de 2019)", "text": "Deux \u00e9 un filme franc\u00e9s de 2019 dirixido por Filippo Meneghetti. Foi escollido como candidato de Francia para o \u00d3scar \u00f3 mellor filme internacional na 93\u00aa edici\u00f3n dos premios, chegando a clasificarse na lista curta de febreiro.\nSinopse.\nD\u00faas mulleres maiores, que son veci\u00f1as, tam\u00e9n foron amantes durante d\u00e9cadas."}
{"id": "517663", "revid": "89787", "url": "https://gl.wikipedia.org/wiki?curid=517663", "title": "Conductus", "text": "A palabra conductus der\u00edvase do verbo latino \"conducere\", 'conducir, acompa\u00f1ar, levar'; pl. \"conductus, cunducti\". O \"conductus\", xunto co \u00f3rganum e o motete, son as formas musicais m\u00e1is importantes do Ars antiqua.\nHistoria.\nEn m\u00fasica medieval, \"conductus\" \u00e9 un tipo de composici\u00f3n vocal de unha a catro voces en verso latino, usado na s\u00faa forma inicial, mon\u00f3dica, na liturxia cristi\u00e1.\nSegundo alg\u00fans autores, a s\u00faa orixe at\u00f3pase nos tropos do Introito da Misa, cando no Norte de Espa\u00f1a e Sur de Francia, buscando o paralelismo neuma-s\u00edlaba no s\u00e9culo XI, comezouse a asociar un son a cada s\u00edlaba do texto dos melismas do canto gregoriano; outros soste\u00f1en que o seu antecesor son os himnos procesionais.\nInicialmente, antes do s\u00e9culo XII, era co\u00f1ecido como \"versus\"; era a etapa do \"conductus\" \"monof\u00f3nico\", como \"Beata viscera\", nos que a mesma melod\u00eda se repite en cada estrofa. No s\u00e9culo XII, o \"conductus\" era habitual en Santiago de Compostela, onde aparece no C\u00f3dice Calixtino (1140). Outra fonte importante desta forma musical at\u00f3pase no manuscrito de San Marcial, Par\u00eds, Biblioteca Nacional, Lat. (1154).\nPrimitivamente, eran c\u00e1nticos que se entoaban na procesi\u00f3n que se efectuaba no templo cristi\u00e1n durante as cerimonias relixiosas, cando se desprazaba o Leccionario, libro que se l\u00eda no oficio, desde o lugar onde se conservaba at\u00e9 o amb\u00f3n ou ao lugar onde \u00eda lerse en voz alta.\nXurdido inicialmente na contorna lit\u00farxica, ao evolucionar adaptouse \u00e1 contorna profana. Non \u00e9 m\u00fasica lit\u00farxica, a\u00ednda que se desenvolve a partir de fontes moi pr\u00f3ximas \u00e1 liturxia. Comp\u00fa\u00f1ase para celebrar actos hist\u00f3ricos relixiosos ou profanos.\nAs canci\u00f3ns procesionais execut\u00e1banse en \"cantus firmus\", sendo tam\u00e9n co\u00f1ecidas como \"conducti\" e \"versus procesionales\".\nNo s\u00e9culo XII perdeu o seu car\u00e1cter mon\u00f3dico baixo a influencia do motete e do mesmo xeito que este, acabar\u00e1 orient\u00e1ndose cara ao dominio profano. Unha das s\u00faas achegas m\u00e1is importantes \u00e1 m\u00fasica, xunto ao discanto, foi dar sa\u00edda \u00e1 creatividade e inventiva dos compositores ao separarse do repertorio lit\u00farxico tradicional, o canto gregoriano, que non permit\u00eda ningunha creatividade musical.\nNa segunda metade do s\u00e9culo XII, incorporou as t\u00e9cnicas do \u00f3rganum avanzado, convert\u00e9ndose en \"conductus\" polif\u00f3nico, no que a \"vox principalis\", o tenor, apoia outras voces que simultaneamente interpretan o mesmo texto e ritmo. A finais do s\u00e9culo XII, atopamos \"conductus\" a d\u00faas voces, e a comezos do XIII, \"conductus\" de tres e catro voces, como \"Salvatoris hodie\" de Perotin para a Circuncisi\u00f3n.\nAlcanzou o seu m\u00e1ximo desenvolvemento entre mediados do s\u00e9culo XII e mediados do XIII na Escola de Notre Dame de Par\u00eds, onde os compositores m\u00e1is destacados foron os magister Leoninus, 1135\u2013\u20201201, e Perotinus, 1183\u2013\u20201238.\nFranco de Colonia, no seu \"Ars cantus mensurabilis\" (1260), describe o \"conductus\"; aproximadamente:\ne indica como compo\u00f1elo:\nEst\u00e1 documentado polo An\u00f3nimo IV, s\u00e9culo XIII, que menciona fontes que conti\u00f1an \"conductus\" \"sin caudae\" e \"conductus\" \"a d\u00faas e tres voces con caudae\". Tam\u00e9n se conservaron \"conductus\" alem\u00e1ns do s\u00e9culo XIV e ingleses dos s\u00e9culos XII ao XV. Jacques de Li\u00e8ge, te\u00f3rico do s\u00e9culo XIV e defensor do Ars antiqua fronte ao \u00abinmoral e lascivo\u00bb Ars nova, no seu \"Speculum musice\", queix\u00e1base do desinterese polo \"conductus\". Entre os te\u00f3ricos musicais que estudaron o \"conductus\", figuran Johannes de Garlandia e Franco de Colonia que mencionaba a beleza da melod\u00eda do tenor.\nA igrexa foi perdendo interese nesta forma musical, utiliz\u00e1ndose principalmente en composici\u00f3ns para- lit\u00farxicas e de contorna profana. Un exemplo co\u00f1ecido da s\u00faa evoluci\u00f3n, \u00e9 o \"conductus\" \"Veris ad imperia\", danza popular no que as exclamaci\u00f3ns \"Eia\" evocan a Natureza e a Primavera. Ao longo do s\u00e9culo XIII, incorporou as t\u00e9cnicas do organum florido, dando lugar ao motete, unha forma musical que finalmente a substitu\u00edu na segunda metade do s\u00e9culo XIII.\nCaracter\u00edsticas.\nForma.\nA forma do \"conductus\" \u00e9 similar \u00e1 dos himnos, forma estr\u00f3fica na que cada estrofa leva a mesma melod\u00eda. Normalmente cada verso leva unha melod\u00eda distinta, a\u00ednda que pode repetirse. \u00c1s veces podemos atopar as seguintes formas:\nAlg\u00fans \"conductus\" te\u00f1en refr\u00e1n, sendo as\u00ed a s\u00faa forma m\u00e1is parecida \u00e1 da canci\u00f3n profana.\nInterpretaci\u00f3n.\nA notaci\u00f3n da m\u00fasica anterior a 1200, non achega indicaci\u00f3ns sobre o ritmo, a\u00ednda que no cantus firmus ac\u00e9ptase un ritmo ternario lento. Non se determinou con precisi\u00f3n o modo que se utilizaba nos \"conductus\" simples. Nos \"polif\u00f3nicos\" e en especial nas \"caudae\" \u00e9 habitual que o ritmo var\u00ede entre repetici\u00f3ns.\nOs \"conductus\" interpret\u00e1banse durante os desprazamentos procesionais que se realizaban durante a cerimonia relixiosa nos templos cristi\u00e1ns. Pod\u00edanse acompa\u00f1ar con instrumentos musicais, o \u00f3rgano, cimbal ou tymtinabulum, c\u00edtolas, liras, organistrum etc. nos lit\u00farxicos e en contorna profana con instrumentos como tambores, tibias, fidulas etc.\nNo Codex Bamberg (Ba, 105), o \"conductus\" \"In seculum viellatoris\" (no s\u00e9culo dos ta\u00f1edores de vielas), fai menci\u00f3n expresa \u00e1 viela.\nO texto de \"Ludus Danielis\", aprox. 1140, \"conductus\" sil\u00e1bico coral a d\u00faas voces, menciona o uso do timbal e a c\u00edtola con esta forma musical.\nTipos.\nSegundo o autor consultado, existen varios tipos: monof\u00f3nicos, polif\u00f3nicos, simples, melism\u00e1ticos, sil\u00e1bicos, \"conductus\" sine caudae, \"conductus\" cum caudae etc. Musicalmente, existen dous tipos principais: monof\u00f3nicos e polif\u00f3nicos; ambos poden inclu\u00edr diversas caracter\u00edsticas, ser ou non melism\u00e1ticos, ter ou non \"cauda\" etc.\n\"Conductus\" monof\u00f3nico.\nO \"conductus\" monof\u00f3nico ou mon\u00f3dico \u00e9 a forma primitiva do \"conductus\"; entre 900 e 1100 foi co\u00f1ecido como \"versus\". Est\u00e1 formado por estrofas iguais; a s\u00faa melod\u00eda rep\u00edtese en cada estrofa. \nExemplo: \"O Maria o Felix\", \"conductus\" monof\u00f3nico dedicado \u00e1 Virxe Mar\u00eda.\nO \"conductus\" \"simple ou simplex\" \u00e9 unha composici\u00f3n a unha soa voz descrita por Bury de St. Edmundo na s\u00faa copia do An\u00f3nimo IV, ao comentar o \"conductus\" \"Beata viscera\". Caracter\u00edsticas:\nExemplo: \"Beata viscera Maria virginis\", un belo exemplo de \"conductus\" monof\u00f3nico, con m\u00fasica de Perotin (ed. Thurson, p\u00e1x. 124-125) e texto con estrofas de Walter de Chatillon (s. XII), Manusc. Wolfenb\u00fcttel 1099 (W2).\nO \"conductus sil\u00e1bico\" polo seu estilo literario poder\u00eda ser considerado como un tropo, a\u00ednda que musicalmente difer\u00e9nciase desta forma musical e da secuencia en que utiliza melod\u00edas de nova creaci\u00f3n. Exemplo: \"Ludus Danielis\", aprox. 1140, \"conductus sil\u00e1bico\" coral a d\u00faas voces; no seu texto menci\u00f3nase o uso simult\u00e1neo de voces de homes, nenos e instrumentos musicais.\n\"Conductus\" polif\u00f3nico.\n\u00c9 o tipo do que m\u00e1is exemplos se conservaron, pode estar composto para dous, tres ou catro voces. Os conducti polif\u00f3nicos difer\u00e9ncianse dos primitivos, monof\u00f3nicos, en que o cantus firmus incorpora texto lit\u00farxico ou profano de nova creaci\u00f3n, non un xa existente, constitu\u00edndo o primeiro exemplo na m\u00fasica occidental dunha composici\u00f3n orixinal no seu texto e melod\u00eda. Os conducti a d\u00faas voces son abundantes; exemplos dos m\u00e1is antigos e co\u00f1ecidos son \"Congaudeant catholici\" do C\u00f3dice Calixtino e \"Caste Catholica\" do C\u00f3dice de Las Huelgas. Caracter\u00edsticas:\n\"Conductus\" embelecido.\nSon \"conductus\" evolucionados que incl\u00faen caracter\u00edsticas com\u00fans que poden aparecer nos tipos principais.\nO \"conductus\" melism\u00e1tico: frecuentemente os \"conductus\" incl\u00faen melismas, xeralmente longos, engadidos normalmente ao final ou na \u00faltima s\u00edlaba do \"conductus\" para embelecelo. Estruturas m\u00e1is habituais:\nExemplos:\nO \"conductus\" prosula: os \"conductus\" cunha \"prosula\" que comparte a melod\u00eda coa \"cauda\" final do \"conductus\", son co\u00f1ecidos como \"cunductus prosula\".\nO conductus\" embelecido ou conductus\" con caudae: co\u00f1\u00e9cense con este nome \"conductus\" aos que se engaden secci\u00f3ns melism\u00e1ticas sen texto, chamados \"cauda\". A \"caudae\" ins\u00e9rese habitualmente ao comezo ou final do \"conductus\", a\u00ednda que poden incorporarse en calquera punto do seu interior. Con esta caracter\u00edstica, o \"conductus\" polif\u00f3nico alcanza a s\u00faa m\u00e1xima evoluci\u00f3n e desenvolvemento. Exemplos:\nCompositores.\nA maior\u00eda dos compositores de \"conductus\" eran an\u00f3nimos.\nComposici\u00f3ns.\nExemplos t\u00edpicos, alg\u00fans deles do C\u00f3dice Calixtino (s\u00e9culo XII), son:\nAdemais dos \"conductus\" lit\u00farxicos, chegounos un amplo repertorio de \"conductus\" de contido social, que comentan os costumes da sociedade da \u00e9poca e os abusos dos cl\u00e9rigos.\n\"Conductus\" monof\u00f3nicos\n\"Conductus\" sil\u00e1bico\nConductus\" melism\u00e1tico\n\"Conductus\" polif\u00f3nicos\n\"Conductus\" a d\u00faas voces ou \"conductus\" dobre\n\"Conductus\" a tres voces\n\"Conductus\" a catro voces\n\"Conductus\" sen cauda\n\"Conductus\" con cauda\n\"Conductus\" de procesi\u00f3n\n\"Conductus\" para enxalzar As Cruzadas\n\"Conductus\" lamento\nOutros"}
{"id": "517664", "revid": "47401", "url": "https://gl.wikipedia.org/wiki?curid=517664", "title": "Jeanne Roques", "text": ""}
{"id": "517665", "revid": "23204", "url": "https://gl.wikipedia.org/wiki?curid=517665", "title": "Tuntematon sotilas (filme de 2017)", "text": "Tuntematon sotilas \u00e9 un filme finland\u00e9s de 2017 dirixido por Aku Louhimies. \u00c9 a terceira adaptaci\u00f3n da novela hom\u00f3nima de 1954 escrita por V\u00e4in\u00f6 Linna, un libro considerado como parte do legado nacional de Finlandia. Ambientado durante a segunda guerra mundial, o filme est\u00e1 presentado dende o punto de vista dunha compa\u00f1\u00eda de metralladoras (en ) do ex\u00e9rcito de Finlandia durante a guerra de continuaci\u00f3n entre Finlandia e a Uni\u00f3n Sovi\u00e9tica dende 1941 at\u00e9 1944. \u00c9 o filme m\u00e1is custoso da historia de Finlandia, cun orzamento de 7 mill\u00f3ns de euros."}
{"id": "517667", "revid": "23204", "url": "https://gl.wikipedia.org/wiki?curid=517667", "title": "Filmes propostos \u00f3 mellor filme internacional na 66\u00aa edici\u00f3n dos \u00d3scar", "text": "Os seguintes 35 filmes, todos eles de pa\u00edses diferentes, foron propostos na 66\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Hong Kong, Espa\u00f1a, Taiw\u00e1n, o Reino Unido e Vietnam. O galard\u00f3n recaeu sobre Espa\u00f1a, co filme \"Belle \u00c9poque\"."}
{"id": "517670", "revid": "47401", "url": "https://gl.wikipedia.org/wiki?curid=517670", "title": "Umm Kalzum", "text": ""}
{"id": "517671", "revid": "47401", "url": "https://gl.wikipedia.org/wiki?curid=517671", "title": "Oum Kalthoum", "text": ""}
{"id": "517672", "revid": "98510", "url": "https://gl.wikipedia.org/wiki?curid=517672", "title": "Evan Rachel Wood", "text": "Evan Rachel Wood, nada en Raleigh o 7 de setembro de 1987, \u00e9 unha actriz e cantante estadounidense. Comezou como actriz infantil a medidados da d\u00e9cada de 1990 e deuse a co\u00f1ecer internacionalmente en 2003 polo premiado papel protanista na longametraxe \"Thirteen\". Traballou en m\u00e1is de 30 produci\u00f3ns cinematogr\u00e1ficas e televisivas e dende 2016 encarna a Dolores Abernathy na serie de televisi\u00f3n \"Westworld\".\nTraxectoria.\nFilla da actriz e directora Sara Lynn Moore, convertida ao xuda\u00edsmo e de Ira David Wood III, actor e fundador e director art\u00edstico e executivo do teatro local Theatre In The Park. Evan, cos seus irm\u00e1ns Dana e Thomas, estivo activamente implicada en Theatre In The Park, e as\u00ed xa apareceu aos poucos meses de nacer, en 1987, nunha comedia musical producida polo seu pai anualmente dende 1974 e adaptaci\u00f3n de \"A Christmas Carol\". De m\u00e1is grandi\u00f1a, fixo de pantasma do pasado en varias produci\u00f3ns do teatro de seu pai e, m\u00e1is tarde, interpretou a Helen Keller canda s\u00faa nai (que fac\u00eda de Anne Sullivan) na produci\u00f3n teatral \"The Miracle Worker\" baixo a direcci\u00f3n de seu pai. Seus pais separ\u00e1ronse en 1996 cando ela ti\u00f1a dez anos e algo despois divorci\u00e1ronse. Evan foi vivir con s\u00faa nai ao condado dos \u00c1nxeles. Educouse durante un tempo no fogar, con doce anos era cinto negro de taekwondoe con quince recibiu o certificado de secundaria.\nPrimeiros traballos profesionais: 1994-2000.\nParticipou cando ti\u00f1a cinco anos nunha audici\u00f3n para o papel de Claudia en \"\" que finalmente encarnou Kirsten Dunste comezou a actuar de xeito profesional en 1994 ao aparecer cun pequeno papel no telefilme \"In the Best of Families: Marriage, Pride &amp; Madness\" que se rodou en Carolina do Norte e logo seguiu a realizar rodaxes de telefilmes, e en 1995-1996 actuou en tres episodios de \"American Gothic\". En 1998-1999 tivo un papel regular na segunda e terceira tempadas, polo que rodou un total de 6 episodios, na serie de televisi\u00f3n \"Profiler\" e escoll\u00e9rona para interpretar de xeito regular o papel de Jessie Sammler nas tres tempadas da serie \"Once and Again\" (1999-2002).\nO seu primeiro papel importante no cinema foi en 1997 ao ter a oportunidade de protagonizar o filme de baixo orzamento, \"Digging to China\" con Kevin Bacon, Cathy Moriarty e Mary Stuart Masterson. O filme ga\u00f1ou o premio do xurado infantil no Festival Internacional Infantil de Cinema de Chicago . Nese ano tivo un papel en \"Practical Magic\", unha pel\u00edcula do x\u00e9nero de fantas\u00eda dirixida por Griffin Dunne e protagonizada por Sandra Bullock e mais Nicole Kidman.\nPrimeiros \u00e9xitos : 2001-2005.\nEvan xa como adolescente debutou como protagonista no filme de 2001 \"Little Secrets\", dirixido por Blair Treu, no que fac\u00eda de Emily Lindstrom, unha aspirante a violinista de 14 anos, e polo que recibiu unha candidatura a mellor actriz nova protagonista nos premios Young Artist. Tam\u00e9n tivo un papel salientable no filme \"Simone\" que tivo estrea en 2002 e que constit\u00fae unha s\u00e1tira de ciencia ficci\u00f3n que dirixiu Andrew Niccol e protagonizou Al Pacino e Catherine Keener.\nEn 2003 protagonizou o filme \"Thirteen\" que se converteu no seu primeiro \u00e9xito e no que lle deu vida a Tracy Louise Freeland, unha das d\u00faas adolescentes que na trama caen nunha espiral de drogas, sexo e delincuencia. A s\u00faa interpretaci\u00f3n valeulle unha candidatura a mellor actriz nos Globo de ouro e outra como mellor actriz nos do Sindicato de Actores. \nEn xullo de 2003 apareceu, con outras actrices, na portada da revista \"Vanity Fair\" como unha das \"It Girls\" de Hollywood Nese ano tivo tam\u00e9n un papel destacado no filme de Ron Howard \"Desaparici\u00f3ns\" protagonizado por \"Cate Blanchett\" e Tommy Lee Jones e no que encarnou a filla secuestrada, Lilly Gilkeson, e unha aparici\u00f3n nun episodio de \"\".\nEn 2005 apareceu en \"The Upside of Anger\" de Mike Binder con Kevin Costner e Joan Allen, un filme con boas cr\u00edticas no que interpretaba a Lavander \"Popeye\" Wolfmeyer, unha das catro irm\u00e1s que ti\u00f1a que se enfrontar \u00e1 ausencia do pai e que ademais fac\u00eda de narradora da historia. As s\u00faas seguintes d\u00faas interpretaci\u00f3ns foron en filmes independentes de baixo orzamento, \"Pretty Persuasion\" foi en 2005 candidata ao premio do Gran Xurado no Festival de Cinema de Sundance, nesta comedia negra e sat\u00edrica centrada no acoso sexual, a discriminaci\u00f3n nas escolas e as actitudes sobre as mulleres nos medios de comunicaci\u00f3n e mais na sociedade, Wood encarnaba a Kimberly Joyce, unha unha estudante adolescente de secundaria manipuladora e sexualmente activa. Dese ano \u00e9 \"Down in the Valley\" que dirixiu David Jacobson, a s\u00faa personaxe, Tobe, nam\u00f3rase dun home m\u00e1is vello, un cowboy que non concorda coa sociedade moderna (Edward Norton). \nE tam\u00e9n en 2005 participou en v\u00eddeo musicais de Bright Eyes: \"At the Bottom of Everything\" e Green Day: \"Wake Me Up When September Ends\".\nConsolidaci\u00f3n: 2006-2008.\nEn xu\u00f1o de 2006 \"The Guardian\" refer\u00edase a ela como unha das mellores actrices da s\u00faa xeraci\u00f3n e en setembro dese ano recibiu o premio ao talento emerxente da revista \"Premiere\" e en outubro foi a estrea de \"Running with Scissors\", unha comedia dram\u00e1tica coral dirixida por Ryan Murphy e na que Evan encarnaba a Natlie Finch. A pel\u00edcula estaba baseada no libro de memorias de Augusten Burroughs, un relato semiautobiogr\u00e1fico da infancia de Burroughs nunha familia disfuncional, e foi candidata nos Globos de Ouro.\nEn setembro de 2007 foi a estrea de dous filmes nos que interpretaba \u00e1 protagonista, \"King of California\" no Festival de Sundance, unha historia dun m\u00fasico de jazz con trastorno bipolar (Michael Douglas) e Miranda, a s\u00faa sufrida filla adolescente, que volven estar xuntos logo de pasar seu pai dous anos nunha instituci\u00f3n mental e sae coa teima quixotesca de procurar un tesouro espa\u00f1ol agochado na rexi\u00f3n. En \"Across the Universe\", un filme musical de Julie Taymor que foi candidato a un Globo de Ouro e un \u00d3scar e que est\u00e1 ambientado en Liverpool, Nova York e Vietnam, e que se centra nas vidas de varios personaxes durante a contrarrevoluci\u00f3n cultural da d\u00e9cada de 1960. Bas\u00e9ase na canci\u00f3n hom\u00f3nima dos Beatles e ademais incl\u00fae 34 temas escritos orixinalmente polos membros do grupo. Evan, que describiu a m\u00fasica dos Beatles como unha grande influencia na s\u00faa vida, afirmou que o seu papel, Lucy que mant\u00e9n nunha relaci\u00f3n con Jude (Jim Sturgess), fora o seu favorito.\nEvan foi a voz en 2008 dunha extraterrestre, de nome Mala, en \"Battle for Terra\" un filme animado de ciencia ficci\u00f3n ambientado nun pac\u00edfico planeta que afronta a destruci\u00f3n pola colonizaci\u00f3n dos desprazados do que queda da raza humana. A pel\u00edcula ga\u00f1ou en 2008 o gran premio no Festival Internacional de Animaci\u00f3n de Ottawa e tam\u00e9n recibiu un premio Midnight no Festival Internacional de Cinema de San Franscisco con Elijah Wood.\nEn 2008 rodou \"The Life Before Her Eyes\" de Vadim Perelman, un filme baseado na novela hom\u00f3nima de Laura Kasischke e que trata da amizade de d\u00faas adolescentes de personalidades opostas que se ven envolveitas nun tiroteo no seu instituto, ao estilo do de Columbine e t\u00e9\u00f1ense que enfrontar a unha escolla imposible. Evan encarnou \u00e1 Diana adolescente, mentres Uma Thurman fac\u00eda dunha Diana m\u00e1is vella. \nNese ano coprotagonizou o filme do director Darren Aronofsky \"The Wrestler\", que ga\u00f1ou un Le\u00f3n de Ouro \u00e1 Mellor Pel\u00edcula no Festival de Cine de Venecia, unha pel\u00edcula baseada na vida de Randy \"Ram\" Robinson (Mickey Rourke), un loitador profesional dende a d\u00e9cada de 1980, que tras un ataque ao coraz\u00f3n ha de se retirar xa que volver loitar supor\u00eda unha morte case segura. Evan fai de Stephanie, a filla de Robinson coa que case non ten relaci\u00f3n.\n\u00c9xito no cinema e na televisi\u00f3n: 2009\u2013.\nEvan coprotagonizou \"Whatever Works\" de Woody Allen con estrea o 22 de abril de 2009 no Festival de Cinema de Tribeca e no que daba vida a nova esposa de Boris Yellnikoff (Larry David), un mis\u00e1ntropo hipocondr\u00edaco. Con posterioridade laiouse por participar na pel\u00edcula e declarou que non hab\u00eda traballar de novo con Woody Allen. En maio de 2009 encarnou a Xulieta en seis funci\u00f3ns ben\u00e9ficas de \"Romeo and Julieta\" de William Shakespeare nunha produci\u00f3n que dirixiu seu irm\u00e1n en Theatre In The Park.\nEn 2013 interpretou a Gabi no filme de suspense psicol\u00f3xico e rom\u00e1ntico \"Charlie Countryman\" con Shia LaBeouf e mais Rupert Grint e como actriz de voz participou como Marianne en 2015 no filme de animaci\u00f3n de Lucasfilm \"Strange Magic\". Con Chris Evans realizou en 2016 un anuncio publicitario para as fragrancias Gucci Guilty Eau. Dende 2016 encarna o androide Dolores Abernathy na serie de televisi\u00f3n de ciencia ficci\u00f3n e oeste da HBO \"Westworld\". Os cr\u00edticos gabaron a s\u00faa actuaci\u00f3n como \"espectacular\", \"un alarde\" e dun \"logro t\u00e9cnico tremendo\". En 2019 foi a voz da ra\u00ed\u00f1a Iduna en \"Frozen II\" que constitu\u00edu un \u00e9xito comercial.\nM\u00fasica.\nEn 2012 gravou o tema \"I'd Have You Anytime\" para o cuarto CD de \"Chimes of Freedom: The Songs of Bob Dylan Honoring 50 Years of Amnesty International\", unha recompilaci\u00f3n a beneficio da organizaci\u00f3n Amnist\u00eda Internacional e en 2016 actuou como d\u00fao electro-pop, Rebel and a Basketcase, co multiinstrumentista Zach Villa, colaboraci\u00f3n que rematou en agosto de 2017 e en 2018 formou un novo grupo co\u00f1ecido como Evan + Zane, co guitarrista-compositor Zane Carney\nEn 2019 apareceu pola primeira volta no \"Billboard\" Hot 100 coa canci\u00f3n \"Show Yourself\", un dueto con Idina Menzel para a banda sonora de \"Frozen II\" e que debutou na listaxe no n\u00famero 99 e chegou ata ao 70.\nActivismo.\nEn xu\u00f1o de 2016 o grupo Human Rights Campaign lanzou un v\u00eddeo en homenaxe \u00e1s v\u00edtimas do masacre de Orlando; no v\u00eddeo, Evan e outras celebridades narran historias de persoas que al\u00ed morreron.\nEn febreiro de 2018 testemu\u00f1ou diante un subcomit\u00e9 xudicial da C\u00e1mara de Representantes en apoio dunha lei federal de superviventes de agresi\u00f3ns sexuais que fora v\u00edtima de violencia dom\u00e9stica e violaci\u00f3npero sen revelar o nome do seu agresor.\nTam\u00e9n testemu\u00f1ou diante o Senado de California en abril de 2018 en apoio do proxecto de lei, redactado por ela, co\u00f1ecido como lei Phoenix de violencia dom\u00e9stica que o gobernador de California asinou como lei estatal en 2019. Coa nova regulaci\u00f3n estatal a prescrici\u00f3n dos delitos de violencia dom\u00e9stica pasou de tres a cinco anos; tam\u00e9n require que os axentes de polic\u00eda te\u00f1an formaci\u00f3n complementaria en violencia de relaci\u00f3ns de parella.\nEn febreiro de 2021 publicamente afirmou que o seu agresor fora Marilyn Manson, con quen mantivera unha relaci\u00f3n entre 2006 e 2010. Non obstante, o cantante negou todas as acusaci\u00f3ns."}
{"id": "517674", "revid": "65337", "url": "https://gl.wikipedia.org/wiki?curid=517674", "title": "Richard Abdy", "text": "Richard Anthony Abdy, nado en 1970, \u00e9 un numism\u00e1tico brit\u00e1nico vinculado ao Departamento de Moedas e Medallas do Museo Brit\u00e1nico.\nTraxectoria.\nAbdy graduouse en Historia na Universidade de Glasgow en 1992 e especializouse na \"Britannia\" romana e os seus sistemas de fronteiras, e sinaladamente ocupouse dos achados monetarios da contorna da Muralla de Antonino, sobre os que versan varias das s\u00faas publicaci\u00f3ns.\nLogo da s\u00faa graduaci\u00f3n traballou en diversas instituci\u00f3ns como conservador de moeda romana, sobre todo do Baixo Imperio e nas etapas iniciais do Imperio Bizantino.\nIngresou no Museo Brit\u00e1nico en 1993 como asistente do Departamento de Antig\u00fcidades Gregas e Romanas, e desde 1998 ocupa o posto de conservador de antig\u00fcidades da Idade de Ferro e da moeda da Antiga Roma no Departamento de Moedas e Medallas."}
{"id": "517677", "revid": "1131", "url": "https://gl.wikipedia.org/wiki?curid=517677", "title": "Castelo de Ara\u00faxo", "text": "O castelo de Ara\u00faxo foi unha fortaleza situada nas inmediaci\u00f3ns da aldea da Vila, na parroquia de San Marti\u00f1o de Ara\u00faxo, municipio de Lobios.\nEstaba situado nun alto a 536 metros sobre o nivel do mar, enriba dun rochedo, aproveitando a orograf\u00eda para erguer os muros e a torre do homenaxe, no centro dunha vasta extensi\u00f3n de terreo sucado por varios r\u00edos, ao norte, o r\u00edo Salas, ao oeste o r\u00edo Limia, ao suroeste o r\u00edo Cabaleiro. Dende aqu\u00ed vense as serras do Xur\u00e9s e Santa Eufemia en Lobios, dos montes do Quinxo e a Monta\u00f1a en Entrimo, boa parte destes dous concellos e dos de Lobeira, Mu\u00ed\u00f1os e Bande. Estaba vencellado ao castelo de Lindoso, que tam\u00e9n pertenc\u00eda \u00e1 familia dos Ara\u00faxo. Cons\u00e9rvanse as ru\u00ednas dos alicerces, carecendo de clasificaci\u00f3n por parte do poder p\u00fablico, fix\u00e9ronse escavaci\u00f3ns arqueol\u00f3xicas no ano 1991, dentro do proxecto \"O encoro de Lindoso e o seu entorno (Lobios, Ourense)\", polos arque\u00f3logos Manuel Xusto Rodr\u00edguez e Celso Rodr\u00edguez Cao. Actualmente, s\u00f3 \u00e9 visible o foxo escavado na rocha e pequenos anacos de muros.\nHistoria.\nO castelo de Ara\u00faxo constru\u00eduse no s\u00e9culo XII. O rei Afonso II entregoullo ao bispo de Ourense. Comezou sendo unha fortificaci\u00f3n da familia dos Ara\u00faxo. \nDurante a Guerra de Restauraci\u00f3n Portuguesa tom\u00e1rono as tropas portuguesas \u00e1s ordes do xeneral Gast\u00e3o Coutinho. En setembro de 1641 entraron pola Portela do Home e tomaro este castelo e diferentes vilas.\nDestru\u00eduse no ano 1704 durante a guerra de sucesi\u00f3n.\nEste castelo tivo moita importancia nas guerras constantes con Portugal polo dominio destas terras.\nEstudo arqueol\u00f3xico.\nDo estudo arqueol\u00f3xico feito por Manuel Xusto Rodr\u00edguez a comezo da d\u00e9cada de 1990, aparece parte dun guerreiro con cota de malla, d\u00faas placas, un ax\u00f3uxere, e varias puntas de dardo e unha de frecha, datados entre os anos 1301 e 1500. Todo este material est\u00e1 depositado no Museo Arqueol\u00f3xico Provincial de Ourense."}
{"id": "517678", "revid": "25871", "url": "https://gl.wikipedia.org/wiki?curid=517678", "title": "Ara\u00fajo", "text": ""}
{"id": "517681", "revid": "23204", "url": "https://gl.wikipedia.org/wiki?curid=517681", "title": "Filmes propostos \u00f3 mellor filme internacional na 67\u00aa edici\u00f3n dos \u00d3scar", "text": "Os seguintes 46 filmes, todos eles de pa\u00edses diferentes, foron propostos na 67\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de B\u00e9lxica, Cuba, Macedonia, Taiw\u00e1n e Rusia. O galard\u00f3n recaeu sobre Rusia, co filme \"Utomlyonnye solntsem\".\nBelar\u00fas, Bosnia, Camboxa, Guatemala, Macedonia e Serbia presentaron filmes por primeira vez. Tam\u00e9n competiron por primeira vez as rep\u00fablicas Checa e Eslovaca.\nO director polaco Krzysztof Kie\u015blowski orixinalmente ti\u00f1a dous filmes a competici\u00f3n, xa que Polonia e Su\u00edza presentaron dous filmes da s\u00faa trilox\u00eda \"Trois couleurs\". Un dos filmes favoritos, o su\u00edzo \"Rouge\" foi descualificado nunha decisi\u00f3n controvertida da Academia que determinou que a\u00ednda que estaba coproducido por Su\u00edza, estaba ambientado no pa\u00eds e ti\u00f1a un grande elenco de actores su\u00edzos, era unha produci\u00f3n maioritariamente francesa. Miramax Films tratou de que a Academia cambiase de opini\u00f3n sen conseguilo. Non obstante, era elixible nas demais categor\u00edas e recibiu tres candidaturas: mellor director, mellor fotograf\u00eda e mellor gui\u00f3n orixinal. \"Blanc\", de Polonia, non foi candidato."}
{"id": "517684", "revid": "89787", "url": "https://gl.wikipedia.org/wiki?curid=517684", "title": "Zainab Fasiki", "text": "Zainab Fasiki, nada o 21 de xullo de 1994 en Fez, \u00e9 unha artista marroqu\u00ed de banda dese\u00f1ada, enxe\u00f1eira mec\u00e1nica e activista pola democracia de x\u00e9nero e os dereitos das mulleres."}
{"id": "517686", "revid": "5863", "url": "https://gl.wikipedia.org/wiki?curid=517686", "title": "Casa Sumelius", "text": "A Casa Sumelius (en fin\u00e9s \"Sumeliuksen talo\") \u00e9 un inmoble residencial e comercial de estilo Art Nouveau da cidade de Tampere, Finlandia. O edificio est\u00e1 situado no centro da cidade, no extremo leste de Keskustori no barrio de Nalkala. O edificio foi dese\u00f1ado polo estudo de Grahn, Hedman &amp; Wasastjerna e a s\u00faa construci\u00f3n finalizouse en 1901. O empresario G\u00f6sta Sumelius realizou o encargo do novo edificio.\nOrixinalmente o segundo andar do edificio ti\u00f1a balc\u00f3ns, que foron retirados. Outra modificaci\u00f3n tivo lugar en 1928, cando se modificou a fachada sobre un dese\u00f1o de Birger Federley. A \u00faltima renovaci\u00f3n da Casa Sumelius realizouse na d\u00e9cada de 1990, cando se engadiron bufandas.\nEstilisticamente o edificio cont\u00e9n elementos do per\u00edodo de transici\u00f3n entre o Revivalismo, por exemplo nas li\u00f1as regulares e sim\u00e9tricas,\u00a0e o Art Nouveau, cos motivos ornamentais de animais."}
{"id": "517687", "revid": "109216", "url": "https://gl.wikipedia.org/wiki?curid=517687", "title": "George Constantine", "text": "George J. Constantine (22 de febreiro de 1918 - 7 de xaneiro de 1968) foi un piloto de carreiras dos Estados Unidos. Competiu a nivel nacional en 108 carreiras entre 1953 e 1962, ga\u00f1ando 17 veces. Constantine foi o piloto de coches deportivos do ano dos Estados Unidos en 1960. Ga\u00f1ou a carreira do Trofeo Nassau de 1959 e o gran premio de 1956 en Watkins Glen, Nova York (nun Jaguar tipo D). Estableceu r\u00e9cords en Lime Rock, Connecticut (1:05.81), e Marlboro, Maryland, en 1958, e foi un dos competidores mellor valorados na carreira internacional de Daytona, Florida, en 1959. O se\u00f1or Constantine era co\u00f1ecido como o \"Rei do Lime Rock\" e \"O grego voador\". O seu coche m\u00e1is famoso con m\u00e1is vitorias foi o raro e fabuloso Aston Martin DBR2/1 (propiedade de Elisha Walker, Jr.), e o seu mec\u00e1nico era Rex Woodgate. \nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "517688", "revid": "98629", "url": "https://gl.wikipedia.org/wiki?curid=517688", "title": "S5.4", "text": "S5.4, c\u00f3digo GRAU 8D66, foi un motor foguete desenvolvido por Isayev e usado como retrofoguete para o retorno a terra das c\u00e1psulas Vostok e Voskhod e nos sat\u00e9lites esp\u00eda Zenit.\nO motor inclu\u00eda catro tobeiras laterais orientables. Eran constru\u00eddos pola f\u00e1brica Zlatoust de construci\u00f3n de maquinaria, onde deixaron de montarse en 1975."}
{"id": "517689", "revid": "98629", "url": "https://gl.wikipedia.org/wiki?curid=517689", "title": "S5.45", "text": "S5.45 foi un motor foguete desenvolvido por Isayev e usado como motor de correcci\u00f3n de traxectoria para as naves Zond 1, Venera 2 a 8 e algunhas outras.\nO motor ti\u00f1a un pulo de 1961 kN e aliment\u00e1base de \u00e1cido n\u00edtrico e UDMH"}
{"id": "517690", "revid": "25871", "url": "https://gl.wikipedia.org/wiki?curid=517690", "title": "S5.92", "text": "S5.92 \u00e9 un motor foguete desenvolvido por Isayev e usado como motor principal das sondas Fobos e m\u00e1is tarde adaptado para funcionar como motor da etapa superior Fregat.\nO motor S5.92 serviu como motor para as falladas sondas Fobos e logo usado para a etapa superior Fregat. Pode regular o seu pulo e ten un tempo total de ignici\u00f3n de ata 2000 s."}
{"id": "517691", "revid": "4817", "url": "https://gl.wikipedia.org/wiki?curid=517691", "title": "S5.98M", "text": "S5.98M \u00e9 un motor foguete desenvolvido por Isayev e usado como motor principal das etapas superiores Briz] Briz M.\nO motor S5.98M ten un pulo de 19,62 kN e \u00e9 capaz de 8 acendidos. Voou por primeira vez en 1990 e usa tetr\u00f3xido de nitr\u00f3xeno e UDMH como propelentes."}
{"id": "517692", "revid": "72012", "url": "https://gl.wikipedia.org/wiki?curid=517692", "title": "S-56", "text": ""}
{"id": "517693", "revid": "98629", "url": "https://gl.wikipedia.org/wiki?curid=517693", "title": "Bob Said", "text": "Boris Said (5 de maio de 1932 en Nova York - 24 de marzo de 2002 en Seattle), chamado \"Bob\", era un piloto de carreiras dos Estados Unidos.\nSaid foi o primeiro estadounidense en ga\u00f1ar unha carreira por estrada en Europa despois da segunda guerra mundial, o Gran Premio de Rouen de 1953. Participou no primeiro Gran Premio dos Estados Unidos de F\u00f3rmula 1 en Sebring o 12 de decembro de 1959. Trompeou na primeira volta e non puntuou no Campionato Mundial. Tam\u00e9n fixo unha sa\u00edda na NASCAR, as 500 Millas de Daytona de 1959 onde terminou 50\u00ba despois dun fallo na transmisi\u00f3n.\nSaid tam\u00e9n foi un competidor de bobsleigh, competindo d\u00faas veces nos Xogos Ol\u00edmpicos, 1968 en Grenoble e 1972 en Sapporo, Xap\u00f3n logrando o posto d\u00e9cimo como mellor resultado. Os xogos de 1968 foron notables ao competir contra outro piloto de carreiras que competiu nas carreiras de zorras, Bob Widdows.\nM\u00e1is tarde foi o produtor executivo dun documental titulado \"Mystery of the Sphynx\".\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "517696", "revid": "23204", "url": "https://gl.wikipedia.org/wiki?curid=517696", "title": "Centruroides sculpturatus", "text": "O Centruroides sculpturatus \u00e9 un pequeno e lixeiro escorpi\u00f3n com\u00fan no deserto de Sonora, no suroeste dos Estados Unidos e no noroeste de M\u00e9xico. Un exemplar de macho adulto pode acadar os 8\u00a0cm de lonxitude, mentres que a femia \u00e9 lixeiramente m\u00e1is pequena, cunha lonxitude m\u00e1xima de 7\u00a0cm.\nDistribuci\u00f3n.\nEsta especie de escorpi\u00f3n distrib\u00faese nos Estados Unidos no estado de Arizona. En M\u00e9xico, habita nos estados de Sonora, Baixa California e Baixa California Sur."}
{"id": "517697", "revid": "23204", "url": "https://gl.wikipedia.org/wiki?curid=517697", "title": "Phyllomedusa sauvagii", "text": "Phyllomedusa sauvagii \u00e9 unha especie de ra da familia Phyllomedusidae. \u00c9 orixinaria de Am\u00e9rica do Sur, onde habita na Arxentina, Bolivia, Paraguai e o Brasil. Esta especie \u00e9 arb\u00f3rea, vivindo na vexetaci\u00f3n do Gran Chaco. A s\u00faa \u00e9poca de cr\u00eda \u00e9 durante a estaci\u00f3n chuviosa. Pon ovos ao longo do medio dunha hoja e despois dobra a folla, quedando os ovos no seu interior. O seu ni\u00f1o est\u00e1 suxeito a unha p\u00f3la suspendida sobre un regato, polo que os cabezolos que nacen caen na auga."}
{"id": "517701", "revid": "5863", "url": "https://gl.wikipedia.org/wiki?curid=517701", "title": "ALGa", "text": ""}
{"id": "517702", "revid": "23204", "url": "https://gl.wikipedia.org/wiki?curid=517702", "title": "Filmes propostos \u00f3 mellor filme internacional na 68\u00aa edici\u00f3n dos \u00d3scar", "text": "Os seguintes 41 filmes, todos eles de pa\u00edses diferentes, foron propostos na 68\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Alxeria, o Brasil, Italia, os Pa\u00edses Baixos e Suecia. O galard\u00f3n recaeu sobre os Pa\u00edses Baixos, co filme \"Antonia\". Foi o primeiro filme dirixido por unha muller que ga\u00f1ou o premio.\nBolivia e Tunisia presentaron filme por vez primeira. Filipinas regresou \u00e1 competici\u00f3n logo de 9 anos de ausencia. Ir\u00e1n tentou retirar o seu candidato \u00e1 competencia trala deterioraci\u00f3n das relaci\u00f3ns cos Estados Unidos, mais a Academia rexeitou a proposta."}
{"id": "517703", "revid": "5863", "url": "https://gl.wikipedia.org/wiki?curid=517703", "title": "Casa do Comercio de Tampere", "text": "A Casa do Comercio (en fin\u00e9s \"Commercen talo\") \u00e9 un inmoble residencial e comerciial de estilo Art Nouveau temper\u00e1n da cidade de Tampere, Finlandia. O edificio est\u00e1 situado no centro da cidade, na r\u00faa H\u00e4meenkatu e no bordo de Keskustori, na zona chamada Jugendtori. A s\u00faa construci\u00f3n fnializou en 1899 e foi obra do estudo \"Andersin, Jung ja Bomanson\" (aarquitectos Bertel Jung, Waldemar Andersin e Oscar Bomanson). O nome do edificio v\u00e9n da palabra francesa para \"comercio\".\nDurante moito tempo o edificio acolleu o Hotelli Central, fundado en 1907. O nome do hotel cambiou posteriormente a Centrum. Ata 1983 operou na Casa do Comercio a \"Ensimm\u00e4inen apteekki\" (\"Primeira Farmacia\") e posteriormente, o 14 de decembro de 1984, abriu o primeiro McDonald\u2019s de Finlandia. Durante un curto espazo de tempo, entre 1983 e 1984, acolleu un Burger King. En maio de 2010 houbo un incendio provocado por unha freidora de McDonald's. Os traballos de reparaci\u00f3n logo do incendo prolong\u00e1ronse durante dous anos e McDonald\u2019s reabriu de novo en 2012. A finas de 2015 McDonald\u2019s pechou o seu restaurante e a principios de 2016 a cadea de hamburgueser\u00edas finlandesa Friends &amp; Brgrs abriu un novo restaurante."}
{"id": "517704", "revid": "89787", "url": "https://gl.wikipedia.org/wiki?curid=517704", "title": "Philip Attwood", "text": "Philip Attwood, nado en 1954, \u00e9 un numism\u00e1tico brit\u00e1nico vinculado ao Departamento de Moedas e Medallas do Museo Brit\u00e1nico, do que foi conservador xefe ata a s\u00faa xubilaci\u00f3n en 2020.\nTraxectoria.\nPhilip Attwood acadou a s\u00faa graduaci\u00f3n en Historia Antiga e Arqueolox\u00eda na Universidade de Birmingham en 1975.\nIngresou no Museo Brit\u00e1nico en 1978, inicialmente como asistente no Departamento de Antig\u00fcidades Gregas e Romanas, e o ano seguinte como conservador no Departamento de Moedas e Medallas. En 2010 foi nomeado conservador xefe deste departamento, posto no que sucedeu a Joe Cribb.\nNa s\u00faa condici\u00f3n de conservador xefe foi responsable do programa de adquisici\u00f3ns do departamento. Entre estas incorporaci\u00f3ns aos fondos do museo c\u00f3mpre salientar unha espectacular medalla de ouro do escultor brit\u00e1nico Alfred Gilbert (1854-1934). Tam\u00e9n nese per\u00edodo se produciu a importante doaz\u00f3n levada a cabo pola s\u00faa compa\u00f1eira de departamento Marion Archibald, que se fixo efectiva logo do falecemento desta en 2016.\nNas s\u00faas investigaci\u00f3ns especializouse na medall\u00edstica italiana renacentista do s\u00e9culo XVI e na brit\u00e1nica do s\u00e9culo XIX.\nAttwood \u00e9 desde 2012 presidente da Federaci\u00f3n Internacional da Medalla de Arte (FIDEM). Entre 2008 e 2018 tam\u00e9n presidiu a Sociedade Brit\u00e1nica da Medalla de Arte, de cuxo xornal (\"The Medal\") \u00e9 o editor. Ademais, foi nomeado membro de honra da Sociedade Real de Numism\u00e1tica de B\u00e9lxica.\nO 1 de maio de 2020 xubilouse logo de 41 anos ao servizo do Departamento de Moedas e Medallas do Museo Brit\u00e1nico."}
{"id": "517705", "revid": "82922", "url": "https://gl.wikipedia.org/wiki?curid=517705", "title": "Punteada", "text": ""}
{"id": "517706", "revid": "23204", "url": "https://gl.wikipedia.org/wiki?curid=517706", "title": "Filmes propostos \u00f3 mellor filme internacional na 69\u00aa edici\u00f3n dos \u00d3scar", "text": "Os seguintes 39 filmes, todos eles de pa\u00edses diferentes, foron propostos na 69\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n da Rep\u00fablica Checa, Francia, Xeorxia, Noruega e Rusia. O galard\u00f3n recaeu sobre a Rep\u00fablica Checa, co filme \"Kolja\".\nAlbania e Xeorxia presentaron os seus filmes por vez primeira, as\u00ed como Australia que presentou \"Floating Life\", un filme en canton\u00e9s, ingl\u00e9s e alem\u00e1n."}
{"id": "517707", "revid": "65337", "url": "https://gl.wikipedia.org/wiki?curid=517707", "title": "Attwood", "text": "O apelido Attwood (\"ferreiro\") pode estar referido a:"}
{"id": "517709", "revid": "5132", "url": "https://gl.wikipedia.org/wiki?curid=517709", "title": "Sugar Land Space Cowboys", "text": "Os Sugar Land Space Cowboys son un equipo de b\u00e9isbol estadounidense das Ligas Menores (Minor League Baseball) con sede en Sugar Land, Texas, na \u00e1rea metropolitana de Houston. O club, de clase Triple-A, compite desde 2021 na West Division da Pacific Coast League. Anteriormente, xogou nas ligas independentes Atlantic League (2012\u20132019) e Constellation Energy League (2020). Desde o seu ingreso en 2021 na Pacific Coast League, o equipo est\u00e1 afiliado aos Houston Astros da Major League Baseball (MLB). O equipo disputa os seus xogos como local no Constellation Field, un estadio inaugurado en 2012 con capacidade para 7.500 espectadores."}
{"id": "517713", "revid": "785", "url": "https://gl.wikipedia.org/wiki?curid=517713", "title": "Jos\u00e9 Ram\u00f3n \u00d3nega", "text": "Jos\u00e9 Ram\u00f3n \u00d3nega L\u00f3pez ou Xos\u00e9 Ram\u00f3n \u00d3nega L\u00f3pez, nado en Mosteiro (Pol) o 8 de marzo de 1939 e finado en Madrid o 7 de febreiro de 2021, foi un pol\u00edtico e xornalista galego.\nTraxectoria.\nFillo do xu\u00edz municipal Jos\u00e9 Ram\u00f3n \u00d3nega Lenza e Angelita L\u00f3pez Lodos, debutou no xornalismo con colaboraci\u00f3ns infant\u00eds con \"El Progreso\", como correspondente en Mosteiro. Licenciouse en Dereito pola Universidade de Santiago de Compostela en 1962, e mentres estudaba colaboraba como xefe do departamento de informaci\u00f3n do Sindicato Espa\u00f1ol Universitario, co xornal \"La Noche\". Nese tempo iniciou a s\u00faa carreira pol\u00edtica, que continuou ao entrou a traballar como t\u00e9cnico na administraci\u00f3n do estado no ministerio do Interior espa\u00f1ol. Trasladouse a vivir a Madrid, onde residir\u00eda a maior parte da s\u00faa carreira profesional, e colexiouse como avogado tam\u00e9n nesa cidade. Nos anos finais da ditadura foi profesor dunha materia introdutoria ao Dereito P\u00fablico e Privado na Universidade Complutense (1974-76). \n\u00d3nega comezou a ter presenza p\u00fablica cando durante a transici\u00f3n ocupou cargos de relevancia pol\u00edtica. Cos gobernos de Adolfo Su\u00e1rez e Leopoldo Calvo-Sotelo foi subdirector xeral de Pol\u00edtica Interior (1977), subdirector xeral do Gabinete T\u00e9cnico da Subsecretar\u00eda de Orde P\u00fablica (1978) e despois gobernador civil, primeiro en Zamora (1979) e logo en Biscaia (1982-1984). \nCoa chegada do PSOE ao poder, continuou vinculado ao ministerio do Interior como inspector xeral de Servizos. En 1996, o goberno de Jos\u00e9 Mar\u00eda Aznar nom\u00e9ao director xeral de Pol\u00edtica Interior, sendo ministro Jaime Mayor Oreja.\nTam\u00e9n foi presidente da Comisi\u00f3n Nacional contra a violencia deportiva, secretario xeral da Comisi\u00f3n Interministerial de Estranxeir\u00eda e presidente da Comisi\u00f3n Interministerial de Asilo e Refuxio.\nFoi o director da Casa de Galicia de Madrid desde 2009 ata a data do seu falecemento en 2021. Tam\u00e9n foi nomeado presidente de honra do Centro Galego de Madrid en 2013 e cronista mor dos galegos de Madrid en 2014. Foi galardoado co \u2018Tors\u00f3n de Ouro\u2019 da Orde do Tors\u00f3n de Santiago en 2015.\nObra.\nAdemais do seu labor pol\u00edtico, escribiu libros de investigaci\u00f3n hist\u00f3rica e etnogr\u00e1fica:\nVida persoal.\nEra o irm\u00e1n m\u00e1is vello de Fernando \u00d3nega, e t\u00edo da xornalista e presentadora Sonsoles \u00d3nega. Tam\u00e9n tivo un irm\u00e1n m\u00e1is novo, que finou aos 14 meses de idade.\nCasou en 1966 con Mar\u00eda Esther Coladas-Guzm\u00e1n, coa que tivo tres fillos.\nFaleceu como consecuencia da COVID-19."}
{"id": "517714", "revid": "98629", "url": "https://gl.wikipedia.org/wiki?curid=517714", "title": "Dixitaci\u00f3n (t\u00e9cnica)", "text": "A dixitaci\u00f3n en m\u00fasica determina a localizaci\u00f3n e as posici\u00f3ns de dedos e mans que o int\u00e9rprete ten que adoptar para tocar unha peza nun determinado instrumento musical. Esta dixitaci\u00f3n adoita aparecer anotada a modo de indicaci\u00f3n nas partituras, o cal pode ser \u00fatil para o m\u00fasico a\u00ednda que non \u00e9 estritamente necesario aplicar a dixitaci\u00f3n impresa. As mans de cada persoa son diferentes e unha dixitaci\u00f3n que resulta axeitada para un executante pode non selo para outro. \u00c9 habitual que a dixitaci\u00f3n var\u00ede durante o desenvolvemento dunha obra. O desaf\u00edo de atopar unha boa dixitaci\u00f3n consiste en lograr que o movemento das mans sexa o m\u00e1is confortable posible, evitando esforzos innecesarios. Unha vez que se atopou unha boa dixitaci\u00f3n d\u00e9bese utilizar sempre para interpretar a peza da mesma maneira e que os dedos \"aprendan onde deben ir\".\nPor exemplo no piano as melod\u00edas e os acordes poden interpretarse mediante distintas combinaci\u00f3ns de dedos. A dixitaci\u00f3n neste contexto consiste en seleccionar que dedo debe utilizarse en cada tecla para cada nota. En instrumentos de tecla, as\u00ed como nos de vento e os de corda, a dixitaci\u00f3n \u00e9 parte fundamental da t\u00e9cnica de interpretaci\u00f3n.\nA dixitaci\u00f3n fundam\u00e9ntase nunha cuesti\u00f3n anat\u00f3mica e fisiom\u00e9c\u00e1nica. Para unha boa dixitaci\u00f3n hai que ter en conta os aspectos t\u00e9cnicos xenerais de cada un dos instrumentos, pero tam\u00e9n entender as peculiaridades f\u00edsicas de cada instrumentista. \nDixitaci\u00f3n en instrumentos de teclado.\nA dixitaci\u00f3n dos instrumentos de teclado adoita representarse nas partituras mediante pequenos n\u00fameros directamente sobre as notas que se queiran sinalar. A\u00ednda que alg\u00fans compositores como Alessandro Scarlatti empregaron m\u00e9todos alternativos como s\u00edmbolos gr\u00e1ficos para anotar as dixitaci\u00f3ns.\nNa m\u00fasica para piano os n\u00fameros representan os dedos de cada man, contados do 0 ao 5 desde o polgar ao maimi\u00f1o da seguinte maneira:\nNos instrumentos de teclado util\u00edzanse todos os dedos. Os n\u00fameros fan referencia aos propios dedos e non \u00e1 posici\u00f3n da man no teclado. Notas de igual tesitura poden ter unha asignaci\u00f3n de dedos diferente, segundo a pasaxe musical. \nOs dedos non foron contados sempre \u00e9 as\u00ed. O sistema anterior do 1 ao 5 foi co\u00f1ecido como \"\"dixitaci\u00f3n continental\", en contraposici\u00f3n \u00e1 chamada \"dixitaci\u00f3n inglesa\", que se usaba en Gran Breta\u00f1a no s\u00e9culo XIX e consist\u00eda en que o polgar era anotado cunha cruz (+) e os demais dedos se numeraban do 1 ao 4. No entanto, desde principios do s\u00e9culo XX os brit\u00e1nicos empezaron a utilizar a \"dixitaci\u00f3n continental\"\".\nD\u00e9bese a Johann Sebastian Bach unha das primeiras innovaci\u00f3ns na t\u00e9cnica de dixitaci\u00f3n do \u00f3rgano e a clave, introducindo o uso do dedo polgar, que era pouco frecuente at\u00e9 ese momento. Segundo o fillo de Bach, Carl Philipp Emanuel, a t\u00e9cnica do polgar foi proposta tam\u00e9n e en forma case simult\u00e1nea por Fran\u00e7ois Couperin no seu libro \"\u00abL'art de toucher lle clavecin\u00bb\" (1717). Carl Philipp Emanuel Bach no seu libro \"Versuch \u00fcber die Art wahre, d\u00e1s Clavier zu spielen\" (\"Ensaio sobre a verdadeira arte de tocar instrumentos de teclado\".) dedicou varios par\u00e1grafos \u00e1 cuesti\u00f3n da dixitaci\u00f3n.\nUnha vez que Cristofori en 1700 inventou o piano a partir do clavicordio e se fixo popular nas d\u00e9cadas posteriores a 1740 substitu\u00edndo ao clavec\u00edn, a t\u00e9cnica do piano desenvolveuse enormemente. A partir de ent\u00f3n correron paralelos o progreso dos construtores de pianos e o desenvolvemento da pedagox\u00eda do piano, dentro da cal unha parte ded\u00edcase \u00e1 dixitaci\u00f3n do instrumento e foi variando. A nova t\u00e9cnica de Bach mantivo moitas caracter\u00edsticas da dixitaci\u00f3n utilizada at\u00e9 ese momento, inclu\u00edndo o pase duns dedos sobre outros, pero co protagonismo do polgar. A dixitaci\u00f3n moderna mant\u00e9n o uso do polgar, inclu\u00edndo o seu pase baixo os outros dedos da man, pero raramente utiliza outras t\u00e9cnicas usadas por Bach, como a de pasar os outros dedos uns sobre outros.\nNa d\u00e9cada de 1980 Lindley e Boxall mostraron que o anterior se basea unicamente no testemu\u00f1o de Carl Philipp Emanuel Bach. Todas as dixitaci\u00f3ns existentes de Johann Sebastian Bach e o seu c\u00edrculo utilizaban os antigos m\u00e9todos, cun uso moi limitado do dedo polgar. M\u00e1is recentemente, demostrouse que todas as s\u00faas obras para clave e a maior\u00eda da produci\u00f3n para \u00f3rgano tam\u00e9n se poden interpretar aplicando a antiga t\u00e9cnica.\nUn dos desaf\u00edos da dixitaci\u00f3n pian\u00edstica \u00e9 resolver a interpretaci\u00f3n de escalas e arpexos con continuidade e fluidez. A diferenza doutros instrumentos de corda pulsada ou percutida onde se pode transportar m\u00e1is facilmente unha pasaxe musical mantendo a dixitaci\u00f3n, os instrumentos teclados tradicionais dan un acomodo desigual \u00e1s notas baseado especificamente na escala diat\u00f3nica maior de do (teclas brancas); o que sup\u00f3n aprender e utilizar dixitaci\u00f3ns diferentes segundo a tonalidade da obra. Existen teclados alternativos como o Jank\u00f3 que pretenden crear dixitaci\u00f3ns m\u00e1is regulares. As ideas acerca da dixitaci\u00f3n cambiaron durante a historia da m\u00fasica. Na produci\u00f3n musical dos compositores barrocos franceses para clavec\u00edn, as pasaxes de escalas adoitaban dixitarse como 2 3 2 3, etc. de maneira que as notas se agrup\u00e1ban de d\u00faas en d\u00faas mediante ligaduras de expresi\u00f3n. M\u00e1is tarde, esta idea pasou de moda. No s\u00e9culo XIX Carl Czerny escribiu gran cantidade de estudos para piano, que axudaron a exercitar todos os dedos por igual. Esta \u00e9 a maneira de aprender a tocar o piano na actualidade.\nA resoluci\u00f3n de escalas sobre un teclado utiliza dous m\u00e9todos b\u00e1sicos de dixitaci\u00f3n:\n\u00d3rgano.\nA dixitaci\u00f3n para o \u00f3rgano \u00e9 similar \u00e1 dixitaci\u00f3n do piano. Con todo, os organistas utilizan unha gran cantidade de \"dedos de substituci\u00f3n\", que significa: cambiar dun dedo a outro, mentres que unha nota mantense premida. Isto resulta \u00fatil en m\u00fasica como as melod\u00edas dos himnos que te\u00f1en moitos acordes. Facilita a interpretaci\u00f3n do \"legato\". Un pianista pode utilizar o pedal dereito para facer acordes \"legato\". Un organista tocando nos pedais tam\u00e9n ten que decidir que p\u00e9 vai utilizar para cada nota. Isto denom\u00ednase \"footing\". Un signo de \u00abv\u00bb significa que ten que tocar coa punta do p\u00e9, mentres que un signo de \u00abu\u00bb cadrado significa que debe tocar co tal\u00f3n. Cando estes signos se colocan sobre a nota significa que toca o p\u00e9 dereito e por baixo significa que o p\u00e9 esquerdo \u00e9 o que toca.\nDixitaci\u00f3n en instrumentos de corda.\nA dixitaci\u00f3n dos instrumentos de corda mostra a posici\u00f3n na que tocar, \u00e9 dicir, at\u00e9 que punto cara a abaixo polo mastro hai que desprazar e manter a man. \nOs instrumentos de arco como o viol\u00edn non te\u00f1en trastes nin marcas sobre o diapas\u00f3n, polo que o int\u00e9rprete debe habituarse a atopar o lugar exacto para colocar os dedos, de non ser as\u00ed o que toque non estar\u00e1 afinado. Pola s\u00faa banda os instrumentos de corda pulsada, como guitarras e banxos contan con trastes, pequenos vultos no mastro, que mostran onde te\u00f1en que colocarse os dedos.\nCorda fretada.\nNos instrumentos de corda fretada os dedos num\u00e9ranse do 1 ao 4, comezando co dedo \u00edndice porque o polgar est\u00e1 detr\u00e1s do mastro do instrumento. Neste tipo de instrumentos soamente se dixita a man esquerda, cuxos dedos premen as cordas para determinar as alturas das notas, posto que a man dereita ad\u00edcase a premer as cordas ou ben a efectuar movementos de arco. \nPara o viol\u00edn, viola e o violoncello a dixitaci\u00f3n organ\u00edzase da seguinte forma:\nO polgar non se conta no caso do viol\u00edn e a viola, xa que non se emprega para tocar as cordas. Naqueles casos de instrumentos de corda nos que o dedo polgar se utiliza (por exemplo, a posici\u00f3n do polgar nas notas altas dun violoncello) est\u00e1 representada por un s\u00edmbolo con forma de 0 cunha li\u00f1a vertical por baixo ().\nEn ocasi\u00f3ns, pode requirirse que a dixitaci\u00f3n impresa ou escrita na m\u00fasica tam\u00e9n mostre que corda hai que tocar. A corda p\u00f3dese indicar mediante n\u00fameros romanos, a mi\u00fado I - IV. A posici\u00f3n pode indicarse a trav\u00e9s de n\u00fameros ordinais por exemplo, 3\u00ba. Unha modificaci\u00f3n nas posici\u00f3ns denom\u00ednase cambio ou \"shift\". Unha melod\u00eda que poder\u00eda interpretarse en primeira posici\u00f3n na corda de \"re\" no viol\u00edn tam\u00e9n pode ser tocada na corda de \"sol\" en quinta posici\u00f3n (coa man moito m\u00e1is arriba no mastro). Isto \u00e9 m\u00e1is dif\u00edcil de facer, pero un bo m\u00fasico pode lograr que soe especialmente c\u00e1lido e fermoso. \u00c1s veces as notas poden ser dixitadas como harm\u00f3nicos, en lugar de como notas com\u00fans; isto fai que soen moi lixeiras e et\u00e9reas.\nOs violonchelistas tam\u00e9n poden tocar na chamada \"posici\u00f3n do polgar\", se te\u00f1en varias notas que son agudas e bastante pr\u00f3ximas unhas doutras. Isto implica que hai que situar o polgar no alto do mastro, a mi\u00fado a trav\u00e9s de d\u00faas cordas.\nO contrabaixo \u00e9 tan grande que as distancias entre as notas son moi grandes tam\u00e9n. Para subir dunha nota \u00e1 seguinte, en semitons, util\u00edzanse o dedo 1, despois o 2 e logo o 4. O dedo 3 \u00fasase simplemente para axudar ao dedo 4 ao premer cara a abaixo sobre a corda. Alg\u00fans m\u00fasicos aplican un sistema de dixitaci\u00f3n diferente: cos dedos 1, 2, 3 e 4. Isto significa que a man ten que estirarse moito. \u00c9 dif\u00edcil tocar afinado con este m\u00e9todo, a pesar de que aforra ter que cambiar tanto a posici\u00f3n da man.\nGuitarra.\nA m\u00fasica de guitarra indica a posici\u00f3n con n\u00fameros romanos e denominaci\u00f3ns de cordas cos n\u00fameros rodeados cun c\u00edrculo. Para a dixitaci\u00f3n da man esquerda en guitarra util\u00edzanse n\u00fameros da seguinte forma:\nO polgar non aparece xa que na t\u00e9cnica guitarr\u00edstica cl\u00e1sica nunca se utiliza. Cando aparece o mesmo n\u00famero sobre diferentes cordas pero no mesmo traste significa que se debe executar unha cella ou media cella, dependendo de se se premen todas as cordas ou non. A indicaci\u00f3n de cella adoita indicarse coa letra c seguida do n\u00famero de traste (normalmente en n\u00fameros romanos) onde se executa. Se a cella \u00e9 media a letra adoita ir cruzada cunha barra, \u00a2. En ocasi\u00f3ns podemos atopar a letra B (do franc\u00e9s \"barr\u00e9\"). \nPara a man dereita, \u00e9 dicir, a man da pulsaci\u00f3n, a guitarra cl\u00e1sica tam\u00e9n conta cun sistema de notaci\u00f3n de dixitaci\u00f3n co\u00f1ecido como \"pima\", ou menos frecuentemente \"pimac\". Nel util\u00edzanse unha serie de letras coas seguintes correspondencias:\nPolo xeral, s\u00f3 se anota nas partituras cando hai unha pasaxe particularmente dif\u00edcil ou require de dixitaci\u00f3n espec\u00edfica para a man do punteo, no resto a dixitaci\u00f3n da man do punteo xeralmente d\u00e9ixase a discreci\u00f3n do guitarrista.\nArpa.\nA m\u00fasica de arpa par\u00e9cese \u00e1 m\u00fasica de piano. Nas s\u00faas partituras hai dous pentagramas, un deles polo xeral conta cunha clave de sol para a man dereita e o outro cunha clave de fa para a man esquerda. Algunhas pezas escritas para piano p\u00f3dense tocar na arpa, pero non se pode aplicar a dixitaci\u00f3n do piano. No piano, com\u00e9zase a contar polo dedo polgar at\u00e9 chegar ao dedo maimi\u00f1o, o cal significa ir cara a notas m\u00e1is agudas na man dereita e con notas m\u00e1is graves na man esquerda. Mentres que na arpa \u00e9 xustamente \u00e1 inversa. O arpista senta coas notas agudas m\u00e1is pr\u00f3ximas ao seu corpo. A dixitaci\u00f3n da arpa faise conforme \u00e1s seguintes correspondencias: \nO dedo maimi\u00f1o non se utiliza na interpretaci\u00f3n da arpa.\nDixitaci\u00f3n en instrumentos de vento.\nVento madeira.\nNos instrumentos de vento madeira normalmente existe unha dixitaci\u00f3n b\u00e1sica, cada nota corresp\u00f3ndese cunha particular combinaci\u00f3n dos dedos. Os libros de iniciaci\u00f3n adoitan conter unha t\u00e1boa de dixitaci\u00f3n para amosar o modo de obter as diferentes notas. Un \"fa\" sostido baixo nun contrapunto en frauta doce tocarase 1 2 3 0 2 3. Isto significa: os dedos 1, 2 e 3 da man esquerda; os dedos 2 e 3 da man dereita; e o primeiro orificio da posici\u00f3n da man dereita d\u00e9ixase aberto. Con todo, nos niveis m\u00e1is avanzados p\u00f3dense utilizar diversas dixitaci\u00f3ns para crear efectos diferentes. \nEn ocasi\u00f3ns poden existir diversas \"dixitaci\u00f3ns alternativas\" para calquera altura dada. Isto pode empregarse para facilitar a interpretaci\u00f3n de r\u00e1pidos trilos. No entanto, a dixitaci\u00f3n habitual soar\u00e1 mellor para as notas normais. A dixitaci\u00f3n do vento madeira non \u00e9 sempre sinxela ou intuitiva, dependendo de como a impedancia ac\u00fastica da perforaci\u00f3n se vexa afectada pola distribuci\u00f3n e o tama\u00f1o dos orificios ao longo da s\u00faa lonxitude, dando lugar \u00e1 formaci\u00f3n de ondas estacionarias no ton desexado. Na frauta doce algunhas notas, sobre todo sostidos e bemois, requiren de dixitaci\u00f3ns complicadas. Isto denom\u00ednase \"dixitaci\u00f3n cruzada\" ou \"cros fingering\". \nAs frautas simples, inclu\u00edndo frautas doces, as\u00ed como os punteiros da gaita te\u00f1en orificios abertos que son tapados polas xemas dos dedos do int\u00e9rprete. Alg\u00fans destes instrumentos, como a frauta travesa, o \u00f3boe, o clarinete e o fagot, utilizan chaves met\u00e1licas simples para estender o alcance do executante durante unha ou d\u00faas notas e as\u00ed axudar a alcanzar os orificios baixos e para facer m\u00e1is doada a interpretaci\u00f3n de bemois e sostidos. Os sistemas de chaves en instrumentos tales como as actuais frautas travesas, clarinetes ou \u00f3boes son elaborados e variables. As frautas modernas adoitan utilizar o sistema de chaves ideado por Theobald Boehm no s\u00e9culo XIX, mentres que os clarinetes adoitan utilizar un sistema similar inventado por Hyacinthe Klos\u00e9. Outro mecanismo de chaves para clarinete \u00e9 o sistema \u00d6hler, que se utiliza sobre todo en Alema\u00f1a e Austria.\nVento metal.\nA dixitaci\u00f3n apl\u00edcase \u00e1s v\u00e1lvulas rotativas e de pist\u00f3ns empregadas en moitos instrumentos de vento metal. \nO tromb\u00f3n \u00e9 un instrumento de vento metal totalmente crom\u00e1tico, sen v\u00e1lvulas, que emprega notaci\u00f3n numerada equivalente para as posici\u00f3ns escorregantes en lugar da dixitaci\u00f3n."}
{"id": "517715", "revid": "27249", "url": "https://gl.wikipedia.org/wiki?curid=517715", "title": "Aguia harp\u00eda", "text": "A aguia harp\u00eda (\"Harpia harpyja\") ou sinxelamente harp\u00eda, \u00e9 unha especie de aguia neotropical. \u00c9 unha ave accipitriforme da familia Accipitridae que \u00e9 a meirande do hemisferio occidental e do hemisferio austral, sendo a \u00fanica especie do x\u00e9nero Harpia. O seu h\u00e1bitat \u00e9 o bosque chuvioso. Non se reco\u00f1ecen subespecies.\nA aguia harp\u00eda \u00e9 a ave nacional de Panam\u00e1 e a especie s\u00edmbolo da diversidade biol\u00f3xica de Ecuador. Tam\u00e9n, \u00e9 a ave da Forza A\u00e9rea Colombiana e nela est\u00e1 inspirado o helic\u00f3ptero Arp\u00eda IV."}
{"id": "517716", "revid": "23204", "url": "https://gl.wikipedia.org/wiki?curid=517716", "title": "Harpia harpyja", "text": ""}
{"id": "517720", "revid": "89787", "url": "https://gl.wikipedia.org/wiki?curid=517720", "title": "Hermann Lang", "text": "Hermann Lang (6 de abril de 1909 - 19 de outubro de 1987) foi un piloto alem\u00e1n de carreiras que correu en motocicletas, en carreiras de coches de Gran Premio e coches deportivos.\nCarreira de preguerra.\nNado en Cannstatt, preto de Stuttgart, Baden-W\u00fcrttemberg, Alema\u00f1a, aos catorce anos, Hermann Lang tivo que ir a traballar para axudar \u00e1 familia despois da morte do seu pai. Lang atopou un traballo como mec\u00e1nico de motocicletas, ao final mercou a s\u00faa propia moto usada coa que comezou a carreira como afeccionado. Ga\u00f1ou a primeira carreira na que participou e pouco tempo despois decidiu competir na clase de sidecar. Con vinte e dous anos ga\u00f1ou o campionato alem\u00e1n de subidas de monta\u00f1a.\nA grande oportunidade de Lang produciuse cando conseguiu un traballo na f\u00e1brica Mercedes, onde formou parte do seu equipo de Grand Prix Motor Racing. F\u00edxose mec\u00e1nico principal para o Mercedes-Benz W25. Un modelo pilotado pola estrela italiana Luigi Fagioli que deixara Alfa Romeo para crear un poderoso equipo de f\u00e1brica fr Mercedes que tam\u00e9n inclu\u00edu a Rudolf Caracciola. Despois dunha tempada moi exitosa na que Fagioli ga\u00f1ou tanto en Italia como no Gran Premio de Espa\u00f1a, Hermann Lang tivo a oportunidade de pilotar para o equipo Mercedes. Demostrou ser o m\u00e1is capaz nas pistas de alta velocidade, logrando a s\u00faa primeira vitoria no Gran Premio de Tr\u00edpoli de 1937 no circu\u00edto do lago Mellaha en Libia que ent\u00f3n era a pista m\u00e1is r\u00e1pida do mundo. Lang dominou o evento, ga\u00f1\u00e1ndoo durante tres anos seguidos. Ese ano ga\u00f1ou a s\u00faa segunda gran carreira no espectacular AVUS.\nEn 1938, ga\u00f1ou d\u00faas carreiras m\u00e1is para Mercedes, inclu\u00edda a prestixiosa Coppa Ciano en Livorno, Italia. Non obstante, a pesar das habilidades e o \u00e9xito nas carreiras de Hermann Lang e da s\u00faa popularidade entre os afeccionados \u00e1s carreiras, formar parte do equipo Mercedes Silver Arrows non era doado. Formado por pilotos ricos e aristocr\u00e1ticos que miraban con desprecio ao inculto e obreiro Lang, sempre trat\u00e1rono como un estra\u00f1o. Non obstante, en 1939 ga\u00f1ouse a forza o seu respecto ao ga\u00f1ar cinco das oito carreiras de Gran Premio que comezou, inclu\u00edndo vitorias no Gran Premio de B\u00e9lxica, o Gran Premio de Pau en Francia, Gran Premio de Su\u00edza e o seu terceiro Gran Premio de Tr\u00edpoli. Ademais de ser un piloto r\u00e1pido, Lang tam\u00e9n ti\u00f1a vantaxe polo feito de ser un antigo mec\u00e1nico, ti\u00f1a moitos co\u00f1ecementos mec\u00e1nicos de coches e foi capaz de darlle boa informaci\u00f3n t\u00e9cnica durante as probas e as carreiras ao dese\u00f1ador xefe Rudolf Uhlenhaut, quen foi capaz de desenvolver os coches Mercedes nun maior grao, e a sensaci\u00f3n natural de Lang pola maquinaria fixo que puidese configurar os seus coches que os fac\u00edan m\u00e1is r\u00e1pidos que os coches dos seus rivais. Marcou a volta r\u00e1pida no Gran Premio de Francia e liderou na pista pero os problemas do motor sac\u00e1rono da carreira. En 1939, Lang tam\u00e9n competiu e ga\u00f1ou a carreira de subida a Kahlenberg en Austria.\nPol\u00e9mica do campionato de 1939.\nEn 1939, Lang declarouse campi\u00f3n do Campionato de Europa, pero iso non \u00e9 oficial. A tempada interrompiuse pola segunda guerra mundial e Lang recibiu este t\u00edtulo da autoridade alem\u00e1 de competici\u00f3n automobil\u00edstica, no canto da autoridade oficial AIACR, con sede en Par\u00eds.\nEn canto aos puntos no \u00faltimo intento de carreira da tempada, o competidor Hermann Paul M\u00fcller considerouse o l\u00edder en puntos, non Lang.\nCarreira de posguerra.\nO estalido da segunda guerra mundial rouboulle a Lang os seus mellores anos, pero despois de que rematou a guerra, regresou \u00e1s carreiras en 1946 sen equipo, levando un BMW de seis anos \u00e1 vitoria na primeira carreira de posguerra en Alema\u00f1a celebrada en Ruhestein. En 1949 comezou carreiras de coches deportivos e despois competiu nas carreiras de F\u00f3rmula 2 antes de unirse ao equipo de carreiras Mercedes Grand Prix racing team na Arxentina, no Gran Premio de Bos Aires en 1951. En 1952, aos 43 anos, asocciouse con Fritz Riess para ga\u00f1ar as 24 Horas de Le Mans. Ao ano seguinte, publicou a s\u00faa autobiograf\u00eda titulada \"Grand Prix Driver\", co Pr\u00f3logo escrito polo director do equipo Mercedes, Alfred Neubauer. Publicado en Alema\u00f1a.\nEn 1953, Hermann Lang tivo a oportunidade de participar en carreiras de F\u00f3rmula Un pilotando para Maserati despois de que un dos seus pilotos resultase ferido. Correu en d\u00faas probas de F1 ese ano co seu mellor resultado un quinto posto no Gran Premio de Su\u00edza. O ano seguinte, Mercedes volveu a competir no Gran Premio e Lang volveu por outra tempada de F1 ao volante dun Mercedes W196. Pero aos 45 anos tivo unha campa\u00f1a pouco exitosa que o viu substitu\u00eddo en varias carreiras por un dos pilotos m\u00e1is novos do equipo. A s\u00faa tempada e carreira finalizaron no Gran Premio de Alema\u00f1a de 1954 en N\u00fcrburgring cando trompeou despois de dez voltas, a\u00ednda que marchaba no segundo posto diante do seu compa\u00f1eiro de equipo Karl Kling. Lang reco\u00f1eceu que chegara o momento de retirarse das carreiras e volveu ao seu traballo na f\u00e1brica de Mercedes.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "517721", "revid": "5863", "url": "https://gl.wikipedia.org/wiki?curid=517721", "title": "Jos\u00e9 Ram\u00f3n \u00d3nega L\u00f3pez", "text": ""}
{"id": "517722", "revid": "23204", "url": "https://gl.wikipedia.org/wiki?curid=517722", "title": "Filmes propostos \u00f3 mellor filme internacional na 70\u00aa edici\u00f3n dos \u00d3scar", "text": "Os seguintes 44 filmes, todos eles de pa\u00edses diferentes, foron propostos na 70\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n do Brasil, Alema\u00f1a, Rusia, os Pa\u00edses Baixos e Espa\u00f1a. O galard\u00f3n recaeu sobre os Pa\u00edses Baixos, co filme \"Karakter\".\nA Rep\u00fablica Democr\u00e1tica do Congo, Luxemburgo e Ucra\u00edna presentaron filmes por primeira vez."}
{"id": "517724", "revid": "98629", "url": "https://gl.wikipedia.org/wiki?curid=517724", "title": "Tony Rolt", "text": "Maior Anthony Peter Roylance Rolt, MC &amp; Bar, (16 de outubro de 1918 - 6 de febreiro de 2008) foi un piloto de carreiras brit\u00e1nico, soldado e enxe\u00f1eiro. Un heroe de guerra, Rolt mantivo unha longa conexi\u00f3n co deporte, a\u00ednda que entre bastidores. O proxecto Ferguson 4WD no que estivo involucrado deu resultados espectaculares e participou noutros proxectos de enxe\u00f1ar\u00eda. \u00c1 s\u00faa morte, foi o participante que m\u00e1is tempo sobreviviu ao primeiro Gran Premio do Campionato Mundial en Silverstone en 1950. Tam\u00e9n foi un dos \u00faltimos vencedores da preguerra, ga\u00f1ou o British Empire Trophy de 1939, con s\u00f3 20 anos en 1939, foi despois de comezar a s\u00faa carreira en 1935, cando ti\u00f1a 16 anos, nun Morgan de 3 rodas en probas de velocidade. Ga\u00f1ou as 24 Horas de Le Mans de 1953 e participou en tres Grandes Premios do Campionato Mundial de F\u00f3rmula Un. \nInicios e carreiras de preguerra.\nRolt naceu en Bordon, Hampshire, e criouse en St Asaph en Denbighshire, Gales. Foi o cuarto fillo do xeneral de brigada Stuart Peter Rolt, e educouse en Eton, onde tivo problemas por ter un coche. \nComezou a competir estando en Eton, nun Morgan de tres rodas, en 1936, debutou na pista compartindo un Triumph Gloria Vitesse con Jack Elliott nas 24 Horas de Spa, onde a parella terminou und\u00e9cima, cuarto na s\u00faa clase. Conduciu al\u00ed porque perdera o permiso de conducir brit\u00e1nico por exceso de velocidade pola Denbigh High Street. Ao longo de 1937, correu nun Triumph Dolomite, ga\u00f1ando o Coronation Trophy, antes de adquirir o famoso ERA \" Remus \" dos seus excompa\u00f1eiros en Eton, os principes de Siam, Chula Chakrabongse e Bira Birabongse. Nunha carreira menor en Brooklands, un parafuso caeu do escape do ERA e as chamas comezaron a dar voltas ao redor do colo de Rolt; quitou as luvas, tapou o burato con elas e ga\u00f1ou a carreira. Para 1939, adquiriu outro ERA, ga\u00f1ando inmediatamente a carreira de 200 millas do British Empire Trophy en Donington Park. \nSegunda guerra mundial.\nIngresou no Royal Military College de Sandhurst e en 1939 foi destinadao a Brigada de fusileiros. Durante a segunda guerra mundial, Rolt foi tenente da brigada de fusileiros e en 1940 foi enviado a Francia, onde estivo ao mando dun pelot\u00f3n de reco\u00f1ecemento. Pronto estivo no medio dos combates e axudou a defender Calais. Os homes que defend\u00edan Calais mantiveron durante tres d\u00edas intentando impedir que a 10\u00aa Divisi\u00f3n Panzer (Wehrmacht) avanzase e, ao facelo, atrasaron o seu ataque a Dunkerque. Foi capturado e feito prisioneiro de guerra ao final da batalla por Calais, xusto antes da evacuaci\u00f3n de Dunkerque. Polas s\u00faas acci\u00f3ns, conced\u00e9uselle a Cruz militar: as s\u00faas faza\u00f1as inclu\u00edan axudar a un compa\u00f1eiro ferido mentres disparaba a s\u00faa metralleta Bren contra as tropas alem\u00e1s que avanzaban. \nRolt escapou sete veces dos campos de prisioneiros de guerra alem\u00e1ns, inclu\u00edndo Laufen (Oflag VII-C), Biberach (Oflag VB), Posen (Stalag XXI-D), Warburg (Oflag VI-B) e Eichst\u00e4tt (Oflag VII-B), antes de ser finalmente enviado a unha prisi\u00f3n de m\u00e1xima seguridade, Oflag IV-C no castelo de Colditz o 14 de xullo de 1943. Nun intento de fuxida, chegou a uns metros da fronteira su\u00edza antes de ser recapturado, o que supuxo o seu traslado \u00e1 fortaleza de Alema\u00f1a Oriental. Polos seus decididos intentos de fuga, Rolt recibiu unha Barra na s\u00faa Cruz Militar. A principios de 1944, foi un dos autores intelectuais detr\u00e1s do audaz plan de fuga dos planeadores, pero na primavera de 1945, o ex\u00e9rcito estadounidense liberou o castelo, obviando a necesidade de facelo.\nDespois da guerra Rolt renunciou ao seu destino co grao de Maior para desenvolver tecnolox\u00edas automotrices avanzadas.\nAndaina nas carreiras.\nDespois da guerra, Rolt retomou as carreiras cun Alfa Romeo Bimotore, no que obtivo un bo segundo posto no GP de Zandvoort de 1948. Entre 1949 e 1952, comezou unha estreita asociaci\u00f3n con Freddie Dixon e Rob Walker, establecendo unha asociaci\u00f3n de enxe\u00f1ar\u00eda co primeiro e competindo con Walker nos Delage e Delahaye. En 1950 e 1951, compartiu un Nash-Healey, con Duncan Hamilton, nas d\u00faas ocasi\u00f3ns, terminando cuarto e sexto en Le Mans. De 1952 a 1955, Rolt correu cos Connaughts de Walker cos que tivo un enorme \u00e9xito nas probas nacionais inglesas, ga\u00f1ando numerosas carreiras de F\u00f3rmula 2, F\u00f3rmula Libre e handicap. Desafortunadamente, o seu negocio obrigouno a restrinxir as s\u00faas carreiras. Ademais, en 1952 chegou o movemento m\u00e1is significativo da s\u00faa andaina nas carreiras; foi invitado a unirse ao equipo Jaguar, \"\"demostrei que era bastante competitivo en Dundrod, onde de feito superei ao Tipo C m\u00e1is r\u00e1pido de Stirling Moss. Despois pregunt\u00e1ronme quen me gustar\u00eda como copiloto e dixen que Duncan. Eles dixeron: \"Duncan, debes estar tolo!\" pero uniuse a min no equipo para 1952 e sempre pilotamos xuntos en carreiras de longa distancia\". O seu primeiro Le Mans xuntos foi un desastre para Jaguar, un fallo na xunta da culata provocou unha retirada anticipada.\nCarreiras de Gran Premio.\nRolt competiu en tres carreiras do Campionato Mundial de F\u00f3rmula Un, o Gran Premio do Reino Unido de 1950, 1953 e 1955, pero as tres sa\u00eddas remataron en retirada. No Gran Premio do Reino Unido de 1950, a primeira rolda do Campionato Mundial de F1, comezou no d\u00e9cimo posto da grella nun ERA que fora clasificado por Peter Walker, pero a caixa de cambios fallou despois de catro voltas. Na carreira de 1953, unha vez m\u00e1is partiu do d\u00e9cimo posto, pero fallou un palier do seu Connaught despois de 70 voltas. No seu \u00faltimo Gran Premio, compartiu de novo coche con Walker no 1955. No que \u00eda ser a \u00faltima sa\u00edda de F1 para ambos pilotos: o seu Connaught comezou 14\u00ba e retirouse con problemas de transmisi\u00f3n despois de 18 voltas. Stirling Moss afirma que Rolt estar\u00eda entre os mellores pilotos de GP, se correra regularmente. \nChamada ao bar.\nRolt competiu en todas as carreiras das 24 Heures do Mans de 1949 a 1955, ga\u00f1ando a famosa carreira en 1953 nun Jaguar C-Type compartido con Hamilton. Inicialmente, a parella foi descualificada por practicar nun Jaguar que ti\u00f1a o mesmo n\u00famero de carreira que outro coche no circu\u00edto ao mesmo tempo, pero foron readmitidos. O relato de Hamilton converteuse nunha lenda das carreiras de motor: cando o director do equipo Jaguar Lofty England persuadiu aos organizadores para que os deixasen correr, ambos pilotos xa estaban b\u00e9bedos nun bar pr\u00f3ximo. England dixo: \" \u201dPor suposto, nunca os deixar\u00eda correr borrachos. Xa ti\u00f1a bastante problemas cando estaban sobrios!\u201d \" \nA asociaci\u00f3n Rolt / Hamilton continuou en 1954, onde quedaron segundos detr\u00e1s dun Scuderia Ferrari oficial nun Jaguar D-Type. Malia un incidente durante unha tormenta de sarabia, Rolt deuse conta de que non pod\u00eda ver correctamente, polo que entrou en boxes a por unha viseira nova, pero como un Ferrari estaba no seu box, o equipo f\u00edxoo continuar. Cando Rolt volveu entrar en boxes na seguinte volta, as lentes estaban \"cheas de auga\". Saltou do coche para po\u00f1erse outra viseira e Hamilton saltou ao coche e arrincou. Cun d\u00e9ficit de catro voltas, o D-Type de Rolt / Hamilton terminou a menos de catro quil\u00f3metros do vencedor Ferrari. Tam\u00e9n acabaron segundos para Jaguar nas 12 heures internationals - Voiture Sport Reims, pero retir\u00e1ronse das 24 Horas de Le Mans de 1955 mentres corr\u00edan na segunda posici\u00f3n. Rolt e a s\u00faa esposa, Lois presenciaron a traxedia de Le Mans de 1955 ese ano, que cobrouse m\u00e1is de 80 vidas despois de que o Mercedes de Pierre Levegh sa\u00edse da pista e arrasara aos espectadores. Despois, concentrouse na enxe\u00f1ar\u00eda. A finais de 1956, a\u00ednda era membro do equipo oficial de Jaguar, Rolt retirouse das carreiras activas para dedicar os seus esforzos ao programa de desenvolvemento de Ferguson.\nComo enxe\u00f1eiro.\nDespois da guerra, Rolt volveu formar parte de Rolt Dixon Research, co seu mec\u00e1nico, Freddie Dixon, para traballar nunha idea que consideraran antes da guerra: as catro rodas motrices. A compa\u00f1\u00eda que formaron tam\u00e9n foi pioneira no diferencial tipo Ferguson. Isto acabou por provocar o apoio do magnate dos tractores Harry Ferguson e deu lugar ao desenvolvemento do coche Ferguson P99 F1 de catro rodas motrices. Posteriormente, Rolt constru\u00edu coches 4WD de carreiras en pista para STP Corporation, e as transmisi\u00f3ns Ferguson apareceron no Lotus 56, Novi -Ferguson e STP-Paxton Turbocar Indy Cars de 1964 a 1969. \nPosteriormente, Rolt constru\u00edu para as 500 Millas de Indian\u00e1polis coches 4WD de carreiras en pista para a americana STP Corporation, e as transmisi\u00f3ns de Ferguson apareceron no Lotus 56, Novi -Ferguson e STP-Paxton Turbocar] de 1964 a 1969. Co director t\u00e9cnico Claude Hill e o enxe\u00f1eiro de proxectos Derek Gardner, Rolt estivo entre os heroes desco\u00f1ecidos do desenvolvemento das carreiras brit\u00e1nicas. Cando Ferguson Development pechou, Rolt fundou FF Developments en 1971, convertendo coches, furgonetas e ambulancias a catro rodas motrices. Durante a d\u00e9cada de 1980, os principais fabricantes de autom\u00f3biles viron finalmente vantaxes na tecnolox\u00eda de tracci\u00f3n integral e a compa\u00f1\u00eda converteuse nun socio tecnol\u00f3xico importante de Ford, Chrysler, Audi, Fiat e General Motors. \nEn 1994, o negocio vendeuse a Ricardo, que continuou o desenvolvemento de transmisi\u00f3ns \"intelixentes\" usando a experiencia Rolt FFD e Ferguson. Rolt mostrouse inmensamente orgulloso de que os coches deportivos Audi que dominaron os campionato de resistencia das 24 Horas de Le Mans e as American Le Mans Series desde o 2000 usasen transmisi\u00f3ns Ricardo.\nO tractor F1.\nA principios dos anos sesenta Rolt e FF Developments decidiron que \u00edan constru\u00edr un coche de carreiras 4WD para demostrar o valor da tecnolox\u00eda de tracci\u00f3n \u00e1s catro rodas. Rolt axudou a dese\u00f1ar e tam\u00e9n probou o Ferguson P99. A\u00ednda que Rolt era m\u00e1is que capaz de conducir o coche o suficientemente r\u00e1pido como proba, Jack Fairman foi chamado para cmpetir con el no Trofeo do Imperio Brit\u00e1nico de 1961 e no Gran Premio brit\u00e1nico do RAC de 1961 en Aintree, demostrando sen d\u00fabida a tracci\u00f3n \u00e1s catro rodas aliada ao sistema de freada Dunlop Maxaret era substancialmente superior en mollado. O P99 correu baixo a bandeira de Rob Walker Racing e converteuse no \u00fanico coche 4WD que ga\u00f1ou unha carreira de F\u00f3rmula Un, cando en mans de Stirling Moss ga\u00f1ou a Copa de Ouro de Oulton Park de 1961. O coche tam\u00e9n foi o \u00faltimo coche con motor dianteiro en ga\u00f1ar unha carreira de F1. A pesar dunha viaxe \u00e1 Tasman Series e do \u00e9xito nas mans de Peter Westbury, cando ga\u00f1ou o British Hill Climb Championship en 1964, o coche non se volveu a usar moito. Posteriormente, o concepto de tracci\u00f3n \u00e1s catro rodas tivo \u00e9xito nos Estados Unidos e en 1966 incorporouse ao coche Jensen FF. \nRolt era un home moi reservado, pero ti\u00f1a un gran encanto e presenza. Tam\u00e9n tivo a dignidade de esquivar a publicidade persoal e nunca se lle pasou pola cabeza a idea de que fixera algo heroico ao intentar escapar de Colditz. Evitou as reuni\u00f3ns de Colditz. Simplemente v\u00edao como o seu deber facer intentos de fuga e non tardou en salientar que non hab\u00eda nada alegre neses esforzos e dir\u00eda \"\u201dEscapar non era un xogo. Tampouco foi divertido. Era un deber\"\". Gozou moito disparando e esquiando. Lois e a s\u00faa filla, Nikki, faleceron antes que el, pero sobreviv\u00edronlle a s\u00faa outra filla Angela e os seus fillos David e Stuart, o \u00faltimo dos cales competiu en Saloon cars na d\u00e9cada de 1970 e exerceu como presidente do British Racing Drivers Club (BRDC). \nFoi o \u00faltimo piloto que sobreviviu do Gran Premio inaugural do Campionato do Mundo celebrado en Silverstone; tam\u00e9n o \u00faltimo membro da prestixiosa BRDC antes da Guerra Mundial, sendo elixido en 1936. \nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "517725", "revid": "5863", "url": "https://gl.wikipedia.org/wiki?curid=517725", "title": "Xos\u00e9 Ram\u00f3n \u00d3nega L\u00f3pez", "text": ""}
{"id": "517726", "revid": "5863", "url": "https://gl.wikipedia.org/wiki?curid=517726", "title": "Xos\u00e9 Ram\u00f3n \u00d3nega", "text": ""}
{"id": "517727", "revid": "1505", "url": "https://gl.wikipedia.org/wiki?curid=517727", "title": "Direcci\u00f3n (m\u00fasica)", "text": ""}
{"id": "517728", "revid": "52513", "url": "https://gl.wikipedia.org/wiki?curid=517728", "title": "Jude Bellingham", "text": "Jude Victor William Bellingham, nado en Stourbridge, Inglaterra, Reino Unido, o 29 de xu\u00f1o de 2003, m\u00e1is co\u00f1ecido como Jude Bellingham, \u00e9 un futbolista brit\u00e1nico que xoga de centrocampista no Real Madrid, da Primeira Divisi\u00f3n de Espa\u00f1a.\nTraxectoria.\nBirmingham City F.C..\nCon 8 anos uniuse \u00e1s categor\u00edas inferiores do Birmingham City F. C. e cumpridos os 16, realizou a pretemporada co primeiro equipo. O 6 de agosto de 2019, tras debutar no partido que perderon 3-0 ante o Portsmouth F. C. na primeira rolda da Copa da liga, converteuse no xogador m\u00e1is novo en disputar un partido oficial na historia do club con 16 anos e 38 d\u00edas, superando en 101 d\u00edas a marca que ti\u00f1a Trevor Francis desde 1970. 25 d\u00edas despois, tras anotar o gol da vitoria ante o Stoke City F. C., tam\u00e9n se converteu no goleador m\u00e1is precoz na historia da entidade.\nBorussia Dortmund.\nNo per\u00edodo de traspasos de xaneiro de 2020, foi relacionado con varios equipos que xogaban na Premier League. Finalmente, o 20 de xullo f\u00edxose oficial o seu traspaso ao Borussia Dortmund, incorpor\u00e1ndose ao equipo alem\u00e1n tras o \u00faltimo partido da tempada. En Alema\u00f1a seguir\u00eda levando o dorsal 22, n\u00famero que o conxunto de Birmingham decidiu retirar tras a s\u00faa marcha.\nO 14 de setembro, no seu debut co Borussia Dortmund, anotou un dos goles do triunfo ante o M. S. V. Duisburgo na primeira rolda da Copa de Alema\u00f1a, convert\u00e9ndose deste xeito no goleador m\u00e1is novo na historia do club alem\u00e1n. O 20 de outubro debutou na liga de Campi\u00f3ns da UEFA e converteuse no ingl\u00e9s m\u00e1is novo, con 17 anos e 113 d\u00edas, en sa\u00edr de titular nun encontro nesta competici\u00f3n superando a marca que ostentaba Phil Foden.\nSelecci\u00f3n nacional.\nCategor\u00edas inferiores.\nFoi internacional con Inglaterra nas categor\u00edas sub-16 e sub-17.\nO 4 de setembro de 2020 converteuse no xogador m\u00e1is novo en xogar coa selecci\u00f3n sub-21. F\u00edxoo no partido de clasificaci\u00f3n para o Europeo da categor\u00eda ante e, ademais, anotou o definitivo 0-6.\nSelecci\u00f3n absoluta.\nDous meses despois de estrearse coa sub-21 foi convocado por primeira vez coa absoluta tras as baixas dalg\u00fans xogadores por lesi\u00f3n. Debutou o 12 de novembro nun amigable ante Irlanda que ga\u00f1aron por 3-0, convert\u00e9ndose, con 17 anos e 137 d\u00edas, no terceiro xogador m\u00e1is novo en xogar co equipo principal de Inglaterra.\nReco\u00f1ecementos.\nSelecci\u00f3n de Inglaterra sub-17\nIndividuais"}
{"id": "517729", "revid": "98629", "url": "https://gl.wikipedia.org/wiki?curid=517729", "title": "Director de orquestra", "text": "Un director de orquestra, ou unha directora de orquestra, \u00e9 a persoa encargada de conducir a m\u00fasica que interpreta unha orquestra. O seu labor \u00e9 moi arduo. A partir do estudo profundo e intensivo dunha partitura, deber\u00e1 encargarse de unificar a interpretaci\u00f3n dunha obra que interpretar\u00e1 un grupo amplo de m\u00fasicos. Mentres conduce a m\u00fasica, debe estar atento a que a versi\u00f3n que constru\u00edu na s\u00faa cabeza de determinada obra (produto da an\u00e1lise) estea a soar no momento do ensaio e/ou concerto. Ao mesmo tempo, debe potenciar a cada m\u00fasico para lograr o maior rendemento da agrupaci\u00f3n musical.\nDurante os ensaios, debe dar as indicaci\u00f3ns que considere importantes aos m\u00fasicos que integran unha agrupaci\u00f3n orquestral. As s\u00faas indicaci\u00f3ns poden abarcar desde un matiz, unha maneira de vibrar os sons ou sobre a maneira de unificar a interpretaci\u00f3n de determinada secci\u00f3n dunha obra. Tam\u00e9n est\u00e1 atento \u00e1 afinaci\u00f3n, ao empaste, ao ensamble e ao balance que a orquestra desenvolve.\nA\u00ednda que a figura do director \u00e9 relativamente nova en termos hist\u00f3ricos, nalg\u00fan punto a s\u00faa funci\u00f3n estivo sempre presente. Existen agrupaci\u00f3ns que non te\u00f1en director fixo pero que contan cun director musical que, basicamente, decide varios puntos esenciais para a interpretaci\u00f3n correcta da obra.\nHistoria.\nA direcci\u00f3n orquestral ten orixe na tarefa de conduci\u00f3n vocal que se realizaba durante a Idade Media. Coa incorporaci\u00f3n dos instrumentos e a utilizaci\u00f3n de diversos elementos compositivos m\u00e1is complexos, a posici\u00f3n do mestre de capela adquire maior protagonismo. Para lidar con estas novas dificultades estendeuse o uso dun bast\u00f3n, co que se moitas veces se marcaba o tempo golpeando o chan. \u00c9 co\u00f1ecida a historia do compositor da corte de Francia Jean-Baptiste Lully, quen esmagou o seu p\u00e9 co bast\u00f3n mentres dirix\u00eda unha agrupaci\u00f3n. A ferida infectouse debido a que naqueles tempos non hab\u00eda tanta hixiene. Debido a isto o director terminou falecendo. Estes foron os primeiros intentos e as primeiras experiencias de direcci\u00f3n, que denotaron a necesidade dunha figura que poida conducir a m\u00fasica nun grupo.\nNos s\u00e9culos XVII e XVIII era moi com\u00fan que os compositores fosen os encargados de dirixir a m\u00fasica que escrib\u00edan. Cando isto non era posible, recorr\u00edase a un m\u00fasico da orquestra, que case sempre era o concertino ou o realizador do baixo continuo. Co transcurso do tempo, a direcci\u00f3n de orquestra foi desenvolv\u00e9ndose tecnicamente e volv\u00e9ndose m\u00e1is precisa, de maneira que no s\u00e9culo XIX atopamos xa a m\u00fasicos que unicamente se dedican a dirixir orquestras e agrupaci\u00f3ns musicais. \u00c9 as\u00ed que, no s\u00e9culo XIX, consid\u00e9rase imprescindible a formaci\u00f3n espec\u00edfica na direcci\u00f3n orquestral da persoa que exercese ese rol.\nCon todo, grandes compositores subsistiron principalmente do seu labor como directores de orquestra. As s\u00faas figuras eran respectadas polas orquestras pola autoridade que lles daba ser os compositores das obras que se interpretaban. Alg\u00fans deles foron: Hector Berlioz, Felix Mendelssohn, Ludwig Spohr, Carl Maria von Weber, Richard Wagner, Gustav Mahler e Richard Strauss.\nFunci\u00f3ns.\nEntre os deberes do director de orquestra est\u00e1n: levar o tempo, indicar a entrada de grupos instrumentais individuais, marcar os cambios de din\u00e1micas e fixar calquera outra instruci\u00f3n relevante deixada na partitura polo compositor. Tam\u00e9n son deberes do director coordinar os ensaios e resolver disputas e desacordos de \u00edndole interpretativa entre os m\u00fasicos. Moitos directores tam\u00e9n son os encargados de definir as programaci\u00f3ns que a orquestra leva adiante en cada actuaci\u00f3n.\nCabe notar que, a\u00ednda que as funci\u00f3ns de cada director son as mesmas, a forma nas que as executan \u00e9 o que os distingue. Normalmente, cada partitura usa termos que se prestan a distintos graos de ambig\u00fcidade, e por onde est\u00e1n suxeitas \u00e1 interpretaci\u00f3n do director. Alg\u00fans exemplos son o rubato, allegro ou forte.\nPor isto dise que ningunha versi\u00f3n dunha peza \u00e9 exactamente igual a outra, nin sequera cando son feitas por un mesmo director en d\u00faas ocasi\u00f3ns distintas. Por exemplo, \u00cdgor Stravinskii, quen dirixiu polo menos seis gravaci\u00f3ns da s\u00faa obra \"Le Sacre du printemps\", notou que cada unha delas era marcadamente diferente das outras.\n\u00c1s veces, se o compositor est\u00e1 presente nos ensaios da s\u00faa obra, pode cambiar de opini\u00f3n acerca do que escribiu na partitura e informarllo ao director. En ocasi\u00f3ns, alg\u00fans directores inter\u00e9sanse por co\u00f1ecer ben non s\u00f3 a obra que dirixir\u00e1n, sen\u00f3n tam\u00e9n ao mesmo compositor: os seus gustos, co\u00f1ecementos musicais e mestr\u00eda, pois consideran que \u00e9 esencial para unha execuci\u00f3n de calidade. Este \u00e9 normalmente o caso ante a estrea mundial da obra.\nCaracter\u00edsticas.\nUn director de orquestra debe ter a maior cantidade de co\u00f1ecementos musicais posibles. Isto permitiralle ter unha visi\u00f3n m\u00e1is ampla da m\u00fasica que est\u00e1 a dirixir. Ademais, debe ter co\u00f1ecementos sobre a orquestraci\u00f3n e, por tanto, saber como producen son os instrumentos da orquestra (sen necesariamente poder executalos). Saber os rexistros \u00f3ptimos e non \u00f3ptimos de cada instrumento, permitiralle un traballo m\u00e1is sutil na construci\u00f3n da versi\u00f3n musical da obra que est\u00e1 a dirixir. Debe ter profundos co\u00f1ecementos de harmon\u00eda.\nFerramentas.\nA maior\u00eda dos directores utilizan para dar as s\u00faas indicaci\u00f3ns, ademais de xestos, unha pequena vara chamada batuta. A funci\u00f3n deste elemento \u00e9 ampliar o rango de visi\u00f3n para que todos os integrantes dunha orquestra poidan velo. Os que non utilizan batuta, dirixen con xestos dos brazos e mans.\nO director utiliza todo o seu corpo para dirixir. A maneira de estar parado, de ver aos m\u00fasicos e de respirar condicionan o son resultante da orquestra. Alg\u00fans directores utilizan tam\u00e9n unha tarima sobre a que se paran para que a orquestra os poida ver con maior facilidade. Esta tarima adoita ter o nome de \"podio\".\nT\u00e9cnica xeral.\nEsquemas.\nUnha das funci\u00f3ns m\u00e1is importantes nos inicios dun director \u00e9 a marcaci\u00f3n dos esquemas. Con estes movementos, quen dirixe d\u00e1 d\u00faas das informaci\u00f3ns m\u00e1is importantes da m\u00fasica: o pulso e o comp\u00e1s. En xeral, real\u00edzanse coa man dereita. A t\u00e9cnica universal da direcci\u00f3n orquestral comeza co ensino e mellora continua deste elemento. \u00c9 de suma importancia que os esquemas sexan moi claros para que a agrupaci\u00f3n que estea a tocar poida comprendelos facilmente.\nA continuaci\u00f3n, pres\u00e9ntanse os 3 esquemas b\u00e1sicos que marca un director durante unha obra musical.\nEsquema de catro pulsos.\nNeste gr\u00e1fico m\u00f3strase o percorrido que realiza a man dereita. O pulso un est\u00e1 cara a abaixo, o pulso dous cara a dentro, o tres cara a f\u00f3ra e o cuarto cara a arriba. Como se pode observar, todos os pulsos est\u00e1n case nun mesmo lugar, o que vai cambiando \u00e9 o percorrido de \"levare\" ou \"anacrusa\" que realiza a man (ou a batuta).\nEsquema de tres pulsos.\nNeste gr\u00e1fico m\u00f3strase o percorrido que realiza a man dereita. O pulso un est\u00e1 cara a abaixo, o pulso dous cara a f\u00f3ra e o tres arriba. Como se pode observar, todos os pulsos est\u00e1n case nun mesmo lugar, o que vai cambiando \u00e9 o percorrido de \"levare\" ou \"anacrusa\" que realiza a man (ou a batuta).\nEsquema de dous pulsos.\nNeste gr\u00e1fico m\u00f3strase o percorrido que realiza a man dereita. O pulso un est\u00e1 cara a abaixo, o pulso dous cara a f\u00f3ra e o tres arriba. Como se pode observar, todos os pulsos est\u00e1n case nun mesmo lugar, o que vai cambiando \u00e9 o percorrido de \"levare\" ou \"anacrusa\" que realiza a man (ou a batuta).\nA man esquerda.\nA man esquerda ten moitas funci\u00f3ns posibles. Na formaci\u00f3n inicial do director, util\u00edzase para marcar as din\u00e1micas, as entradas dos m\u00fasicos e para reforzar determinados movementos da man dereita. A medida que avanza a formaci\u00f3n dun director e na medida en que crece o nivel da agrupaci\u00f3n, a man esquerda toma un rol netamente expresivo. A s\u00faa funci\u00f3n \u00e9 marcar conduci\u00f3ns de frases e aspectos estruturais (procesos de tensi\u00f3n e distensi\u00f3n) dentro dunha obra.\nRelaci\u00f3ns (ou proporci\u00f3ns): T\u00e9cnica de Sergiu Celibidache.\nUnha das t\u00e9cnicas de direcci\u00f3n m\u00e1is s\u00f3lidas que existen \u00e9 a que desenvolveu Sergiu Celibidache. Unha das s\u00faas maiores achegas foi o concepto de \"relaci\u00f3ns\" (ou proporci\u00f3ns). Coas relaci\u00f3ns, Celibidache estuda os movementos e os tempos internos que hai na marca que realiza un director. Explica que segundo o tempo que hai no movemento ascendente e descendente dentro da marca do director, p\u00f3dense conducir tempos binarios ou ternarios. Tam\u00e9n se pode diferenciar a m\u00fasica con car\u00e1cter \"legato\" e \"staccato\".\nDiferenza ent\u00f3n 6 tipos de relaci\u00f3ns:\n- Relaci\u00f3n 1/1: T\u00e1rdase a metade do tempo en subir e a metade do tempo en baixar ao pulso. Util\u00edzase para dirixir ritmos binarios en \"legato\".\n- Relaci\u00f3n 1/2: T\u00e1rdase d\u00faas partes do pulso en subir e unha en baixar. Util\u00edzase para dirixir ritmos ternarios en \"legato\".\n- Relaci\u00f3n 1/3: T\u00e1rdase 3 partes do pulso en subir e unha en baixar. Util\u00edzase para dirixir ritmos binarios en \"staccato\".\n\"-\" Relaci\u00f3n 1/4: T\u00e1rdase 4 partes do pulso en subir e unha en baixar.\n- Relaci\u00f3n 1/5: T\u00e1rdase a quinta parte do pulso en subir e unha parte en baixar.\nEste concepto foi innovador e permitiu un gran desenvolvemento na t\u00e9cnica xeral da direcci\u00f3n orquestral. Sergiu Celibidache tam\u00e9n desenvolveu a filosof\u00eda da direcci\u00f3n orquestral. A s\u00faa escola de direcci\u00f3n marcou un antes e un despois na historia da direcci\u00f3n orquestral.\nD\u00eda internacional.\nDesde 2013 cel\u00e9brase cada 13 de xullo o d\u00eda internacional do Director de Orquestra, por iniciativa dos alumnos da Escola de Direcci\u00f3n de Orquestra e Banda Mestre Navarro Lara, aniversario do falecemento do reco\u00f1ecido director Carlos Kleiber."}
{"id": "517730", "revid": "1505", "url": "https://gl.wikipedia.org/wiki?curid=517730", "title": "Discanto", "text": "Discanto ou discantus pode referirse a varios conceptos en m\u00fasica, dependendo do per\u00edodo hist\u00f3rico de que se trate; etimoloxicamente, a palabra significa unha voz (\"cantus\") por riba ou \u00e1 parte doutras.\nUn discanto \u00e9 unha t\u00e9cnica de polifon\u00eda medieval na que un cantante canta o canto chan mentres outro entoa unha voz suplementaria, ben improvisada ou composta previamente. A palabra neste sentido v\u00e9n do termo \"discantus supra librum\" (discanto \"m\u00e1is al\u00f3 do libro\"), e \u00e9 unha forma de canto gregoriano na que s\u00f3 a melod\u00eda est\u00e1 anotada, mentres que se asume que ir\u00e1 acompa\u00f1ada dunha polifon\u00eda improvisada. O \"discantus supra librum\" ten regras espec\u00edficas que rexen a improvisaci\u00f3n das voces adicionais. Na m\u00fasica medieval o termo discanto serve para diferenciar o contrapunto que emprega o movemento contrario para distinguilo do \u00f3rganum paralelo ou diafon\u00eda, no cal o canto chan e o contrapunto m\u00f3vense en paralelo.\nM\u00e1is tarde o termo pasou a significar, o tiple ou cantante soprano en calquera grupo de voces, ou a li\u00f1a m\u00e1is aguda nunha canci\u00f3n e, co tempo, no Renacemento, referiuse xeralmente ao contrapunto.\nO discanto pode referirse tam\u00e9n ao m\u00e1is agudo dun grupo de instrumentos, particularmente viola ou frauta doce discanto. De igual maneira, pode aplicarse \u00e1 clave soprano.\nO discanto tam\u00e9n pode referirse a unha melod\u00eda aguda, florida, cantada por unhas poucas sopranos para ornamentar un himno.\nConsid\u00e9rase forma discanto \u00e1 sucesi\u00f3n de intervenci\u00f3ns de solistas e do coro, acabando na cl\u00e1usula. "}
{"id": "517731", "revid": "89787", "url": "https://gl.wikipedia.org/wiki?curid=517731", "title": "Diminuci\u00f3n (m\u00fasica)", "text": "Diminuci\u00f3n, en m\u00fasica, \u00e9 un termo utilizado para diferentes fins no contexto dun intervalo, escala, acorde ou nota.\nDiminuci\u00f3n de intervalos.\nUn intervalo presenta unha \"diminuci\u00f3n\" se un intervalo menor ou perfecto \u00e9 reducido por un ton crom\u00e1tico. Desta forma, un tr\u00edtono, por exemplo representa un semiton crom\u00e1tico diminu\u00eddo dunha quinta xusta. Un intervalo de s\u00e9tima diminu\u00edda \u00e9 sin\u00f3nimo sonoro dun intervalo de sexta maior, soan igual a\u00ednda que a nota se chame distinta: a \"s\u00e9tima diminu\u00edda\" de Do \u00e9 Sibb e a \"sexta maior\" \u00e9 La. Sibb e La son notas \"enharm\u00f3nicas\", concepto para referirse a notas que soan igual pero que se chaman distinto. Os intervalos ou acordes diminu\u00eddos empr\u00e9ganse frecuentemente en jazz, pero non tanto, debido a que xeran unha tensi\u00f3n de moita cor, polo que en xeral os m\u00fasicos non saturan con ela. \nEscala diminu\u00edda.\nUn exemplo de escala diminu\u00edda ser\u00eda:\nSon f\u00e1ciles de constru\u00edr: simplemente com\u00e9zase na nota desexada, e desde al\u00ed agr\u00e9gase en forma alternada un ton e un semiton, at\u00e9 completar a escala. \nAcordes diminu\u00eddos.\nA partir dunha escala diminu\u00edda p\u00f3dense formar tr\u00edades diminu\u00eddas utilizando la, do e a mi bemol (ra\u00edz, terceira menor, quinta diminu\u00edda). \nNun acorde de s\u00e9tima diminu\u00edda t\u00e9\u00f1ense 4 notas cada unha das cales forma unha terceira diminu\u00edda, o que leva a un m\u00ednimo de transposici\u00f3n. En \u00faltima instancia s\u00f3 existen tres acordes de s\u00e9tima diminu\u00edda diferentes: (exemplo: DoDim7 cont\u00e9n as notas Do, Mib, Solb, La, igual que os acordes de s\u00e9tima diminu\u00edda con ra\u00edces Mib, Solb e La ).\nNa maior\u00eda das partituras DoDim ou Do\u00b0 refire a un acorde de s\u00e9tima diminu\u00edda (acorde de catro notas) con ra\u00edz Do, mentres que Dom-5 ou Domb5 representa unha tr\u00edade diminu\u00edda de ra\u00edz Do. Con todo, nalg\u00fans libros modernos de jazz e algunha teor\u00eda musical Dodim ou Do\u00b0 representa unha tr\u00edade diminu\u00edda, e Dodim7 ou Do\u00b07 denota un acorde de s\u00e9tima diminu\u00edda.\nDiminuci\u00f3n aplicada \u00e1s notas.\nNeste contexto refire \u00e1 diminuci\u00f3n da duraci\u00f3n das figuras, procedemento utilizado en m\u00fasica cl\u00e1sica, que se indica coa expresi\u00f3n \u00ab\"Alla breve\"\u00bb. As\u00ed por exemplo unha melod\u00eda formada por corcheas medirase e interpretarase coma se fosen semicorcheas, ou, dito doutro xeito, un tempo de 4/4 interpretarase como 2/2. Esta t\u00e9cnica era com\u00fan no contrapunto e o canon.\nDiminuci\u00f3n na m\u00fasica antiga.\nNa m\u00fasica barroca e do Renacemento, o termo \"diminuci\u00f3n\" apl\u00edcase a un estilo de ornamentaci\u00f3n, que implica tam\u00e9n o \u00abcompletamento\u00bb ou improvisaci\u00f3n ao momento de interpretar unha partitura, concibida naquela \u00e9poca como unha gu\u00eda e non unha representaci\u00f3n exacta da m\u00fasica.\nNeste caso a diminuci\u00f3n implica a divisi\u00f3n dunha figura en varias de menor duraci\u00f3n, que en conxunto respectan a duraci\u00f3n orixinal."}
{"id": "517732", "revid": "1505", "url": "https://gl.wikipedia.org/wiki?curid=517732", "title": "Alla breve", "text": ""}
{"id": "517733", "revid": "1505", "url": "https://gl.wikipedia.org/wiki?curid=517733", "title": "Disonancia", "text": "A disonancia \u00e9 a calidade de tensi\u00f3n inherente nun intervalo ou acorde que, nun contexto tonal ou modal tradicional, involucra un choque entre d\u00faas ou m\u00e1is notas, e que nalg\u00fans contextos harm\u00f3nicos pode esperarse unha determinada resoluci\u00f3n. O concepto oposto ao de disonancia \u00e9, pois, o de consonancia. \nUsualmente consid\u00e9ranse como disonancias os intervalos de segunda menor, segunda maior, s\u00e9tima menor e s\u00e9tima maior e todos os intervalos aumentados e diminu\u00eddos. Isto incl\u00fae o tr\u00edtono \u2014aceptado actualmente tanto como cuarta aumentada como quinta diminu\u00edda\u2014 no extremo da t\u00e1boa, a\u00ednda que sempre se considerou unha disonancia moi particular. Tam\u00e9n se consideran disonantes os intervalos compostos que derivan deles e os intervalos aumentados e diminu\u00eddos que resultan de intervalos consonantes enharm\u00f3nicos."}
{"id": "517734", "revid": "1505", "url": "https://gl.wikipedia.org/wiki?curid=517734", "title": "Divertimento", "text": "O divertimento \u00e9 unha forma musical que foi moi popular durante o s\u00e9culo XVIII, composta para un reducido n\u00famero de instrumentos.\nOs \"divertimentos\" adoitaban amosar un estilo desenfadado e alegre (en italiano, divertimento significa \u2018diversi\u00f3n\u2019).\nEn franc\u00e9s cham\u00e1base \"divertissement\", e o seu plural en italiano era \"divertimenti\".\nDescrici\u00f3n.\n\u00c9 unha composici\u00f3n musical de forma similar \u00e1 suite, e do mesmo xeito que esta, estaba formada por movementos de danza, a\u00ednda que m\u00e1is curtos e simples, e m\u00e1is libres no seu conxunto.\nCoincide coa serenata, nocturno, ou casaci\u00f3n, d\u00e1ndolles en ocasi\u00f3ns indistintamente un nome ou outro.\nO n\u00famero de movementos que cont\u00e9n \u00e9 variable, non est\u00e1 especificado, entre 5 e 9, a\u00ednda que hai exemplos de at\u00e9 13 movementos.\nAo coincidir a s\u00faa aparici\u00f3n co declive da suite, tomou moitos aspectos dela.\nEstaba composta para un n\u00famero reducido de instrumentos, en ocasi\u00f3ns s\u00f3 instrumentos de vento, e tam\u00e9n para tr\u00edos, cuartetos ou quintetos.\nHai casos de divertimentos dedicados a instrumentos solistas ou a orquestras de c\u00e1mara.\n\u00c1s veces tam\u00e9n se compuxeron para m\u00fasica vogal con acompa\u00f1amento (como os \"divertimentos\" de Nicolas Bernier, 1718-1723), ou especificamente para instrumento de tecla, que con frecuencia se designaron co nome de \"Partitas\".\nMoitos historiadores da m\u00fasica consideran que Haydn usou o \"divertimento\" como figura de transici\u00f3n para a fixaci\u00f3n do cuarteto de corda na s\u00faa forma cl\u00e1sica e para a sonata.\nComposici\u00f3ns.\nLuigi Boccherini foi un dos primeiros compositores desta forma musical\n(\"Divertimenti para frauta e cordas, KV. 461, 464-466\" e \"3 divertimenti para 2 viol\u00edns, frauta, viola, dous violoncellos e contrabaixo, Op. 16\"),\npero foron Haydn e Mozart quen m\u00e1is utilizaron este tipo de composici\u00f3n.\nHaydn compuxo decenas de divertimentos. Entre eles:\nExemplos de \"divertimentos\" de Mozart:\nOutros compositores importantes desta \u00e9poca, foron Leopold Mozart (\"Divertimento n.\u00ba\u00a01 para dous viol\u00edns e violoncello\") e Karl Stamitz (\"Divertimentos n.\u00ba\u00a01, n.\u00ba\u00a02, n.\u00ba\u00a03 e n.\u00ba\u00a04, Op. 21\").\nDurante o s\u00e9culo XIX, esta forma decaeu con gran rapidez, a\u00ednda que as reminiscencias do divertimento permaneceron, timidamente, entre alg\u00fans compositores da primeira \u00e9poca rom\u00e1ntica, como Beethoven e Schubert, pero foron feitos illados e a realidade \u00e9 que practicamente desapareceu.\nNo s\u00e9culo XX, alg\u00fans compositores titularon as s\u00faas obras co r\u00f3tulo de divertimento, a\u00ednda que con diferenzas \u00e1 forma empregada durante o s\u00e9culo XVIII, por exemplo:"}
{"id": "517736", "revid": "1888", "url": "https://gl.wikipedia.org/wiki?curid=517736", "title": "Jos\u00e9 Eusebio Calvi\u00f1o Juncal", "text": "Jos\u00e9 Eusebio Calvi\u00f1o Juncal, nado en Mogor (Mar\u00edn) o 12 de agosto de 1901 e finado en Barcelona o 24 de xaneiro de 1927, foi un aviador galego.\nTraxectoria.\nFixo o servizo militar e reenganchou ingresando na Aeron\u00e1utica Naval. Con 22 anos, sendo contramestre, presentouse \u00e1s oposici\u00f3ns para a Aviaci\u00f3n Naval. Superadas as probes converteuse en aviador. Participou na guerra de Marrocos e en arriscadas probas de adestramento a\u00e9reo. Finou cando pilotaba o hidroavi\u00f3n F-16J que realizaba exercicios no mar de Barcelona caeu en barrena afundindo entre a escollera e os viveiros."}
{"id": "517746", "revid": "785", "url": "https://gl.wikipedia.org/wiki?curid=517746", "title": "R\u00edas de Galiza", "text": ""}
{"id": "517747", "revid": "22570", "url": "https://gl.wikipedia.org/wiki?curid=517747", "title": "Ensalada (m\u00fasica)", "text": "\u00abEnsalada\u00bb \u00e9 un x\u00e9nero musical polif\u00f3nico. \u00c9 dicir, mest\u00faranse, nunha mesma peza diferentes \u00abingredientes\u00bb: estilos musicais, idiomas, texturas e outros elementos da m\u00fasica.\nAparecen estilos como o madrigal, a canci\u00f3n popular, a panxoli\u00f1a, o romance, a danza, os x\u00e9neros lit\u00farxicos e outros. Os idiomas m\u00e1is frecuentes son o espa\u00f1ol, o catal\u00e1n, o gasc\u00f3n, o bisca\u00ed\u00f1o, o portugu\u00e9s, o italiano e o lat\u00edn. Ademais, aparecen outros ingredientes como a homofon\u00eda, o contrapunto, o n\u00famero de voces, temas relixiosos ou profanos, elementos c\u00f3micos, \u00e9picos, serios ou ir\u00f3nicos. Tam\u00e9n adoitan inclu\u00edr xeralmente onomatopeas.\nFoi moi popular na pen\u00ednsula ib\u00e9rica durante o Renacemento, especialmente no s\u00e9culo XVI. A ensalada foi concibida para diversi\u00f3n dos cortes\u00e1ns e alcanzou gran fama nas festas palacianas.\nPrecedentes.\nP\u00f3dese observar como \u00f3 longo do tempo, unha corrente evoluciona e desemboca no x\u00e9nero da ensalada.\nSit\u00faase nas primeiras d\u00e9cadas do s\u00e9culo XVI o Cancionero Musical de Palacio, no seu \u00edndice ou \"Tabula\" aparec\u00eda unha suposta ensalada, \"T\u00fa que vienes de camino\" de Francisco de Pe\u00f1alosa (CMP 447), o autor da \"Tabula\" ch\u00e1maa as\u00ed por posu\u00edr a mestura de diversas linguas, s\u00f3 queda a voz do Tiple e un fragmento da do tenor. Tam\u00e9n se relaciona con este x\u00e9nero \"Por las sierras de Madrid\", a seis voces e posiblemente con tiple instrumental. Esta composici\u00f3n poder\u00edase chamar antes que ensalada, quodlibet, o n\u00facleo est\u00e1 formado por dous contratenores e dous tenores. No Cancionero de la Colombina, atopamos outra composici\u00f3n parecida, \"Querer vieja yo\" de Juan de Triana (CMC 86), a tres voces. \nNo Cancionero Musical de Palacio hai outra moito m\u00e1is pr\u00f3xima \u00e1 ensalada \"Una monta\u00f1a pasando\" de Garcimu\u00f1\u00f3s (CMP 154), a catro voces, esta \u00e9 a m\u00e1is longa de todas as do \"Cancionero\", lembra aos compositores posteriores. Termina cunha cita en lat\u00edn e estrut\u00farase en secci\u00f3ns diferenciadas por cambios de metro binario a ternario, e viceversa, como as ensaladas do documento de 1581. A diferenza existente coas de Mateo Flecha e outros da s\u00faa \u00e9poca \u00e9 o argumento pastoril e a utilizaci\u00f3n dunha soa lingua sen ter en conta o lat\u00edn. Tam\u00e9n hai exemplos noutros \u00e1mbitos, no teatral hai obras dram\u00e1ticas de Gil Vicente similares ao \u00faltimo exemplo. Outro exemplo \u00e9 a traxicomedia de \"Dom Duardos\".\nA orixe das ensaladas e Mateo Flecha \"o Vello\".\nEn 1581 Jorge Negrino publicou en Praga Las Ensaladas de Mateo Flecha \"o Mozo\", que se compu\u00f1a de oito ensaladas do seu t\u00edo Mateo Flecha \"o Vello\", d\u00faas s\u00faas, unha delas era unha adaptaci\u00f3n, d\u00faas de Vila, unha de Bartomeu C\u00e0rceres e outra de Chac\u00f3n.\nFlecha o Mozo di na dedicatoria do documento de \"Las Ensaladas\" que o seu t\u00edo foi o inventor deste x\u00e9nero. Pero dado que hab\u00eda precedentes entre os compositores do Cancionero Musical de Palacio a principios do s\u00e9culo XVI ou mesmo antes, p\u00f3dese dicir que Flecha o Vello foi quen perfeccionou o x\u00e9nero a partir dos modelos existentes, ent\u00f3n o x\u00e9nero f\u00edxose popular, do mesmo xeito que o autor.\nA evoluci\u00f3n prod\u00facese ao mesmo tempo que a dunha corrente teatral con argumentos nos que se inclu\u00edan pezas musicais tradicionais, do mesmo xeito que nas ensaladas, corrente que, tras un longo percorrido, senta as bases da zarzuela calderoniana.\nFontes.\nEn 1581 aparece, en casa de Jorge Negrino, en Praga, \"Las ensaladas de Flecha\". Desta edici\u00f3n s\u00f3 queda un exemplar incompleto. Est\u00e1 formado por seis cadernos, as partes do tiple, alto e tenor cons\u00e9rvanse na Biblioteca do Orfeo Catal\u00e0 (sign. 12 III C/12) e a do baixo na Biblioteca de Catalunya (sign. M 851), en Barcelona. Cont\u00e9n catorce ensaladas, entre as que se distinguen once a catro voces, d\u00faas a cinco e unha a seis voces. Nos cadernos aparece, impresa ou copiada a partes separadas, a m\u00fasica do Renacemento. Tiple, baixo e tenor cons\u00e9rvanse en pergami\u00f1o. A Biblioteca de Calalunya pos\u00fae d\u00faas colecci\u00f3ns de cadernos manuscritos de finais do s\u00e9culo XVI, con ensaladas, a maior\u00eda das cales aparecen no documento de 1581. A primeira colecci\u00f3n (M 588/1 = E-Bc 588/1) componse de catro cadernos de papel de doce folios cada un e corresponden \u00e1s voces de tiple, alto, tenor e baixo. A segunda colecci\u00f3n (M 588/2 = E-Bc 588/2) presenta tres cadernos apaisados de papel correspondendo \u00e1s voces do tiple, alto e baixo. A copia de ambas debeu de realizala un \u00fanico individuo.\nHai outras fontes semellantes, o antigo \"Ms 607\" da Biblioteca da Fundaci\u00f3n Bartolomeu March en Palma de Mallorca (E Pabm 6832), \u00e9 un gran manuscrito de papel do s\u00e9culo XVI que cont\u00e9n un elevado n\u00famero de Misas de Crist\u00f3bal de Morales e outras obras s\u00faas e de autores espa\u00f1ois e franco-flamengos da \u00e9poca. As ensaladas e os madrigais en espa\u00f1ol at\u00f3panse ao final do manuscrito, o resto \u00e9 repertorio sacro e en lat\u00edn.\nNo Manuscrito de Medinaceli aparecen catro ensaladas, os n\u00fameros do 72 ao 75, sen nome do autor, as tres primeiras son co\u00f1ecidas, de Flecha: \"La Bomba\", \"El Juvilate\", \"La Justa\" e a cuarta, que \u00e9 probable que tam\u00e9n o sexa, \"El Toro\".\nA seguinte fonte \u00e9 \"Le difficile des chansons\". \"Second livre contenant.XXVI. Chansons nouvelles quatre parties en quatre livres de la composition de plusieurs Maistres (Lyon, 1544)\" [RISM B/1.1:15449], documento do cal s\u00f3 se conserva un exemplar do tiple e tenor na Staats- und Stadtbibliotek Augsburg e outro do alto na Biblioth\u00e8que Nationale de Par\u00eds, o cal est\u00e1 incompleto.\nOutra fonte \u00e9 un \"Cancionero\" manuscrito a finais do s\u00e9culo XVI, posiblemente de orixe valenciana, do que s\u00f3 se conservan os cadernos de tiple e alto. At\u00f3pase na Biblioteca Nacional de Madrid (Ms 3876/34-35 = E-Bn 3876/34-35).\nPor \u00faltimo, o \"Libro de M\u00fasica para Vihuela, intitulado Orphenica lyra\" de Miguel de Fuenllana (Sevilla, 1554) [RISM B/1.1: 155432].\nCompositores e obras.\nDo s\u00e9culo XVI cons\u00e9rvanse en total dezanove ensaladas vocais polif\u00f3nicas, m\u00e1is da metade destas pertence a Mateo Flecha \"o Vello\", polo que pode considerarse como o gran referente do x\u00e9nero. Se se compara o n\u00famero de panxoli\u00f1as que se compuxeron co n\u00famero de ensaladas, este pode parecer escaso, pero non se diferencia tanto do n\u00famero de madrigais dos autores da pen\u00ednsula ib\u00e9rica (Pere Alb\u00e9rch Vila, Joan Brudieu e alg\u00fan dos autores do \"Cancionero de Medinaceli\"). A pesar de que a produci\u00f3n de ensaladas parece escasa, tivo que ser un x\u00e9nero popular en Espa\u00f1a, segundo o inventario de fondos musicais da catedral de Tarazona de febreiro de 1591, un estudo detallado.\nDe Chac\u00f3n p\u00f3dese dicir que \u00e9 o autor de m\u00e1is produtividade do x\u00e9nero das ensaladas despois de Flecha o vello. Outros autores son o mestre de capela de Alcal\u00e1 de Henares Melchior de Torres, autor de \"Arte ingeniosa de M\u00fasica\" (Alcal\u00e1, 1554). Baltasar Ruiz escribiu \"La Feria\". \nA continuaci\u00f3n incl\u00faese unha listaxe coas pezas que sobreviviron e que podemos clasificar dentro deste x\u00e9nero musical. Os c\u00f3digos da columna de \"Fontes\" musicais especif\u00edcanse m\u00e1is abaixo. Os da columna de \"Gravaci\u00f3ns\" especif\u00edcanse na secci\u00f3n de \"Discograf\u00eda\".\nFontes musicais:\nA\u00ednda que non son propiamente ensaladas, podemos citar tam\u00e9n as seguintes obras:"}
{"id": "517751", "revid": "89787", "url": "https://gl.wikipedia.org/wiki?curid=517751", "title": "Stourbridge", "text": "Stourbridge \u00e9 unha localidade pertencente \u00e1 cidade metropolitana de Dudley, no condado das Midlands Occidentais, Inglaterra. Historicamente parte de Worcestershire, Stourbridge foi un centro importante na fabricaci\u00f3n de vidro, e na actualidade incl\u00fae os suburbios de Amblecote, Lye, Norton, Oldswinford, Pedmore, Wollaston, Wollescote e Wordsley. A lingua oficial dentro da localidade \u00e9 o ingl\u00e9s.\nA poboaci\u00f3n, tal e como rexistrou o censo de 2001 do Reino Unido, era de 55.480, incrementando a 63.298 no censo de 2011."}
{"id": "517755", "revid": "89787", "url": "https://gl.wikipedia.org/wiki?curid=517755", "title": "Simon Bendall", "text": "Simon Bendall, nado en 1937 e finado o 26 de xullo de 2019, foi un numism\u00e1tico ingl\u00e9s considerado unha autoridade na moeda bizantina.\nBendall \u00e9 autor da primeira obra de referencia acerca das cu\u00f1axes do Imperio de Trebisonda.\nTraxectoria.\nSimon Bendall comezou a s\u00faa colecci\u00f3n de moedas na s\u00faa adolescencia, en 1953, logo de atopar unha moeda romana, e ese foi o comezo dunha vida acad\u00e9mica dedicada ao estudo e \u00e1 investigaci\u00f3n sobre a moeda antiga. \nTras cursar a educaci\u00f3n primaria e a secundaria no \"Cheltenham College\" (1945-1956), en Gloucestershire, cumpriu o seu servizo militar na Artillar\u00eda Real (1956-1958), unha parte del en Dortmund, Alema\u00f1a, e despois realizou os seus estudos superiores no Instituto de Arqueolox\u00eda da Universidade de Londres (1962-1965) ao mesmo tempo que traballaba no departamento de numism\u00e1tica da compa\u00f1\u00eda \"Spink &amp; Son\" (1959-1965). \nLogo deste per\u00edodo, Bendall traballou como especialista en diversos comercios deste x\u00e9nero, como \"A. H. Baldwin\" (1967-1987), en Londres, e \"Numismatic Fine Arts\", nos \u00c1nxeles (1987-1988), e en 1998 foi o responsable do cat\u00e1logo da primeira venda de moedas bizantinas de ouro da colecci\u00f3n Nelson Bunker Hunt, para a casa de poxas \"Sotheby\u2019s\", de Nova York. Finalmente, na d\u00e9cada de 2000 reincorporouse a \"Spink &amp; Son\" en Londres, desde 2006 ata a s\u00faa xubilaci\u00f3n en 2010. \nEntre outros reco\u00f1ecementos por parte de entidades acad\u00e9micas e asociativas do seu sector, Bendall foi elixido membro da Sociedade de Anticuarios de Londres, en 1985, e tam\u00e9n membro honorario da \"Soci\u00e9t\u00e9 fran\u00e7aise de numismatique\" en 1996 e da \"Royal Numismatic Society\" en 2010. \nA s\u00faa colecci\u00f3n de moeda bizantina foi roubada no seu domicilio londiniense en febreiro de 2018. Pola s\u00faa banda, a s\u00faa biblioteca especializada foi vendida en poxa p\u00fablica pola compa\u00f1\u00eda \"Bartolami Fine Arts\", de Londres, en abril de 2020.\nPublicaci\u00f3ns.\nBendall publicou un bo n\u00famero de monograf\u00edas acerca dos pesos e das moedas do Imperio Bizantino, as\u00ed como m\u00e1is de 200 artigos sobre numism\u00e1tica, historia militar e xoiar\u00eda. Esta \u00e9 unha escolma das s\u00faas obras m\u00e1is representativas:"}
{"id": "517756", "revid": "89787", "url": "https://gl.wikipedia.org/wiki?curid=517756", "title": "Gelidium", "text": "Gelidium \u00e9 un x\u00e9nero de rod\u00f3fitas da clase das rodof\u00edceas, subclase das rodimeniof\u00edcidas, orde das xelidiais e familia das xelidi\u00e1ceas.\nComprende 124 especies de tama\u00f1o xeralmente comprendido entre os 2 e os 40 cm. \nAs s\u00faas ramificaci\u00f3ns son irregulares, ou est\u00e1n dispostas en filas a ambos os dous lados do talo principal.\nSon as algas m\u00e1is importantes pare a produci\u00f3n mundial de \u00e1gar-\u00e1gar.\nTaxonom\u00eda.\nDescrici\u00f3n.\nO x\u00e9nero foi descrito en 1813 polo bi\u00f3logo franc\u00e9s Jean Vincent F\u00e9lix Lamouroux. na p\u00e1xina 128 do seu traballo publicado no tomo V dos \"Annales du Mus\u00e9um d'histoire naturelle\" de Par\u00eds.\nSin\u00f3nimos.\nAdemais de polo nome v\u00e1lido actualmente, o x\u00e9nero co\u00f1eceuse tam\u00e9n polos sin\u00f3nimos:\nEn Galicia.\nEn Galiia enc\u00f3ntranse as especies:"}
{"id": "517757", "revid": "127505", "url": "https://gl.wikipedia.org/wiki?curid=517757", "title": "070 Shake", "text": "Danielle Balbuena, nada en North Bergen, Nova Jersey o 13 de xullo de 1997, co\u00f1ecida profesionalmente como 070 Shake, \u00e9 unha cantante, compositora e m\u00fasica estadounidense. 070 Shake \u00e9 parte do colectivo musical 070, que lanzou un mixtape conxunto titulado \"The 070 Project: Chapter 1\" (2016). Shake lanzou o seu primeiro EP estendido \"Glitter\", en marzo de 2018.\nEn 2018, 070 Shake chamou a atenci\u00f3n polas s\u00faas aparici\u00f3ns como convidada e a s\u00faa participaci\u00f3n no traballo de produci\u00f3n de Kanye West en Wyoming, aparecendo nas canci\u00f3ns \"Ghost Town\" e \"Violent Crimes\" do \u00e1lbum \"Ye\", ademais de aparecer en \"Daytona\" de Pusha T e \"Nasir\" de Nas. Shake lanzou o seu primeiro \u00e1lbum de estudo \"Modus Vivendi\" o 17 de xaneiro de 2020.\nBiograf\u00eda e carreira art\u00edstica.\n2015-2016: Inicios da s\u00faa carreira.\nAntes da s\u00faa carreira musical, Shake escribiu poes\u00eda. Shake comezou a s\u00faa carreira musical a finais de 2015, gravando as canci\u00f3ns \"Proud\" e \"Swervin\". O nome art\u00edstico de Shake der\u00edvase da s\u00faa afiliaci\u00f3n co colectivo musical 070, numeraci\u00f3n procedente dos c\u00f3digos postais 070 de Nova Jersey. En 2018, o equipo de 070 xa ti\u00f1a 11 membros, inclu\u00eddos artistas e produtores.\nPara 2016, Shake estaba a obter centos de miles de transmisi\u00f3ns en SoundCloud. Pouco despois de publicar varias canci\u00f3ns nesa plataforma, Shake atraeu a atenci\u00f3n da promotora e personalidade das redes sociais con sede en Miami YesJulz. Despois de escoitar \"Proud\" especificamente, YesJulz contactou con Shake en Twitter e rapidamente inscribiuse para ser o seu preparador. Shake abriuse paso con \"Trust Nobody\", lanzado a principios dese ano. En agosto, Shake colaborou cos seus compa\u00f1eiros de 070 Ralphy River, Hack e Tree no sinxelo \"Honey\". A canci\u00f3n contou coa produci\u00f3n de colaboradores frecuentes The Kompetition, un grupo de produci\u00f3n de tres persoas. \"Honey\" estreouse simultaneamente en Complex e 1 AM Radio en Dash. Vibe comentou que a pista \"[soaba] feita a medida para rockear nas pistas de baile de todas partes\".\nTam\u00e9n en 2016, Shake asinou co selo GOOD Music de Kanye West. GOOD Music decatouse de Shake a trav\u00e9s de Julz, mentres tocaba algo da m\u00fasica de Shake nunha proba de Yeezy, o que resultou interesante para o presidente do selo, Pusha T. Despois de asinar con Shake, o selo tomou o seu tema \"Trust Nobody\" e relanzouno en setembro. Shake pasou outubro e novembro como abreconcertos da banda de rock inglesa The 1975 durante a etapa estadounidense da s\u00faa xira de 2016. O 8 de decembro, 070 lanzou o seu primeiro mixtape \"The 070 Project: Chapter 1\".\n2017-presente: \"Glitter\", colaboraci\u00f3ns e \"Modus Vivendi\".\nShake model\u00f3 para o desfile de outono de 2017 de Gypsy Sport. Tam\u00e9n realizou a s\u00faa primeira xira como cabeza de cartel en abril. Nunha entrevista de 2017 con Paper, Shake mencionou que a s\u00faa EP Yellow Girl lanzar\u00edase m\u00e1is tarde ese ano. Con todo, o proxecto volveu publicarse despois de \"Glitter\", outra colaboraci\u00f3n con The Kompetition.\nO seu debut en solitario, o seu EP \"Glitter\" de 6 pistas lanzouse o 23 de marzo de 2018, a\u00ednda que orixinalmente estaba programado para o 26 de xaneiro e incluir\u00eda 12 pistas. No momento do lanzamento de Glitter, os medios de comunicaci\u00f3n notaron que o seu contido l\u00edrico concentr\u00e1base nos seus problemas de autoestima, uso de drogas e sexualidade. Shake describiu a Glitter como \"estar nun lugar escuro e atoparte a ti mesmo e resolvelo. Tr\u00e1tase de estar no m\u00e1is baixo dos m\u00e1is baixos do tipo de merda\". Pouco antes do lanzamento de Glitter, Shake actuou no festival de m\u00fasica SXSW.\nShake lanzou o seu primeiro \u00e1lbum \"Modus Vivendi\", o 17 de xaneiro de 2020. En maio, Shake apareceu en \"Santeria\", unha pista do \u00e1lbum \"Daytona\" de Pusha T. Shake tam\u00e9n participou como vocalistas en \"Ghost Town\" e \"Violent Crimes\" do \u00e1lbum \"Ye\" de Kanye West.\nEn agosto, Shake apareceu en \"Use Me\", unha pista do \u00e1lbum autotitulado de PVRIS.\nVida persoal.\n070 Shake \u00e9 de ascendencia dominicana. Shake, cunha destacada referencia na s\u00faa m\u00fasica, utiliza pronomes femininos ao describir aos amantes. Un ensaio de \"Vogue\" de 2017 sobre as estrelas queer en ascenso na m\u00fasica rap mencionou que Shake ti\u00f1a unha relaci\u00f3n con Sophia Diana Lodato. Nun artigo de Pitchfork de 2018, Shake dixo que non lle gusta p\u00f3r etiquetas \u00e1 s\u00faa sexualidade: \"realmente non me identifico como queer ou gai nin nada. S\u00f3 me gustan as mozas\".\nPromoci\u00f3ns.\nO seu sinxelo \"Morrow\" aparece no xogo FIFA 21 de EA Sports.\nA s\u00faa canci\u00f3n \"Glitter\" do EP \"Glitter\" aparece na serie de Netflix, On My Block, no cap\u00edtulo 1 da tempada 2."}
{"id": "517758", "revid": "89787", "url": "https://gl.wikipedia.org/wiki?curid=517758", "title": "SAC-A", "text": "SAC-A, acr\u00f3nimo de \"Sat\u00e9lite de Aplicaciones Cient\u00edficas A\", foi un sat\u00e9lite artificial colaboraci\u00f3n entre a CONAE Arxentina e a NASA lanzado o 4 de decembro de 1998 a bordo do transbordador espacial Endeavour desde Cabo Ca\u00f1averal durante a misi\u00f3n STS-88.\nCaracter\u00edsticas.\nSAC-A foi exectado do transbordador espacial once d\u00edas despois de chegar a \u00f3rbita. Foi dese\u00f1ado para probar diferentes tecnolox\u00edas a ser usadas nos seguintes sat\u00e9lites da Arxentina. Ti\u00f1a unha masa de 268 kg e levaba a bordo unha c\u00e1mara cun detector CCD, un magnet\u00f3metro, c\u00e9lulas solares de nova tecnolox\u00eda, un GPS diferencial e un experimento para o seguimento de baleas. O sat\u00e9lite reentrou na atmosfera o 25 de outubro de 1999, dez meses despois do seu lanzamento, cumprindo t\u00f3dolos seus obxectivos."}
{"id": "517759", "revid": "43337", "url": "https://gl.wikipedia.org/wiki?curid=517759", "title": "Rep\u00fablica de Kenya", "text": ""}
{"id": "517760", "revid": "89787", "url": "https://gl.wikipedia.org/wiki?curid=517760", "title": "Entoaci\u00f3n (m\u00fasica)", "text": "A entoaci\u00f3n \u00e9 unha caracter\u00edstica fundamental do son para a s\u00faa altura.\nExpresa a diferenza entre a frecuencia dun son e un son de referencia: \u00e9 \"correcto\" se o son emitido ten a mesma frecuencia; \u00e9 \"falso\", est\u00e1 desafinado, cando o son emitido ten unha frecuencia lixeiramente inferior (\"decrecente\"), ou superior (\"crecente\") \u00e1 escollida como referencia.\nA desviaci\u00f3n do ton dos instrumentos musicais con respecto a certas frecuencias est\u00e1ndar das escalas musicais (por exemplo, 440 Hz para a nota La en oitava central en temperamento igual) m\u00eddese mediante instrumentos axeitados tales como afinadores ou prestando atenci\u00f3n ao fen\u00f3meno dos ritmos .\nInstrumentos de vento.\nA entoaci\u00f3n dos instrumentos de vento depende de moitos factores. A t\u00e9cnica de embocado, respiraci\u00f3n e produci\u00f3n de son depende do instrumentista, as\u00ed como da adquisici\u00f3n de instrumentos e boquillas ben feitos. Menos controlables son a temperatura e a porcentaxe de di\u00f3xido de carbono na respiraci\u00f3n. Outros par\u00e1metros dependen do ambiente no que se toca e da m\u00fasica que se toca, como a temperatura e a humidade, a diferenza de temperatura entre a parte inicial do instrumento (influenciada pola temperatura da respiraci\u00f3n) e a parte final (m\u00e1is sensible \u00e1 temperatura do ambiente), os cambios din\u00e1micos requiridos (suave ou forte, crescendi). Para obter un rendemento afinado intervindo no instrumento, a lonxitude do tubo de son modif\u00edcase nalg\u00fans mil\u00edmetros, alargando ou acurtando o propio tubo \u00e1 altura da boca ou unha secci\u00f3n especial de tubo extra\u00edble. O problema de ton m\u00e1is com\u00fan est\u00e1 relacionado co feito de que isto aumenta co aumento da temperatura do aire contido na columna e, polo tanto, o instrumento tende a ter un ton m\u00e1is alto ao tocar. Este fen\u00f3meno \u00e9 compensado polo m\u00fasico quentando adecuadamente o instrumento (toc\u00e1ndoo) antes de afinar e actuar, ou alongando progresivamente o tubo durante a actuaci\u00f3n.\nNa primeira metade do s\u00e9culo XX, algunhas empresas creron que estaban a axudar a resolver estes problemas adoptando microtuners mec\u00e1nicos, nos que a lonxitude da columna de aire cambi\u00e1base xirando un parafuso (cun movemento polo tanto m\u00e1is homox\u00e9neo e facilmente controlable que a extracci\u00f3n lonxitudinal dunha porci\u00f3n do tubo). Ent\u00e9ndese que o instrumentista cun o\u00eddo ben adestrado \u00e9 capaz de axustar o ton de cada son en ambas as direcci\u00f3ns s\u00f3 coa axuda de modificaci\u00f3ns no emboco e / ou grazas ao uso de posici\u00f3ns correctivas adecuadas das teclas ou pist\u00f3ns.\nInstrumentos de corda.\nAs cordas baleiras (\u00e9 dicir, vibrando ao longo de toda a s\u00faa lonxitude) sinton\u00edzanse actuando sobre mec\u00e1nicas especiais e modificando a s\u00faa tensi\u00f3n. Isto, xunto coa lonxitude e o grosor da corda, determina a frecuencia de vibraci\u00f3n. Cando o m\u00fasico preme a corda para modificar a s\u00faa lonxitude e, polo tanto, o ton do son producido, a s\u00faa tensi\u00f3n aumenta automaticamente: polo tanto, todas as notas tocadas soar\u00e1n de forma crecente. Nas cordas \u00e9 o o\u00eddo do m\u00fasico o que corrixe este fen\u00f3meno movendo lixeiramente o dedo. No caso de instrumentos con trastes (como a guitarra e a mandolina ) res\u00f3lvese na fase de dese\u00f1o inclinando lixeiramente a ponte, ese \u00e9 o punto no que as cordas entran en contacto coa caixa de resonancia. Deste xeito, as notas con teclas est\u00e1n aumentando en igual medida. Ao soltar a tensi\u00f3n da corda, obtemos a entoaci\u00f3n de todas as notas tecladas. Neste punto, con todo, o son da corda oca ser\u00e1 menor que as cordas de feltro. Para a s\u00faa entoaci\u00f3n ser\u00e1 necesario, polo tanto, acurtar lixeiramente a corda oca movendo (de novo na fase de dese\u00f1o) a porca cara ao primeiro traste, elevando as\u00ed o seu son. Para obter a entoaci\u00f3n correcta dos instrumentos de corda con trastes (supo\u00f1endo que os trastes est\u00e1n colocados correctamente), son necesarias d\u00faas compensaci\u00f3ns, tanto na ponte como na porca .\nInstrumentos electr\u00f3nicos.\nNo caso dos sintetizadores, onde o son se produce grazas a circu\u00edtos electr\u00f3nicos e \u00e9 independente das variables ac\u00fasticas e humanas, \u00e9 posible obter unha entoaci\u00f3n moi precisa. Normalmente estes instrumentos ofrecen a posibilidade de tocar con distintas entoaci\u00f3ns desde un temperamento igual (est\u00e1ndar agora establecido a nivel planetario) mediante dispositivos de control microtonal chamados microtuner, ambos en forma de \"presets\" (esquemas de afinaci\u00f3n predeterminados baseados en modelos hist\u00f3ricos), ambos actuando de forma independente sobre cada son. O gran problema da entoaci\u00f3n dos Moogs d\u00e9bese \u00e1 lei logar\u00edtmica das uni\u00f3ns PN, m\u00e1is co\u00f1ecida como Lei de Ebers-Moll, na que aparece a variable temperatura, lamentablemente non compensada por sistemas adecuados.\nEntoaci\u00f3n da escala.\nFalamos de entoaci\u00f3n tam\u00e9n en referencia \u00e1s notas individuais das escalas musicais. Dentro do temperamento igual todas as 12 notas da oitava son equidistantes (un semit\u00f3n temperado), pero noutros sistemas musicais (principalmente modais) as notas da escala forman, con respecto \u00e1 t\u00f3nica, intervalos que non coinciden cos de igual temperamento e a s\u00faa entoaci\u00f3n correcta x\u00falgase unicamente en funci\u00f3n do o\u00eddo do m\u00fasico e do o\u00ednte.\nPor exemplo, na m\u00fasica da India as notas toman diferentes matices de entoaci\u00f3n, que as fan expresivamente moi diferentes, dependendo do contexto no que se usan, a\u00ednda que un o\u00eddo acostumado s\u00f3 ao temperamento igual se esforce inicialmente por percibir estas diferenzas.\nOutros significados.\nM\u00e1is raramente por entoaci\u00f3n ent\u00e9ndese a inflexi\u00f3n xeral coa que se interpreta a peza.\nNo s\u00e9culo XVI, e a\u00ednda m\u00e1is tarde, o termo indicaba un breve preludio instrumental, principalmente \u00f3rgano, que serviu de introduci\u00f3n a unha peza vocal sagrada."}
{"id": "517762", "revid": "5863", "url": "https://gl.wikipedia.org/wiki?curid=517762", "title": "Espirituais (m\u00fasica)", "text": ""}
{"id": "517763", "revid": "85894", "url": "https://gl.wikipedia.org/wiki?curid=517763", "title": "A Casola, Caroi, Cerdedo-Cotobade", "text": "A Casola \u00e9 un lugar da parroquia de Caroi, no concello pontevedr\u00e9s de Cerdedo-Cotobade.\nXeograf\u00eda.\nLinda cos lugares da Cima de Vila e Bouzas.\nPatrimonio.\nNa aldea hai unha fonte, un lavadoiro e mais a eira dos canastros. O eido das Portelas, de gran riqueza forestal, local\u00edzase na parte alta do lugar.\nA Casola conta con acceso directo ao Monte do Seixo, e \u00e9 lugar de paso do Sendeiro dos Mu\u00ed\u00f1os do R\u00edo Seixo e do Rego."}
{"id": "517764", "revid": "5312", "url": "https://gl.wikipedia.org/wiki?curid=517764", "title": "Xilin kenyano", "text": "O xilin kenyano (en ingl\u00e9s, Kenyan shilling; en suahili, Shillingi ya Kenya) \u00e9 a moeda oficial da Rep\u00fablica de Kenya, que substitu\u00edu en 1966 ao xilin de \u00c1frica Oriental.\nMoedas e billetes.\nA moeda subdiv\u00eddese en 100 centavos. Hai billetes de 50, 100, 200, 500 e 1000 xilins. As moedas son de 50 centavos e 1, 5, 10, 20 e 40 xilins, tam\u00e9n hai moedas de 5 e 10 centavos que malia ser de curso legal, xa case nin se utilizan."}
{"id": "517765", "revid": "98629", "url": "https://gl.wikipedia.org/wiki?curid=517765", "title": "\u00d3peras de Claudio Monteverdi", "text": "Claudio Monteverdi (1567\u20131643) escribiu varias obras para a escena entre 1604 e 1643, inclu\u00eddas dez no x\u00e9nero, daquela emerxente, da \u00f3pera. Destas, cons\u00e9rvase tanto a m\u00fasica como o libreto de tres: \"L'Orfeo\" (1607), \"Il ritorno d'Ulisse in patria\" (1640) e \"L'incoronazione di Poppea\" (1643). Co\u00f1\u00e9cense outros sete proxectos oper\u00edsticos; catro foron finalizados e representados en vida do compositor, mentres que abandonou outros tres nalg\u00fan momento. Dalgunhas destas \u00f3peras perdidas sobreviviu o libreto.\nA \u00f3pera xurdiu durante os inicios da carreira de Monteverdi, primeiro como entretemento cortes\u00e1n tratando de revivir o teatro grego. A primeira obra co\u00f1ecida en ser considerada unha \u00f3pera no sentido moderno \u00e9 \"Dafne\" (1598) de Jacopo Peri, e a s\u00faa \"Euridice\" (1600) \u00e9 a m\u00e1is antiga que sobreviviu. Dado que Monteverdi exerceu como compositor da corte da familia Gonzaga entre 1590 e 1612, posiblemente un\u00edrase ao duque Vincenzo Gonzaga en Florencia para a estrea o 6 de outubro de 1600 de \"Euridice\". Se ben non se co\u00f1ecen as propias impresi\u00f3ns de Monteverdi sobre a obra, o duque deuse conta do potencial desta nova forma de arte e procurou ga\u00f1ar prestixio patrocin\u00e1ndoa. Polo tanto, a finais de 1606 encargou a Monteverdi unha obra que agora \u00e9 considerada como o \"nacemento da \u00d3pera Occidental\", \"L'Orfeo\", sobre un libreto de Alessandro Striggio o Novo.\nEn 1613, Monteverdi converteuse en \"maestro di cappella\" na bas\u00edlica de San Marcos en Venecia, onde continuou a compo\u00f1er \u00f3peras para a corte dos Gonzaga e posteriormente para o Teatro Santi Giovanni e Paolo. As d\u00faas \u00fanicas que sobreviviron son \"Il ritorno d'Ulisse in patria\" con libreto de Giacomo Badoaro e a s\u00faa \u00faltima \u00f3pera, \"L'incoronazione di Poppea\", sobre un libro de Giovanni Francesco Busenello. Sete das s\u00faas \u00f3peras est\u00e1n perdidas. Destas, \"L'Arianna\", \"Andromeda\", \"Proserpina rapita\" e \"Le nozze d'Enea con Lavinia\" foron completadas e representadas en vida do compositor. As outras tres \u00f3peras perdidas \"Le nozze di Tetide\", \"La finta pazza Licori\" e \"Armida abbandonata\", nunca foron finalizadas, polo que se desco\u00f1ece canta m\u00fasica completou, se a chegou a haber. Para algunhas delas, sobreviviu canto menos o libreto, de autores como Scipione Agnelli, Ercole Marigliani, Ottavio Rinuccini, Giulio Strozzi e Torquato Tasso.\nO termo \"\u00f3pera\" non era amplamente empregado ata o s\u00e9culo XVII, polo que as obras musicais de Monteverdi para a escena foron co\u00f1ecidas por distintos nomes como \"favola in musica\" (f\u00e1bula musical), \"dramma in musica\" (drama musical), ou \"tragedia in musica\" (traxedia musical). Monteverdi xogou un papel decisivo no desenvolvemento e popularizaci\u00f3n do x\u00e9nero para o teatro musical p\u00fablico, a s\u00faa obra \"L'Orfeo\" \u00e9 a primeira \u00f3pera que a\u00ednda se representa regularmente.\n\u00d3peras.\n\"L'Orfeo\".\nMonteverdi compuxo \"L'Orfeo\", unha \"favola in musica\" (historia en m\u00fasica), sobre un libreto de Alessandro Striggio para a tempada anual de carnaval en Mantua en 1607. Encargada pola Accademia degli Invaghiti, foi estreada no Palacio Ducal o 4 de febreiro de 1607. A obra \u00e9 a \u00f3pera m\u00e1is antiga que a\u00ednda se representa e grava con frecuencia. O libreto est\u00e1 escrito con instinto dram\u00e1tico, diferente dos experimentos anteriores no novo x\u00e9nero.\n\"L'Arianna\".\n\"L'Arianna\", unha \"tragedia in musica\" (traxedia en m\u00fasica), foi escrita para as celebraci\u00f3ns da voda do fillo m\u00e1is vello e herdeiro do duque Vincenzo, Franceso e Margarida de Savoia. O libreto de Riinuccini bas\u00e9ase no mito grego de Ariadna. Foi estreada no Palacio Ducal o 28 de maio de 1608.\n\"Le nozze di Tetide\".\n\"Le nozze di Tetide\", unha \"favola marittima\" (historia mar\u00edtima), foi un proxecto para as celebraci\u00f3ns da voda do duque Ferdinando e Caterina de' Medici. Monteverdi recibiu o libreto de Scipione Agnelli sen nome de autor, algo que criticou nunha carta en decembro de 1616. Iniciou a composici\u00f3n, ata que o encargo foi retirado en xaneiro de 1617.\n\"Andromeda\".\n\"Andromeda\" \u00e9 unha \"favola in musica\" encargada por Don Vincenzo Gonzaga para o Carnaval de Mantua de marzo de 1618, con libreto de Marigliani. Debido ao desinterese de Monteverdi levou dous anos en completarse e foi estreada durante a tempada de Carnaval de 1620, do 1 ao 3 de marzo. A m\u00fasica perdeuse, mais o libreto, que durante moito tempo se considerou perdido, foi redescuberto en 1984.\n\"Armida abbandonata\".\n\"Armida abbandonata\" foi escrita sobre un libreto de Torquato Tasso, e estaba destinada \u00e1s celebraci\u00f3ns para a voda do duque Eduardo de Parma e Margarida de Medici. Monteverdi finalizou a obra, pero a representaci\u00f3n foi cancelada a causa da morte do duque Vincenzo II Gonzaga a finais de decembro de 1627. S\u00f3 sobreviviu unha canci\u00f3n a tres voces, \"Come dolce oggi l'auretta\".\n\"La finta pazza Licori\".\n\"La finta pazza Licori\" foi encargada polo secretario da corte de Mantua, Alessandro Striggio o Novo, probablemente para celebrar o ascenso do duque Vincenzo II. A obra \u00e9 o primeiro intento de \u00f3pera c\u00f3mica co\u00f1ecido, mais a Striggio non lle gustou o libreto de Strozzi e cancelou o encargo en setembro de 1627.\n\"Proserpina rapita\".\n\"Proserpina rapita\", un anatopismo, foi composta sobre un libreto de Strozzi para as celebraci\u00f3ns pola voda de Lorenzo Giustiniani e Giustiniana Mocenigo, e estreada no Palacio Mocenigo en Venecia o 16 de abril de 1630. S\u00f3 sobreviviu unha canci\u00f3n a tres voces, \"Come dolce oggi l'auretta\".\n\"Il ritorno d'Ulisse in patria\".\nLogo da apertura do primeiro teatro p\u00fablico en Venecia, o Teatro San Cassiano en 1637, Monteverdi compuxo unha trilox\u00eda de \u00f3peras para o teatro p\u00fablico en Venecia, comezando con \"Il ritorno d'Ulisse in patria\", un dramma per musica, sobre un libreto de Badoaro. A s\u00faa estrea tivo lugar no Teatro Santi Giovanni e Paolo durante a tempada de Carnaval de 1639\u201340.\n\"Le nozze d'Enea con Lavinia\".\n\"Le nozze d'Enea con Lavinia\", unha \"tragedia di lieto fine\" (traxedia con final feliz), con outro libreto de Badoaro, foi a segunda \u00f3pera escrita para o Teatro Santi Giovanni e Paolo e estreada na tempada de Carnaval de 1640\u201341. A\u00ednda que o libreto sobreviviu, a m\u00fasica perdeuse.\n\"L'incoronazione di Poppea\".\n\"L'incoronazione di Poppea\" e un \"dramma musicale\" con libreto de Busenello. \u00c9 a \u00faltima \u00f3pera da trilox\u00eda escrita para o Teatro Santi Giovanni e Paolo, onde foi estreada durante a tempada de Carnaval de 1643. Foi unha das primeiras \u00f3peras baseadas en eventos e personaxes hist\u00f3ricos."}
{"id": "517767", "revid": "20609", "url": "https://gl.wikipedia.org/wiki?curid=517767", "title": "Espiritual", "text": "Un espiritual (traduci\u00f3n da expresi\u00f3n inglesa \"spiritual song\") ou espiritual negro (\"negro spiritual\") \u00e9 un tipo de canto cristi\u00e1n, que xurdiu a finais do s\u00e9culo XVIII e se desenvolveu a comezos do XIX, nos Estados Unidos. Estes \"espirituais negros\" eran adaptaci\u00f3ns populares dos himnos relixiosos protestantes, feitas por traballadores afroamericanos que xeralmente estaban escravizados ou discriminados.\nOrixe.\nO movemento do rexurdimento relixioso que se estendeu polas colonias brit\u00e1nicas en Norteam\u00e9rica a comezos do s\u00e9culo XVIII, impulsado pola fundaci\u00f3n da Igrexa metodista e a labor evanx\u00e9lica de predicadores como George Whitefield ou Jonathan Edwards (ao redor de 1740), popularizaron non s\u00f3 os salmos e os himnos cristi\u00e1ns, sen\u00f3n tam\u00e9n outro tipo de c\u00e1nticos espirituais menos tradicionais, que eran cantados nas igrexas do sur norteamericano, tanto por negros como por brancos. Foi desta forma como o acervo de c\u00e1nticos relixiosos cristi\u00e1ns, especialmente as canci\u00f3ns do compositor ingl\u00e9s Isaac Watts (1674-1748), pasaron a formar parte da cultura dos escravos afroamericanos. Ao longo do s\u00e9culo XVIII e as primeiras d\u00e9cadas do XIX, os escravos dos estados do sur, foron creando un cancioneiro propio, nun primeiro momento moi relacionado cos cantos de traballo de orixe africana, usualmente en forma de \"call and response\", con inflexi\u00f3ns, s\u00edlabas estendidas e cuartos de ton.\nO termo espiritual deriva da expresi\u00f3n \"canto espiritual\", que a Biblia, en Efesios 5:19, recolle dentro dunha exhortaci\u00f3n a falar \"entre v\u00f3s con salmos, e con himnos, e \"canci\u00f3ns espirituais\", cantando e encomiando ao Se\u00f1or nos vosos coraz\u00f3ns\". O termo \"canci\u00f3n espiritual\" xa era de uso frecuente na comunidade cristi\u00e1, tanto branca como negra, ao longo do s\u00e9culo XVIII (e de feito moito antes), e \"espiritual\" era utilizado como un substantivo que significaba, segundo o contexto, \"persoa espiritual\" ou \"cousa espiritual \", pero non especificamente con respecto unha canci\u00f3n.\nExisten descrici\u00f3ns destes espirituais desde datas tan temper\u00e1s como 1839. O termo rec\u00f3llese, as\u00ed mesmo, en forma impresa, nun texto de Thomas Higgison, onde se describe aos escravos negros usando canci\u00f3ns espirituais relixiosas de doutrina ou tem\u00e1tica cristi\u00e1, que cantaban sentados ou de p\u00e9 no seu lugar. En 1867, publicouse a primeira colecci\u00f3n destes cantos espirituais negros, \"Slave songs of the United States\".\nOs music\u00f3logos discutiron de forma intensa, desde que W.F. Allen, na obra citada asegurase que os cantos eran de matriz claramente europea, ata onde chega a ra\u00edz africana. Erich von Hornbostel, xa en 1926, ser\u00e1 quen estableza a diferenza entre o car\u00e1cter europeo do patr\u00f3n e estilo dos cantos, e o car\u00e1cter netamente africano da s\u00faa interpretaci\u00f3n e as s\u00faas secuencias r\u00edtmicas e harm\u00f3nicas. Tam\u00e9n se discutiu sobre se se trataba dunha creaci\u00f3n, como x\u00e9nero, dos escravos negros, a\u00ednda que varios autores (entre eles, George Pullen Jackson), xa no primeiro terzo do s\u00e9culo XX, demostraron que os espirituais negros e os brancos ti\u00f1an unha fonte com\u00fan, que se achaba nas igrexas brancas rurais e nas reuni\u00f3ns ao aire libre (\"camp meetings\"), e que se produciu un intercambio de influencias entre ambas as comunidades.\nEstrutura.\nA\u00ednda que os \"espirituais negros\" non responden necesariamente a unha estrutura \u00fanica, a forma usual dos mesmos \u00e9 a do responso, costume de orixe escocesa, transmitida basicamente a trav\u00e9s dos libros de himnos de Isaac Watts, cuxa edici\u00f3n de 1820 foi moi popular no sur da Uni\u00f3n. Para mellor aprender os textos, o predicador cantaba un verso, e a congregaci\u00f3n repet\u00edao despois. Esta forma calou facilmente entre a poboaci\u00f3n afroamericana, posto que a estrutura de \"call and response\" t\u00edpica dos responsos, \u00e9 usual na m\u00fasica africana. O ritmo adoitaba ser alegre nos chamados \"cantos de xubileo\" (\"jubilee\"). No entanto, existen tam\u00e9n espirituais impregnados de melancol\u00eda, lentos e intensos, con textos relacionados coa morte ou cos sufrimentos de Xesucristo (con quen se identifica o cantante). Os espirituais son cantos, en calquera caso, colectivos, con independencia de que existan voces solistas. Alg\u00fans autores soste\u00f1en que os espirituais eran, case sempre, canci\u00f3ns de protesta en clave.\nAs primeiras recompilaci\u00f3ns de espirituais recoll\u00edanos todos en modo menor, a\u00ednda que a realidade \u00e9 que, na maior parte dos casos, trat\u00e1base de temas en modo maior con certas notas, especialmente a s\u00e9tima, un semiton m\u00e1is grave que as correspondentes da escala maior natural: estas notas rebaixadas un semiton co\u00f1\u00e9cense como \"blue notes\", por ser caracter\u00edsticas do \"Blues\".\nTrazos caracterizadores.\nPodemos indicar unha serie de trazos caracter\u00edsticos deste tipo de cantos:\nEvoluci\u00f3n.\nOs espirituais sufriron unha primeira evoluci\u00f3n trala Guerra de Secesi\u00f3n, cando unha parte da poboaci\u00f3n negra os rexeitou pola s\u00faa vinculaci\u00f3n co pasado escravista, a\u00ednda que \u00e1 vez xerouse unha difusi\u00f3n dos mesmos e apareceron novas escolas, mant\u00e9ndose nas igrexas. A aparici\u00f3n dos \"Fisk Jubilee Singers\", un grupo formado na Universidade de Fisk (Nashville, Tennessee), a partir de 1871 e at\u00e9 ben entrado o novo s\u00e9culo (gravaron o seu primeiro disco en 1913), supuxo unha popularizaci\u00f3n enorme, non s\u00f3 en Estados Unidos, sen\u00f3n tam\u00e9n en Europa. Con todo, o interese dos negros polos espirituais, nas igrexas, diminu\u00edu ao longo da primeira metade do s\u00e9culo XX, substitu\u00eddo polo gospel. E iso, a pesar de que a popularidade do x\u00e9nero foi en aumento, especialmente no formato de cuarteto con repertorio de \"jubilee\".\nRealiz\u00e1ronse un gran n\u00famero de gravaci\u00f3ns, nos anos 1920, de predicadores coas s\u00faas congregaci\u00f3ns: E.D. Campbell, P.E. Edmunds, J.C. Burnett, J.M. Milton... A partir de 1930, este tipo de gravaci\u00f3ns foron relativamente escasas e, cando se fixeron, adoptaron xa un formato claramente \"gospel\". Soamente en lugares illados, como as Sea Islands, mantiv\u00e9ronse as formas primitivas de espiritual."}
{"id": "517769", "revid": "89787", "url": "https://gl.wikipedia.org/wiki?curid=517769", "title": "Round Rock Express", "text": "Os Tacoma Rainers son un equipo de b\u00e9isbol estadounidense das Ligas Menores (Minor League Baseball) con sede en Round Rock, Texas, na \u00e1rea metropolitana de Austin. O club, de clase Triple-A, compite na East Division da Pacific Coast League (PCL). Desde 2021 o equipo est\u00e1 afiliado aos Texas Rangers da Major League Baseball, estando anteriormente afiliados aos Houston Astros. O equipo disputa os seus xogos como local no Dell Diamond, un estadio inaugurado o 16 de abril de 2000 con capacidade para 11.631 espectadores."}
{"id": "517770", "revid": "1131", "url": "https://gl.wikipedia.org/wiki?curid=517770", "title": "A Casola", "text": ""}
{"id": "517771", "revid": "98629", "url": "https://gl.wikipedia.org/wiki?curid=517771", "title": "Duncan Hamilton", "text": "James Duncan Hamilton, nado en Cork o 30 de abril de 1920 e finado en Sherborne (Dorset, Inglaterra) o 13 de maio de 1994 , foi un piloto de carreiras irland\u00e9s. Era famoso pola s\u00faa personalidade colorida e extravertida, que a mi\u00fado ensombrec\u00eda o seu aut\u00e9ntico talento. Despois de loitar e sobrevivir \u00e1 segunda guerra mundial, dedicouse ao automobilismo. A\u00ednda que experto en monoprazas, foi cos coches deportivos onde m\u00e1is \u00e9xito obtivo, ga\u00f1ando as 24 Horas de Le Mans de 1953, dous eventos da Coupe de Par\u00eds e as 12 heures internationals Reims de 1956. Retirouse en 1958 e dirixiu un garaxe en Bagshot, Surrey durante moitos anos. Morreu de cancro de pulm\u00f3n en 1994.\nTraxectoria.\nNado no condado de Cork, Hamilton foi criado nunha relativa escuridade. Antes do seu 20 aniversario, Europa xa estaba envolta na segunda guerra mundial. Como resultado, pasar\u00eda os anos de guerra formando parte do Fleet Air Arm voando Lysanders. Despois de rematar a guerra, abriu un garaxe. Durante os anos transcorridos entre a guerra e o comezo dos anos 50, Duncan comezou a correr en eventos locais. Curt\u00eduse en pre-guerras con coches como o MG R-type e o Bugatti Type 35 B. Despois de competir cun Maserati 6CM en 1948, Duncan debutou nunha carreira de Gran Premio cun coche Talbot-Lago. \nAndaina na F\u00f3rmula Un.\nParticipou en cinco Grandes Premios do Campionato Mundial e 18 carreiras f\u00f3ra do Campionato de F\u00f3rmula Un. Os seus mellores resultados nas probas f\u00f3ra do Campionato foron o cuarto posto no Gran Premio de Zandvoort de 1948 cun Maserati 6CM, terceiro no Trofeo Richmond de 1951 (ERA Tipo B), segundo no 1951 BRDC International Trophy ([Talbot-Lago T26C), terceiro no Trofeo Richmond de 1952 (Talbot-Lago T26C) e cuarto no Internationales ADAC Eifelrennen de 1952 (HWM-Alta).\nEse cuarto posto en Zandvoort, demostrou que se atopaba como en casa no nivel superior das carreiras de Gran Premio, especialmente porque este foi o seu debut neste nivel. Despois dese impresionante debut, as cousas pronto se volveron malas para Hamilton, na s\u00faa \u00faltima carreira de 1948, o Gran Premio Internacional de RAC, o primeiro Gran Premio de Gran Breta\u00f1a oficial posterior \u00e1 segunda guerra mundial, retirouse por problemas de presi\u00f3n de aceite.\nAo longo da tempada de Grandes Premios de 1949, s\u00f3 sufriu unha retirada, pero non rematou m\u00e1is alo da novena praza, que conseguiu d\u00faas veces, ambas as d\u00faas veces en Goodwood. A tempada seguinte, competiu en menos carreiras de Gran Premio, mentres que ampliou a s\u00faa experiencia nas carreiras de autos deportivos. Ga\u00f1ou o Wakefield Trophy, unha carreira de F\u00f3rmula Libre menor, disputada en Curragh na Rep\u00fablica de Irlanda. Hamilton actuou moi ben ante a multitude irlandesa. \nSobre mollado, Hamilton ti\u00f1a poucos rivais. No seu Talbot-Lago, eclipsou incluso a Juan Manuel Fangio na carreira BRDC International Trophy en Silverstone en 1951, cando quedou segundo detr\u00e1s de Reg Parnell, pero moi por diante de Fangio, que ga\u00f1ou o Campionato do Mundo esa tempada. \n24 Horas de Le Mans.\nFoi co\u00f1ecido sobre todo polo seu \u00e9xito na carreira de resistencia das 24 Horas de Le Mans, na que participou en nove ocasi\u00f3ns, o m\u00e1is famoso en colaboraci\u00f3n con Tony Rolt. A parella terminou cuarta no seu primeiro intento na carreira de 1950 e sextos en 1951, as d\u00faas veces nun Nash-Healey cup\u00e9. O seu Jaguar C-Type non rematou en 1952, pero regresaron cun C-Type para ga\u00f1ar en 1953. Foron segundos cun Jaguar D-Type en 1954, perdendo contra un Ferrari con motor V12 moito maior e pola marxe m\u00e1is estreita dos \u00faltimos anos. Chegaron a dous quil\u00f3metros da vitoria, Hamilton dirixindo unha tempestosa carreira na fase final para reducir \u00e1 metade a vantaxe do Ferrari de Jos\u00e9 Froil\u00e1n Gonz\u00e1lez e Maurice Trintignant, xa que a pista estaba inundada. despois dunhas grandes chuvias. Cando a pista comezou a secarse, o Ferrari aguantou e logrou a vitoria por un estreito marxe. Non conseguiu rematar en 1955. Para 1956 Hamilton asociouse a Alfonso de Portago nun Ferrari pero de novo non rematou. En 1957 volveu a un Jaguar D-Type: como parella do piloto americano Masten Gregory quedou sexto. A s\u00faa \u00faltima aparici\u00f3n en Le Mans foi en 1958, cando o tipo D que compartiu con Ivor Bueb non puido rematar. \nHamilton tam\u00e9n ga\u00f1ou a carreira das 12 horas de Reims de 1956 cu Jaguar D-Type e co copiloto Ivor Bueb. A pesar da vitoria, a f\u00e1brica retirouno da s\u00faa lista de Le Mans de 1956 por acelerar e pasar o coche do compa\u00f1eiro de equipo Paul Fr\u00e8re en Rheims cando Lofty England ordenara a todo o equipo diminu\u00edr a velocidade, de a\u00ed o seu cambio a Ferrari ese ano. En 1957 Jaguar non entrou en Le Mans, os coches e o equipo foran destru\u00eddos por un incendio na f\u00e1brica, e Hamilton utilizou o seu tipo D. privado. \nChamada ao bar.\nHamilton ga\u00f1ou a famosa proba en 1953 nun Jaguar C-Type compartido con Tony Rolt. Inicialmente, a parella fora descualificada por practicar nun Jaguar que ti\u00f1a o mesmo n\u00famero de carreira que outro no circu\u00edto ao mesmo tempo, pero foron readmitidos. O relato de Hamilton converteuse nunha lenda das carreiras de motor: cando o director do equipo Jaguar Lofty England persuadiu aos organizadores para que os deixasen correr, ambos os pilotos xa estaban b\u00e9bedos nun bar pr\u00f3ximo. England dixo: \"Por suposto, nunca os deixar\u00eda correr borrachos. Xa ti\u00f1a bastantes problemas cando estaban sobrios!\"\nCando a carreira estaba en marcha, o equipo intentou que se lle pasara o a borracheira a Hamilton d\u00e1ndolle caf\u00e9 durante as paradas en boxes, pero rexeitouno, dicindo que fac\u00eda que trem\u00e1ranlle as mans, en vez diso d\u00e9ronlle augardente. O alcol debeu axudalo cando golpeou a un paxaro a 130 km / h e rompeu o nariz. A pesar das estramb\u00f3ticas circunstancias, o d\u00fao ga\u00f1ou a carreira e rexistrou a primeira velocidade media de 166 km/h en Le Mans, un ritmo r\u00e9cord. \nTanto England como Rolt negaron que estivesen b\u00e9bedos.\nA lenda.\n\u00c9 considerado un dos pilotos m\u00edticos da historia do automobilismo, un dos pilotos que forxaron a lenda do deporte do motor, a s\u00faa personalidade, anedotas e logros son historia. \nNunha ocasi\u00f3n, en 1947, transportaba o seu MG R tipe aos Brighton Speed \u200b\u200bTrials, cando baixaba por un outeiro preto de Guildford, viu polo espello retrovisor \"o espl\u00e9ndido radiador de panal dun Bugatti\", polo que baixou a velocidade e retrocedeu lixeiramente para deixalo pasar, o de detr\u00e1s tam\u00e9n freou, polo que Duncan continuou o seu cami\u00f1o, baixando o outeiro, ata que se decatou de que o coche se lle vi\u00f1a encima decat\u00e1ndose de que non hab\u00eda ningu\u00e9n ao volante: \"Decateime da terrible verdade: era o meu propio coche, que aumentaba a velocidade\". Hamilton esquecera que remolcaba o Bugatti e a historia remata cunha farola partida en d\u00faas.\nTony Rolt contou: \"Pregunt\u00e1ronme quen me gustar\u00eda como copiloto e dixen que Duncan, me dixeron: \"Duncan, debes estar tolo!\" pero uniuse a min no equipo en 1952 e sempre pilotamos xuntos en carreiras de longa distancia\".\nUnha semana despois da vitoria de Le Mans de 1953, Hamilton dirixiuse a Porto para prepararse para o Gran Premio de Portugal. Celebrado no Circu\u00edto da Boavista, dirix\u00edase \u00e1 primeira curva da carreira cando estrelou o seu Jaguar contra unha torre el\u00e9ctrica. O Jaguar envorcou, tir\u00e1ndoo do coche contra nunha \u00e1rbore. Estivo al\u00ed colgado aproximadamente un minuto antes de caer \u00e1 beira do circu\u00edto. Apenas consciente, moveu as pernas cando pasaba un Ferrari a toda velocidade, tivo o tempo suficiente para encoller as pernas antes de que un Ferrari pas\u00e1ralle por riba. Pasou tan preto que arrincoulle a bota esquerda. Foi levado ao hospital para unha operaci\u00f3n de emerxencia, a lenda di que as instalaci\u00f3ns m\u00e9dicas non ti\u00f1an anest\u00e9sia, polo que hipnotiz\u00e1rono facendo que mirase o fume dun cigarro, que planeaba sobre a s\u00faa cavidade tor\u00e1cica aberta. O que si \u00e9 certo \u00e9 que o accidente cortou a subministraci\u00f3n el\u00e9ctrica de Porto durante varias horas.\nRetirada.\nHamilton sufriu graves feridas durante as 24 horas de Le Mans de 1958, mentres disputaba o liderado no seu Jaguar D-Type, e logo quedou esnaquizado pola morte do seu amigo Mike Hawthorn a principios de 1959. Esa traxedia finalmente o provocou que colgara o casco e as luvas de carreira en 1959 e concentrouse no seu negocio de garaxes en Bagshot. O seu amor e paix\u00f3n polos mellores autom\u00f3biles cl\u00e1sicos levou a Hamilton a fundar a s\u00faa propia empresa en 1948. Dende ent\u00f3n, Duncan Hamilton &amp; Co Limited converteuse nunha empresa internacionalmente reco\u00f1ecida por ser unha das especialistas en coches hist\u00f3ricos m\u00e1is respectadas e ben conectadas.\nCo-escribiu unha autobiograf\u00eda chamada \"Touch Wood!\". Duncan Hamilton morreu en Sherborne, Dorset. O seu fillo Adrian Hamilton, diirixe o concesionario de veh\u00edculos cl\u00e1sicos do seu pai, hoxe noutro lugar. O neto de Duncan Archie Hamilton tam\u00e9n \u00e9 piloto de carreiras. \nComo o Conde Howe escribiu no pr\u00f3logo da autobiograf\u00eda orixinal en 1960, a\u00ednda que os pilotos da s\u00faa idade eran ferozmente competitivos, tam\u00e9n hab\u00eda \"amigos que co\u00f1ecer, historias que contar e case con toda seguridade unha festa para gozar.\". Duncan era certamente escepcional, non era s\u00f3 un dos pilotos m\u00e1is exitosos dos anos 50, sen\u00f3n tam\u00e9n o home que ga\u00f1ou en Brooklands, que pasou a guerra no Fleet Air Arm accidentalmente intentando afogar aos almirantes americanos. e que unha vez foi detido por exceso de velocidade cando \u00eda a participar nun programa de TV sobre seguridade viaria.\nHamilton \u00e9 considerado o ep\u00edtome do competidor ingl\u00e9s da vella escola. El, e moitos dos seus contempor\u00e1neos como Mike Hawthorn, Tony Rolt e Peter Collins, correron principalmente por amor ao deporte, cham\u00e1ronos cabaleiros pilotos. \nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "517772", "revid": "6279", "url": "https://gl.wikipedia.org/wiki?curid=517772", "title": "Euroesc\u00e9ptico", "text": ""}
{"id": "517773", "revid": "6279", "url": "https://gl.wikipedia.org/wiki?curid=517773", "title": "Euroesc\u00e9ptica", "text": ""}
{"id": "517774", "revid": "1505", "url": "https://gl.wikipedia.org/wiki?curid=517774", "title": "Estudo (m\u00fasica)", "text": "Un estudo (a mi\u00fado aparece en franc\u00e9s como \u00e9tude) \u00e9 unha peza musical instrumental, xeralmente breve, de dificultade considerable que foi dese\u00f1ada para practicar unha determinada destreza t\u00e9cnica na execuci\u00f3n dun instrumento solista. Por exemplo, o \"Estudo Op. 25 n.\u00ba 6\" de Fr\u00e9d\u00e9ric Chopin exercita ao pianista en tocar rapidamente intervalos de terceira crom\u00e1ticos, o \"Op. 25 n.\u00ba 7\" salienta o lograr unha melod\u00eda cantable nunha textura polif\u00f3nica; e o \"Op. 25 n.\u00ba 10\" aborda as oitavas paralelas.\nHistoria.\nS\u00e9culo XIX.\nOs estudos musicais foron compostos desde o s\u00e9culo XIX, sobre todo por Carl Czerny, pero foi Chopin quen transformou o estudo nun x\u00e9nero musical importante. Os estudos poden estar en distintas formas e \u00e1s veces est\u00e1n agrupados en esquemas m\u00e1is longos \u2014 os \"Estudos sinf\u00f3nicos\" de Robert Schumann leva o t\u00edtulo na s\u00faa segunda versi\u00f3n \"\u00c9tudes en forme de Variations\". \nTam\u00e9n foron escritos estudos para outros instrumentos, por exemplo os estudos para viol\u00edn de Rodolphe Kreutzer e os estudos para guitarra de Villa-Lobos.\nOs estudos que son m\u00e1is amplamente admirados son aqueles que transcenden a s\u00faa funci\u00f3n pr\u00e1ctica e son apreciados simplemente pola s\u00faa m\u00fasica. Por exemplo, os \"Estudos\" de Chopin son considerados non s\u00f3 tecnicamente dif\u00edciles, sen\u00f3n tam\u00e9n musicalmente moi poderosos e expresivos. \nUn caso extremo at\u00f3pase en estudos que a duras penas poder\u00edan considerarse m\u00fasica, estando compostos de figuras repetitivas que se desexan s\u00f3 como un exercicio f\u00edsico. Destes, os m\u00e1is co\u00f1ecidos son os de \"The Virtuoso Pianist\" de Charles-Louis Hanon (1873).\nNo entanto, os \"\u00c9tudes d'ex\u00e9cution transcendante\" de Liszt son excepcionalmente dificultosos e requiren dunha excelente t\u00e9cnica, de feito, son dos m\u00e1is dif\u00edciles de toda a m\u00fasica cl\u00e1sica. Entre eles destacan o n\u00famero 5 e o 12 \"Chasse neige\". Ademais, hai que engadir que estes estudos pos\u00faen unha beleza musical e l\u00edrica destacable, \u00e9 dicir, non s\u00f3 serven para a pr\u00e1ctica t\u00e9cnica sen\u00f3n que poden ser interpretados en salas de concertos.\nAlg\u00fans mestres arg\u00fcen que os estudos que non son musicais e s\u00f3 serven para desenvolver os dedos non te\u00f1en ning\u00fan valor, e mesmo poden ser dani\u00f1os - Abby Whiteside \u00e9 un exemplo de educadora que invocou o total abandono dos exercicios do tipo que fixeron Hanon e Czerny. \nO s\u00e9culo XIX tam\u00e9n foi testemu\u00f1a dunha serie de colecci\u00f3ns de estudos que foron escritos para instrumentos distintos do piano. Os \"Estudos para viol\u00edn\" de Rodolphe Kreutzer, Federigo Fiorillo e outros; as\u00ed como \"Estudos para violoncelo\" de Friedrich Dotzauer e Friedrich Gr\u00fctzmacher, alg\u00fans dos cales se seguen utilizando como ferramentas de ensino musical na actualidade.\nS\u00e9culo XX.\nA principios do s\u00e9culo XX publicouse unha serie de importantes colecci\u00f3ns de estudos. Os \"\u00c9tudes\" para piano de Claude Debussy (1915) ax\u00fastanse \u00e1 regra \"unha faceta de t\u00e9cnica por peza\", pero presentan estruturas pouco ortodoxas con moitos contrastes n\u00edtidos e moitos se concentran en sonoridades e timbres propios do piano, m\u00e1is que en puntos t\u00e9cnicos. Os \"53 Estudos sobre os estudos de Chopin\" de Leopold Godowsky (1894-1914) est\u00e1n constru\u00eddos sobre os \"\u00c9tudes\" de Chopin: as adici\u00f3ns e cambios de Godowsky elevaron a m\u00fasica de Chopin a novos, ata ent\u00f3n desco\u00f1ecidos, niveis de dificultade. Outros estudos importantes deste per\u00edodo incl\u00faen \"12 \u00c9tudes\" de Heitor Villa-Lobos para guitarra (1929) e pezas de compositores rusos: os \"\u00c9tudes Tableaux\" de Sergei Rachmaninoff (1911, 1917) e varias colecci\u00f3ns de Alexander Scriabin (todas para piano).\nA mediados do s\u00e9culo XX a vella tradici\u00f3n do estudo estaba en gran parte abandonada. A obra de Olivier Messiaen \"Quatre \u00e9tudes de rythme\" (\"Catro estudos sobre o ritmo\", 1949-50) non foron composici\u00f3ns did\u00e1cticas, sen\u00f3n experimentos con escalas de duraci\u00f3n, as\u00ed como con din\u00e1mica, figuraci\u00f3ns, coloraci\u00f3n e tons. Os \"\u00e9tudes\" de John Cage, \"Etudes Australes\" (1974\u201375) para piano, \"Etudes Boreales\" (1978) para violoncello ou piano e \"Freeman Etudes\" (1977\u201380, 1989\u201390) para viol\u00edn, son pezas indeterminadas baseadas en mapas de estrelas, e algunhas das obras m\u00e1is dif\u00edciles do repertorio. Os tres libros de \u00c9tudes de Gy\u00f6rgy Ligeti (1985, 1988-94, 1995) son quizais os m\u00e1is pr\u00f3ximos \u00e1 vella tradici\u00f3n porque tam\u00e9n se concentran nunha t\u00e9cnica particular. Os \"100 Transcendental Studies\" (\"Estudos trascendentais\", 1940-1944) de Kaikhosru Shapurji Sorabji, que toman a Godowsky e Liszt como o seu punto de partida, c\u00e9ntranse frecuentemente en elementos t\u00e9cnicos particulares, as\u00ed como en varias dificultades r\u00edtmicas."}
{"id": "517775", "revid": "22795", "url": "https://gl.wikipedia.org/wiki?curid=517775", "title": "Teodebaldo (hom\u00f3nimos)", "text": "O antrop\u00f3nimo Teodebaldo pode referirse a:"}
{"id": "517786", "revid": "82922", "url": "https://gl.wikipedia.org/wiki?curid=517786", "title": "Mui\u00f1eira nova", "text": ""}
{"id": "517787", "revid": "82922", "url": "https://gl.wikipedia.org/wiki?curid=517787", "title": "Moli\u00f1eira", "text": ""}
{"id": "517788", "revid": "89787", "url": "https://gl.wikipedia.org/wiki?curid=517788", "title": "Airexpo", "text": "O Airexpo \u00e9 un espect\u00e1culo a\u00e9reo franc\u00e9s que se celebra anualmente desde 1987 na rexi\u00f3n de Tolosa, no aer\u00f3dromo de Muret-Lherm. \u00c9 un espect\u00e1culo a\u00e9reo \u00fanico no mundo porque \u00e9 o \u00fanico espect\u00e1culo a\u00e9reo organizado integramente por estudantes. Airexpo est\u00e1 organizado de feito por unha colaboraci\u00f3n de estudantes de enxe\u00f1ar\u00eda de primeiro ano de ENAC (\"\u00c9cole nationale de l'aviation civile\") e ISAE-SUPAERO (\"Institut sup\u00e9rieur de l'a\u00e9ronautique et de l'espace\"). Airexpo \u00e9 o 3o sal\u00f3n a\u00e9reo m\u00e1is importante de Francia, despois do Paris Air Show e o sal\u00f3n a\u00e9reo La Fert\u00e9-Alais. "}
{"id": "517790", "revid": "68878", "url": "https://gl.wikipedia.org/wiki?curid=517790", "title": "Galer\u00eda de imaxes do aeroporto de Santiago de Compostela", "text": ""}
{"id": "517792", "revid": "98629", "url": "https://gl.wikipedia.org/wiki?curid=517792", "title": "Regueifa (baile de voda)", "text": "O baile da regueifa \u00e9 unha danza tradicional galega derivada da mui\u00f1eira vella. Bail\u00e1base nos casamentos, habitualmente os noivos ou padri\u00f1os, coa finalidade de repartir un bolo de pan (a regueifa) entre a veci\u00f1anza. Este molete de pan era portado pola bailadora sobre a cabeza durante a danza e repartido entre os presentes finalizada esta, nun ritual que simbolizaba a aceptaci\u00f3n do novo casal entre a comunidade.\nEstrutura.\nMalia existiren m\u00faltiples variantes, dependendo do informante e da s\u00faa zona de procedencia, a evoluci\u00f3n m\u00e1is documentada da cerimonia ser\u00eda a seguinte:\nVariantes.\nDesco\u00f1\u00e9cese o momento no que comezou a tradici\u00f3n de bailar a regueifa nas vodas galegas. Alg\u00fans estudosos estiman que o baile \u00e9 m\u00e1is antigo que a regueifa cantada. Na cerimonia, coma noutros costumes recuperados a trav\u00e9s de noticias orais, at\u00f3panse diferentes variantes dependendo dos informantes e do seu lugar de procedencia. \nNalgunhas zonas ind\u00edcase que o baile ti\u00f1a lugar despois do banquete nupcial, noutras que se fac\u00eda \u00e1 sa\u00edda da misa antes de entrar ao convite. Nalg\u00fans lugares afirmase que ti\u00f1a lugar o d\u00eda anterior a voda, pois daquela os casamentos pod\u00edan durar varios d\u00edas.\nExisten tam\u00e9n diferentes versi\u00f3ns sobre as persoas que bailaban a regueifa, pod\u00edan ser os propios noivos ou outra parella na s\u00faa representaci\u00f3n, a mi\u00fado os padri\u00f1os do casamento. Existe unha co\u00f1ecida fotograf\u00eda do ano 1956, realizada polo fot\u00f3grafo muxi\u00e1n Ram\u00f3n Caama\u00f1o, na que aparecen os padri\u00f1os da voda bailando a regueifa diante da comitiva nupcial. Tam\u00e9n se conserva outra, de finais do s\u00e9culo XIX, no que catro parellas bailan a regueifa ao tempo.\nAsemade, a entrega da regueifa ofrece tam\u00e9n m\u00faltiples versi\u00f3ns, recoll\u00e9ndose en ocasi\u00f3ns o costume de \"voltear a regueifa\" antes de rendela. Met\u00edase esta nun pano que agarraba unha parella coa boca, cada un por un extremo. As\u00ed sostida dabaselle voltas, ga\u00f1ando o premio a parella que m\u00e1is xirase o pano sen lle caer. Ref\u00edrese tam\u00e9n a tradici\u00f3n de entregar a regueifa como trofeo a quen mellor improvisara no canto, sendo o vencedor o encargdo de efectuar o repartimento entre a concorrencia. Noutros lugares fac\u00edase un concurso de baile arredor da regueifa ga\u00f1andoa o bailador que executara os puntos m\u00e1is arrevesados. Existen tam\u00e9n referencias \u00e1 chamada \"carreira da regueifa\", unha corrida entre a mocidade na que ga\u00f1aba o pan o mozo m\u00e1is veloz. \nO momento de \"partir a regueifa\" era un momento cr\u00edtico no festexo, no que non eran infrecuentes as liortas entre os asistentes.\nRecuperaci\u00f3n.\nA celebraci\u00f3n da regueifa conservouse viva, a\u00ednda que xa precariamente, at\u00e9 a d\u00e9cada de 1970. Durante todo o s\u00e9culo XX, a cerimonia despertou o interese das asociaci\u00f3ns culturais vinculadas ao baile e a m\u00fasica tradicional. A danza foi recreada f\u00f3ra do seu contexto orixinal en espect\u00e1culos e representaci\u00f3ns destes grupos folc\u013a\u00f3ricos. Os pioneiros foron os coros galegos de comezos de s\u00e9culo, como a Agrupaci\u00f3n Art\u00edstica de Vigo e o orfe\u00f3n ferrol\u00e1n Toxos e Froles. M\u00e1is adiante, outras agrupaci\u00f3ns como as hist\u00f3ricas agrupaci\u00f3n folcl\u00f3rica Aturuxo da Coru\u00f1a ou a compostel\u00e1 Cantigas e Agarimos recolleron a testemu\u00f1a na divulgaci\u00f3n do baile. Na actualidade este fai parte do repertorio de moitos dos grupos modernos de baile tradicional, existindo hoxe mesmo obradoiros espec\u00edficos sobre o baile e tentativas de que este recupere o seu contexto orixinal, os casamentos."}
{"id": "517793", "revid": "5694093", "url": "https://gl.wikipedia.org/wiki?curid=517793", "title": "Euritmia", "text": "Co\u00f1\u00e9cese como euritmia (do grego \u03b5\u1f50\u03c1\u03c5\u03b8\u03bc\u03af\u03b1, despois en lat\u00edn eurythmia) ao feito de moverse de modo harmonioso e buscando a beleza. Este movemento serve para expresar os estados de \u00e1nimo e por iso transf\u00f3rmase nun medio de comunicaci\u00f3n.\nNo campo da Arquitectura, existe un concepto antropom\u00f3rfico da mesma, isto \u00e9, que a construci\u00f3n \u00e9 o reflexo das proporci\u00f3ns do corpo humano. Este concepto xa o postulou Vitruvio; o gran te\u00f3rico do cl\u00e1sico, xa sexa grego ou romano. Os seis primores ou principios que Vitruvio esixe en todo monumento son: orde, disposici\u00f3n, euritmia, simetr\u00eda, decoro e distribuci\u00f3n.\nO fil\u00f3sofo austr\u00edaco Rudolf Steiner, retomou o concepto de euritmia e definiuna como unha arte dentro do que denominou antroposof\u00eda. Para Steiner, a euritmia \u00e9 a arte do movemento que fai visible no espazo e a trav\u00e9s do movemento corporal aquilo que no interior do ser humano transcorre por medio da palabra e da m\u00fasica.\nPara exercitarse nesta arte, existen exercicios de tipo coreogr\u00e1fico que poden servir para expresar os tres aspectos da alma: \"pensamento\", \"sentimento\" e \"vontade\". "}
{"id": "517794", "revid": "1505", "url": "https://gl.wikipedia.org/wiki?curid=517794", "title": "Expresionismo (m\u00fasica)", "text": ""}
{"id": "517795", "revid": "23204", "url": "https://gl.wikipedia.org/wiki?curid=517795", "title": "Expresionismo musical", "text": "O expresionismo musical probablemente aplicouse por primeira vez en 1918, especialmente a Schoenberg, porque do mesmo xeito que o pintor Vasili Kandinski (1866\u20131944) evitou as \"formas tradicionais de beleza\" para transmitir sentimentos poderosos na s\u00faa m\u00fasica. Theodor Adorno ve o movemento expresionista na m\u00fasica, como buscando \"eliminar todos os elementos convencionais da m\u00fasica tradicional, todo o que \u00e9 r\u00edxido\". El ve isto como an\u00e1logo \"ao ideal literario do 'berro'\". Adorno tam\u00e9n ve a \"m\u00fasica expresionista\", como buscando \"a verdade do sentimento subxectivo sen ilusi\u00f3ns, disfraces ou eufemismos\". Adorno tam\u00e9n considera \u00e1 m\u00fasica expresionista como preocupada polo inconsciente, e afirma que \"a representaci\u00f3n do medo at\u00f3pase no coraz\u00f3n\" da \"m\u00fasica expresionista\", onde predomina a disonancia, de modo que \"o elemento harm\u00f3nico e afirmativo da arte \u00e9 desterrado\".\nA mi\u00fado a m\u00fasica expresionista presenta un alto nivel de disonancia, contrastes extremos de din\u00e1mica, cambios constantes de texturas, melod\u00edas e harmon\u00edas \"distorsionadas\" e melod\u00edas angulares con grandes saltos.\nFiguras relevantes.\nAs tres figuras centrais do expresionismo musical son Arnold Schoenberg (1874\u20131951) e os seus alumnos, Anton Webern (1883\u20131945) e Alban Berg (1885\u20131935), a chamada Segunda Escola de Viena. Outros compositores que se asociaron co expresionismo son Ernst Krenek (1900\u20131991) (a \"Segunda Sinfon\u00eda\", 1922), Paul Hindemith (1895\u20131963) (\"Die junge Magd\", Op. 23b, 1922, ambientando seis poemas de Georg Trakl), Igor Stravinskii (1882\u20131971) (\"Tres letras xaponesas\", 1913), Aleksandr Skriabin (1872\u20131915) (\"Sonatas para piano tard\u00edas\"). Outro expresionista importante foi B\u00e9la Bart\u00f3k (1881\u20131945) nas s\u00faas primeiras obras, escritas na segunda d\u00e9cada do s\u00e9culo XX, como \"Bluebeard's Castle\" (1911), \"The Wooden Prince\" (1917), e \"The Miraculous Mandarin\" (1919). Os compositores estadounidenses que \"simpatizaron de tal intensificaci\u00f3n da expresi\u00f3n\" e que estiveron activos no mesmo per\u00edodo que as composici\u00f3ns atonais libres expresionistas de Schoenberg (entre 1908 e 1921) incl\u00faen a Carl Ruggles, Dane Rudhyar e en certa medida, Charles Ives, cuxa canci\u00f3n \"Walt Whitman\" \u00e9 un exemplo particularmente claro. Os precursores importantes do expresionismo son Richard Wagner (1813\u20131883), Gustav Mahler (1860\u20131911) e Richard Strauss (1864\u20131949). Os compositores posteriores, como Peter Maxwell Davies (1934-2016), \"\u00e1s veces foron vistos perpetuando o expresionismo de Schoenberg, Berg e Webern\", e o trazo m\u00e1is distintivo de Heinz Holliger (n. 1939) \"\u00e9 evocaci\u00f3n intensamente comprometida de ... o expresionismo esencialmente l\u00edrico atopado en Schoenberg, Berg e, especialmente, Webern\"."}
{"id": "517796", "revid": "54334", "url": "https://gl.wikipedia.org/wiki?curid=517796", "title": "Fantas\u00eda (m\u00fasica)", "text": "A fantas\u00eda \u00e9 unha forma musical libre que se distingue polo seu car\u00e1cter improvisatorio e imaxinativo, m\u00e1is que por unha estruturaci\u00f3n r\u00edxida dos temas. As\u00ed, permite ao compositor unha maior expresividade musical relaxando as restrici\u00f3ns inherentes a outras formas tradicionais m\u00e1is r\u00edxidas, como a sonata ou a fuga. Como exemplos ilustrativos deste contraste podemos citar a \"Fantas\u00eda crom\u00e1tica e fuga\" de Johann Sebastian Bach ou a \"Sonata Op. 27 Quasi una Fantasia\" de Beethoven; tam\u00e9n se poden citar as 12 fantas\u00edas para violas de Henry Purcell (Z732 a Z745) ou a Fantas\u00eda en fa menor do compositor Fr\u00e9d\u00e9ric Chopin.\nCon todo, isto non quere dicir que unha fantas\u00eda careza por completo de estrutura formal. De feito, moitas fantas\u00edas bas\u00e9anse na forma sonata en aspectos tales como o uso e reexposici\u00f3n de varios temas, ou a delimitaci\u00f3n de secci\u00f3ns contrastantes entre si, pero cun tratamento moito m\u00e1is libre.\n\u00c9 unha peza instrumental na que a improvisaci\u00f3n e a imaxinaci\u00f3n do compositor anteponse a estilos e formas convencionais.\nNo s\u00e9culo XVI e XVII, cham\u00e1base fantas\u00eda a pezas instrumentais onde un tema desenvolv\u00edase en estilo imitativo e contrapunt\u00edstico. A fantas\u00eda combinaba ent\u00f3n elementos da tocata e do ricercare.\nPara os rom\u00e1nticos, a fantas\u00eda proporcionaba os medios para unha expansi\u00f3n formal sen as restrici\u00f3ns da forma sonata. A\u00ednda que a fantas\u00eda te\u00f1a un car\u00e1cter eminentemente improvisatorio, non quere dicir isto que careza de estrutura formal. \u00c9 m\u00e1is, contempla os principios b\u00e1sicos de calquera forma musical.\nO termo fantas\u00eda utilizouno Franz Liszt e outros compositores aplicado a pezas virtuosistas baseadas en temas procedentes dunha \u00f3pera ou outra obra. A primeira forma \u00e9 a chamada fantas\u00eda de \u00f3pera. Os compositores contempor\u00e1neos do s\u00e9culo XX utilizaron o termo fantas\u00eda para designar pezas instrumentais ampliadas e variaci\u00f3ns libres."}
{"id": "517798", "revid": "83328", "url": "https://gl.wikipedia.org/wiki?curid=517798", "title": "Lipograma", "text": "Un lipograma (en grego: \u03bb\u03b5\u03af\u03c0\u03b5\u03b9\u03bd \u03b3\u03c1\u03ac\u03bc\u03bc\u03b1, \u2018abandonar unha letra\u2019) \u00e9 un texto no que se omite sistematicamente algunha letra (ou varias) do alfabeto. O grao de dificultade deste artificio ling\u00fc\u00edstico \u00e9 directamente proporcional \u00e1 frecuencia da letra omitida no idioma utilizado e \u00e1 extensi\u00f3n de devandito texto.\nAlg\u00fans lipogramas particularmente enxe\u00f1osos omiten todas as vogais salvo unha, co que se reduce moito o conxunto de palabras que se poden escribir e os textos poden quedar moi forzados.\nHistoria.\nO primeiro autor de lipogramas de quen se ten referencias \u00e9 o poeta grego do (s\u00e9culo VI a. C.) Laso de Herminone a quen se deben d\u00faas obras nas que suprimiu a letra grega sigma: a \u00abOda aos Centauros\u00bb e o \u00abHimno a Dem\u00e9ter\u00bb a\u00ednda que desta segunda obra s\u00f3 nos chegou o seu primeiro verso.\nNo s\u00e9culo III, a N\u00e9stor de Laranda atrib\u00faeselle a reescritura da \u00abIl\u00edada\u00bb en forma de lipograma de forma que en cada un dos 25 cantos se suprimiu unha letra grega: no primeiro canto omitiuse a letra alfa, no segundo a beta, etc. Con todo, non nos chegou ningunha li\u00f1a deste presunto texto lipogram\u00e1tico. O mesmo ocorre coa presunta obra do poeta grego do s\u00e9culo V Trifidoro de Sicilia, a quen se atrib\u00fae a reescritura da \u00abOdisea\u00bb eliminando unha letra en cada unha das 24 secci\u00f3ns en que dividiu as aventuras de Ulises.\nEntre os lipogram\u00e1ticos europeos destaca Gottlob Burmann (1737-1805), exc\u00e9ntrico poeta rom\u00e1ntico alem\u00e1n que desenvolveu tal fobia \u00e1 letra R que a omiti\u00f3 por completo nos 130 poemas que escribiu, e durante os \u00faltimos 17 anos da s\u00faa vida procurou omitirla mesmo da s\u00faa fala coti\u00e1. Por iso, probablemente, deixou de pronunciar o seu apelido durante ese tempo porque cont\u00e9n un \"r\".\nJacques Arago, un escritor franc\u00e9s do s\u00e9culo XIX, escribiu o seu \"Voyage autour du monde sans a lettre A\" (Viaxe ao redor do mundo sen a letra A) en 1853. Con todo, trinta anos despois confesou que unha soa palabra, \"serait\", que se traduce como \"ser\u00eda\", estragou o seu lipograma.\nCabe mencionar tam\u00e9n a Georges Perec, un escritor franc\u00e9s que, xunto con outros escritores, constitu\u00edu o grupo de literatura potencial denominado Oulipo, grupo que se caracterizou por adoptar unha multiforme variedade de manierismos formais nos seus escritos, por exemplo a s\u00faa novela negra \"La disparition\" onde suprime a letra E; nos arquifamosos \"Exercicios de estilo\" doutro oulipero, Raymond Queneau, aparecen alg\u00fans lipogramas.\n\u00c9 relativamente recente o lipograma do escritor Christian B\u00f6k no seu \"Eunoia\", que se divide en cinco cap\u00edtulos cada cal cont\u00e9n tan soamente unha do cinco vogais. \nNo mundo do cine podemos citar \u00e1 pel\u00edcula \"Misery\", na que o escritor secuestrado debe escribir a continuaci\u00f3n da novela favorita da s\u00faa secuestradora, omitindo a letra \"E\", que logo ser\u00eda completada por ela.\nTam\u00e9n poderiamos considerar como formas lipogram\u00e1ticas outras eliminaci\u00f3ns de elementos, como poden ser as fugas de vogais, substitu\u00eddas por un punto, e demais textos cifrados, como o soneto sen verbos de Belisario Rold\u00e1n que recolle Agust\u00edn Aguilar y Tejera.\nO grupo arxentino Les Luthiers conta con 5 obras cuxos t\u00edtulos est\u00e1n realizados utilizando soamente unha vogal.\nEn galego.\nUtil\u00edzaos Rexina Vega na s\u00faa obra \"O estado intermedio\"."}
{"id": "517801", "revid": "19415", "url": "https://gl.wikipedia.org/wiki?curid=517801", "title": "Lista de \u00f3peras de Wolfgang Amadeus Mozart", "text": ""}
{"id": "517803", "revid": "98629", "url": "https://gl.wikipedia.org/wiki?curid=517803", "title": "Teodebaldo, rei dos francos", "text": "Teobaldo (en lat\u00edn \"Theobaldus\", de \"theut\" \"pobo\", e \"bald\" \"ousado\" \"atrevido\"; en franc\u00e9s \"Thibaut\" ou \"Th\u00e9obald\"), nado conrtra 535 e finado en 555 foi o quinto rei franco de Metz.\nAs\u00ed mesmo, foi correi dos burgundios, con Clotario I e Childeberto I. \nTraxectoria.\nTeobaldo era fillo de Teodeberto I e da s\u00faa esposa Deuteria, e converteuse en rei de Metz en 548 \u00e1 morte de seu pai, sendo a\u00ednda menor de idade (ti\u00f1a uns 13 anos). Un gobernador asegurou a direcci\u00f3n do reino na s\u00faa minorfdade.\nOs alam\u00e1ns, que estiveran sometidos ao reino de Metz desde o reinado de seu pai, seguiron sendo leais a Teobaldo.\nContra 552 Teodebaldo casou con Waldrada, filla do rei longobardo Wacho e irm\u00e1 da ra\u00ed\u00f1a Wisigarda, segunda esposa de seu pai. Este matrimonio permitiu estreitar os lazos cos seus aliados longobardos.\nPor\u00e9n, Teodebaldo non foi capaz de conservar as conquistas territoriais de seu pai no norte de Italia. Unha embaixada dos ostrogodos pediulle o apoio dos francos contra os bizantinos, pero Teodealdo, ao igual que fixera o seu pai, evitou o confrontamento directo cos bizantinos, e rexeitou apoiar aos ostrogodos. Por\u00e9n, Leutario e o seu irm\u00e1n Bucelino, de orixe alam\u00e1, que foran nomeados comandantes dos ex\u00e9rcitos por Teodeberto I, aceptaron loitar canda os ostrogodos, e levantaron un ex\u00e9rcito formado por setenta e cinco mil homes de orixe franca e alam\u00e1. Este ex\u00e9rcito franco apoderouse de Parma, e Bucelino fixo retroceder aos bizantinos, comandados polo xeneral h\u00e9rulo Fulcaris, e as\u00ed puideron ocupar todas as cidades dos ostrogodos. A continuaci\u00f3n saquearon todo o pa\u00eds, a\u00ednda que respectaron as igrexas, respecto que os alam\u00e1ns, de relixi\u00f3n pag\u00e1, non compart\u00edan. As\u00ed, violaron sistematicamente os lugares sagrados. Leutario, finalmente, decidir regresar \u00e1 Galia, deixando ao seu irm\u00e1n Bucelino, que fixo un xuramento aos ostrogodos para loitaren contra os bizantinos.\nPero o emperador Xustiniano I foi quen soubo minar a alianza franco-longobarda e, en 552, enviou un ex\u00e9rcito, comandado polo xeneral Nars\u00e9s \u00e1 conquista da pen\u00ednsula. Como consecuencia, Italia quedou baixo o dominio do Imperio bizantino.\nTeobaldo, que sufr\u00eda unha discapacidade f\u00edsica, incluso dexenerativa, empeorou at\u00e9 o punto de quedar completamente incapacitado e, finalmente, morreu en 555, antes de cuplrir os 20 anos, e sen ter deixado descendencia. O reino de Metz pasou a mans do seu t\u00edo av\u00f3 Clotario I, que casou coa s\u00faa vi\u00fava, logrando as\u00ed reunificar o antigo Reino Franco, que fora dividido por Clodoveo I."}
{"id": "517806", "revid": "98629", "url": "https://gl.wikipedia.org/wiki?curid=517806", "title": "SAC-C", "text": "SAC-C, acr\u00f3nimo de \"Sat\u00e9lite de Aplicaciones Cient\u00edficas C\", foi un sat\u00e9lite artificial da colaboraci\u00f3n entre a CONAE Arxentina, a NASA, Italia, Dinamarca e o Brasil, lanzado o 4 de decembro de 1998 a bordo dun foguete Delta 7320 desde a base Vandenberg da Forza A\u00e9rea.\nCaracter\u00edsticas.\nSAC-C foi un sat\u00e9lite lanzado coa misi\u00f3n de estudar a vexetaci\u00f3n e diversos ecosistemas en varias lonxitudes de onda. Foi enviado a unha \u00f3rbita coplanar cos sat\u00e9lites EO 1, Landsat 7 e Terra, o que permit\u00eda estudar as mesmas zonas do planeta con moi diferentes sensores. Levaba a bordo o intrumento GOLPE (\"GPS OccuLtation and Passive reflection Experiment\") para estudar de maneira indirecta a estrutura da atmosfera e un magnet\u00f3metro de helio. O sat\u00e9lite deixou de funcionar o 15 de agosto de 2013, nove anos despois de superar a s\u00faa vida \u00fatil calculada de catro anos."}
{"id": "517807", "revid": "4817", "url": "https://gl.wikipedia.org/wiki?curid=517807", "title": "Albert Sacco", "text": "Albert Sacco Jr., nado en Boston, Massachusetts, o 3 de maio de 1949, \u00e9 un astronauta estadounidense que formou parte da misi\u00f3n STS-73.\nTraxectoria.\nSacco graduouse en enxe\u00f1er\u00eda qu\u00edmica pola Universidade do Nordeste en Boston en 1973 e ten un doutoramento na mesma materia polo Instituto de Tecnolox\u00eda de Massachusetts en 1977. Participou na misi\u00f3ns STS-73 como especialista de carga, pasando un total de 15,91 d\u00edas no espazo."}
{"id": "517808", "revid": "98629", "url": "https://gl.wikipedia.org/wiki?curid=517808", "title": "SAC-D", "text": "SAC-D, acr\u00f3nimo de \"Sat\u00e9lite de Aplicaciones Cient\u00edficas C\", e tam\u00e9n co\u00f1ecido como Aquarius, foi un sat\u00e9lite artificial colaboraci\u00f3n da CONAE Arxentina e a NASA lanzado o 10 de xu\u00f1o de 2011 a bordo dun foguete Delta 7320 desde a base Vandenberg da Forza A\u00e9rea.\nCaracter\u00edsticas.\nA misi\u00f3n de SAC-D foi estudar a salinidade superficial dos oc\u00e9anos terrestres mediante varios radi\u00f3metros e un radar de dispersi\u00f3n en banda L. Ti\u00f1a unha masa de 1350 kg. O sat\u00e9lite deixou de funcionar en xu\u00f1o de 2015."}
{"id": "517809", "revid": "72012", "url": "https://gl.wikipedia.org/wiki?curid=517809", "title": "SAC C", "text": ""}
{"id": "517810", "revid": "72012", "url": "https://gl.wikipedia.org/wiki?curid=517810", "title": "Aquarius (sat\u00e9lite)", "text": ""}
{"id": "517811", "revid": "23204", "url": "https://gl.wikipedia.org/wiki?curid=517811", "title": "Yaku P\u00e9rez Guartambel", "text": "Yaku Sacha P\u00e9rez Guartambel, nado en Cachaipucara, Cuenca o 26 de febreiro de 1969, inscrito ao nacer cos nomes de Carlos Ranulfo e actualizados legalmente a Yaku Sacha, \u00e9 un dirixente ind\u00edxena ecuatoriano da nacionalidade kichwa-ca\u00f1ari. Foi presidente da Confederaci\u00f3n de Pobos da Nacionalidade Kichwa (ECUARUNARI) de 2013 a 2019, dende onde participou en manifestaci\u00f3ns durante o goberno de Rafael Correa. En 2017, foi elixido como presidente da Coordinadora Andina de Organizaci\u00f3ns Ind\u00edxenas. Nas elecci\u00f3ns seccionais de 2019 foi elixido como Prefecto de Azuay e participou nas manifestaci\u00f3ns de outubro de 2019 durante o goberno de Len\u00edn Moreno. Foi elixido pola organizaci\u00f3n pol\u00edtica Pachakutik como candidato \u00e1 presidencia do Ecuador para as elecci\u00f3ns presidenciais de 2021."}
{"id": "517812", "revid": "23204", "url": "https://gl.wikipedia.org/wiki?curid=517812", "title": "Carlos Ranulfo P\u00e9rez Guartambel", "text": ""}
{"id": "517813", "revid": "23204", "url": "https://gl.wikipedia.org/wiki?curid=517813", "title": "Yaku Sacha P\u00e9rez Guartambel", "text": ""}
{"id": "517814", "revid": "89787", "url": "https://gl.wikipedia.org/wiki?curid=517814", "title": "Karel Castelin", "text": "Karel O. Castelin, nado o 2 de maio de 1903 en Dub\u00e1, Rep\u00fablica Checa, e finado o 14 de agosto de 1981 en Praga, foi un numism\u00e1tico checo. \nTraxectoria.\nKarel Castelin naceu na vila de Dub\u00e1, na rexi\u00f3n setentrional checa de Liberec, fillo do avogado Benno Castelin e proveniente dunha familia de funcionarios austr\u00edacos. \nMalia a s\u00faa afecci\u00f3n temper\u00e1 pola numism\u00e1tica, primeiro como coleccionista e despois como cient\u00edfico e investigador, a s\u00faa vida laboral transcorreu na factor\u00eda de aceiro de Kladno, preto de Praga, onde traballou como directivo ata a s\u00faa xubilaci\u00f3n en 1971. \nParalelamente \u00e1 s\u00faa profesi\u00f3n, realizou os seus estudos superiores na Universidade Carolina de Praga, onde se doutorou en Historia Antiga, Arqueolox\u00eda e Numism\u00e1tica coa tese titulada \"The coinage of Rhesaena in Mesopotamia\", non publicada ata 1946 por cuesti\u00f3ns pol\u00edticas. \nAs s\u00faas obras abordan aspectos moi variados da numism\u00e1tica, mais son dous os focos fundamentais: por unha banda as cu\u00f1axes de Bohemia na baixa Idade Media e por outra parte a numism\u00e1tica celta. Neste \u00faltimo \u00e1mbito abordou toda a moeda celta desde unha perspectiva xeral e cunha metodolox\u00eda cient\u00edfica como ningu\u00e9n o fixera ata o momento, e foi reco\u00f1ecido internacionalmente como unha autoridade nesa materia.\nUn dos seus proxectos m\u00e1is salientables, xa na s\u00faa derradeira etapa, foi a catalogaci\u00f3n da colecci\u00f3n de moeda celta do Museo Nacional Su\u00edzo de Z\u00farich, que se publicou en 1978.\nNo seu pa\u00eds, Castelin dirixiu a Sociedade Numism\u00e1tica Checa e tam\u00e9n foi membro da comisi\u00f3n numism\u00e1tica do Instituto de Historia Xeral e Checa, da Academia de Ciencias da Rep\u00fablica Checa. Ademais, f\u00f3ra das s\u00faas fronteiras pertenceu a diversas entidades asociativas e acad\u00e9micas, entre elas a Sociedade Su\u00edza de Numism\u00e1tica, na que ingresou en 1966 e que o nomeou membro de honra en 1972. Tam\u00e9n a \"Royal Numismatic Society\" de Londres o nomeou membro de honra, en 1968.\nPublicaci\u00f3ns.\nEsta \u00e9 unha escolma dos artigos publicados por Karel Castelin nas principais revistas europeas de numism\u00e1tica do seu tempo, as\u00ed como das s\u00faas monograf\u00edas m\u00e1is salientables:"}
{"id": "517815", "revid": "23204", "url": "https://gl.wikipedia.org/wiki?curid=517815", "title": "Hydrolycus scomberoides", "text": "O Hydrolycus scomberoides \u00e9 unha especie de peixe depredador que habita na Conca do Amazonas, na rexi\u00f3n tropical de Am\u00e9rica do Sur. Foi a primeira das catro especies do x\u00e9nero \"Hydrolycu\" en ser descrita.\nMorfolox\u00eda.\nOs machos poden chegar alcanzar os 117\u00a0cm de lonxitude total e 17,8 kg de peso."}
{"id": "517816", "revid": "85894", "url": "https://gl.wikipedia.org/wiki?curid=517816", "title": "Fernando Vidal", "text": "Fernando Vidal Raposo, nado na Coru\u00f1a o 20 de agosto de 1962, \u00e9 un ex-deportista, empresario e dirixente deportivo galego.\nEmpresario dedicado \u00e1 actividade portuaria, na s\u00faa xuventude foi xogador de balonm\u00e1n e atleta, proclam\u00e1ndose en 12 ocasi\u00f3ns campi\u00f3n galego de lanzamento de peso (catro en pista cuberta e oito ao aire libre). Tras a s\u00faa retirada continuou ligado ao deporte, sendo durante anos presidente do OAR A Coru\u00f1a e durante algo m\u00e1is dun ano entre 2020 e 2021, presidente do Deportivo da Coru\u00f1a.\nTraxectoria.\nNaceu no barrio coru\u00f1\u00e9s das Atochas, sendo o menor de tres irm\u00e1ns. Traballou durante anos no porto da Coru\u00f1a e en 2001 converteuse no presidente de Maritime Global Service SL, unha empresa dedicada a prestar servizos \u00e1 industria mar\u00edtima e portuaria. Posteriormente pasou a ocupar tam\u00e9n a presidencia da Asociaci\u00f3n Espa\u00f1ola de Armadores e entrou no consello de administraci\u00f3n de Ibaizabal Management Services.\nTraxectoria deportiva.\nDestacou no atletismo, formando parte durante unha d\u00e9cada da secci\u00f3n de atletismo do Deportivo da Coru\u00f1a, do que foi capit\u00e1n ata a s\u00faa desaparici\u00f3n en 1988. Proclamouse campi\u00f3n galego de lanzamento de peso doce veces, (catro delas en pista cuberta e oito ao aire libre, todas de xeito consecutivo) entre 1982 e 1989.\nXogou tam\u00e9n ao balonm\u00e1n, pasando polo OAR A Coru\u00f1a e o Xiria de Carballo, ata a s\u00faa retirada en 1994.\nComo dirixente deportivo.\nAnos despois volveu ao OAR como directivo e posteriormente converteuse no presidente do club. Durante a s\u00faa presidencia o equipo acadou os mellores resultados da s\u00faa historia e estivo a piques de ascender \u00e1 liga ASOBAL. En maio de 2007 deixou o cargo e foi nomeado presidente de honra do club.\nEn xaneiro de 2014 entrou a formar parte do novo consello de administraci\u00f3n do Deportivo da Coru\u00f1a, presidido por Tino Fern\u00e1ndez. Despois de case catro anos, presentou a s\u00faa dimisi\u00f3n en outubro de 2017, por diferenzas co resto do consello.\nEn 2020 presentou a s\u00faa candidatura \u00e1 presidencia do Deportivo, sa\u00edndo elixido co apoio de m\u00e1is do 99% das acci\u00f3ns representadas na Xunta de Accionistas. Chegou \u00e1 presidencia nun momento cr\u00edtico para o club, ocupando a derradeira posici\u00f3n da Segunda Divisi\u00f3n tras 22 xornadas. Entre as s\u00faas primeiras medidas, antes incluso de tomar posesi\u00f3n, estivo a contrataci\u00f3n de Fernando V\u00e1zquez como novo adestrador. Tam\u00e9n chegou a un acordo con Abanca, para que dita entidade se convertese no m\u00e1ximo accionista do Deportivo, asumindo deste xeito a d\u00e9beda que o club ti\u00f1a co banco. A medida foi aprobada polos socios en xullo de 2020. \nNo plano deportivo, o equipo tivo unha mellor\u00eda inicial con V\u00e1zquez, chegando a encadear sete vitorias consecutivas, pero un mal final de tempada acabou por provocar na derradeira xornada o descenso do club \u00e1 Segunda B catro d\u00e9cadas despois. Con todo, Vidal renovou a V\u00e1zquez por outra tempada, mais Abanca acabou por pedir o despedimento do adestrador tras a xornada 8, na que o equipo perdeu contra o Celta B, a pesar de que os coru\u00f1eses ocupaban a segunda praza. Vidal defendeu o adestrador e mant\u00edvoo unha xornada m\u00e1is, pero o equipo volveu caer derrotado, sendo cesado ent\u00f3n Fernando V\u00e1zquez e contratado como substituto Rub\u00e9n de la Barrera. O t\u00e9cnico coru\u00f1\u00e9s s\u00f3 puido conseguir un punto nas seguintes tres xornadas, caendo varias posici\u00f3ns na t\u00e1boa. Nese momento e a petici\u00f3n de Abanca, Fernando Vidal xunto ao resto do consello de administraci\u00f3n, presentaron a s\u00faa dimisi\u00f3n. Foi substitu\u00eddo por Antonio Couceiro.\nVida persoal.\nCasou en 1993 con Mar\u00eda Otero, neta do hist\u00f3rico futbolista Luis Otero, coa que tivo dous fillos."}
{"id": "517817", "revid": "23204", "url": "https://gl.wikipedia.org/wiki?curid=517817", "title": "Filmes propostos \u00f3 mellor filme internacional na 71\u00aa edici\u00f3n dos \u00d3scar", "text": "Os seguintes 45 filmes, todos eles de pa\u00edses diferentes, foron propostos na 71\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n da Arxentina, o Brasil, Ir\u00e1n, Italia e Espa\u00f1a. O galard\u00f3n recaeu sobre Italia, co filme \"La vita \u00e8 bella\".\nKirguizist\u00e1n presentou un filme por vez primeira, e o L\u00edbano e Marrocos regresaron \u00e1 competici\u00f3n logo de 20 anos de ausencia."}
{"id": "517818", "revid": "68878", "url": "https://gl.wikipedia.org/wiki?curid=517818", "title": "HD 149143", "text": ""}
{"id": "517819", "revid": "88215", "url": "https://gl.wikipedia.org/wiki?curid=517819", "title": "Fernando Vidal Raposo", "text": ""}
{"id": "517820", "revid": "68878", "url": "https://gl.wikipedia.org/wiki?curid=517820", "title": "HD 149143 b", "text": ""}
{"id": "517821", "revid": "25871", "url": "https://gl.wikipedia.org/wiki?curid=517821", "title": "Eduardo Manuel Mart\u00edn Losada", "text": "Eduardo Manuel Mart\u00edn Losada, nado en Oviedo o 15 de setembro de 1891 e finado en Cabo de Cruz o 20 de abril de 1949, foi un escritor asturiano instalado en Galicia.\nTraxectoria.\nNaceu nunha familia de clase alta de Oviedo. A familia trasladouse a Galicia e Eduardo fixo o bacharelato no Instituto de Santiago de Compostela, e despois matriculouse na Universidade de Santiago de Compostela. Colaborou en prensa e revistas. Relacionouse e fixo amizade co xornalista Jos\u00e9 Portal Fradejas, o escritor Manuel Ortiz Novo e o pintor Roberto Gonz\u00e1lez del Blanco e participou nas veladas pol\u00edtico-literarias organizadas pola Juventud Jaimista en Compostela. En 1914 publicou o seu primeiro libro, o poemario \"El deboto de la Santa Poes\u00eda\". Cinco anos despois apareceu en Santiago de Compostela a s\u00faa segunda obra, o ensaio \"Mirajes de \u00c9gloga. De c\u00f3mo en el amor puro se espeja la cara de Dios\". A partir deste momento, desapareceu do primeiro plano literario e s\u00f3 se lle co\u00f1ece algunha colaboraci\u00f3n puntual en revistas.\nObras.\nNa s\u00faa obra combina x\u00e9neros literarios como a poes\u00eda sobre diversos temas (o amor, Deus, a natureza, o ser humano...) e os ensaios filos\u00f3ficos, nos que desenvolve as s\u00faas inquedanza respecto ao mundo que o rodea.\nColaboraci\u00f3ns en prensa e revistas literarias.\nMoi novo comezou a publicar en peri\u00f3dicos e revistas galegas. O seu primeiro traballo \"Primavera\" apareceu na \"Gaceta de Galicia\" o 29 de abril de 1909, e o poema \"L\u00e1grimas\", uns d\u00edas despois, o 1 de maio, na revista \"Vida Gallega\". Tam\u00e9n en 1909 colaborou activamente coa revista literaria \"Compostela\", publicando en varios n\u00fameros.\nA partir dese ano, publicou varios poemas como \"Solo\" (\"Diario de Galicia\", 11 de setembro de 1912), \"Mientras la tarde muere...\" (\"Noticiero de Vigo\", 4 de novembro de 1912), \"El devoto de la santa poes\u00eda\" (que comprende tres poemas: \"Los ni\u00f1os - La vida\", \"\u00cdntima\" e \"La hora \u00fanica\" en \"El Eco de Galicia\", 15 de febreiro de 1913), \"La canci\u00f3n de la abuelita\" (\"Diario de Galicia\", 6 de marzo de 1913) o \"Lo arcano\" (\"Gaceta de Galicia\", 11 de xu\u00f1o de 1913 e \"La Correspondencia Gallega\", 1 de xu\u00f1o de 1913). Alg\u00fans destes poemas foron inclu\u00eddos no libro \"El deboto de la Santa Poes\u00eda\".\nTras este per\u00edodo, no apareceu ning\u00fan texto seu en prensa ata que o 4 de xu\u00f1o de 1927 a revista literaria madrile\u00f1a \"Guti\u00e9rrez\" publica o seu escrito \"Un contratiempo\" no seu n\u00famero 5. Esta foi a s\u00faa \u00faltima aparici\u00f3n literaria co\u00f1ecida.\nLibros.\nEn 1909 o xornalista Abel Caballero Cornide publicou un artigo falando de Mart\u00edn Losada como unha das maiores promesas da literatura galega e anunciando a aparici\u00f3n dun seu primeiro poemario, \"Pr\u00edmulas\", e dun libro de relatos, \"Cuentos de orilla mar\", narraci\u00f3ns de Cabo de Cruz e a s\u00faa contorna, que non chegaron a ver a luz.\nSinalar como curiosidade que Manuel Antonio relata ao seu curm\u00e1n Roxelio P\u00e9rez Gonz\u00e1lez estar lendo con agrado \"Mirajes de \u00c9gloga\", nunha carta recollidas na s\u00faa \"Correspondencia\".\nVida persoal.\nCasou con Manuela Rodr\u00edguez Silva e foi pai de Carmen, Ismael e Salvador Mart\u00edn Rodr\u00edguez."}
{"id": "517822", "revid": "98629", "url": "https://gl.wikipedia.org/wiki?curid=517822", "title": "Batalla de Mediolanum", "text": "A Batalla de Mediolanum foi un enfrontamento militar librado na primavera do ano 260 (a\u00ednda que alg\u00fans historiadores a datan no 259) nas proximidades da ent\u00f3n chamada \"Mediolanum\", entre as forzas do Imperio romano e a confederaci\u00f3n tribal dos alamanos, sendo a primeira incursi\u00f3n b\u00e1rbara na pen\u00ednsula it\u00e1lica desde as Guerras marcomanas.\nAntecedentes.\nCando, no 253, Valeriano se converteu en emperador, elevou a seu fillo Galieno ao rango de coemperador. Mentres Valeriano loitaba contra os godos, que vi\u00f1an de saquear Tracia e Asia Menor, e posteriormente contra o Imperio sas\u00e1nida de Sapor I en Siria e Mesopotamia, Galieno permeneceu en Italia encargado de defende-las fronteiras do Imperio contra os xermanos.\nNa metade occidental do Imperio, a situaci\u00f3n fronteiriza era dif\u00edcil. A\u00ednda que fronteira danubiana resistiu continuos ataques xerm\u00e1nicos, Galieno houbo marchar con reforzos militares dede a Galia at\u00e9 Dacia e Moesia para se enfrontar a eles. A situaci\u00f3n era tan perigosa que no 259, as lexi\u00f3ns de Panonia e Moesia se rebelaron e declararon ao usurpador Ingenuus como emperador. \nFinalmente, Galieno reuniu as forzas preto do Rin e deixou atr\u00e1s a Legio II Parthica, a cal lle outorgara os t\u00edtulos de \"V Fidelis V Pia\" e \"VI Fidelis VI Pia\" (respectivamente, \"Cinco\" e \"Seis veces leal e fiel\"), para defendelo e marchou someter os xermanos.\nPolo 259, os romanos abandonan os Campos Decumanos ante os alamanos, unha parte dos suevos, pois Galieno deuse conta de que era incapaz de defende-las terras ao leste do Rin e ao norte do Danubio.das incursi\u00f3ns xermanas. Por outra banda, P\u00f3stumo, gobernador da Germania Superior e a Inferior, sublevouse e fundou o Imperio galo. En paralelo, Galieno que vi\u00f1a de derrotar ao pretendente Ingenuus, recibiu as novas dainvasi\u00f3n dos alamanos quen cruzaronn os limes xerm\u00e1nico-r\u00e9ticos e entraron polo paso do Brennero en Italia, atacando as chairas do Po. O saqueo da zona infundiu medo \u00e1 cidade de Roma, a capital do imperio pois, daquela, a\u00ednda non estaba amurallada. O Senado de Roma organizou apresuradamente un continxente de plebeos para combatilos nun intento de asegura-la defensa da cidade. Daquela, Galieno tivo que marchar interceptalos.\nA batalla.\nCando Galieno chegou ao val do Po, atopou aos alamanos nas inmediaci\u00f3ns de Mediolanum, o actual Mil\u00e1n. O encontro foi cruento e venceron os romanos morrendo moitos xermanos. O emperador recibiu o t\u00edtulo de Germanicus Maximus e, segundo as fontes, Galieno fixo erixir un arco de triunfo e os estudos arqueol\u00f3xicos indican o completo abandono dos arredores da cidade despois da batalla.\nBandos enfrontados.\nAs cifras das forzas enfrontados var\u00edan moito dependendo das fontes empregadas. S\u00e1bese que, por parte romana, participaron as lexi\u00f3ns romanas (ou as s\u00faas vexillationes) involucradas na campa\u00f1a foron a I Adiutrix, I Minervia, II Adiutrix, II Italica, II Parthica, VIII Augusta, XXII Primigenia e XXX Ulpia Victrix; en total, uns 30.000 lexionarios, e preto de 60.000 combatentes se se suman os auxiliares.\nM\u00e1is complicado \u00e9 o c\u00e1lculo por parte xermana. O historiador do s\u00e9culo XII, Juan Zonaras, afirmou que os alamanes eran 300.000 entre guerreiros e non combatentes. O mesmo autor, tam\u00e9n afirmou que no 298, Constancio Cloro vencera aos alamanos en Lingones, dando morte a 60.000 deles. Amiano Marcelino dixo que de 40.000 a 70.000 lentienses, unha tribo da confederaci\u00f3n, loitaron en Argentovaria (378). Como no caso de t\u00f3dolos autores da antig\u00fcidade ou da Idade Media, as s\u00faas cifras son pouco fiables. \nSegundo estimaci\u00f3ns modernas, cando no 376 cando 200.000 tervingos cruzaron o Danubio, os alamanos ti\u00f1an unha poboaci\u00f3n semellante de, polo menos, 150.000 persoas. Outra estimaci\u00f3n moderna sost\u00e9n que tanto alamanos como tervingos pod\u00edan mobilizar m\u00e1is de 10.000 guerreiros, quizais at\u00e9 20.000, para unha batalla, polo que contar\u00edan cunha poboaci\u00f3n unhas cinco veces maior, de entre cincuenta ou cen milleiros; o tama\u00f1o media estimado para as grandes confederaci\u00f3ns xermanas. Probablemente, un quinto eran homes adultos capaces de guerrear. M\u00e1is pr\u00f3ximo \u00e1 realidade puido estar Marcelino, quen di que 35.000 alamanes loitaron en Estrasburgo (357). \nAs\u00ed, \u00e9 m\u00e1is probable que os alamanos fosen s\u00f3 uns poucos milleiros, pois esta non era a migraci\u00f3n dun pobo enteiro sen\u00f3n unha expedici\u00f3n de saqueo integrada unicamente por guerreiros.\nConsecuencias.\nO \u00e9xito dos alamanos no ataque ao Imperio romano revelou unha vez m\u00e1is a debilidade da tradici\u00f3n centenaria de situar as lexi\u00f3ns de Roma preto das fronteiras sen proporcionar unha defensa adecuada dentro do interior do imperio. A batalla de Mediolanum demostrou aos romanos a vulnerabilidade de Italia e o valor das unidades militares r\u00e1pidas e flexibles. Despois, Galieno promulgou unha reforma importante introducindo un ex\u00e9rcito de campo altamente m\u00f3bil composto principalmente por cabaler\u00eda (vexillationes). Estas unidades m\u00f3biles, a xeito de reserva estrat\u00e9xica, intervir\u00edan cando e onde fosen necesarios (os comitatensis, creados por Septimio Severo). Estas tropas eran cabalar\u00eda e eran m\u00e1is r\u00e1pidas e efectivas que a infantar\u00eda contra estas incursi\u00f3ns. \nPrecisamente, pola s\u00faa localizaci\u00f3n a distancia intermedia entre as provincias de Recia e N\u00f3rico con Roma, Mediolanum foi o lugar escollido como base destas tropas que quedaron baixo o control do seu xeneral, Aureolus, e ti\u00f1an como principal misi\u00f3n a de protexer Italia.\nPolo medo da invasi\u00f3n, o posterior emperador Aureliano, comezou a amurallar Roma."}
{"id": "517823", "revid": "1131", "url": "https://gl.wikipedia.org/wiki?curid=517823", "title": "Teatro de Tampere", "text": "O Teatro de Tampere un teatro da cidade de Tampere, Finlandia. \u00c9 un dos principais teatros da cidade xunto co Teatro dos Traballadores. Comezou a s\u00faa actividade en 1904, a\u00ednda que inicialmente non ti\u00f1a un local propio, polo que tivo que cambiar de sede con frecuencia.\nA construci\u00f3n do edificio principal do teatro comezaron en 1911 e foi dese\u00f1ado polos arquitectos Kauno S. Kallio e Oiva Kallio. As obras finalizaron a finais do ano seguinte e a s\u00faa inauguraci\u00f3n tivo lugar o 14 de febreiro de 1913. O edificio est\u00e1 situado no n\u00famero 2 da Praza Central (Keskustori).\nEn 1982 a instituci\u00f3n abriu unha nova sala, o Frenckell Teatteri, situado na antiga propiedade industrial preto do distrito de Finlayson."}
{"id": "517825", "revid": "1888", "url": "https://gl.wikipedia.org/wiki?curid=517825", "title": "Eduardo M. Mart\u00edn Losada", "text": ""}
{"id": "517826", "revid": "98629", "url": "https://gl.wikipedia.org/wiki?curid=517826", "title": "Festival de Bayreuth", "text": "O Festival de Bayreuth (en alem\u00e1n: Bayreuther Festspiele) \u00e9 un festival de m\u00fasica cl\u00e1sica, que se celebra cada ano desde 1876 en Bayreuth, Alema\u00f1a.\nEst\u00e1 dedicado \u00e1 representaci\u00f3n de \u00f3peras da autor\u00eda do compositor alem\u00e1n do s\u00e9culo XIX Richard Wagner. O mesmo Wagner concibiu e promoveu a idea dun festival especial para amosar as s\u00faas propias obras, en especial a tetralox\u00eda (representada en catro d\u00edas) \"Der Ring des Nibelungen\" e \"Parsifal\". Conta cunha orquestra e coro propios, seleccionados de entre os mellores m\u00fasicos do mundo especializados en Wagner. O seu coro est\u00e1 considerado como dos mellores corpos corais para obras wagnerianas.\nAs representaci\u00f3ns te\u00f1en lugar nun teatro dese\u00f1ado \"ex profeso\" para o festival, o \"Bayreuth Festspielhaus\" (Teatro dos Festivais de Bayreuth). Wagner supervisou persoalmente o dese\u00f1o e a construci\u00f3n do teatro, que albergaba numerosas innovaci\u00f3ns arquitect\u00f3nicas co fin de dar cabida \u00e1s inmensas orquestras para as que Wagner escribiu a s\u00faa visi\u00f3n particular do que deber\u00eda ser a montaxe. As obras que se representan no Festival reciben o nome de Canon de Bayreuth.\nO festival converteuse nunha peregrinaci\u00f3n para os entusiastas wagnerianos, que adoitan esperar anos para conseguir as entradas.\nOrixes do festival.\nAs orixes do Festival rem\u00f3ntanse ao interese que o propio Richard Wagner ti\u00f1a en contar con independencia financeira. O empeoramento da s\u00faa relaci\u00f3n co seu patr\u00f3n, Lu\u00eds II de Baviera, levouno a deixar M\u00fanic, onde nun principio ti\u00f1a planeado celebrar o festival. Despois interesouse por N\u00faremberg, lugar que reforzar\u00eda a significaci\u00f3n das s\u00faas obras, como \"Die Meistersinger von N\u00fcrnberg\". Finalmente, por consello do director de orquestra Hans Richter, decidiu centrarse en Bayreuth, localizaci\u00f3n que contaba con tres grandes vantaxes: en primeiro lugar, a cidade dispu\u00f1a dun espl\u00e9ndido escenario: o teatro de \u00d3pera do Margrave constru\u00eddo para o margrave Frederico de Brandemburgo-Bayreuth e a s\u00faa muller Guillermina de Prusia (irm\u00e1 do rei prusiano Frederico o Grande) en 1747. Co seu amplo aforamento e a s\u00faa excelente ac\u00fastica, o teatro era ideal para o prop\u00f3sito de Wagner. En segundo lugar, a cidade de Bayreuth atop\u00e1base f\u00f3ra das rexi\u00f3ns nas que Wagner xa non gozaba do dereito a interpretar as s\u00faas propias obras, que vendera en 1864 para aliviar os seus problemas financeiros. Por \u00faltimo, a cidade non ti\u00f1a unha vida cultural que puidese competir co talento art\u00edstico de Wagner. Unha vez inaugurado, o festival ser\u00eda a principal atracci\u00f3n na des\u00e9rtica contorna cultural de Bayreuth.\nEn abril de 1870, Wagner e a s\u00faa muller, Cosima, visitaron Bayreuth, atopando inadecuada a \u00d3pera do Margrave, que se constru\u00edu en 1744 pensando nas orquestras barrocas do s\u00e9culo XVIII, e non pod\u00eda acomodar as complexas montaxes e as grandes orquestras que requir\u00edan as \u00f3peras wagnerianas.\nCon todo, os burgomaestres mostr\u00e1ronse dispostos \u00e1 construci\u00f3n dun teatro totalmente novo, e programouse a inauguraci\u00f3n do festival para 1873. Despois dunha reuni\u00f3n est\u00e9ril para financiar o proxecto na primavera de 1871 co Chanceler alem\u00e1n, Otto von Bismarck, Wagner embarcouse nunha xira para recadar fondos por toda Alema\u00f1a.\nNun primeiro momento o p\u00fablico non se mostrou moi pr\u00f3digo. As\u00ed, para facer fronte ao esforzo econ\u00f3mico, que inclu\u00eda a construci\u00f3n dun novo teatro, Wagner seguiu o consello do seu amigo e admirador Emil Heckel e promoveu a constituci\u00f3n de numerosas sociedades wagnerianas para sufragar o festival. Entre outros lugares form\u00e1ronse sociedades en Leipzig, Berl\u00edn e Viena.\nA pesar do atractivo das sociedades, baseado no rol de Wagner como compositor do novo Imperio Alem\u00e1n, as sociedades e outras fontes de financiamento non alcanzaron os fondos necesarios para finais de 1872. Wagner decidiu ent\u00f3n tratar de novo con Bismarck en agosto de 1873, s\u00e9ndolle de novo denegados os fondos.\nDesesperado, Wagner dirixiuse ao seu antigo patr\u00f3n, Lu\u00eds II de Baviera, quen finalmente accedeu a prestarlle apoio financeiro. En xaneiro de 1874 comezou a construci\u00f3n do teatro dese\u00f1ado por Gottfried Semper. O debut planeado para 1875 tivo que posporse un ano debido \u00e1 construci\u00f3n do teatro e outros atrasos.\nPrimeira etapa (1876 - 1944).\nO primeiro festival.\nO festival abriu as s\u00faas portas o 13 de agosto de 1876, coa representaci\u00f3n completa, por primeira vez, das catro \"xornadas\" que compo\u00f1en \"O anel do nibelungo\". As d\u00faas primeiras, \"D\u00e1s Rheingold\" e \"Die Walk\u00fcre\" xa se estrearan anteriormente (en M\u00fanic, en 1869 e 1870, respectivamente), pero as outras d\u00faas (\"Siegfried\" e \"G\u00f6tterd\u00e4mmerung\") recib\u00edan a s\u00faa estrea mundial nesa ocasi\u00f3n. Os ensaios comezaran xa o ver\u00e1n anterior. Wagner concibiu el mesmo a posta en escena, con axuda do pintor austr\u00edaco Joseph Hoffmann, que dese\u00f1ou os decorados, inclu\u00edndo novas e enxe\u00f1osas soluci\u00f3ns t\u00e9cnicas para as complexas esixencias do libreto. Hans Richter encargouse da direcci\u00f3n musical. Represent\u00e1ronse tres ciclos completos da monumental obra.\nO primeiro Festival de Bayreuth converteuse en todo un acontecemento sociocultural: asistiron xefes de estado como o Kaiser Guillerme I de Alema\u00f1a, Pedro II do Brasil, Lu\u00eds II (asistiu aos ensaios e despois a algunhas representaci\u00f3ns do \u00faltimo ciclo, en segredo, probablemente para evitar ao Kaiser) e membros da nobreza, ademais do fil\u00f3sofo Friedrich Nietzsche; e grandes compositores contempor\u00e1neos do seu director como Anton Bruckner, Edvard Grieg, Petr Chaikovskii, Camille Saint-Sa\u00ebns e Franz Liszt.\nNo plano art\u00edstico, o festival foi un \u00e9xito rotundo (\u00ab\"O que aconteceu en Bayreuth \u00e9 algo que os nosos netos e os seus fillos seguir\u00e1n lembrando\"\u00bb, escribiu Chaikovskii en calidade de correspondente ruso) a\u00ednda que alg\u00fans problemas t\u00e9cnicos coa escenograf\u00eda fixeron que Wagner renunciara a sa\u00edr a saudar \u00f3 p\u00fablico tralas primeiras representac\u00f3ns. Por outra banda, o aspecto financeiro era desastroso: o festival pechou cun d\u00e9ficit de 148.000 marcos (equivalentes a 1,14 mill\u00f3ns de euros). Wagner viuse obrigado a viaxar a Londres para dirixir unha serie de concertos tratando de paliar o d\u00e9ficit, pero non recadou m\u00e1is que unha pequena parte do necesario. Unha nova achega do rei Lu\u00eds II axudouno a sobrelevar a situaci\u00f3n, pero as d\u00e9bedas e dificultades financeiras fixeron que o festival non puidera repetirse ata 1882.\nA estrea de \"Parsifal\".\nWagner comezou a composici\u00f3n da s\u00faa \u00faltima obra esc\u00e9nica no ver\u00e1n de 1877, coa mente posta no espazo esc\u00e9nico e na ac\u00fastica do teatro de Bayreuth. Mentres tanto, comeza a traballar sobre a posibilidade dun segundo festival en Bayreuth. Alg\u00fans escritos de Wagner indican que ti\u00f1a a idea de que o festival servise como norma da forma correcta, segundo el mesmo, de representar e interpretar todas as s\u00faas obras. De feito, at\u00e9 pouco antes da s\u00faa morte ti\u00f1a plans para revisar profundamente obras como \"Tannh\u00e4user\" e \"Der fliegende Holl\u00e4nder\" para que fosen \"dignas de Bayreuth\". En 1878 consegue paliar en parte as perdas do primeiro festival, obtendo un cr\u00e9dito que se pagar\u00eda cos ingresos dos dereitos de autor xerados pola representaci\u00f3n das s\u00faas obras en M\u00fanic. En 1880 Wagner expresa a idea de institu\u00edr un Festival \"permanente\" en Bayreuth, e de reservar \"Parsifal\" en exclusiva para ser representado al\u00ed. A principios de 1882 d\u00e1 por rematada a composici\u00f3n, e comeza a organizar a estrea para ese ver\u00e1n.\nWagner aceptou a Hermann Levi para a direcci\u00f3n musical, a cambio de poder contar cos m\u00fasicos da orquestra da \u00d3pera da Corte de M\u00fanic. Levi, fillo dun rabino, converteuse no director exclusivo de \"Parsifal\" no festival os seguintes dez anos. Franz Fischer dirixiu algunhas funci\u00f3ns, e o propio Wagner tomou a batuta ao final do \u00faltimo acto da \u00faltima das 16 representaci\u00f3ns. De novo, o propio Wagner asumiu a posta en escena. A produci\u00f3n orixinal, con decorados dese\u00f1ados por Paul von Joukowsky mant\u00edvose en escena no Festival at\u00e9 1933, chegando a un total de 205 representaci\u00f3ns. Debido ao car\u00e1cter m\u00edstico da tem\u00e1tica da obra, Wagner pediu ao p\u00fablico que non aplaudise nos descansos nin ao final da obra (a\u00ednda que parece que a resposta aos desexos do autor non foi un\u00e1nime nas primeiras representaci\u00f3ns). A tradici\u00f3n consolidouse, e mant\u00edvose at\u00e9 o festival de 1964, \u00faltima ocasi\u00f3n na que Hans Knappertsbusch dirixiu a obra. Actualmente mantense a tradici\u00f3n s\u00f3 ao final do primeiro acto.\nWagner morreu en Venecia o 13 de febreiro de 1883, e foi enterrado no xard\u00edn da vila \"Wahnfried\", en Bayreuh.\nA exclusividade da obra para o Festival de Bayreuth mant\u00edvose, soportada legalmente, at\u00e9 30 anos despois da morte de Wagner. Ademais de por raz\u00f3ns art\u00edsticas, Wagner dispuxo esta norma para asegurar a futura viabilidade econ\u00f3mica do festival, e da s\u00faa familia. En decembro de 1903, a Metropolitan Opera de Nova York organizou unha representaci\u00f3n, alegando que a lexislaci\u00f3n alem\u00e1 de dereitos de autor non ti\u00f1a xurisdici\u00f3n en Estados Unidos. A esta primeira representaci\u00f3n \"pirata\" seguiron outras en varias cidades de Am\u00e9rica. O 1 de xaneiro de 1914, unha vez cumprido o prazo legal, teatros de todo o mundo organizaron representaci\u00f3ns da obra \"liberada\", contra a feroz oposici\u00f3n dos herdeiros do autor, e dun amplo grupo de artistas e intelectuais de todo o mundo (co que se mesturaron movementos de tendencia nacionalista xerm\u00e1nica, e mesmo xen\u00f3foba). A primeira destas representaci\u00f3ns f\u00f3ra de Bayreuth foi a que comezou a noite do 31 de decembro de 1913 no Liceo de Barcelona, grazas \u00e1 diferenza horaria. Desde o d\u00eda seguinte at\u00e9 o inicio da primeira guerra mundial a obra estreouse en at\u00e9 46 cidades europeas.\nCosima Wagner (1883 - 1906).\nTrala morte de Wagner, a s\u00faa vi\u00fava e herdeira, Cosima Wagner asumiu a direcci\u00f3n do Festival, que se celebrou de novo en 1883, con 12 novas representaci\u00f3ns de \"Parsifal\". O festival, debido aos problemas econ\u00f3micos non conseguiu alcanzar a desexada estabilidade, e tivo que interromper a s\u00faa periodicidade anual en varias ocasi\u00f3ns. Cando Adolf von Gross, amigo da familia, se encargou da xesti\u00f3n financeira do festival impuxo unha estrita austeridade no gasto, o que permitiu alcanzar unha relativa estabilidade econ\u00f3mica, que chegou en 1906, cando a familia Wagner conseguiu devolver os cr\u00e9ditos privados que foran concedidos pola casa real de Baviera.\nDebido ao descenso da demanda da audiencia, o que provocou que moitas representaci\u00f3ns se fixesen coa metade do aforamento do teatro baleiro, Cosima decidiu ampliar o repertorio, introducindo \"Tristan und Isolde\" en 1886, \"Die Meistersinger von N\u00fcrnberg\" en 1888, \"Tannh\u00e4user\" en 1891, \"Lohengrin\" en 1894, e, finalmente, en 1896, unha segunda produci\u00f3n do Anel que se mantivo at\u00e9 1931. A propia Cosima asum\u00eda a direcci\u00f3n esc\u00e9nica da maior\u00eda das produci\u00f3ns, establecendo a \"norma\" que conservaba os desexos do autor. Richter e Levi mantiv\u00e9ronse na direcci\u00f3n musical, xunto con Felix Mottl, Karl Muck, Richard Strauss e o propio fillo de Wagner, Siegfried, que xa colaborara co seu pai na montaxe esc\u00e9nica de \"Parsifal\" en 1882, e que en 1896 tomou a batuta no \"Anel\". En 1901 engadiuse \"O holand\u00e9s errante\" como d\u00e9cima obra do repertorio do Festival. At\u00e9 hoxe s\u00e9guese mantendo este conxunto (co\u00f1ecido como \"canon de Bayreuth\"), que excl\u00fae as tres primeiras \u00f3peras do compositor, polas que o propio Wagner non mostrou especial interese en inclu\u00edr no repertorio do Festival.\nCosima mantivo durante o seu mandato un certo inmovilismo art\u00edstico, debido ao seu r\u00edxido sentido de fidelidade \u00e1 obra do seu marido. A\u00ednda que na s\u00faa elecci\u00f3n de artistas abriuse \u00e1 posibilidade de contratar cantantes de f\u00f3ra de Alema\u00f1a, os seus criterios de selecci\u00f3n base\u00e1banse non s\u00f3 na s\u00faa calidade, sen\u00f3n na s\u00faa dispo\u00f1ibilidade para someterse aos seus r\u00edxidos estilos de produci\u00f3n, con movementos esc\u00e9nicos axustados \u00e1s frases musicais, e cunha prioridade total para a claridade da dicci\u00f3n. Cando, por consello m\u00e9dico, Cosima tivo que renunciar \u00e1 direcci\u00f3n do festival, e cedeuna ao seu fillo Siegfried, este mantivo en gran medida os criterios art\u00edsticos da s\u00faa nai. Cosima, en calquera caso, seguiu \"na sombra\" \u00e1 cabeza do festival durante case 20 anos.\nSiegfried Wagner (1906 - 1930).\nSeguindo a tradici\u00f3n, Siegfried encargouse da direcci\u00f3n de escena das obras presentadas no Festival. Nunha primeira etapa introduciu cambios de forma gradual no estilo das produci\u00f3ns de Cosima, como substitu\u00edr os panos pintados por escenarios s\u00f3lidos, aumentar a profundidade da escena, introducir a cor nos mon\u00f3tonos decorados orixinais, mellorar as t\u00e9cnicas de iluminaci\u00f3n, introducir as proxecci\u00f3ns, e dar m\u00e1is liberdade de movementos aos cantantes. Despois foi presentando novas produci\u00f3ns das \u00f3peras \"secundarias\" (mantendo en cartel a produci\u00f3n orixinal de \"Parsifal\" de 1882 e a do \"Anel\" de 1896, pero con lixeiras \"modernizaci\u00f3ns\"). A s\u00faa \u00faltima posta en escena, a de \"Tannh\u00e4user\" en 1930, representa un cambio significativo con respecto ao estilo esc\u00e9nico orixinal de Bayreuth. Ao mesmo tempo, dirixiu a orquestra regularmente, alternando cos directores \"da casa\" (Richter e Muck). Nesta etapa destacaron no \"Festspilelhaus\" cantantes como Anna Bahr-Mildenburg, Lilly Hafgren-Waag ou Alfred von Bary.\nEn 1914, o inicio da primeira guerra mundial, a finais do mes de xullo, obrigou \u00e1 suspensi\u00f3n das representaci\u00f3ns do festival. A devoluci\u00f3n das localidades provocou graves perdas econ\u00f3micas. A crise econ\u00f3mica que seguiu ao final da guerra provocou que o festival non puidese renovarse at\u00e9 o ver\u00e1n de 1924, dez anos despois da s\u00faa suspensi\u00f3n. Ese ano program\u00e1ronse dous ciclos do \"Anel\", sete funci\u00f3ns de \"Parsifal\" e cinco de \"Meistersinger\". A estrea desta \u00faltima obra converteuse nun evento abertamente nacionalista, con presenza de l\u00edderes do panxermanismo, como Erich Ludendorff ou Heinrich Class. O aplauso final deu paso ao canto do \"Deutschlandlied\" por parte de todo o p\u00fablico posto en p\u00e9. Trala continuaci\u00f3n do festival, Siegfried tivo que atopar artistas axeitados para manter o nivel art\u00edstico. Ademais de contar cos \"veteranos\" Karl Muck e Michael Balling, contratou a Fritz Busch, que non \"encaixou\" co car\u00e1cter conservador do festival, e non volveu ao ano seguinte. Siegfried contratou no seu lugar a Karl Elmendorff e Franz von Hoesslin, m\u00e1is acordes co esp\u00edrito de Bayreuth, a\u00ednda que en 1930, finalmente, consentiu en romper a tradici\u00f3n que impu\u00f1a exclusivamente a directores alem\u00e1ns, e convidou ao m\u00e1is famoso director da \u00e9poca, o italiano Arturo Toscanini. Do mesmo xeito, seguiu contratando a cantantes estranxeiros e, por primeira vez, xudeus. Desta \u00e9poca final da direcci\u00f3n de Siegfried p\u00f3dese destacar a Frida Leider, Alexander Kipnis, Lauritz Melchior, Emanuel List e Friedrich Schorr.\nSiegfried Wagner inclu\u00edu no seu testamento, de 1929, a disposici\u00f3n de que s\u00f3 as obras de Richard Wagner poder\u00edanse representar en Bayreuth, o que foi posto en cuesti\u00f3n a ra\u00edz do debate sobre a direcci\u00f3n do Festival a principios do s\u00e9culo XXI, por considerarse unha v\u00eda de modernizaci\u00f3n, e de apertura para o festival. Siegfried Wagner morreu en Bayreuth, por mor dun ataque card\u00edaco, durante o festival de 1930 (catro meses despois da morte de Cosima), antes de poder estrear a s\u00faa nova produci\u00f3n de \"Tannh\u00e4user\".\nWinifred Wagner (1931 - 1944).\nTralo repentino falecemento de Siegfried, a s\u00faa vi\u00fava, a brit\u00e1nica Winifred Wagner (nada Winifred Marjorie Williams) f\u00edxose cargo da direcci\u00f3n do evento. Con todo, ao contrario que os seus predecesores, non se mostrou interesada na direcci\u00f3n art\u00edstica das produci\u00f3ns, e concentrouse na administraci\u00f3n do festival. Para levar os asuntos art\u00edsticos, trouxo a Bayreuth a Heinz Tietjen, intendente da \"St\u00e4dtische Oper\" de Berl\u00edn, que se encargou da renovaci\u00f3n das produci\u00f3ns do festival. Comezou con \"Die Meistersinger\" e o Anel en 1933, en colaboraci\u00f3n co escen\u00f3grafo Emil Preetorius, atrev\u00e9ndose en 1934 a substitu\u00edr a hist\u00f3rica produci\u00f3n de \"Parsifal\" de 1882 por outra realizada xunto con Alfred Roller. Estes cambios provocaron intensas pol\u00e9micas entre os partidarios de manter a tradici\u00f3n ligada ao propio compositor, e os que pensaban que o festival necesitaba asumir a evoluci\u00f3n da arte esc\u00e9nica que se produciu nos 50 anos transcorridos desde a morte de Wagner. As novas produci\u00f3ns de Tietjen resultaron ser luxosas, modernas e efectivas.\nNo aspecto musical tam\u00e9n se produciu unha certa renovaci\u00f3n, coa presenza, xa en 1930, de Toscanini, que dirixiu \"Tannh\u00e4user\" e \"Tristan e Isolda\" con grande \u00e9xito. En 1931 chegou a Bayreuth Wilhelm Furtw\u00e4ngler, que se encargou do \"Tristan\", mentres Toscanini pasaba a dirixir \"Parsifal\". Richard Strauss, que non dirix\u00eda en Bayreuth desde 1894, volveu en 1933 con \"Parsifal\", e cunha novidade: a interpretaci\u00f3n da novena sinfon\u00eda de Beethoven (para conmemorar os 50 anos da morte de Wagner), que, de forma extraordinaria, volveuse a interpretar no \"Festspielhaus\" s\u00f3 noutras cinco ocasi\u00f3ns desde ent\u00f3n. O propio Tietjen encargouse da direcci\u00f3n musical dalgunhas das s\u00faas produci\u00f3ns nesta etapa. En canto aos cantantes, os grandes nomes wagnerianos desta etapa foron Kirsten Flagstad, Mar\u00eda M\u00fcller, Frida Leider, Martha Fuchs, Max Lorenz, Jaro Prohaska, Rudolf Bockelmann ou Franz V\u00f6lker.\nPero o que marcou fundamentalmente a etapa de Winifred Wagner foi a s\u00faa relaci\u00f3n persoal con Adolf Hitler, que se remonta \u00e1s primeiras visitas ao festival, en 1923. Hitler acudira ao festival, ademais de pola s\u00faa afecci\u00f3n \u00e1 m\u00fasica de Wagner, para entrevistarse co escritor panxermanista Houston Stewart Chamberlain, cu\u00f1ado de Siegfried e Winifred (casou en 1908 con Eva Wagner, filla de Wagner). A partir da subida ao poder do partido Nacionalsocialista en 1933, e grazas \u00e1 amizade de Hitler coa familia, o festival gozou dun per\u00edodo de estabilidade econ\u00f3mica. Hitler, que xa se fixera gran amigo da familia Wagner, mesmo en vida de Siegfried, apadri\u00f1ou aos dous fillos de Winifred, Wieland e Wolfgang, apoiando a formaci\u00f3n en direcci\u00f3n de escena do maior, e exim\u00edndolle do servizo na fronte durante a guerra. A influencia de Hitler no festival foi crecendo, at\u00e9 converterse practicamente no seu codirector, intervindo na programaci\u00f3n e selecci\u00f3n de artistas. Foi Hitler quen propuxo a Alfred Roller (a quen admiraba desde a s\u00faa mocidade como estudante de arte en Viena) como escen\u00f3grafo do novo \"Parsifal\" de 1934. Ante os \"decepcionantes\" resultados, o propio Hitler pediu unha nova produci\u00f3n para 1937, dese\u00f1ada por Wieland, que recuperou a est\u00e9tica da produci\u00f3n orixinal. A primeira consecuencia da crecente influencia de Hitler en Bayreuth foi a renuncia de Toscanini, convencido antifascista, a volver dirixir no festival (ademais, estaba algo molesto pola contrataci\u00f3n de Furtw\u00e4ngler). O propio Hitler escribiu a Toscanini rog\u00e1ndolle que volvese, para, trala s\u00faa nova negativa, ofrecerlle a substituci\u00f3n a Fritz Busch, quen rexeitou a oferta, e abandonou Alema\u00f1a coa s\u00faa familia. Bayreuth foi perdendo, progresivamente, a moitos dos grandes cantantes wagnerianos da \u00e9poca, que emigraron f\u00f3ra de Alema\u00f1a (Kirsten Flagstad, Frida Leider, Lauritz Melchior, Herbert Janssen ou Alexander Kipnis) A propia filla de Winifred, Friedelind Wagner, p\u00faxose a mal coa familia e abandonou Alema\u00f1a en 1939.\nA partir do inicio da segunda guerra mundial, a organizaci\u00f3n nazi \"Kraft durch Freude\" f\u00edxose cargo da venda e distribuci\u00f3n das entradas, e, na pr\u00e1ctica, da organizaci\u00f3n do festival, a trav\u00e9s dos seus programas de viaxes e vacaci\u00f3ns para os traballadores do \"Reich\". Hitler denominou \u00e1 nova organizaci\u00f3n \"festivais de guerra\" (\"Kriegsfestspiele\"). O encargado da administraci\u00f3n foi Bodo Lafferentz, oficial das SS, que en 1943 casou con Verena, filla m\u00e1is nova de Winifried, entrando a formar parte da familia Wagner. Lafferentz garantiu a achega de fondos para o festival, e o cheo en t\u00f3dalas funci\u00f3ns, con soldados da \"Wehrmacht\" feridos na guerra, ou traballadores das f\u00e1bricas de armamento. Tralo inicio da guerra, prohib\u00edronse as representaci\u00f3ns de \"Parsifal\" en toda Alema\u00f1a, inclu\u00edndo Bayreuth. A partir de 1941, o festival comezou a estar cada vez m\u00e1is afectado pola guerra: decretouse o escurecemento da iluminaci\u00f3n a partir das 21 horas, en prevenci\u00f3n de bombardeos a\u00e9reos, polo que as representaci\u00f3ns deb\u00edan comezar ao mediod\u00eda. En 1943 e 1944 s\u00f3 se representou \"Die Meistersinger\". Tietjen modificou a s\u00faa produci\u00f3n esc\u00e9nica, adaptada ao gusto da xerarqu\u00eda nazi (pero, en ning\u00fan caso, inclu\u00edndo en escena simbolox\u00eda do partido, como chegou a ser habitual noutros teatros de Alema\u00f1a). Furtw\u00e4ngler dirixiu as s\u00faas \u00faltimas representaci\u00f3ns wagnerianas en Bayreuth, nun ambiente cargado de tensi\u00f3n. O 9 de agosto de 1944 celebrouse a \u00faltima representaci\u00f3n. O ver\u00e1n seguinte, Bayreuth estaba xa ocupado polas tropas norteamericanas, a casa da familia Wagner (\"Wahnfried\") atop\u00e1base en ru\u00ednas, e Winifred e os seus fillos fuxiran da cidade.\nO \u00abNovo Bayreuth\u00bb (desde 1951).\nNos \u00faltimos d\u00edas da segunda guerra mundial, os bombardeos aliados destru\u00edron ao redor de dous terzos da cidade de Bayreuth, a\u00ednda que afortunadamente o \"Festspielhaus\" quedou intacto. Ao terminar a guerra, o teatro utilizouse como lugar de entretemento para os soldados das forzas norteamericanas de ocupaci\u00f3n. Posteriormente, foi cedido en fideicomiso ao Concello da cidade por un per\u00edodo de cinco anos, durante o que se utilizou para algunhas representaci\u00f3ns oper\u00edsticas (\u00fanico per\u00edodo no que no \"Festspilehaus\" represent\u00e1ronse obras non compostas por Wagner). Mentres tanto, produc\u00edronse alg\u00fans movementos para volver p\u00f3r en p\u00e9 o festival wagneriano. O Concello propuxo \u00e1 filla de Winifred, Friedelind, que se exiliou nos Estados Unidos antes da guerra, que asumise a direcci\u00f3n dun novo festival, ao que se negou. Doutra banda, Franz Wilhelm Beidler, que reclamaba, como fillo de Isolde Wagner (filla \"natural\" de Richard e Cosima) o dereito a ser o principal herdeiro do compositor, propuxo unha fundaci\u00f3n, presidida por Thomas Mann, que se fixese cargo do festival, deixando f\u00f3ra \u00e1 familia Wagner \"oficial\". Mentres tanto, Winifred sufrira un proceso de desnazificaci\u00f3n, \u00e1 vista da s\u00faa evidente relaci\u00f3n co partido e o r\u00e9xime nazi. Como resultado, prohib\u00eduselle dirixir actividades teatrais. Como ela era a titular dos dereitos sobre o festival, desde o testamento de Siegfried, renunciou a eles en favor dos seus fillos Wieland e Wolfgang. Ao conclu\u00edr o per\u00edodo de fideicomiso, en 1950, o \"Festspielhaus\" volveu ser propiedade da familia Wagner, que, finalmente, conseguiu a autorizaci\u00f3n e o apoio das novas autoridades alem\u00e1s para reabrir as portas do festival no ver\u00e1n de 1951.\nA reapertura.\nOs dous irm\u00e1ns repart\u00edronse os papeis: Wieland, que se formou como escen\u00f3grafo con Tietjen, e que iniciara unha carreira art\u00edstica en Bayreuth e en Altenburg, far\u00edase cargo da direcci\u00f3n art\u00edstica e das produci\u00f3ns esc\u00e9nicas. Wolfgang, ocupar\u00edase da administraci\u00f3n e dos aspectos financeiros. Para a reapertura program\u00e1ronse novas produci\u00f3ns de \"Parsifal\", o \"Anel\" e os \"Meistersinger\". Os irm\u00e1ns Wagner ti\u00f1an claro que, desde o punto de vista art\u00edstico, deb\u00edan iniciar canto antes unha ruptura coa \"tradici\u00f3n\" representativa da etapa anterior \u00e1 guerra, dirixida pola s\u00faa nai. A produci\u00f3n de \"Meistersinger\" encargouse a Rudolf Otto Hartmann, que dispuxo unha posta en escena m\u00e1is ben tradicional, pero no \"Anel\", e, sobre todo, en \"Parsifal\", Wieland Wagner deixou ver, desde o primeiro momento, a s\u00faa nova visi\u00f3n dos dramas musicais do seu av\u00f3. \"Parsifal\" era unha produci\u00f3n desposu\u00edda de referencias realistas, alixeirada de escenograf\u00eda, con grande importancia da iluminaci\u00f3n, e con movementos esc\u00e9nicos lentos e esquem\u00e1ticos, que supuxeron unha espectacular ruptura coas produci\u00f3ns que se viron at\u00e9 ent\u00f3n en Bayreuth. No caso do \"Anel\", Wieland a\u00ednda mantivo algunhas referencias aos s\u00edmbolos e referencias tradicionais, que foi alixeirando en sucesivos festivais. Era evidente a descarga en todas as obras de calquera referencia \"xermanista\", chegando a presentar aos Deuses do \"Walhalla\" como deuses gregos, evitando as asociaci\u00f3ns ideol\u00f3xicas que se presentaron durante o nazismo.\nNo aspecto musical, tam\u00e9n tentou romper con toda referencia \u00e1 etapa anterior. Quixo contar con Furtw\u00e4ngler, que acababa de superar con \u00e9xito o proceso de desnazificaci\u00f3n, pero este negouse a volver dirixir no foso do \"Festspielhaus\". Finalmente, Furtw\u00e4ngler dirixiu o concerto que abriu o Festival, o 29 de xullo, coa novena de Beethoven. Para as \u00f3peras, elixiu a Knappertsbusch, un especialista en Wagner, representante da tradici\u00f3n interpretativa destas obras, pero que estaba libre de toda sospeita, ao ser destitu\u00eddo polos nazis do seu posto de director da \u00f3pera de M\u00fanic, e, ademais, non dirixira nunca en Bayreuth. Como contrapunto, contratou a Herbert von Karajan, unha nova estrela emerxente da direcci\u00f3n de orquestra alem\u00e1 cun prometedor futuro. Knappertsbusch f\u00edxose cargo das funci\u00f3ns de \"Parsifal\", Karajan das de \"Meistersinger\" e ambos se repartiron os dous ciclos do \"Anel\". O propio Karajan recomendou a Wilhelm Pitz (con quen traballara na \u00f3pera de Aquisgr\u00e1n) para formar e dirixir un novo coro, para o que percorreu Alema\u00f1a facendo audici\u00f3ns. A Orquestra do Festival formouse cos mellores m\u00fasicos das orquestras alem\u00e1s, principalmente da Filharm\u00f3nica de Berl\u00edn e a Staatskapelle de Dresde.\nPara os cantantes, Wieland tentou recrutar un equipo de cantantes-actores mozos, novos no Festival, e comprometidos coas s\u00faas \"novas\" ideas sobre a interpretaci\u00f3n wagneriana. Nese primeiro festival xa apareceron varios dos que se converteron nos alicerces da nova etapa do Festival: Astrid Varnay, Martha M\u00f6dl, Wolfgang Windgassen, Paul Ku\u00ebn, Hermann Uhde, Ludwig Weber ou George London.\nA reapertura do festival converteuse nun dos primeiros acontecementos musicais despois da guerra, e deu inicio a unha hist\u00f3rica etapa de renovaci\u00f3n e enriquecemento da interpretaci\u00f3n das obras de Richard Wagner\nA \"idade de Ouro\" de Bayreuth.\nTralo \u00e9xito art\u00edstico e financeiro de 1951, o festival recobrou a s\u00faa periodicidade anual. O de 1952 repiteu o repertorio do ano anterior, pero engadindo unha nova produci\u00f3n de \"Trist\u00e1n e Isolda\", que abriu o festival. Na nova montaxe, dirixida musicalmente por Karajan, Wieland Wagner insist\u00eda no seu concepto esc\u00e9nico simplificado e simb\u00f3lico, que tanto balbordo causara no primeiro festival, e deixaba clara a s\u00faa intenci\u00f3n de renovar escenicamente todo o repertorio wagneriano. Ao ano seguinte, Wolfgang Wagner debutou como director esc\u00e9nico con \"Lohengrin\", cultivando cr\u00edticas que o comparaban desfavorablemente coas montaxes do seu irm\u00e1n. Acus\u00e1baselle de pouca experiencia nas decoraci\u00f3ns, e de mala direcci\u00f3n de actores. Nos anos sucesivos, Wolfgang montou \"O holand\u00e9s\", mentres que Wieland pu\u00f1a en escena \"Tannh\u00e4user\" e \"Meistersinger\". A produci\u00f3n desta \u00faltima obra, en 1956, provocou o primeiro apupo do p\u00fablico \u00e1 direcci\u00f3n de escena no Festival de Bayreuth. Wieland chegou ao extremo do seu concepto esc\u00e9nico, ao eliminar toda referencia visual \u00e1 cidade de N\u00fcrnberg en escena, o que resultou sorprendente, despois de tantos anos de escenograf\u00edas naturalistas, especialmente nesta obra, asumida como propia pola propaganda do r\u00e9xime nazi. As\u00ed mesmo, estes mestres (co\u00f1ecidos como \"Os Mestres Cantores \"sen\" N\u00fcrnberg\") v\u00edronse como unha provocaci\u00f3n, xa que, de feito, a cidade de N\u00fcrnberg permanec\u00eda, nese momento, practicamente destru\u00edda polos bombardeos da Guerra. Wieland defend\u00eda os cambios como un intento de crear un \u00abescenario invisible\u00bb que permitir\u00eda \u00e1 audiencia experimentar todos os aspectos psicosociais do drama sen as distracci\u00f3ns dos elaborados decorados. Tam\u00e9n se especulou con que espindo as obras de Wagner dos seus elementos hist\u00f3ricos e xerm\u00e1nicos, Wieland tentaba distanciar o festival do seu pasado nacionalista e crear novas produci\u00f3ns cun atractivo universal. Co tempo, moitos cr\u00edticos chegaron a apreciar a beleza \u00fanica das reinterpretaci\u00f3ns que Wieland fixo das obras do seu av\u00f3. Os dous irm\u00e1ns f\u00f3ronse repartindo as novas produci\u00f3ns dos t\u00edtulos do festival, exceptuando \"Parsifal\", que mantivo, con retoques, a emblem\u00e1tica produci\u00f3n de Wieland de 1951 (chegou a representarse 101 veces).\nPrecisamente a produci\u00f3n de \"Parsifal\" foi o detonante das diferenzas entre Wieland e Knappertsbusch, o que provocou que o director sa\u00edse do programa do festival de 1953, sendo substitu\u00eddo por Clemens Krauss. Este feito, xunto coa sa\u00edda de Karajan, tam\u00e9n con diferenzas art\u00edsticas, fixo que Wieland Wagner buscase novos directores que lle axudasen a levar a cabo a s\u00faa \"renovaci\u00f3n\" tam\u00e9n desde o punto de vista musical. Foi as\u00ed como foron chegando a Bayreuth directores como Joseph Keilberth, Eugen Jochum, Andr\u00e9 Cluytens, Wolfgang Sawallisch, Erich Leinsdorf ou Rudolf Kempe. O propio Knappertsbusch reconciliouse con Wieland Wagner tralo repentino falecemento de Clemens Krauss, e asumiu a direcci\u00f3n de \"Parsifal\" desde 1954 at\u00e9 1964 (as\u00ed como algunhas funci\u00f3ns do \"Anel\", \"Meistersinger\" e \"O Holand\u00e9s errante\"). Nesta etapa, a orquestra, e sobre todo o coro do festival (baixo a direcci\u00f3n de Pitz) alcanzaron niveis de calidade case lendarios. En canto aos cantantes, \u00e1 base do primeiro festival f\u00f3ronse engadindo os nomes que fixeron merecer a esta \u00e9poca o apelativo de \"idade de ouro\" do festival: Hans Hotter, Jon Vickers, Hans Beirer, Ram\u00f3n Vinay, Sandor Konya, Birgit Nilsson, Leonie Rysanek, R\u00e9gine Crespin, Anja Silja, Jerome Hines, Gustav Neidlinger, Josef Greindl...\nCausou tam\u00e9n bastante pol\u00e9mica a intervenci\u00f3n de Wieland Wagner nas partituras, recortando alg\u00fans fragmentos para adaptar a m\u00fasica ao seu concepto esc\u00e9nico. Foron especialmente discutidos alg\u00fans cortes en \"Lohengrin\" ou \"G\u00f6tterd\u00e4mmerung\", a recuperaci\u00f3n da versi\u00f3n orixinal de \"O holand\u00e9s errante\" na produci\u00f3n de 1959, e, sobre todo, a \"nova\" versi\u00f3n de \"Tannh\u00e4user\" na produci\u00f3n de 1961, fundindo as d\u00faas versi\u00f3ns existentes da obra. Esta produci\u00f3n l\u00e9mbrase especialmente, pola aparici\u00f3n do ballet de Maurice B\u00e9jart na \"bacanal\" do primeiro acto, e pola interpretaci\u00f3n de Venus pola soprano norteamericana Grace Bumbry, primeira cantante de raza negra en actuar en Bayreuth. Nesta produci\u00f3n apareceu, por primeira vez, unha cantante espa\u00f1ola: Victoria de los \u00c1ngeles. Desde ent\u00f3n, s\u00f3 outros dous cantantes espa\u00f1ois apareceron sobre o escenario do Festspielhaus, os tenores Pl\u00e1cido Domingo (Siegmund e Parsifal, entre 1992 e 2000) e Jorge Rodr\u00edguez-Norton (Heinrich der Schreiber no \"Tannh\u00e4user\" de 2019). Domingo foi tam\u00e9n o \u00fanico espa\u00f1ol que dirixiu a orquestra do Festival, en tres funci\u00f3ns de \"Die Walk\u00fcre\" en 2018.\nDos \u00faltimos anos da etapa de Wieland Wagner, p\u00f3dese destacar especialmente a m\u00edtica produci\u00f3n de \"Tristan und Isolde\" de 1962, dirixida por Karl B\u00f6hm, coa parella formada por Wolfgang Windgassen e Birgit Nilsson. En 1965 Wieland Wagner presentou a s\u00faa segunda produci\u00f3n do \"Anel\", dirixida por B\u00f6hm, co que esperaba continuar a s\u00faa renovaci\u00f3n musical. Ese mesmo ano, trala morte de Knappertsbusch, confiou a direcci\u00f3n musical de \"Parsifal\" ao mozo Pierre Boulez, o que significou tam\u00e9n unha ruptura co estilo m\u00e1is tradicional do director alem\u00e1n. A inesperada morte de Wieland Wagner, por un cancro de pulm\u00f3n, tralo festival de 1966, truncou a renovaci\u00f3n emprendida en 1951. Wolfgang asumiu en solitario a direcci\u00f3n art\u00edstica e administrativa do festival, e comezou a substitu\u00edr as produci\u00f3ns do seu irm\u00e1n polas propias.\nNos primeiros anos 70, xunto coas cr\u00edticas \u00e1s produci\u00f3ns de Wolfgang Wagner, produciuse unha certa crise art\u00edstica, por parte de directores e cantantes, as\u00ed como o agravamento das disputas familiares entre o novo director e os herdeiros de Wieland. En 1973 o festival e os seus activos foron transferidos a unha recentemente creada Fundaci\u00f3n Richard Wagner, cuxo consello de direcci\u00f3n inclu\u00eda a membros da familia Wagner ademais doutros nomeados polo estado. Wolfgang Wagner conservou a presidencia da administraci\u00f3n; a s\u00faa idoneidade para o cargo nunca foi cuestionada.\n\"Werkstatt Bayreuth\".\nMentres Wolfgang Wagner continuaba administrando o festival, a principios dos setenta, a produci\u00f3n das obras pasou a mans dunha serie de novos directores, que Wolfgang bautizou como \"Werkstatt Bayreuth\" ('O taller de Bayreuth'). A idea era converter o festival nun laboratorio de opera, dando a oportunidade aos directores de experimentar con novos m\u00e9todos de representaci\u00f3n. O cambio veu imposto pola necesidade, xa que era imposible para Wolfgang administrar e dirixir o Festival simultaneamente. Ademais, era unha oportunidade para renovarse con cada produci\u00f3n, en lugar de seguir representando as mesmas \u00f3peras \u00e1 maneira tradicional ano tras ano. Ingmar Bergman, que produciu unha versi\u00f3n sueca do cl\u00e1sico de Mozart, \"Die Zauberfl\u00f6te\" (\"A frauta m\u00e1xica\"), rexeitou unha invitaci\u00f3n para dirixir o festival.\nA produci\u00f3n m\u00e1is exitosa do \"Werkstatt Bayreuth\" foi o Ciclo do \"Anel\", en celebraci\u00f3n do centenario da s\u00faa estrea, baixo a direcci\u00f3n do franc\u00e9s Patrice Ch\u00e9reau (e Pierre Boulez \u00e1 batuta). Ch\u00e9reau utilizou unha montaxe do s\u00e9culo XIX renovado, seguindo a interpretaci\u00f3n de George Bernard Shaw, que v\u00eda \"o Anel\" como unha obra de car\u00e1cter social sobre a explotaci\u00f3n da clase obreira polos ricos capitalistas do s\u00e9culo XIX. A audiencia viuse dividida entre aqueles que consideraron a obra unha ofensa e aqueles que a consideraron como o mellor ciclo do \"Anel\" xamais producido. A pol\u00e9mica non ti\u00f1a precedentes na historia do festival. As actuaci\u00f3ns pola contra, foron aclamadas como unhas das mellores xamais vistas na historia da \u00f3pera.\nOutros grandes directores que participaron no \"Werkstatt Bayreuth\" foron Jean Pierre Ponnelle da \u00d3pera de Par\u00eds (\"Trist\u00e1n e Isolda\"), Sir Peter Hall da Royal Shakespeare Company (o Anel que substitu\u00edu ao de Ch\u00e9reau en 1983, que fallou no seu intento de restablecer a interpretaci\u00f3n \"tradicional\"), G\u00f6tz Friedrich (\"Tannh\u00e4user\", Lohengrin e \"Parsifal\"), da Deutsche Oper Berl\u00edn, Harry Kupfer (\"Holand\u00e9s Errante\" e \"Anel\"), da Komische Oper de Berl\u00edn na antiga RDA, ou o cineasta Werner Herzog (\"Lohengrin\"). Finalmente, a decisi\u00f3n de Wolfgang de rexuvenecer Bayreuth con directores experimentais restableceu sen d\u00fabida a reputaci\u00f3n do festival como o l\u00edder mundial na \u00f3pera wagneriana. Nos anos 80 e 90 Wolfgang Wagner restrinxiu as s\u00faas achegas \u00e1 escena de Bayreuth a produci\u00f3ns de \"Parsifal\", \"Tannh\u00e4user\" e \"Meistersinger\".\nMusicalmente, ademais do orixinal punto de vista de Boulez do \"Anel\", \u00e9 de destacar o acontecemento que supuxo a presentaci\u00f3n de Carlos Kleiber entre 1974 e 1976, na nova produci\u00f3n de \"Trist\u00e1n e Isolda\" dirixida por August Everding. Nesta \u00e9poca destacaron tam\u00e9n como directores de orquestra Horst Stein e Colin Davis. Georg Solti fixo a s\u00faa \u00fanica aparici\u00f3n en Bayreuth no \"errado\" \"Anel\" de Peter Hall en 1983. Nos anos sucesivos o podio de Bayreuth domin\u00e1rono Daniel Barenboim (\"Trist\u00e1n\", \"Anel\" e \"Mestres\") e James Levine (\"Parsifal\" e \"Anel\").\nBayreuth no novo s\u00e9culo.\nO festival estivo baixo a direcci\u00f3n de Wolfgang Wagner at\u00e9 a s\u00faa retirada a finais de agosto de 2008. Con anterioridade houbo moita incerteza con respecto da s\u00faa sucesi\u00f3n \u00e1 fronte do festival. Xa en 2001, os 21 membros do Consello de directores votaron para que a s\u00faa filla primox\u00e9nita Eva Wagner-Pasquier o sucedera. No entanto, Wolfgang Wagner propuxo traspasar a direcci\u00f3n \u00e1 filla m\u00e1is nova, Katharina, filla da s\u00faa segunda muller, Gudrun, o que se frustrou co falecemento de Gudrun en 2007. Non se formalizou ningunha decisi\u00f3n con respecto \u00e1 sucesi\u00f3n at\u00e9 setembro de 2008, cando Eva Wagner-Pasquier e Katharina Wagner, foron encargadas polo ministro de cultura de Baviera, Thomas Goppel, para tomar o control do festival. Elas asumiron a tarefa inmediatamente, dado que o seu pai anunciara a s\u00faa retirada \u00e1 finalizaci\u00f3n do festival dese mesmo ano. As d\u00faas novas co-directoras do festival, foron seleccionadas por diante da s\u00faa curm\u00e1 Nike Wagner, filla de Wieland Wagner, e de Gerard Mortier, que presentaron unha candidatura \u00e1 direcci\u00f3n de \u00faltima hora o 24 de agosto.\nEn 2015, Katharina Wagner anunciou o nomeamento de Christian Thielemann como director musical (\"Musikdirektor\") do Festival, un cargo at\u00e9 a data inexistente e que o converte no m\u00e1ximo responsable musical. Xa nos anos trinta do s\u00e9culo XX pensouse en crear este posto e ofrecerllo a Wilhelm Furtw\u00e4ngler, rexeit\u00e1ndose finalmente a idea. A xesti\u00f3n no posto de Thielemann no Festival estivo rodeada de pol\u00e9mica, relacion\u00e1ndose coas renuncias a seguir dirixindo no Festival dos directores Kirill Petrenko (no \"Anel\") e Andris Nelsons (na nova produci\u00f3n de \"Parsifal\" de 2016, un mes antes da estrea).\nTralo festival de 2015, Eva Wagner retirouse da direcci\u00f3n, deixando o posto de Directora do Festival en solitario en mans de Katharina, xunto a Holger von Berg e Heinz-Dieter Sense como administradores e a Daniel Weber como Director art\u00edstico. Do mesmo xeito que o seu pai, o seu t\u00edo, o seu av\u00f3 e o seu bisav\u00f3, Katharina Wagner reservouse algunhas produci\u00f3ns dos Festivais que dirixiu, para exercer tam\u00e9n o labor de direcci\u00f3n de escena, comezando con \"Die Meistersinger\" en 2007 e continuando con \"Tristan\" en 2015.\nA edici\u00f3n do festival do ver\u00e1n de 2020 t\u00edvose que suspender, debido \u00e1s medidas sanitarias establecidas en relaci\u00f3n \u00e1 pandemia de Coronavirus. Ese ano estaba previsto a estrea dunha nova produci\u00f3n do \"Anel\", que se tivo que postpo\u00f1er para o ano seguinte. Foi a primeira vez, desde a reapertura do Festival en 1951, que se deixou de celebrar unha edici\u00f3n.\nA pesar das loitas internas polo seu control, o festival segue atraendo miles de visitantes cada ver\u00e1n. A demanda (unhas 500.000 petici\u00f3ns) supera con fartura a oferta (60.000 entradas); o tempo de espera \u00e9 de entre 5 e 10 anos, con certas excepci\u00f3ns para doantes do Festival, patr\u00f3ns famosos do mesmo e entusiastas do \u00abMestre\u00bb. En 2013, por primeira vez, pux\u00e9ronse \u00e1 venda de forma \"libre\", por internet, as entradas de varias das funci\u00f3ns do festival de 2014, f\u00f3ra do proceso tradicional de adxudicaci\u00f3n. As 10 000 entradas dispo\u00f1ibles vend\u00e9ronse integramente en poucos minutos.\nA produci\u00f3n do \"Anel\" ren\u00f3vase cada 5/7 anos, seguindo un ano no que non se representa. Os anos nos que representa \"O Anel\", \u00e9 acompa\u00f1ado doutras tres \u00f3peras, nos que non, repres\u00e9ntanse at\u00e9 cinco \u00f3peras.\nEntre os grandes \u00e9xitos de Bayreuth no s\u00e9culo XXI cabe destacar:\nDiscograf\u00eda.\nConserv\u00e1ronse alg\u00fans documentos sonoros da primeira etapa do festival, de grande interese, e que documentan a forma \"tradicional\" de presentar as obras de Wagner na \u00e9poca de Siegfried e Winifred Wagner. A primeira \u00e9 unha serie de fragmentos de \"Parsifal\" gravados en 1927 baixo a direcci\u00f3n de Karl Muck (escena final do primeiro acto, unha escena do segundo e gran parte do terceiro), xunto con outro fragmento do \u00faltimo acto interpretado por Alexander Kipnis e dirixido polo propio Siegfried Wagner. O segundo re\u00fane unha ampla selecci\u00f3n de fragmentos de \"Tristan und Isolde\" gravados en 1928 baixo a direcci\u00f3n de Karl Elmendorff, e conta coas voces de Gunnar Graarud, Nanny Larsen-Todsen, Rudolf Bockelmann e Ivar Andr\u00e9sen. O \u00faltimo \u00e9 un documento de 1930, cun \"Tannh\u00e4user\" bastante resumido, que foi dirixido por Karl Elmendorff, debido a que, por raz\u00f3ns de contrato, non puido gravalo Toscanini, que foi quen ese ano dirixiu a estrea da \u00faltima produci\u00f3n de Siegfried Wagner. Destaca a presenza no elenco de Herbert Janssen, Maria M\u00fcller e Sigismund Pilinszky. Todos estes rexistros foron reeditados en disco compacto por varios selos. Tam\u00e9n se pode destacar o \u00faltimo \"Meistersinger\" previo \u00e1 guerra (1943), dirixido por Furtw\u00e4ngler, que non se conservou completo, cantado por Jaro Prohaska, Max Lorenz, Maria M\u00fcller e Eugen Fuchs\nO \"novo Bayreuth\" at\u00f3pase bastante documentado discogr\u00e1ficamente (e desde os anos 70, tam\u00e9n videogr\u00e1ficamente) por gravaci\u00f3ns \"oficiais\" e tam\u00e9n pola reedici\u00f3n das retransmisi\u00f3ns radiof\u00f3nicas da \u00e9poca. De entre a multitude de gravaci\u00f3ns p\u00f3dense seleccionar as seguintes:"}
{"id": "517827", "revid": "1505", "url": "https://gl.wikipedia.org/wiki?curid=517827", "title": "Festivais de Bayreuth", "text": ""}
{"id": "517830", "revid": "98629", "url": "https://gl.wikipedia.org/wiki?curid=517830", "title": "Deuteria", "text": "Deuteria, en franc\u00e9s \"Deoteria\" ou \"Deuterie\", foi unha ra\u00ed\u00f1a consorte dos francos ca. 533 a 536, polo seu segundo matrimonio con Teodeberto I, rei merovinxio de Austrasia. Como tal, sucedeu a Radegunda, esposa de Clotario I, e precedeu a Wisigarda, segunda esposa de Teodeberto I.\nTraxectoria.\nDeuteria pertenc\u00eda a unha aristocr\u00e1tica familia galo-romana de Auvernia, que manti\u00f1a unha estreita relaci\u00f3n (e probabelmente parentesco) con Sidonio Apolinar, con Avito (que despois de morto foi Santo Avito) e co que despois foi o emperador Avito. \nViv\u00eda (antes de 533) en Septimania, daquela posesi\u00f3n do reino dos visigodos de Toledo. Estaba casada e ti\u00f1a unha filla chamada Adia. \nRa\u00ed\u00f1a dos francos.\nCo fin de conquistar a rexi\u00f3n da Septimania, Teodeberto I dirixiu unha campa\u00f1a militar al\u00ed en 533. Primeiro tomou as cidades de Die, Lod\u00e8ve, e logo B\u00e9ziers, antes de enviar a un lugartenente a Cabri\u00e8res para exixir a capitulaci\u00f3n da poboaci\u00f3n local.\nPara evitar un conflito cos guerreiros francos, Deuteria entregou unha misiva ao mensaxeiro autrasiano, para que a entregara a Teodeberto, cuxo contido foi estudado polo historiador Gregorio de Tours: \u00abMoi bo se\u00f1or, ningu\u00e9n pode resistirte. Reco\u00f1ec\u00e9moste como o noso nobre mestre\u00bb. Esta carta impulsou a Teodeberto a ir Cabri\u00e8res para co\u00f1ecer a Deuteria, de quen se enamorou.\nTeodeberto, por\u00e9n, tivo que sa\u00edr apresuradamente de Septimania para regresar a Austrasia para presenciar a morte de seu pai moribundo, Teodorico I (534), e poder asegurar o t\u00edtulo de sucesor, \u00e9 dicir, de rei de Austrasia, xa que estaba enfrontando aos seus rivais, os seus t\u00edos Clotario I e Childeberto I.\nCando obtivo seu t\u00edtulo de rei, a\u00ednda que Deuteria estaba casada, Teodeberto levouna a Austrasia onde a tomou como concubina oficial. Deuteria deixou ao seu marido, pero a s\u00faa filla, Adia, seguiuna. Casaron (ca. 533-534) a pesar de que Teodeberto xa estaba comprometido con Wisigarda, filla do rei dos longobardos Wacho.\nAo redor de 535-536, Deuteria deu \u00e1 luz un fillo, Teodebaldo, herdeiro de Teodeberto I, e unha filla, Berthov\u00e8re.\nInfanticidio.\nContra 536, pensando que a s\u00faa filla Adia, que ent\u00f3n era unha adolescente, pod\u00eda ser unha rival e temendo que Teodebaldo a tomara como a s\u00faa favorita, Deuteria matou a s\u00faa filla m\u00e1is vella. O asasinato tivo lugar nas proximidades de Verd\u00fan. Deuteria meteu \u00e1 s\u00faa filla nun carro tirado por bois salvaxes que ela excitou cando o carro cruzaba unha ponte sobre o r\u00edo Mosa, o que fixo que o carro caera da ponte e Adia se afogara no r\u00edo.\nRepudio.\nDespois deste asasinato, o status de Deuteria como ra\u00ed\u00f1a dos francos e favorita do rei Teodebaldo I diminu\u00edu. A aristocracia austrasiana esperara durante moito tempo a celebraci\u00f3n, segundo as tradici\u00f3ns, da uni\u00f3n que se acordara sete anos antes entre Teodebaldo e a princesa longobarda Wisigarda, a s\u00faa prometida oficial. Baixo presi\u00f3n, Teodebaldo I repudiou a Deuteria, que foi expulsada da corte real, deixando ao seu fillo Teodebaldo (o futuro rei Teodebaldo I) co seu pai, que permaneceu con el como herdeiro. Teodebaldo casou con Wisigarda, que morreu uns anos despois, pero o rei non se atreveu a chamar a Deuteria \u00e1 corte e tomou unha terceira esposa (desco\u00f1ecida)."}
{"id": "517831", "revid": "89787", "url": "https://gl.wikipedia.org/wiki?curid=517831", "title": "Wisigarda", "text": "Wisigarda (en franc\u00e9s \"Wisigarde\", \"Wisigardis\" ou \"Wisigardeis\"), nada en 510 e finada en 541, foi unha ra\u00ed\u00f1a consorte dos francos, tras o seu casamento co rei de Austrasia Teodeberto I. \nTraxectoria.\nFilla de Wacho, rei dos longobardos, e da s\u00faa esposa Austricusa, segundo Gregorio de Tours estaba comprometida contra o ano 533 co rei de Austrasia Teodeberto I, que por\u00e9n casou con Deuteria. Despois de repudiala, Teodeberto casou, ao redor de 540 con Wisigarda.\nA s\u00faa irm\u00e1 Vuldetrada casou co rei Teobaldo, fillo de Teodeberto I e Deuteria.\nCasamento.\nTras un anormalmente longo per\u00edodo de compromiso que durou sete anos, Wisigarda casou con Teodeberto I, rei merovinxio de Austrasia. Ao redor do ano 531, Teodorico I, pai de Teodeberto, organizara o compromiso por raz\u00f3ns pol\u00edticas. Pero, debido ao matrimonio de Teodeberto coa galo-romana Deuteria, o compromiso con Wisigarda rompeuse. Novamente por raz\u00f3ns pol\u00edticas, Teodeberto repudiou a Deuteria e, finalmente, casou con Wisigarda entre os anos 537 e 538. Pouco despois da s\u00faa voda, ela faleceu.\nSepultura na catedral de Colonia.\nUnha capela especialmente erixida no atrio da catedral de Colonia alberga un mausoleo descuberto en 1959. Este cont\u00e9n a tumba dun neno con casco e armadura e a dunha muller moza. Os dous falecidos, aparentemente pag\u00e1ns, est\u00e1n acompa\u00f1ados dun rico mobiliario funerario, e a muller levaba valiosas alfaias e \u00eda vestida cun traxe tradicional que a identificaba como unha princesa longobarda. Base\u00e1ndose na dataci\u00f3n e na decoraci\u00f3n da tumba, foi identificada como Wisigarda. Por\u00e9n, a interpretaci\u00f3n non est\u00e1 probada por unha inscrici\u00f3n ou outras fontes. Por outra parte, estudos de ADN demostraron que o neno non \u00e9 seu fillo."}
{"id": "517833", "revid": "23204", "url": "https://gl.wikipedia.org/wiki?curid=517833", "title": "Filmes propostos \u00f3 mellor filme internacional na 72\u00aa edici\u00f3n dos \u00d3scar", "text": "Os seguintes 47 filmes, todos eles de pa\u00edses diferentes, foron propostos na 72\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Francia, Espa\u00f1a, o Nepal, Suecia e o Reino Unido. O galard\u00f3n recaeu sobre Espa\u00f1a, co filme \"Todo sobre mi madre\". Foi a terceira vitoria do pa\u00eds logo de \"Volver a empezar\" en 1982 e \"Belle \u00c9poque\" en 1993.\nBut\u00e1n, o Nepal e Taxiquist\u00e1n presentaron filmes por primeira vez."}
{"id": "517834", "revid": "23204", "url": "https://gl.wikipedia.org/wiki?curid=517834", "title": "LU-102", "text": "A estrada LU-102 une Viveiro e Celeiro por San L\u00e1zaro. \u00c9 paralela \u00e1 LU-862."}
{"id": "517835", "revid": "23204", "url": "https://gl.wikipedia.org/wiki?curid=517835", "title": "LU-530", "text": "A LU-530 \u00e9 unha estrada da Rede Primaria da Xunta de Galicia, que une Lugo e A Fonsagrada. Esta estrada \u00e9 un medio de comunicaci\u00f3n fundamental entre as comarcas da parte oriental da provincia de Lugo, as\u00ed como os n\u00facleos desta zona co oeste de Asturias. Esta estrada atravesa varios n\u00facleos urbanos importantes como Castroverde, O C\u00e1davo ou A Fonsagrada. A zona urbana do C\u00e1davo est\u00e1 atravesada pola LU-530 por unha lonxitude de 0,5 km cunha senda curva onde se cruza coa LU-750 e a LU-710 a diferentes niveis que conectan a cidade cos n\u00facleos rurais da zona."}
{"id": "517836", "revid": "23204", "url": "https://gl.wikipedia.org/wiki?curid=517836", "title": "Buscando a Casal", "text": "Buscando a Casal \u00e9 un filme cubano de 2019 dirixido por Jorge Luis S\u00e1nchez. Foi escollido como candidato de Cuba para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "517837", "revid": "23204", "url": "https://gl.wikipedia.org/wiki?curid=517837", "title": "O menhir de ouro", "text": ""}
{"id": "517838", "revid": "1505", "url": "https://gl.wikipedia.org/wiki?curid=517838", "title": "M\u00fasica tradicional", "text": "A m\u00fasica tradicional ou m\u00fasica folcl\u00f3rica \u00e9 a denominaci\u00f3n para a m\u00fasica popular que se transmite de xeraci\u00f3n en xeraci\u00f3n por v\u00eda oral (e hoxe en d\u00eda tam\u00e9n de maneira acad\u00e9mica) como unha parte m\u00e1is dos valores e da cultura dun pobo. As\u00ed pois, ten un marcado car\u00e1cter \u00e9tnico ou de ra\u00edz. Dentro das m\u00fasicas tradicionais, hai algunhas que transcenderon m\u00e1is al\u00f3 da s\u00faa orixe, como o flamenco, a xota, o tango, a m\u00fasica country, a samba, a cumbia colombiana e, en xeral, moitos dos ritmos latinos que mantiveron certa entidade propia co tempo e volv\u00e9ronse algo m\u00e1is que un baile.\nOutros nomes cos que se co\u00f1ece a este tipo de m\u00fasica son \"m\u00fasica \u00e9tnica\", \"m\u00fasica rexional\", \"m\u00fasica t\u00edpica\", e m\u00fasica popular ou m\u00fasica folk, denominaci\u00f3ns estas d\u00faas \u00faltimas que poden inducir a confusi\u00f3n ao ter xa outro significado.\nConceptos.\nM\u00fasica folcl\u00f3rica vs. m\u00fasica popular.\nA m\u00fasica folcl\u00f3rica tam\u00e9n se denomina co apelativo de \"m\u00fasica popular\" (e de feito, con anterioridade ao s\u00e9culo poder\u00edan considerarse sin\u00f3nimos). O termo m\u00fasica popular remite \u00e1 m\u00fasica que se creaba, interpretaba e transmit\u00eda polo pobo e os \"m\u00fasicos populares\". Ademais dese significado que remit\u00eda a un uso m\u00e1is rural da m\u00fasica popular, na actualidade tam\u00e9n se entende por m\u00fasica popular aqueles x\u00e9neros m\u00e1is actuais de difusi\u00f3n urbana que tam\u00e9n se crean, interpretan e transmiten de maneira popular: desde a m\u00fasica considerada moderna, habitualmente vinculados \u00e1 cultura urbana, que m\u00e1is atraen a atenci\u00f3n do gran p\u00fablico, a\u00ednda que na actualidade o termo m\u00fasica popular pode referirse \u00e1 m\u00fasica de maior difusi\u00f3n ou popularidade. \nM\u00fasica folcl\u00f3rica vs. m\u00fasica folk.\nA partir da d\u00e9cada dos 50, 60 e 70 do s\u00e9culo xurdiu en numerosos pa\u00edses un interese pola m\u00fasica folcl\u00f3rica que conduciu \u00e1 formaci\u00f3n e difusi\u00f3n de diversos conxuntos musicais deste x\u00e9nero. Alg\u00fans deles produciron formas modernizadas desta m\u00fasica que se co\u00f1ecen baixo o nome xen\u00e9rico de m\u00fasica folcl\u00f3rica contempor\u00e1nea, ou m\u00e1is abreviadamente m\u00fasica folk. Esta m\u00fasica, a\u00ednda que comparte en esencia a est\u00e9tica (e tam\u00e9n os escenarios) coa m\u00fasica m\u00e1is tradicional, al\u00ed\u00f1ase en moitos aspectos (como as v\u00edas de difusi\u00f3n e comercializaci\u00f3n, ou o tratamento dos dereitos de autor) coa moderna m\u00fasica popular.\nCaracter\u00edsticas.\nA m\u00fasica tradicional ou folcl\u00f3rica mant\u00edvose viva, desde os tempos da industrializaci\u00f3n, fundamentalmente no \u00e1mbito rural, non sendo at\u00e9 mediados do s\u00e9culo que comezou a aparecer un interese no mundo acad\u00e9mico polo estudo desta arte popular.\n- Son creaci\u00f3ns an\u00f3nimas. A\u00ednda que na s\u00faa orixe tiveron un autor determinado, non se lembra quen foi ou como se chamaba, o que importa \u00e9 a m\u00fasica en si. Non existen tampouco por tanto uns dereitos de autor.\n- \u00c9 aceptada de forma xeral pola comunidade. Lonxe de representar a personalidade dun artista ou dun grupo social determinado como pode ocorrer noutros x\u00e9neros, a m\u00fasica tradicional representa a todos os membros da comunidade \u00e1 que pertence.\n- Exerce unha funci\u00f3n social determinada. Utiliz\u00e1base para acompa\u00f1ar diversas tarefas, como os labores do campo, as celebraci\u00f3ns, os xogos, etc. O estilo da m\u00fasica adoitaba variar segundo fose a tarefa \u00e1 que tipicamente acompa\u00f1aba.\n- Transm\u00edtese oralmente. Os m\u00fasicos aprenden esta m\u00fasica escoit\u00e1ndoa tocar a outros, e repet\u00edndoa de memoria. No proceso introducen \u00e1s veces variaci\u00f3ns, xa sexa ou non de forma intencionada. Non existe unha versi\u00f3n \"aut\u00e9ntica\" que o autor deixase fixada nunha partitura ou nunha gravaci\u00f3n.\nSon todas elas caracter\u00edsticas espec\u00edficas da m\u00fasica folcl\u00f3rica que de cando en cando se atopan nas outras d\u00faas grandes tradici\u00f3ns musicais como son a m\u00fasica culta e a m\u00fasica popular. Cabe sinalar non obstante alg\u00fans cambios neste sentido nas \u00faltimas d\u00e9cadas coa incorporaci\u00f3n da m\u00fasica tradicional aos circu\u00edtos comerciais e aos ensinos acad\u00e9micos.\nEn canto aos aspectos puramente formais da m\u00fasica folcl\u00f3rica (como poidan ser a melod\u00eda, a instrumentaci\u00f3n, a harmon\u00eda ou o ritmo), estes difiren notablemente segundo o x\u00e9nero, a rexi\u00f3n e a cultura \u00e1 que pertenza, sendo escaso o parecido por exemplo entre unha mui\u00f1eira galega, un fandango andaluz, ou unha polca centroeuropea.\nO estudo dos x\u00e9neros e as caracter\u00edsticas das distintas m\u00fasicas folcl\u00f3ricas que hai no mundo forma parte dunha ciencia que recibe o nome de etnomusicolox\u00eda."}
{"id": "517839", "revid": "1505", "url": "https://gl.wikipedia.org/wiki?curid=517839", "title": "Folclore (m\u00fasica)", "text": ""}
{"id": "517840", "revid": "54334", "url": "https://gl.wikipedia.org/wiki?curid=517840", "title": "Forma binaria", "text": "A forma binaria \u00e9 unha maneira de estruturar unha peza musical en d\u00faas secci\u00f3ns relacionadas entre si que normalmente se repiten.\nA forma binaria era moi popular durante o Barroco e frecuentemente utiliz\u00e1base para dar forma a movementos de sonatas para instrumentos de teclado. Tam\u00e9n se utilizaba para obras moi curtas e dun s\u00f3 movemento.\nCara \u00e1 metade do s\u00e9culo XVIII foi deixando de utilizarse e foi sendo substitu\u00edda pola forma sonata que potenciaba o desenvolvemento do material musical. Onde a\u00ednda se mant\u00e9n o seu uso \u00e9 como un tema a partir do que desenvolver variaci\u00f3ns. Tam\u00e9n queda incorporada a grandes obras e en formas m\u00e1is elaboradas, como a forma sonata, nas que se mante\u00f1en certas estruturas propias da forma binaria.\nEstrutura.\nUnha peza en forma binaria caracter\u00edzase por ter d\u00faas secci\u00f3ns (A e B) complementarias, cunha duraci\u00f3n aproximadamente igual. A primeira secci\u00f3n (A) empezar\u00e1 nunha determinada tonalidade e modula normalmente a unha tonalidade pr\u00f3xima. As composici\u00f3ns en:\nA segunda secci\u00f3n (B) empeza na tonalidade novamente establecida, onde permanece durante un per\u00edodo indefinido de tempo. Por\u00e9n, a\u00ednda que a efectos pr\u00e1cticos a consideremos unha \"nova tonalidade\", moitas veces non se trata realmente de tal (sobre todo no modo menor), porque non adoitan aparecer todas as alteraci\u00f3ns necesarias. Despois dunha certa actividade harm\u00f3nica, antes de terminar, a peza modula outra vez cara \u00e1 tonalidade orixinal. Nas composici\u00f3ns do s\u00e9culo XVIII, era habitual que as d\u00faas secci\u00f3ns A e B estivesen separadas por dobre barra final con sinais de repetici\u00f3n, que indicaba que ti\u00f1an que ser repetidas. De modo que pode esquematizarse a forma coas letras AABB."}
{"id": "517841", "revid": "1410", "url": "https://gl.wikipedia.org/wiki?curid=517841", "title": "Desmodus rotundus", "text": "O Desmodus rotundus \u00e9 unha especie de pequeno morcego orixinario de Am\u00e9rica Latina. \u00c9 unha das tres especies existentes de morcego vampiro, sendo as outras d\u00faas \"Diphylla ecaudata\" e \"Diaemus youngi\". Esta especie practica a hematofaxia, aliment\u00e1ndose principalmente de sangue do gando. O morcego ach\u00e9gase \u00e1 s\u00faa presa pola noite mentres dorme. Despois usa os seus afiados dentes para cortar a pel dos seus h\u00f3spedes e lamber o seu sangue coa s\u00faa longa lingua.\nA especie \u00e9 polix\u00ednica, cun macho dominante defendendo grupos de femias. \u00c9 unha das especies de morcegos m\u00e1is sociais debido \u00f3 seu alto n\u00famero de comportamentos cooperativos, como o aseo social ou distribuci\u00f3n de alimentos. Debido a que se alimenta do gando e a que \u00e9 portador da rabia, este morcego consid\u00e9rase unha praga. O seu status de conservaci\u00f3n est\u00e1 clasificado como pouco preocupante pola Uni\u00f3n Internacional para a Conservaci\u00f3n da Natureza (IUCN) debido \u00e1 \"s\u00faa ampla distribuci\u00f3n, a unha gran tolerancia da poboaci\u00f3n a certo grao de modificaci\u00f3n do h\u00e1bitat, e porque \u00e9 pouco probable que estea disminu\u00edndo \u00e1 velocidade requirida para cualificar para a inclusi\u00f3n nunha categor\u00eda ameazada.\""}
{"id": "517842", "revid": "75576", "url": "https://gl.wikipedia.org/wiki?curid=517842", "title": "Circunferencia goniom\u00e9trica", "text": "A circunferencia goniom\u00e9trica, trigonom\u00e9trica, unitaria, \u00e9 unha circunferencia de raio formula_1, normalmente co seu centro na orixe formula_2 dun sistema de coordenadas, dun plano euclidiano ou complexo. Devandita circunferencia util\u00edzase co fin de poder estudar facilmente as raz\u00f3ns trigonom\u00e9tricas e funci\u00f3ns trigonom\u00e9tricas, mediante a representaci\u00f3n de tri\u00e1ngulos rect\u00e1ngulos auxiliares. \nSe formula_3 \u00e9 un punto da circunferencia unidade do primeiro cuadrante, ent\u00f3n x e y son as lonxitudes dos catetos dun tri\u00e1ngulo rect\u00e1ngulo cuxa hipotenusa ten lonxitude formula_1. Aplicando o Teorema de Pit\u00e1goras, formula_5 e formula_6 satisf\u00e1n a seguinte ecuaci\u00f3n: formula_7.\nFunci\u00f3ns trigonom\u00e9tricas na circunferencia unitaria.\nSe formula_3 \u00e9 un punto da circunferencia unidade, e o raio que ten a orixe en formula_2 forma un \u00e1ngulo formula_10 co eixo formula_11, as principais funci\u00f3ns trigonom\u00e9tricas p\u00f3dense representar como raz\u00f3n de segmentos asociados a tri\u00e1ngulos rect\u00e1ngulos auxiliares, da seguinte maneira:\nO seno \u00e9 a raz\u00f3n entre o cateto oposto (formula_5) e a hipotenusa (formula_13)\ne dado que a hipotenusa \u00e9 igual ao raio, que ten valor formula_1, ded\u00facese:\nO coseno \u00e9 a raz\u00f3n entre o cateto adxacente (formula_6) e a hipotenusa (formula_13)\ne como a hipotenusa ten valor formula_1, ded\u00facese:\nA tanxente \u00e9 a raz\u00f3n entre o cateto oposto e o adxacente\nPor semellanza de tri\u00e1ngulos:formula_23 e como formula_24 ded\u00facese que formula_25 e, por tanto, formula_26.\nFunci\u00f3ns trigonom\u00e9tricas rec\u00edprocas.\nA cosecante, a secante e a cotanxente, son as raz\u00f3ns trigonom\u00e9tricas rec\u00edprocas do seno, coseno e tanxente:\nOs valores da cotanxente, a secante e a cosecante obt\u00e9\u00f1ense, analogamente, mediante semellanza de tri\u00e1ngulos.\nTopolox\u00eda.\nEn topolox\u00eda, a circunferencia unitaria (tam\u00e9n denominada disco unidade) clasif\u00edcase como formula_30; a xeneralizaci\u00f3n para unha dimensi\u00f3n m\u00e1is \u00e9 a esfera unidade formula_31.\nGrupo circular.\nOs n\u00fameros complexos p\u00f3dense identificar con puntos do plano euclidiano, \u00e9 dicir, o n\u00famero formula_32 identif\u00edcase co punto formula_33. Baixo esta identificaci\u00f3n, a circunferencia goniom\u00e9trica tr\u00e1tase dun grupo coa operaci\u00f3n de multiplicaci\u00f3n, denominado \"grupo circular\" e usualmente denotado como \ud835\udd4b. Este grupo ten aplicaci\u00f3ns moi importantes nas matem\u00e1ticas e na ciencia."}
{"id": "517845", "revid": "89787", "url": "https://gl.wikipedia.org/wiki?curid=517845", "title": "Sitapha Savan\u00e9", "text": "Sitapha Alfred Savan\u00e9 Sagna, nado en Dakar o 20 de agosto de 1978, \u00e9 un ex xogador de baloncesto senegal\u00e9s e espa\u00f1ol. Foi membro da selecci\u00f3n de baloncesto do Senegal. A s\u00faa carreira profesional desenvolveuse en Espa\u00f1a, a maior\u00eda dela na Liga ACB.\nTraxectoria.\nSavan\u00e9 formouse na Academia Naval da NCAA norteamericana, onde permaneceu tres tempadas. \u00d3 rematar a s\u00faa etapa universitaria deu o salto \u00f3 baloncesto espa\u00f1ol, fichando polo Menorca B\u00e0squet na liga LEB, dende onde pasou \u00f3 Tenerife durante tres tempadas, as d\u00faas primeiras na liga LEB e a \u00faltima en ACB co Unelco Tenerife.\nNa tempada 2004-05 ficha polo CB Gran Canaria, club no que fica oito anos seguidos, alcanzando a capitan\u00eda do club e varios r\u00e9cords do equipo. Na tempada 2011-12 desl\u00edgase do CB Gran Canaria. Unhas semanas m\u00e1is tarde incorp\u00f3rase \u00f3 Club Joventut de Badalona, tam\u00e9n na Liga ACB. Pasa tres tempadas no Joventut de Badalona, salientando a campa\u00f1a 2014-15, onde finalizou en segundo lugar na clasificaci\u00f3n de m\u00e1ximo taponador (1,58), ademais ter unha media de nove puntos e tres rebotes por encontro. \u00d3 rematar devandita tempada, non renova o seu contrato e volve \u00f3 CB Gran Canaria para a tempada 2015-16. Logo dun ano en Gran Canaria ficha polo Movistar Estudiantes.\nAo remate da tempada 2017-18 anunciou a s\u00faa retirada, sendo nese intre o xogador non nado en Espa\u00f1a que m\u00e1is partidos xogou na liga ACB. No momento da s\u00faa retirada capturou 2015 rebotes na ACB, cun termo medio de 4,13 rexeitamentos por partido, encontr\u00e1ndose entre os 50 xogadores m\u00e1is reboteadores da Liga. Con 499 tap\u00f3ns, converteuse no quinto taponador hist\u00f3rico da Liga."}
{"id": "517846", "revid": "23204", "url": "https://gl.wikipedia.org/wiki?curid=517846", "title": "Sitapha Alfred Savan\u00e9 Sagna", "text": ""}
{"id": "517850", "revid": "98629", "url": "https://gl.wikipedia.org/wiki?curid=517850", "title": "The Dig (filme de 2021)", "text": "The Dig \u00e9 un filme brit\u00e1nico-estadounidense de 2021 dirixido por Simon Stone. Bas\u00e9ase na novela hom\u00f3nima de John Preston, na cal reimaxina os eventos da escavaci\u00f3n de Sutton Hoo en 1939. Est\u00e1 protagonizado por Carey Mulligan, Ralph Fiennes, Lily James, Johnny Flynn, Ben Chaplin, Ken Stott, Archie Barnes e Monica Dolan.\nTivo unha estrea nos cinemas o 15 de xaneiro de 2021, seguido por unha distribuci\u00f3n en li\u00f1a a trav\u00e9s de Netflix o 29 de xaneiro de 2021."}
{"id": "517851", "revid": "23204", "url": "https://gl.wikipedia.org/wiki?curid=517851", "title": "Pieces of a Woman", "text": "Pieces of a Woman \u00e9 un filme canadense-estadounidense de 2020 dirixido por Korn\u00e9l Mundrucz\u00f3 a partir dun gui\u00f3n de Kata W\u00e9ber. Est\u00e1 protagonizado por Vanessa Kirby, Shia LaBeouf, Molly Parker, Sarah Snook, Iliza Shlesinger, Benny Safdie, Jimmie Fails e Ellen Burstyn. Martin Scorsese foi un dos seus produtores executivos.\nEstreouse o 4 de setembro de 2010 no Festival Internacional de Cinema de Venecia, onde Kirby ga\u00f1ou a Copa Volpi \u00e1 mellor actriz. Foi proxectado en cinemas escollidos o 30 de decembro de 2020 antes de lanzarse en li\u00f1a a trav\u00e9s de Netflix o 7 de xaneiro de 2021. Recibiu valoraci\u00f3ns positivas por parte da cr\u00edtica, que eloxiou especialmente as interpretaci\u00f3ns de Kirby, LaBeouf e Burstyn."}
{"id": "517854", "revid": "23204", "url": "https://gl.wikipedia.org/wiki?curid=517854", "title": "Praza Central de Tampere", "text": "A Praza Central (en fin\u00e9s \"Keskustori\") \u00e9 unha praza situada no centro da cidade de Tampere, Finlandia. A praza \u00e9 atravesada por H\u00e4meenkatu e est\u00e1 bordeada polas r\u00faas Aleksis Kiven katu e Satakunnankatu e no seu extremo oriental polo Tammerkoski. Nela enc\u00f3ntranse alg\u00fans dos edificios m\u00e1is emblem\u00e1ticos da cidade, como a Raatihuone, a Igrexa Vella, a Antiga Biblioteca, a antiga f\u00e1brica de papel Frenckell, o Teatro de Tampere, ou as casas do Comercio, Palander ou Sumelius. O nome de Keskustori foille dado en 1936, cando se renovou boa parte da nomenclatura da cidade, ata ese momento se chamaba \"Kauppatori\" (\"Praza do Mercado\").\nDe planta case rectangular, tr\u00e1tase dunha praza de grandes dimensi\u00f3ns, cunha lonxitude de 410 metros no seu lado m\u00e1is longos e 60 metros no seu lado m\u00e1is estreito. A s\u00faa superficie \u00e9 dunhas 3,3 hect\u00e1reas. Est\u00e1 dividida en diferentes sectores: ao norte sit\u00faase \"Frenckellinaukio\", ao sur \"Puutarhakatu\", e o sector ao sur de H\u00e4meenkatu \u00e9 co\u00f1ecido como \"Jugendtori\". A \u00e1rea do parque recibe nomes superpostos, dos cales os m\u00e1is co\u00f1ecidos son \"Kirjastonpuisto\" (\"Parque da Biblioteca\") ou \"Vanhankirjastonpuisto\" (\"Parque da Biblioteca Vella\"), e \"Vanhankirkonpuisto\" (\"Parque da Igrexa Vella\"), se ben a toda a \u00e1rea do parque se lle chama \u00e1s veces Koskipuisto, a\u00ednda que o Koskipuisto oficialmente est\u00e1 situado na outra beira do Tammerkoski."}
{"id": "517856", "revid": "19415", "url": "https://gl.wikipedia.org/wiki?curid=517856", "title": "Keskustori", "text": ""}
{"id": "517857", "revid": "23204", "url": "https://gl.wikipedia.org/wiki?curid=517857", "title": "Mono capuchino", "text": "Os monos capuchinos son monos do Novo Mundo da subfamilia Cebinae. Da familia dos c\u00e9bidos, agrupan dous x\u00e9neros, o \"Cebus\" e o \"Sapajus\". Distrib\u00faense por Am\u00e9rica Central e do Sur.\nClasificaci\u00f3n.\n\u00c9 unha das d\u00faas subfamilias da familia Cebidae xunto con Saimiriinae, e inclu\u00eda s\u00f3 o x\u00e9nero \"Cebus\", sendo \"Sapajus\" un subx\u00e9nero del, ata que no ano 2011 unha proba xen\u00e9tica revelou que \"Cebus\" e \"Sapajus\" estaban distanciados xeneticamente abondo como para constitu\u00edr x\u00e9neros diferentes."}
{"id": "517858", "revid": "23204", "url": "https://gl.wikipedia.org/wiki?curid=517858", "title": "Cebinae", "text": ""}
{"id": "517875", "revid": "15490", "url": "https://gl.wikipedia.org/wiki?curid=517875", "title": "Willem de Kooning", "text": "Willem de Kooning, nado en Rotterdam o 24 de abril de 1904 e finado en Long Island o 19 de marzo de 1997, foi un pintor neerland\u00e9s nacionalizado estadounidense, expo\u00f1ente do expresionismo abstracto nos anos posteriores \u00e1 segunda guerra mundial. Dentro desa tendencia, destacou na \"action painting\" con pintores como Jackson Pollock, Mark Rothko e Clyfford Still; m\u00e1is tarde, de Kooning experiment\u00f3 con novos movementos art\u00edsticos como a escultura e a \"performance\".\nA retrospectiva sobre de Kooning que se realizou no MoMA en 2011\u20132012 converteuno nun dos artistas m\u00e1is c\u00e9lebres do s\u00e9culo XX.\nTraxectoria.\nPrimeiros anos.\nOs pais do pintor, Leendert de Kooning e Cornelia Nobel, divorci\u00e1ranse despois de cinco anos de idade, e foi criado por un padrasto. En 1916, entrou como aprendiz nunha firma de artistas comerciais e decoradores e, ao mesmo tempo, asistiu a clases nocturnas na Academia de Belas Artes de Rotterdam, onde estudou durante varios anos. En 1920 uniuse ao director art\u00edstico dun grande almac\u00e9n. En 1926, emigrou ilegalmente aos Estados Unidos, no barco brit\u00e1nico \"SS Shelly\", con destino a Newport, Virxinia. De al\u00ed dirixiuse a Boston, de Boston a Rhode Island e de al\u00ed en barco a Nova Jersey.\nFinalmente instalouse en Hoboken, Nova Jersey, onde ga\u00f1ou a vida como pintor de casas. En 1927 trasladouse a un estudio en Manhattan e viuse influenciado polo artista e cr\u00edtico John D. Graham e o pintor Arshile Gorky, un dos seus amigos \u00edntimos.\nA partir de 1928, de Kooning comezou a pintar naturezas mortas figurativas que reflect\u00edan a influencia da Escola de Par\u00eds e das escolas mexicanas. A principios dos anos trinta explorou a abstracci\u00f3n, empregando formas biomorfas e sinxelas composici\u00f3ns xeom\u00e9tricas, unha oposici\u00f3n de elementos formais dispares que non prevaleceron no seu traballo ao longo da s\u00faa carreira. Estas primeiras obras te\u00f1en unha grande afinidade polos seus amigos Graham e Gorky e reflicten o impacto que tiveron nel os artistas Pablo Picasso e Joan Mir\u00f3, que conseguiran poderosas composici\u00f3ns expresivas a trav\u00e9s de formas biom\u00f3rficas.\nEn outubro de 1935, de Kooning comezou a traballar para a Works Progress Administration, un novo proxecto de arte do goberno federal. Estivo contratado por este programa ata xullo de 1937, cando foi despedido igual que o seu compa\u00f1eiro Santiago Mart\u00ednez Delgado, debido \u00e1 s\u00faa condici\u00f3n de estranxeiro. Este per\u00edodo dun par de anos estivo deulle ao artista, que se mantivera durante a Gran Depresi\u00f3n grazas a traballos comerciais, a primeira oportunidade de dedicarse plenamente ao traballo creativo. Nunca se realizaron varios dos murais que dese\u00f1ou.\nEn 1938, probablemente influ\u00eddo por Gorky, de Kooning embarcouse nunha serie de figuras masculinas, inclu\u00edndo \"Two Men Standing\", \"Man\" e \"Seating Figure (Classic Male)\", \u00e1 vez que fac\u00eda unha serie m\u00e1is purista de abstracci\u00f3ns de cor l\u00edrica, como \"Pink Landscape\" e \"Elegy\".\nEn 1938 co\u00f1eceu a Elaine Marie Fried, con quen casou en 1943 e que tam\u00e9n foi unha artista destacada con quen compartiu espazo de traballo.\nDurante a d\u00e9cada de 1940 foise identificando cada vez m\u00e1is como expresionista abstracto, movemento do que se converteu nun dos seus l\u00edderes a mediados dos anos cincuenta. Segundo evolucionaba, as cores intensas e as li\u00f1as elegantes das abstracci\u00f3ns comezaron a converterse en obras m\u00e1is figurativas. A coincidencia de figuras e abstracci\u00f3ns continuou nos anos corenta.\nEste per\u00edodo inclu\u00edu as representaci\u00f3ns bastante xeom\u00e9tricas de \"Woman\" e \"Standing Man\", xunto con numerosas abstracci\u00f3ns sen t\u00edtulo con formas biomorfas que estaban cada vez m\u00e1is suxeitas \u00e1 presenza de figuras, desenvolvendo un tipo de representaci\u00f3n semifigurativa-semiabstracta.\nArredor de 1945, as d\u00faas tendencias parec\u00edan fusionarse perfectamente en \"Pink Angels\". En 1946, demasiado pobre para mercar pigmentos de artista, volveu ao branco e negro en mesturas caseiras para pintar unha serie de grandes abstracci\u00f3ns; destes traballos, \"Light in August\" (c. 1946) e \"Black Friday\" (1948) son esencialmente negros con elementos brancos, mentres que \"Zurich\" (1947) e \"Mailbox\" (1947/48) son brancos con negro. Realizou a s\u00faa primeira exposici\u00f3n individual, que conti\u00f1a composici\u00f3ns en branco e negro, na Charles Egan Gallery de Nova York en 1948.\nA partir de ent\u00f3n converteuse nunha figura destacada das vangardas art\u00edsticas. O seu traballo estaba orientado a abstracci\u00f3ns complexas e axitadas, como \"Asheville\" (1948/49), \"Attic\" (1949) e \"Excavation\" (1950; Art Institute, Chicago), que reintroduciron a cor e parec\u00edan asumir con firme resoluci\u00f3n os problemas de composici\u00f3n por libre asociaci\u00f3n coa que levaba anos loitando.\nDeu clases en cursos de ver\u00e1n no Black Mountain College de Carolina do Norte con John Cage, Buckminster Fuller e Josef Albers, e na Yale School of Art en 1950/51. Viaxou a Roma e San Francisco.\nMadureza art\u00edstica.\nDe Kooning pintara mulleres regularmente a principios dos anos corenta, e de novo entre 1947 e 1949. As formas biomorfas das s\u00faas primeiras abstracci\u00f3ns p\u00f3dense interpretar como s\u00edmbolos femininos. Mais non foi ata 1950 cando comezou a explorar o tema das mulleres exclusivamente. Foi o momento da s\u00faa maior creatividade art\u00edstica. No ver\u00e1n dese ano comezou a que foi a s\u00faa serie m\u00e1is famosa, que ti\u00f1a por tema as mulleres. Comezou con \"Woman I\" (Museo de Arte Moderna de Nova York), que pasou por innumerables metamorfoses antes de completala en 1952. No mesmo museo est\u00e1 \"Woman II\" (1952).\nConcibiu a arte como \"acci\u00f3n ligada \u00e1 enerx\u00eda e ao movemento corporal\" (Christa von Lengerke), como algo en que se traballa cunha intensa concentraci\u00f3n dirixida exclusivamente ao acto creativo sen predeterminar o seu resultado. Kooning usou pinceladas violentas e violentas, con grosas capas de \u00f3leo. Esta \"action painting\" produciu unha pintura abstracta e vigorosa, de gran densidade e moi intensa dende o punto de vista crom\u00e1tico. Fixo un cadro \"representativo e xestual ao mesmo tempo, algo similar, salvando as distancias, ao do espa\u00f1ol Antonio Saura\", segundo Juan Antonio Ram\u00edrez.\nEstas pinturas de mulleres amos\u00e1ronse na galer\u00eda de Sidney Janis de Nova York en 1953 e causaron sensaci\u00f3n pola s\u00faa t\u00e9cnica severa e porque eran figurativas cando a maior\u00eda dos seus compa\u00f1eiros expresionistas pintaban abstracci\u00f3ns. As composici\u00f3ns son planas, impetuosas, reflectindo unha figura degradada dunha muller. O pigmento, moi aplicado, e o uso de cores parecidas ao v\u00f3mito na pintura combin\u00e1ronse para revelar unha muller que reflect\u00eda demasiado ben alg\u00fans dos medos sexuais m\u00e1is estendidos do home moderno. Os sorrisos amplos, os dentes relucentes, os seos esaxerados m\u00e1is grandes que as cabezas e os ollos balanceantes e grandes, as coxas opulentas, parecen representar as percepci\u00f3ns freudianas m\u00e1is escuras. Ser\u00eda \"unha representaci\u00f3n simb\u00f3lica das mulleres como unha nai nutricia, depredadora e abusiva, unha muller cunha boca inmensa e unha mirada implacable, unha imaxe fantasmag\u00f3rica da muller que come o home\" (Carrassat-Marcad\u00e9).\nTam\u00e9n mostrou alg\u00fans cadros que parec\u00edan remontarse \u00e1s obras mesopot\u00e1micas e ac\u00e1dicas primitivas, con enormes ollos, case \"que o ven todo\".\nDurante m\u00e1is de dez anos, de Kooning dedicouse a pintar este tipo de muller, unha caricatura esaxerada, \"un travestido do concepto de feminidade idealizado polos medios de comunicaci\u00f3n e polos clix\u00e9s\" (Lengerke). As pinturas \"Woman\" II a VI (1952-53) son variaci\u00f3ns sobre o mesmo tema, como \"Woman and Bicycle\" (1953; Whitney Museum of American Art, Nova York) e \"Two Women in the Country\" (1954). A vulgaridade deliberada destas pinturas lembra a serie \"Corps de Dame\" (1950), do pintor franc\u00e9s Jean Dubuffet, non menos r\u00edxida, en que feminino, formado por unha rica topograf\u00eda de cores terrosas, est\u00e1 m\u00e1is directamente relacionado cos s\u00edmbolos universais.\nNo 1955, con todo, de Kooning pareceu volver a este aspecto simb\u00f3lico das mulleres, como suxire o t\u00edtulo da s\u00faa \"Muller como paisaxe\", en que a figura vertical semella case absorbida pola paisaxe abstracta. A continuaci\u00f3n continuou cunha serie de paisaxes como \"Police Gazette\", \"Gotham News\", \"Backyard on Tenth Street\", \"Parc Rosenberg\", \"Suburb in Havana\", \"Door to the River\" e \"Rosy-Fingered Dawn at Louse Point\", amosando unha evoluci\u00f3n dende a complexidade colorida ata unha sinxeleza pict\u00f3rica.\nO 13 de marzo de 1962 converteuse en cidad\u00e1n estadounidense e o ano seguinte instalouse permanentemente nun estudo de Springs, Long Island. Ent\u00f3n volveu representar mulleres en cadros como \"Pastorale\" e \"Clam Diggers\". A mediados dos anos sesenta explorou de novo o tema en cadros controvertidos como os das s\u00faas primeiras mulleres. Nestas obras, que foron interpretadas como ataques sat\u00edricos \u00e1 anatom\u00eda feminina, de Kooning pintou cunha extravagante lubricidade.\n\u00daltimos anos.\nVolveu a un certo lirismo cos seus \u00faltimos traballos, como \"Whose Name Was Written in Water\" e \"Untitled III\"; neles brillan as luces e os reflexos na auga. A partir de 1970, inducido por Henry Moore, comezou a facer grandes esculturas. Durante os seus \u00faltimos anos inclinouse cada vez m\u00e1is cara \u00e1 realizaci\u00f3n de esculturas de barro.\nO 14 de setembro de 1964, o presidente Lyndon B. Johnson concedeulle a Medalla Presidencial da Liberdade, en 1984 a cidade de Frankfurt concedeulle o premio Max Beckmann e, en 1986, foille outorgada a Medalla das Artes do Congreso dos Estados Unidos.\nFoi diagnosticado de alzh\u00e9imer nos anos 80 e un xulgado declarouno incapaz de xestionar as s\u00faas propiedades, polo que estivo baixo a tutela da s\u00faa filla dende 1989. Como o estilo das s\u00faas obras posteriores foi moi diferente, o prezo das antigas disparouse. Nas poxas de Sotheby's \"Pink Lady\" (1944) logrou 3,6 mill\u00f3ns de d\u00f3lares en 1987 e \"Interchanged\" (1955) 20,6 mill\u00f3ns en 1989 (este \u00faltimo foi adquirido polo coleccionista xapon\u00e9s Shigeki Kameyama). A s\u00faa muller Elaine morreu de cancro de pulm\u00f3n aos setenta anos en 1989.\nHoubo moitos debates sobre a relevancia e o significado das s\u00faas \u00faltimas pinturas, que se fixeron claras, case gr\u00e1ficas, a\u00ednda que a\u00ednda alud\u00edan \u00e1s li\u00f1as biomorfas dos seus primeiros traballos. Alg\u00fans din que o seu estado mental e os seus intentos de recuperarse dunha vida de alcoholismo o fixeron incapaz de consumir a mestr\u00eda que sinalaban os seus primeiros traballos, mentres que outros v\u00edan nas s\u00faas obras posteriores o precedente dos pintores dos anos noventa de li\u00f1as claras e cunha relaci\u00f3n directa con artistas contempor\u00e1neos como Brice Marden. Outros que co\u00f1ec\u00edan persoalmente a Kooning observaron que as s\u00faas \u00faltimas pinturas lle foron quitadas e vendidas antes de as acabar.\nVida persoal.\nElaine e Willem de Kooning tiveron o que posteriormente se chamou matrimonio aberto; ambos eran informais sobre o sexo e as s\u00faas relaci\u00f3ns con outras persoas. Elaine tivo relaci\u00f3ns con homes que axudaron \u00e1 carreira de Willem, como o reco\u00f1ecido cr\u00edtico Harold Rosenberg, Thomas B. Hess, escritor sobre arte e editor de Artnews, e Charles Egan, propietario da Charles Egan Gallery. Willem tivo unha filla, Lisa de Kooning, en 1956, froito da s\u00faa relaci\u00f3n con Joan Ward.\nElaine e Willem loitaron contra o alcoholismo, o que finalmente levou \u00e1 s\u00faa separaci\u00f3n en 1957. Mentres estiveron separados, Elaine permaneceu en Nova York, enfront\u00e1ndose \u00e1 pobreza, e Willem mudouse a Long Island, tratando coa depresi\u00f3n. A pesar de todo, ambos continuaron a pintar. A\u00ednda que estiveron separados case vinte anos, nunca se divorciaron e finalmente volveron xuntos en 1976."}
{"id": "517876", "revid": "25871", "url": "https://gl.wikipedia.org/wiki?curid=517876", "title": "SACI", "text": "SACI (\"SAt\u00e9lite CIent\u00edfico\") foi unha serie de dous sat\u00e9lites artificiais do Brasil lanzados en 1999.\nCaracter\u00edsticas.\nOs sat\u00e9lites SACI foron dous sat\u00e9lites cient\u00edficos do Brasil duns 60 kg de masa para estudar as burbullas do campo xeomagn\u00e9tico, a luminiscencia atmosf\u00e9rica e os fluxos an\u00f3malos de raios c\u00f3smicos. Tam\u00e9n pretend\u00edan ser demostradores tecnol\u00f3xicos. Aliment\u00e1banse mediante catro paneis solares despregables.\nSACI 1 foi lanzado o 14 de outubro de 1999 a bordo un foguete CZ-4B e perdeuse contacto con el pouco despois de ser lanzado. SACI 2 foi lanzado o 11 de decembro de 1999 pero non chegou a \u00f3rbita por problemas co seu foguete lanzador, un VLS-1."}
{"id": "517877", "revid": "72012", "url": "https://gl.wikipedia.org/wiki?curid=517877", "title": "SACI 1", "text": ""}
{"id": "517878", "revid": "72012", "url": "https://gl.wikipedia.org/wiki?curid=517878", "title": "SACI 2", "text": ""}
{"id": "517879", "revid": "22570", "url": "https://gl.wikipedia.org/wiki?curid=517879", "title": "Amblyomma cajennense", "text": "Amblyomma cajennense \u00e9 unha especie de carracha que habita nun amplo territorio dende o sur dos Estados Unidos ata o norte da Arxentina, a trav\u00e9s de Am\u00e9rica Central e alg\u00fans estados do Caribe.\nImportancia cl\u00ednica.\n\"A. cajenennense\" pode transmitir a febre das Monta\u00f1as Rochosas.\nEn agosto de 2009, investigadores brasileiros anunciaron que unha prote\u00edna chamada factor X active que se atopa na s\u00faa saliva probou ser eficaz en deter o crecemento de c\u00e9lulas de cancro en ratos de laboratorio."}
{"id": "517880", "revid": "23204", "url": "https://gl.wikipedia.org/wiki?curid=517880", "title": "David Saint-Jacques", "text": "David Saint-Jacques, nado no Quebec o 6 de xaneiro de 1970, \u00e9 un astronauta canadense que formou parte da misi\u00f3n Soiuz MS-11 e foi membro das expedici\u00f3ns 57, 58 e 59 \u00e1 Estaci\u00f3n Espacial Internacional.\nTraxectoria.\nSaint-Jacques graduouse en enxe\u00f1er\u00eda f\u00edsica pola Polit\u00e9cnica de Montreal en 1993 e ten un doutoramento en astrof\u00edsica pola Universidade de Cambridge en 1998. Foi seleccionado como astronauta en 2009 pola Axencia Espacial do Canad\u00e1, participando na misi\u00f3n Soiuz MS-11 e sendo membro das expedici\u00f3ns 57, 58 e 59 \u00e1 Estaci\u00f3n Espacial Internacional. Pasou un total de 94,48 d\u00edas no espazo."}
{"id": "517881", "revid": "89787", "url": "https://gl.wikipedia.org/wiki?curid=517881", "title": "Catarina Sforza", "text": "Catarina Sforza (en ), nada en Mil\u00e1n en 1462 e finada en Florencia o 20 de maio de 1509, foi unha nobre italiana, Se\u00f1ora de Imola e Condesa de Forl\u00ec primeiro co seu marido Girolamo Riario e trala morte del, como rexente do seu fillo Octaviano.\nTraxectoria.\nCatarina naceu a principios de 1463, filla ilex\u00edtima de Galeazzo Maria Sforza, duque de Mil\u00e1n e de Lucrezia Landriani, esposa do cortes\u00e1n Gian Piero Landriani, amigo \u00edntimo do duque. Foi educada na refinada corte milanesa, que no s\u00e9culo XV era admirada por toda Europa.\nAos 14 anos, en 1477, desposou a Girolamo Riario, fillo de Paolo Riario e Bianca della Rovere, irm\u00e1 do papa Sisto IV. Este concedeulle ao seu sobri\u00f1o bens e t\u00edtulos, como o se\u00f1or\u00edo de Imola. Tras unha entrada triunfal en Imola en 1477, Catarina pasou a Roma co seu marido, onde viviu durante anos ao servizo do seu t\u00edo o papa. En marzo de 1478, Catarina deu a luz a s\u00faa primeira filla, chamada Bianca pola nai de Girolamo, Bianca della Rovere, e a avoa paterna de Catarina, Bianca Maria Visconti. Caterina tivo cinco fillos m\u00e1is nos seguintes nove anos.\nCoa morte de Sisto IV, en 1484, Catarina tomou ao asalto o castelo de Sant'Angelo, coa esperanza de intimidar os cardeais para que consagrasen como novo pont\u00edfice algu\u00e9n da s\u00faa familia. Fracasando, mudouse a Forl\u00ec co seu marido. Unha vez al\u00f3, caeron v\u00edtimas dunha revolta local onde Girolamo Riario foi asasinado (1488) e Catarina foi aprisionada cos seus seis fillos polos conspiradores. A s\u00faa fuga das mans dos inimigos, deixando os fillos atr\u00e1s como ref\u00e9ns, ocasionou a historia, probabelmente ap\u00f3crifa, de que, acuada, levantou a saia e, mostrando os xenitais, gritou \u00e1 multitude que \u201cte\u00f1o isto aqu\u00ed\u00ad ao meu favor\u201d para producir m\u00e1is fillos.\nCoa axuda das forzas militares do seu t\u00edo, Ludovico Sforza, Duque de Mil\u00e1n, controlou a rebeli\u00f3n e, na condici\u00f3n de rexente, gobernou Forl\u00ec co seu fillo Octaviano. Participou en numerosas conspiraci\u00f3ns e foi v\u00edtima de tantas outras.\nEntre 1499 e 1500, C\u00e9sar Borgia, \u00e1 fronte do seu ex\u00e9rcito papal, atacou e dominou Imola (novembro de 1499) e Forl\u00ec (xaneiro de 1500). Estuprada e humillada, Catarina e Octaviano foron levados a Roma como prisioneiros. Nesa cidade, ap\u00f3s renunciar \u00e1s s\u00faas reivindicaci\u00f3ns pol\u00edticas, pasou un ano prisioneira no Castelo de Sant'Angelo. Liberada, pasou o resto dos seus d\u00edas en Florencia dedic\u00e1ndose a alquimia e at\u00e9 compilou un libro de receitas de cosm\u00e9ticos e prescrici\u00f3ns m\u00e9dicas. Faleceu en 1509, aos 46 anos, v\u00edtima de pneumon\u00eda.\nO fillo do seu casamento secreto (1496) con Giovani de Medici, Giovanni dalle Bande Nere, herdou o car\u00e1cter militante e audaz da nai, que nunca foi distinguida como mecenas da literatura e das artes, com\u00fan nas mulleres nobres da s\u00faa \u00e9poca. Ao contrario: os historiadores cham\u00e1rona \"Virago\", palabra que significaba \u201cmuller guerreira\u201d."}
{"id": "517882", "revid": "4817", "url": "https://gl.wikipedia.org/wiki?curid=517882", "title": "Aleksandr Samokutiaiev", "text": "Aleksandr Samokutiaiev, nado en Penza (Rusia) o 13 de marzo de 1970, \u00e9 un cosmonauta ruso que formou parte das misi\u00f3ns Soiuz TMA-21 e Soiuz TMA-14M e foi membro das expedici\u00f3ns 27, 28, 40 e 41 \u00e1 Estaci\u00f3n Espacial Internacional.\nTraxectoria.\nSamokutiaiev graduouse como piloto e enxe\u00f1eiro na Escola Chernigov para Pilotos da Forza A\u00e9rea en 1992 e gradouse en 2000 na Academia Gagarin da Forza A\u00e9rea. Foi seleccionado como cosmonauta en 2003, participando na misi\u00f3n Soiuz TMA-21 e Soiuz TMA-14M e sendo membro das expedici\u00f3ns 27, 28, 40 e 41 \u00e1 Estaci\u00f3n Espacial Internacional. Pasou un total de 331,47 d\u00edas no espazo."}
{"id": "517883", "revid": "47401", "url": "https://gl.wikipedia.org/wiki?curid=517883", "title": "Caterina Sforza", "text": ""}
{"id": "517885", "revid": "54334", "url": "https://gl.wikipedia.org/wiki?curid=517885", "title": "Forma ternaria", "text": "A forma ternaria \u00e9 un mecanismo que lle d\u00e1 estrutura a unha peza musical.\n\u00c9 unha estrutura de tres partes. As partes primeira e terceira constit\u00faen unha repetici\u00f3n xa que son id\u00e9nticas ou case id\u00e9nticas entre si, mentres que a segunda \u00e9 altamente contrastante. Por esta raz\u00f3n, a forma ternaria \u00e9 frecuentemente representada como A-B-A. A secci\u00f3n contrastante B \u00e9 usualmente co\u00f1ecida como 'Tr\u00edo'.\nPolo menos en pezas escritas antes do s. XIX, a primeira secci\u00f3n dunha peza ternaria non cambia de tonalidade, e termina na mesma coa que comezou (t\u00f3nica). A secci\u00f3n media est\u00e1 xeralmente nunha tonalidade distinta, a maior\u00eda das veces na dominante da primeira secci\u00f3n (unha quinta xusta ascendente). Ten xeralmente un car\u00e1cter contrastante; por exemplo, nunha marcha, o altamente r\u00edtmico e estridente car\u00e1cter da marcha contr\u00e1stase usualmente cun tr\u00edo m\u00e1is l\u00edrico e flu\u00eddo. \u00c9 pouco com\u00fan, pero o tr\u00edo pode engadirse tam\u00e9n con diferente indicaci\u00f3n de comp\u00e1s (contrapondo 3/4 ao 4/4 da marcha, por exemplo).\nA forma ternaria, ademais de nas marchas, at\u00f3pase bastante en arias oper\u00edsticas barrocas (as chamadas arias da capo), e en moitas formas de danza, como as polcas escritas pola familia Strauss. Tam\u00e9n na forma minueto (o scherzo), que no per\u00edodo cl\u00e1sico se atopaba no terceiro movemento das sinfon\u00edas, cuartetos de corda, sonatas e obras semellantes."}
{"id": "517887", "revid": "111586", "url": "https://gl.wikipedia.org/wiki?curid=517887", "title": "Fraseo", "text": "Frase e fraseo, en m\u00fasica e en teor\u00eda da m\u00fasica, son conceptos e pr\u00e1cticas relacionadas coa agrupaci\u00f3n consecutiva de notas musicais con sentido musical, tanto na s\u00faa composici\u00f3n como na s\u00faa interpretaci\u00f3n. Unha peza xeralmente componse dunha melod\u00eda que, \u00e1 s\u00faa vez, consta de numerosas frases consecutivas. \nFrase musical.\nUnha frase musical (do grego \u03c6\u03c1\u03ac\u03c3\u03b7, frase, expresi\u00f3n, v\u00e9xase tam\u00e9n estrofa) \u00e9 unha unidade de m\u00e9trica musical que ten un sentido musical completo en si mesma, constru\u00edda a partir de figuras musicais, motivos e c\u00e9lulas e comb\u00ednanse para formar melod\u00edas, per\u00edodos e secci\u00f3ns m\u00e1is amplas; ou o fragmento que un cantante ou instrumentista pode interpretar durante unha respiraci\u00f3n.\nEste termo, do mesmo xeito que \"sentence\", verso, etc., foi adoptado no vocabulario musical da sintaxe ling\u00fc\u00edstica.\nA pesar de que a mi\u00fado se fai a analox\u00eda entre a frase ling\u00fc\u00edstica e a musical, o termo segue sendo \u00abun dos m\u00e1is ambiguos en m\u00fasica... non existe nin pode existir consistencia na aplicaci\u00f3n destes termos... s\u00f3 con melod\u00edas de tipo moi sinxelo, especialmente as dalgunhas danzas, p\u00f3dense utilizar os termos con certa coherencia.\u00bb\nEdward T. Cone analiza a \"t\u00edpica frase musical\" que est\u00e1 formada por un tempo forte do comp\u00e1s ao comezo, un per\u00edodo de movemento e un punto de chegada marcado por un tempo forte cadencial. \nCharles Burkhart define unha frase como \u00abcalquera conxunto de compases (inclu\u00edndo un grupo dun, ou mesmo unha fracci\u00f3n dun) que te\u00f1a un certo grao de \"integridade estrutural\".\nNa pr\u00e1ctica com\u00fan as frases a mi\u00fado constan de catro compases que culminan cunha cadencia m\u00e1is ou menos definida.\nUnha frase rematar\u00e1 cunha cadencia m\u00e1is ou menos resolutiva, dependendo de se se trata dunha \"frase antecedente\" ou dunha \"frase consecuente\". A s\u00faa representaci\u00f3n gr\u00e1fica nunha partitura \u00e9 similar \u00e1 da ligadura e a ligadura de expresi\u00f3n.\nO \"ritmo de frase\" \u00e9 o aspecto r\u00edtmico da construci\u00f3n de frases e as relaci\u00f3ns entre frases e \u00abnon \u00e9 en absoluto unha cuesti\u00f3n tan f\u00e1cil como poder\u00eda parecer, sen\u00f3n que \u00e9 a alma da m\u00fasica e \u00e9 capaz dunha infinita variedade. O descubrimento do ritmo dunha frase nunha peza \u00e9 unha porta de entrada \u00e1 s\u00faa comprensi\u00f3n e \u00e1 s\u00faa interpretaci\u00f3n efectiva.\u00bb\nO termo foi popularizado por William Rothstein na s\u00faa obra \"Phrase Rhythm in Tonal Music\" (\"Ritmo de frase na m\u00fasica tonal\"). As t\u00e9cnicas incl\u00faen a superposici\u00f3n, o \"lead-in\", a extensi\u00f3n, a expansi\u00f3n, a reinterpretaci\u00f3n e a elisi\u00f3n.\nO acto de dar forma a unha frase durante a interpretaci\u00f3n ch\u00e1mase fraseo musical e consid\u00e9rase unha arte.\nFraseo musical.\nO fraseo fai referencia a unha organizaci\u00f3n expresiva da m\u00fasica e relaci\u00f3nase coa conformaci\u00f3n das notas no tempo. O fraseo alude \u00e1 forma de tocar as notas individuais pertencentes a un determinado grupo de notas consecutivas; e \u00e1 maneira en que estas se presentan cun determinado peso e forma que marca as relaci\u00f3ns entre elas. Non se refire \u00e1s duraci\u00f3ns idealizadas das figuras musicais tal como se representan na partitura, sen\u00f3n \u00e1 multitude de desviaci\u00f3ns que o artista pode facer a partir da partitura, para lograr que unha actuaci\u00f3n sexa expresiva, conforme a un determinado estilo e conciencia cultural. Un exemplo pode ser unha aceleraci\u00f3n dun grupo de notas, pero hai moitos m\u00e1is. Esta organizaci\u00f3n de notas \u00e9 interpretada de forma creativa polo m\u00fasico co obxectivo de expresar sentimentos e pode ser identificada polo o\u00ednte, non s\u00f3 obxectivamente sen\u00f3n na m\u00fasica, como expresi\u00f3n emocional.\n\u00d3 tratarse dunha actividade expresiva dos m\u00fasicos creativos, a pregunta de como dar forma a un grupo de notas no tempo, non pode ser (e non \u00e9) especificada exactamente. Giuseppe Cambini escribiu acerca da interpretaci\u00f3n musical co viol\u00edn:\nA configuraci\u00f3n das notas no tempo, en xeral p\u00f3dese dicir que \u00e9 tal, que se expresa o significado (\"afectos da alma\"). En xeral, os pensamentos musicais particulares aparecen nun grupo de notas que se seguen entre si, formando unha frase, unha parte espec\u00edfica dunha melod\u00eda. Estas notas van unidas e ent\u00f3n d\u00e1selle forma expresiva \u00e1 frase mel\u00f3dica. A tensi\u00f3n p\u00f3dese xerar mediante a aceleraci\u00f3n; determinados puntos de xiro expresivo ou \u00e9nfase que poden formarse alargando as notas (caldeir\u00f3n); a desaceleraci\u00f3n pode utilizarse para p\u00f3r fin \u00e1s frases; o \"rubato\", etc.\nEn ocasi\u00f3ns consid\u00e9rase que o fraseo tam\u00e9n incl\u00fae outros aspectos da organizaci\u00f3n da m\u00fasica, \u00e1 parte do ritmo das melod\u00edas, por exemplo a articulaci\u00f3n e a din\u00e1mica, etc.\nO fraseo tam\u00e9n pode estar influenciado pola letra da canci\u00f3n en relaci\u00f3n co fragmento de frase musical na partitura.\nEnfoque intuitivo e anal\u00edtico da frase/fraseo.\nHai d\u00faas maneiras en que a frase ou o fraseo poden ser tratadas: mediante un enfoque intuitivo ou mediante un enfoque anal\u00edtico.\nA mi\u00fado, o m\u00e9todo anal\u00edtico \u00e9 m\u00e1is te\u00f3rico e relaci\u00f3nase co termo frase (an\u00e1lise dunha \"frase\"). Mentres que o enfoque intuitivo est\u00e1 m\u00e1is relacionado co termo \"fraseo\".\nOs problemas relacionados cun enfoque anal\u00edtico da frase prod\u00facense en especial cando o enfoque anal\u00edtico se basea unicamente na procura de informaci\u00f3n obxectiva ou, como adoita ser o caso, s\u00f3 fai referencia \u00e1 partitura:"}
{"id": "517888", "revid": "23204", "url": "https://gl.wikipedia.org/wiki?curid=517888", "title": "Heloderma horridum", "text": "O Heloderma horridum \u00e9 unha especie de lagarto da familia Helodermatidae, sendo unha das d\u00faas especies de lagartos velenosos que existen. Habita principalmente en M\u00e9xico e no sur de Guatemala. El e o seu conx\u00e9nere (membro do mesmo x\u00e9nero) o \"Heloderma suspectum\" son os \u00fanicos lagartos co\u00f1ecidos en desenvolver un sistema de liberaci\u00f3n de veleno.\nCaracter\u00edsticas.\nOs adultos desta especie roldan entre os de 76 cm (femias adultas) a 91 cent\u00edmetros de longo (machos adultos). \u00c9 m\u00e1is grande que o \"Heloderma suspectum\", que roldan entre os 30 e os 40 cent\u00edmetros. A s\u00faa medida \u00e9 un dos factores para determinar a especie e non confundila con outra. O seu peso rolda entre 1,40 a 4 quilogramos cando son adultos. \"Heloderma horridum\" habita en zonas semi\u00e1ridas, tropicais, temperadas, rochosas e en bosque aberto."}
{"id": "517890", "revid": "98629", "url": "https://gl.wikipedia.org/wiki?curid=517890", "title": "Teodebaldo, mordomo de palacio", "text": "Teodebaldo, en franc\u00e9s \"Th\u00e9odebald\" ou \"Thibaud\", nado no 708 e finado no 741, foi Mordomo de palacio de Neustria (714-715) e de Austrasia e de Borgo\u00f1a (714-717).\nTraxectoria.\nTeodebaldo era fillo, ilex\u00edtimo ou lex\u00edtimo, segundo os historiadores, de Grimoaldo II , tam\u00e9n co\u00f1ecido como Grimoaldo o Mozo.\nSegundo o \"Liber Historiae Francorum\", era fillo ilex\u00edtimo de Grimoaldo II: \u00abGrimoald xerou un fillo chamado Teodebaldo dunha concubina [...] Grimoaldo tomou como esposa a Teodesinda, filla de Radbod, duque dos xent\u00eds\u00bb. Este texto \u00e9 inequ\u00edvoco sobre o nacemento ilex\u00edtimo de Teodebaldo, que data do ano da morte de Drogon, \u00e9 dicir, 708, mentres que o \"Chronicon Moissaciense\" sit\u00faa o matrimonio do seu pai no 711. Tam\u00e9n \u00e9 moi improb\u00e1bel a proposta de certos historiadores, que, con base na onom\u00e1stica, fan de Teodesinda a nai de Teodebaldo.\nO seu pai foi asasinado en abril do 714 por un fris\u00f3n e o seu av\u00f3 Pipino de Heristal designouno como herdeiro de todas as s\u00faas posesi\u00f3ns e as s\u00faas responsabilidades como mordomo do palacio. Teodebaldo ti\u00f1a ent\u00f3n uns 6 anos. Pipino de Heristal morreu o 16 de decembro de 714 e nese ano converteuse en mordomo de palacio dos tres reinos francos, baixo a rexencia da s\u00faa avoa Plectruda.\nUn ano despois, no outono do 715, morreu Dagoberto III, o rei que Pipino de Heristal siuara no trono. Os neustrianos, baixo o liderado de Raxenfrido, deciden suprimir a tutela austrasiana e colocar ao trono ao rei Khilperico II, que a cambio nomeaou a Raxenfrido como mordomo de palacio de Neustria. Mentres Plectruda rexeitou reco\u00f1ecer esta toma do poder, Raxenfrido liderou o ex\u00e9rcito neustriano contra Austrasia que derrotou a Plectruda no 715 no bosque de Compi\u00e8gne. Raxenfrido apoderouse dos tesouros de Plectruda, abandonado no campo de batalla. Ent\u00f3n proclama a Khilperico tam\u00e9n como rei de Austrasia, aliado con Radbod, duque dos fris\u00f3ns, e atacou Austrasia. Foi neste momento cando Carlos Martel conseguiu reunir seguidores para facer retroceder aos neustrianos. Despois dun primeiro fracaso, emboscou con \u00e9xito a Ambl\u00e8ve, e logo derrotounos en Vinchy o 28 de maio de 717. Agora aceptado polos austrasianos como o seu l\u00edder, obrigou a Plectruda e a Teodebaldo a renunciar ao poder, confiscou os bens de Plectruda encerrouna nun convento en Colonia.\nO resto da vida de Teodebaldo \u00e9 incerto. Os \"Annales Mettenses\" afirman que \u00abpouco despois acabou coa s\u00faa vida inocente\u00bb. Por\u00e9n, Carlos Martel fixo unha doaz\u00f3n a Utrecht no 723 e, entre as testemu\u00f1as, hai un \"Thiedoldi, nepoti eius\". Carlos, ti\u00f1a s\u00f3 trinta anos, o pos\u00edbel significado de \"nepos\" \u00e9 sobri\u00f1o, e o \u00fanico sobri\u00f1o co\u00f1ecido de Carlos Martel \u00e9 o ex mordomo de palacio. A afirmaci\u00f3n dos \"Annales Mettenses\" poder\u00eda deberse a que o seu autor, cen anos despois, non atopou ningunha menci\u00f3n a Teodebaldo despois do 717 e conclu\u00edu que morrera. Parece que non participou na conspiraci\u00f3n organizada en 723 polo seu curm\u00e1n Arnulfo, pero quizais os curm\u00e1ns estaban en desacordo: Pipino de Heristal elixiuno en detrimento de Arnulfo, a\u00ednda que este era fillo do seu fillo m\u00e1is vello.\nEn 741, despois da morte de Carlos Martel, os seus dous fillos Pipino o Breve e Carlom\u00e1n mataron a un Teodebaldo, que non pod\u00eda ser Teodebaldo, duque de Alamania (morto en 744), nin Teodebaldo, duque de Baviera (morto en 732), nin Teodebaldo, duque de Turinxia (morto a principios do s\u00e9culo VIII). Poder\u00eda moi ben ser o seu curm\u00e1n, cuxas ambici\u00f3ns poder\u00edan temer aproveitando o malestar que seguiu \u00e1 morte de Carlos."}
{"id": "517891", "revid": "1888", "url": "https://gl.wikipedia.org/wiki?curid=517891", "title": "Manuel Mart\u00edn Losada", "text": ""}
{"id": "517894", "revid": "23204", "url": "https://gl.wikipedia.org/wiki?curid=517894", "title": "Eric Thompson", "text": "Eric David Thompson (4 de novembro de 1919 \u2013 22de agosto de 2015) foi un piloto, vendedor de libros e corredor de seguros brit\u00e1nico. Participou en carreiras de coches deportivos entre 1949 e 1955 obtendo o seu maior \u00e9xito ao terminar terceiro nas 24 Horas de Le Mans de 1951 e participou no Gran Premio do Reino Unido de 1952.\nThompson traballou como corredor de Lloyd's of London. A s\u00faa andaina nas carreiras comezou en 1948, competindo con coches para HRG. Ga\u00f1ou a clase de 1,5 litros nas Les 24 Heures du Mans en 1949 e pilotou para Aston Martin conducindo un DB2 ao terceiro posto nas 24 horas de Le Mans de 1951. Tam\u00e9n pilotou en F\u00f3rmula Libre, RAC Tourist Trophy e F\u00f3rmula 2 acadando un \u00e9xito menor. Participou na s\u00faa \u00fanica carreira de F\u00f3rmula 1 no Gran Premio do Reino Unido de 1952 terminando quinto e despois traballou en Lloyd's. Retirouse das carreiras de motor a finais de 1955. Thompson renunciou a Lloyd's nos anos 80 e converteuse nun comerciante de libros raros sobre automobilismo.\nBiograf\u00eda.\nInicios.\nThompson naceu o 4 de novembro de 1919 en Ditton Hill, Surrey. Na s\u00faa infancia desenvolveu un interese polo automobilismo, convert\u00e9ndose nun fan de Richard Seaman. Despois de deixar a escola secundaria, Thompson atopou un traballo en Lloyd's of London como corredor de seguros. O traballo estaba ben remunerado e requir\u00eda compromiso, lealdade e longas horas de traballo. Thompson ga\u00f1ou moitos premios polo seu esforzo e durante a segunda guerra mundial estivo no servizo activo.\nAndaina.\nDespois da guerra, Thompson decidiu seguir a s\u00faa paix\u00f3n polas carreiras de motor. Comezou a s\u00faa andaina nas carreiras en 1948 aos 28 anos e estivo ben financiado. Thompson continuou traballando en Lloyd's de Londres e ti\u00f1a dereito a d\u00faas semanas de vacaci\u00f3ns, con cada terceira fin de semana libre, cando corr\u00eda. A s\u00faa primeira carreira foi as 12 Horas de Par\u00eds celebrada no Aut\u00f3dromo de Linas-Montlh\u00e9ry nunha conduci\u00f3n compartida con Robin Richards pilotando un HRG, quedando cuarto na clase de 1,5 litros e 17\u00ba na xeral. \nEn 1949 Thompson debutou nas 24 Horas de Le Mans con HRG compartindo o seu volante con Fairman Jack. A parella ga\u00f1ou a clase de 1,5 litros e quedou oitavo na xeral. M\u00e1is tarde entraron nas 24 horas de B\u00e9lxica, no Circu\u00edto de Spa-Francorchamps onde obtivo a vitoria na s\u00faa clase. Thompson tam\u00e9n ga\u00f1ou d\u00faas carreiras de handicap en Goodwood. Posteriormente Thompson ga\u00f1ou a clase no Silverstone International Trophy e quedou sexto na s\u00faa categor\u00eda na Prescott Hillclimb. En 1950 uniuse a Aston Martin e apoiou a tres pilotos: Reg Parnell, Peter Collins e Roy Salvadori.\nA primeira carreira de Thompson para Aston Martin foi unha carreira dunha hora disputada en Silverstone onde terminou cuarto na s\u00faa clase e 14\u00ba na xeral. Tam\u00e9n participou nas 24 Horas de Le Mans de 1950 compartindo un Aston Martin DB2 con John Gordon pero foi forzado a retirarse despois de nove voltas por fallo no motor. Thompson tam\u00e9n correu con HRG e conseguiu unha vitoria de clase quedando segundo na xeral en Blandford, terceiro nun Goodwood Handicap e obtivo unha vitoria de clase no Sprint da Universidade de Cambridge en Bedwell Hey. No mesmo ano Thompson debutou na F\u00f3rmula 3 pilotando un Cooper-Vincent en Castle Combe onde se retirou. \nEn 1951 Thompson competiu de xeito destacado nas carreiras de rodas abertas. Competiu na Copa Goodwood Lavant nun Cooper terminando quinto e terminou na mesma posici\u00f3n nun Bugatti Type 51 nun evento de Boreham Libre. M\u00e1is tarde competiu nun ERA / Delage e Delahaye e noutras f\u00f3rmulas Libre, e participou en eventos de coches deportivos cun Aston Martin DB2 no RAC Tourist Trophy onde terminou terceiro na s\u00faa clase e oitavo na xeral. No equipo oficial, Thompson compartiu un DB2 con Lance Macklin nas 24 Horas de Le Mans de 1951, onde a parella acadou a vitoria na clase de 3 litros e quedou terceira na xeral.\nEn 1952 Thompson participou nas s\u00faas terceiras 24 Horas de Le Mans pilotando un Aston Martin DB3 xunto a Parnell pero retirouse por problemas de transmisi\u00f3n. A parella sufriu unha nova retirada nas Nove horas de Goodwood cando, durante a carreira, o coche que conduc\u00eda Thompson entrou no pitlane fumeando e Parnell non estaba preparado para tomar o asento. Parnell colleu a Thompson polo brazo e arrastrouno antes de que o coche se incendiara. Durante todo o ano conduciu un DB2 inscrito por Peter Walker, logrando d\u00faas vitorias en eventos de handicap en Goodwood e unha en Snetterton cunha s\u00e9tima e oitava praza no mesmo circu\u00edto. M\u00e1is tarde acadou o terceiro posto na CUAC Bottisham Sprint. Thompson ga\u00f1ou a segunda, a s\u00e9tima e a d\u00e9cima carreiras en Snetterton, o terceiro en Boreham e Castle Combe pilotando un ERA/Delage e o quinto nun ERA privado no evento Grand Prix do Reino Unido Libre. \nF\u00f3rmula Un.\nThompson participou nun Connaught para o Gran Premio do Reino Unido de 1952 cun motor Lea-Francis e clasificou o coche noveno na grella. Na carreira recuperou unha posici\u00f3n cando o piloto de Gordini Robert Manzon viuse obrigado a retirarse cun problema de embrague. Logrou terminar no quinto posto, a tres voltas do ga\u00f1ador da carreira Alberto Ascari e por diante do campi\u00f3n do mundo de pilotos de 1950 Giuseppe Farina e detr\u00e1s do seu compa\u00f1eiro de equipo Dennis Poore.\nDespois da F\u00f3rmula Un.\nThompson participou nas 24 Horas de Le Mans de 1953 nun Aston Martin DB3S con Poore coma parella retir\u00e1ndose por un fallo de ignici\u00f3n despois de 182 voltas. Parnell e Thompson participaron nas Goodwood Nine Hours con Parnell pilotando na primeira etapa e Thompson nas seguintes 70 voltas. Parnell f\u00edxose cargo despois de 77 voltas e sufriu unha picada 22 voltas despois. Despois de entrar en boxes, Parnell deu outras 53 voltas, tomando Thompson o relevo \u00e1s 21:45. Despois de problemas co embrague, Thompson reincorporouse a falta de 2 horas e 15 minutos. A parella acabou ga\u00f1ando a carreira. Ambos participaron no Tourist Trophy dese ano, onde quedaron segundos.\nThompson conseguiu o segundo posto en Thruxton e levou un Aston Martin DB2 ao quinto posto no Goodwood Easter Handicap e f\u00edxo sexto nunha carreira Libre pilotando un Aston Martin DB3, pero viuse obrigado a retirarse das 6 horas de Silverstone. Participou en carreiras monoplaras pilotando un Connaught A-Type a d\u00faas vitorias en Snetterton e segundo nunha carreira Libre no campionato de F\u00f3rmula 2.\nEn 1954 Thompson reduciu a s\u00faa presenza na escena automobil\u00edstica nacional. Pasou o ano pilotando un Aston Martin DB2 e disputou as 24 Horas de Le Mans de 1954 nun Lagonda DP115 con Poore. A parella retirouse tras un fallo despois de 25 voltas. En 1955 Thompson anunciou a s\u00faa retirada das carreiras de motor debido \u00e1 presi\u00f3n do seu traballo e pilotou nas s\u00faas derradeiras 24 Horas de Le Mans de 1955 onde se retirou con problemas de motor despois de 60 voltas. Tam\u00e9n pilotou nas Nove horas de Goodwood nun Connaught-Lea-Francis ALSR con Kenneth McAlpine, acabando 16\u00ba. A \u00faltima carreira competitiva de Thompson foi en 1956 nos CUAC Speed \u200b\u200bTrials, conducindo un Jason de 498cc co que logrou o segundo posto na s\u00faa clase. \nDespois do automobilismo.\nDespois de anunciar a s\u00faa retirada do automobilismo, Thompson concentrouse no seu traballo en Lloyd's. Renunciou ao seu traballo na d\u00e9cada de 1980 e abriu unha librar\u00eda preto de Guildford, vendendo libros raros sobre a historia das carreiras de motor. Thompson tam\u00e9n fixo aparici\u00f3ns ocasionais en festivais hist\u00f3ricos. Converteuse no primeiro piloto que ingresou no Sal\u00f3n da Fama dos Pilotos de Le Mans en 2013."}
{"id": "517895", "revid": "5863", "url": "https://gl.wikipedia.org/wiki?curid=517895", "title": "Anosaterra.org", "text": ""}
{"id": "517899", "revid": "72012", "url": "https://gl.wikipedia.org/wiki?curid=517899", "title": "Grimoaldo II", "text": ""}
{"id": "517900", "revid": "98629", "url": "https://gl.wikipedia.org/wiki?curid=517900", "title": "Grimoaldo o Mozo", "text": "Grimoaldo II (en franc\u00e9s, \"Grimoald II\" ou \"Grimoald de Herstal\"), chamado o Mozo, finado en 714 en Liexa, foi un nobre franco da familia dos Arnulfianos, que foi mordomo de palacio de Neustria desde o 695 ao 714, de Burgundia desde o 700 ao 714 e duque de Champa\u00f1a e de Burgundia desde o 708 ao 714.\nTraxectoria.\nEra o segundo fillo de Pipino de Heristal e Plectruda. En 695, \u00e1 morte de Nordeberto, mordomo de palacio de Neustria, instalado por Pipino, Grimoaldo, cando era moi mozo, foi designado polo seu pai para sucedelo.\nNo 700, o seu pai tam\u00e9n o nomeou mordomo de palacio de Borgo\u00f1a.\nFinalmente, \u00e1 morte do seu irm\u00e1n m\u00e1is vello Drogo, Pipino o Mozo transmitiulle as s\u00faas responsabilidades, as de duque de Champa\u00f1a e duque de Burgundia. \nO 13 de decembro de 710 foi nomeado testemu\u00f1o nunha doaz\u00f3n feita polo rei Khildeberto IV en favor da abad\u00eda de Saint-Denis. \nEn abril de 714, durante unha viaxe para visitar a tumba de san Lamberto en Liexa, mentres rezaba, foi asasinado por un fris\u00f3n pag\u00e1n chamado Rangar, parece ser que ao servizo do seu sogro. A menos que o asasinato se producise na estrada de volta de Liexa, como afirma Pierre Rich\u00e9.\nUni\u00f3ns e fillo.\nSegundo o \"Liber Historiae Francorum\", Grimoaldo tivo primeiro un fillo ilex\u00edtimo, Teodebaldo, dunha concubina. Despois, tras unha vitoria contra os fris\u00f3ns, no 711, o seu pai Pipino asinou a paz con Radbod, duque dos fris\u00f3ns, que se negou a converterse ao cristianismo, pero aceptou que a s\u00faa filla Teudesinda fose bautizada e casase con Grimoaldo."}
{"id": "517901", "revid": "65337", "url": "https://gl.wikipedia.org/wiki?curid=517901", "title": "International Numismatic Comission", "text": ""}
{"id": "517902", "revid": "89787", "url": "https://gl.wikipedia.org/wiki?curid=517902", "title": "Els Vader", "text": "Elisabeth \"Els\" Cornelia Vader, nada en Vlissingen o 24 de setembro de 1959 e finada en Culemborg o 8 de febreiro de 2021, foi unha atleta neerlandesa.\nTraxectoria.\nEstaba especializada na proba de 200 metros lisos, na que conseguiu ser medallista de bronce europea en pista cuberta en 1985. No Campionato Europeo de Atletismo en Pista Cuberta de 1985 ga\u00f1ou a medalla de bronce nos 200 metros, cun tempo de 23,64 segundos, tras as alem\u00e1s Marita Koch (ouro con 22.82 segundos) e Kirsten Emmelmann.\nEls Vader foi diagnosticada de cancro en 2019, o que a levou \u00e1 morte o 8 de febreiro de 2021."}
{"id": "517903", "revid": "85894", "url": "https://gl.wikipedia.org/wiki?curid=517903", "title": "Valeria Gagealov", "text": "Valeria Gagealov, nada en Gala\u021bi o 9 de decembro de 1931 e finada en Bucarest o 9 de febreiro de 2021, foi unha actriz romanesa de teatro, cine, voz e radio. Estudou na Universidade Nacional de Teatro e Cine Ion Luca Caragiale e realizou o seu debut cinematogr\u00e1fico en 1955 cun pequeno papel na longametraxe \"A Moara cu noroc\".\nFaleceu o 9 de febreiro de 2021 en Bucarest aos oitenta e nove anos, v\u00edtima do COVID-19."}
{"id": "517904", "revid": "5863", "url": "https://gl.wikipedia.org/wiki?curid=517904", "title": "CD Projekt", "text": "CD Projekt \u00e9 unha empresa polaca de distribuci\u00f3n e desenvolvemento de videoxogos. A empresa foi fundada en maio de 1994 por Marcin Iwinski e Micha\u0142 Kici\u0144ski. A compa\u00f1\u00eda converteuse na primeira editora de Polonia en publicar software en CD e durante moito tempo foi a \u00fanica empresa polaca especializada na publicaci\u00f3n de videoxogos, editando nese pa\u00eds t\u00edtulos de gran \u00e9xito internacional como Baldur's Gate, Icewind Dale y Planescape: Torment , traduc\u00edndoos ao polaco.\nEn febreiro de 2002, CD Projekt fundou unha nova secci\u00f3n especializada no desenvolvemento de xogos (do x\u00e9nero RPG, ata o momento), denominado CD Projekt RED STUDIO. O primeiro videoxogo producido foi The Witcher, baseado na serie de libros escrita por Andrzej Sapkowski. Tam\u00e9n en 2002, ampliaron o seu negocio de distribuci\u00f3n \u00e1 Rep\u00fablica Checa e Eslovaquia.\nEn xullo de 2008, inaugurou o seu servizo de distribuci\u00f3n dixital Good Old Games (actualmente renomeado a GOG.com) especializado na venda de xogos cl\u00e1sicos de ordenador a escala internacional.\nO 17 de maio de 2011 CD Projekt RED STUDIOS publicou secuela de The Witcher.\nO 30 de maio de 2012 CD Projekt anuncia un novo xogo: \"Cyberpunk 2077,\" baseado no famoso xogo de rol de mesa dos 80. Posteriormente publican o 10 de xaneiro un teaser no que afirman que o xogo se lanzar\u00eda cando estivera terminado para asegurarse da calidade do t\u00edtulo. Ao final dese mesmo teaser inserir un pequeno mensaxe no que informou do avanzado estado de desenvolvemento doutro proxecto, mantido no m\u00e1is absoluto secreto ata o momento. D\u00edas m\u00e1is tarde confirma que este proxecto \u00e9 e anuncia a s\u00faa data de sa\u00edda o 19 de maio de 2015 para PC, Mac e consolas de nova xeraci\u00f3n.\nO 10 de decembro de 2020 estreouse \"Cyberpunk 2077\", adaptaci\u00f3n do xogo de rol \"Cyberpunk 2020.\""}
{"id": "517905", "revid": "89787", "url": "https://gl.wikipedia.org/wiki?curid=517905", "title": "Gagaku", "text": "O , literalmente \"m\u00fasica elegante\", \u00e9 un tipo de m\u00fasica cl\u00e1sica xaponesa que se interpreta na corte imperial e que ten trece s\u00e9culos de desenvolvemento ininterrompido. Na actualidade non s\u00f3 conserva o repertorio tradicional sen\u00f3n que ademais \u00e9 unha importante fonte para a m\u00fasica contempor\u00e1nea. Est\u00e1 formado por tres partes b\u00e1sicas: m\u00fasica relixiosa xinto\u00edsta nativa e temas folcl\u00f3ricos, \"saibara\"; unha forma coreana (m\u00e1is precisamente canci\u00f3ns de orixe coreana e manch\u00fa), \"komagaku\"; e unha forma chinesa (especificamente da dinast\u00eda Tang), \"togaku\". Polo s\u00e9culo VII introd\u00facense no Xap\u00f3n desde China, o \"gakuso\" (c\u00edtara) e o gakubiwa (tipo de la\u00fade), os cales foron utilizados desde moi cedo no \"gagaku\".\nO \"gagaku\" foi inscrito en 2009 na Lista representativa do Patrimonio Cultural Inmaterial da Humanidade da UNESCO.\nHistoria.\nO termo (\u96c5\u697d), aparece no c\u00f3digo Taih\u014d do 701, coa constituci\u00f3n do \"Gagakury\u014d\" (\u96c5\u697d\u5bee) dentro do recinto da corte. Esta instituci\u00f3n ser\u00eda a primeira academia imperial con m\u00e1is de catrocentos membros, tendo como fin fixar a m\u00fasica importada como oficial da corte.\n\"Komagaku\" e \"togaku\" foron introducidos no Xap\u00f3n durante o per\u00edodo Nara (710-794), asent\u00e1ndose nas divisi\u00f3ns b\u00e1sicas modernas durante o per\u00edodo Heian (794-1185). As interpretaci\u00f3ns de \"gagaku\" foron desenvolvidas por m\u00fasicos que pertenc\u00edan a gremios hereditarios, sendo durante o per\u00edodo Kamakura (1185-1333), debido ao rigor militar imposto, que as mostras desta m\u00fasica realiz\u00e1banse nos fogares da aristocracia, sendo raramente interpretadas na corte. Neste per\u00edodo exist\u00edan tres gremios pertencentes a Osaca, Nara e Quioto.\nDebido \u00e1 guerra de Onin, guerra civil que se estendeu de 1467 a 1477, durante o per\u00edodo Muromachi, os grupos de \"gagaku\" non puideron seguir desenvolvendo a s\u00faa m\u00fasica en Kioto durante aproximadamente 100 anos. No per\u00edodo Edo, gobernado polo Shogunato Tokugawa, reorganizouse o estilo dos grupos na corte, sendo este a orixe das mostras actuais.\nPosterior \u00e1 restauraci\u00f3n Meiji de 1868, m\u00fasicos do tres gremios chegaron a Tokio constitu\u00edndo os seus descendentes a gran maior\u00eda dos integrantes do Departamento de M\u00fasica do Palacio Imperial na actualidade. Para ese tempo, o presente estilo do conxunto consist\u00eda en tres instrumentos de vento \"hichiriki\", \"ry\u016bteki\", e \"sho\" (harm\u00f3nica de bamb\u00fa que proporcionaba a harmon\u00eda) e tres instrumentos de percusi\u00f3n: o \"kakko\" (tambor pequeno), \"shoko\" (percusi\u00f3n de metal), e \"taiko\" (tambor) ou \"dadaiko\" (tambor grande), complementando ao \"gakubiwa\", que fora establecido polo \"gakuso\".\nO baile cl\u00e1sico (chamado \"bugaku\") a mi\u00fado acompa\u00f1a \u00e1s interpretaci\u00f3ns de \"gagaku\", sendo esta m\u00fasica utilizada pola relixi\u00f3n Tenriky\u014d como parte das s\u00faas cerimonias.\nOs conxuntos de \"gagaku\" contempor\u00e1neos, como Reigakusha, desenvolven composici\u00f3ns contempor\u00e1neas para os instrumentos do \"gagaku\". Compositores do s\u00e9culo XX como T\u014dru Takemitsu compuxo traballos para conxuntos de \"gagaku\", as\u00ed como para instrumentos individuais utilizados nesta m\u00fasica.\nO \"gagaku\", como o sh\u00f4my\u00f4, emprega a escala Yo, unha escala pentat\u00f3nica con intervalos ascendentes de dous, tres, dous, e dous semit\u00f3ns entre os cinco t\u00f3ns da escala.\nInfluencia na m\u00fasica occidental.\nA comezos do s\u00e9culo XX, varios compositores cl\u00e1sicos occidentais interes\u00e1ronse polo \"gagaku\", polo que moitas das s\u00faas composici\u00f3ns base\u00e1ronse nesta arte. Destacan as obras de Henry Cowell (\"Ongaku\", 1957), Alan Hovhaness (numerosas obras), Olivier Messiaen (\"Sept ha\u00efka\u00ef\", 1962), Lou Harrison (\"Pacifika Rondo\", 1963), e Benjamin Britten (\"Curlew River\", 1964). \nUn dos m\u00fasicos de \"gagaku\" m\u00e1is importantes deste per\u00edodo foi Masataro Togi (quen serviu durante moitos anos como principal m\u00fasico da corte), quen instru\u00edu a compositores americanos como Alan Hovhaness e Richard Teitelbaum na execuci\u00f3n de instrumentos utilizados no \"gagaku\"."}
{"id": "517907", "revid": "72012", "url": "https://gl.wikipedia.org/wiki?curid=517907", "title": "Arnulfinxios", "text": ""}
{"id": "517909", "revid": "22795", "url": "https://gl.wikipedia.org/wiki?curid=517909", "title": "Arnulfianos", "text": "Os Arnulfianos son os membros dunha dinast\u00eda franca de Austrasia orixinada por Arnulfo de Metz, co\u00f1ecido como santo Arnolfo de Metz, un bispo franco e conselleiro e mordomo de palacio dos merovinxios de Austrasia, que foi bispo de Metz do 613 ao 626. Esta familia fusionouse coa dos pip\u00ednidas polo matrimonio de Ansexiso con Bega, os av\u00f3s de Carlos Martel, que foi o pai do primeiro rei carolinxio Pipino o Breve. \nOs descendentes da li\u00f1a agn\u00e1tica de Arnolfo de Metz ch\u00e1manse polo tanto arnolfianos, ou arnulfinxios, at\u00e9 Carlos Martel, a cuxos descendentes denominamos carolinxios. Por\u00e9n, debido a que os \u00faltimos arnulfianos tomaron os seus nomes, gran parte do seu poder e prestixio dos seus antepasados cogn\u00e1ticos, alg\u00fans autores ch\u00e1manos incorrectamente \"pip\u00ednidas\"."}
{"id": "517912", "revid": "89787", "url": "https://gl.wikipedia.org/wiki?curid=517912", "title": "Gwinnett Stripers", "text": "Os Gwinnett Stripers son un equipo de b\u00e9isbol estadounidense das Ligas Menores (Minor League Baseball) con sede en Lawrenceville, Xeorxia, unha localidade situada a 50 km do centro de Atlanta. O club, de clase Triple-A, compite na Southeast Division da International League. A franqu\u00eda e propiedade dos Atlanta Braves da Major League Baseball, equipo ao cal est\u00e1n afiliados. O equipo xoga os seus xogos como local no Coolray Field, un estadio inaugurado en 2009 con capacidade para 10.427 espectadores e cun custo de construci\u00f3n de 64 mill\u00f3ns de d\u00f3lares."}
{"id": "517917", "revid": "1505", "url": "https://gl.wikipedia.org/wiki?curid=517917", "title": "Gaita zuliana", "text": "A gaita zuliana, moitas veces simplificada como gaita, \u00e9 un x\u00e9nero musical do estado de Zulia en Venezuela; o concepto mal empregado de gaita f\u00edxose para ga\u00f1ar popularidade, copiando o termo das gaitas iberoamericanas, pero sen ningunha similitude musical. En 2014 foi declarado ben patrimonial de interese cultural e art\u00edstico de Venezuela. Nalgunhas rexi\u00f3ns de Venezuela e nas comunidades de venezolanos ao redor do mundo relaci\u00f3nase co Nadal. Pero hoxe en d\u00eda \u00e9 un x\u00e9nero que se executa todo o ano no pa\u00eds. Como x\u00e9nero musical popular c\u00e1ntase en grupos formados por homes e mulleres.\nSegundo Joan Corominas, a palabra \u00abgaita\u00bb procede do g\u00f3tico \"gaits\" (a\u00ednda que a\u00ednda non est\u00e1 moi definido), termo que tam\u00e9n utilizan as linguas do oriente europeo (\"gaida\" en Hungr\u00eda, \"gainda\" en Creta ou \"gayda\" en Iugoslavia), que significa \u00abcabra\u00bb, xa que da pel deste animal real\u00edzase a membrana de furro ou furruco, instrumento emblem\u00e1tico da gaita.\nOs temas que tratan os int\u00e9rpretes deste x\u00e9nero van desde cantos ao amor e figuras relixiosas at\u00e9 temas xocosos e de denuncia. O elemento pol\u00edtico tam\u00e9n \u00e9 protagonista de moitos temas.\nTal \u00e9 a popularidade deste x\u00e9nero musical que lle deu nome ao equipo deportivo de baloncesto Gaiteros del Zulia.\nHistoria.\nNas primeiras formas de gaitas conxug\u00e1ronse os c\u00e1nticos de misa que ensinaban os misioneiros cat\u00f3licos, a percusi\u00f3n das tamboras, o caracter\u00edstico son cultural do furruco, as maracas e a charrasca. O cuatro, xunto aos c\u00e1nticos espa\u00f1ois, representaban a achega ib\u00e9rica. A execuci\u00f3n dos nativos achegaba o estilo definitivo a esta nova m\u00fasica.\nAs orixes da gaita zuliana non foron establecidas con precisi\u00f3n, pero suponse que naceu coas inquietudes republicanas do pobo, talvez nas primeiras d\u00e9cadas do s\u00e9culo XIX, como o demostran os patri\u00f3ticos cantos pascuais dedicados a Ana Mar\u00eda Campos, a patricia altagraciana azoutada por orde do feroz mariscal Morales ao negarse a retirar a s\u00faa frase lapidaria: \"\u00abO capitula o monda\u00bb\".\nTradicionalmente a gaita estivo vinculada \u00e1 devoci\u00f3n decembrina por Santa Luc\u00eda no barrio El Empedrao de Maracaibo, e neste sentido l\u00e9mbrase que cando o Pai Jos\u00e9 Tom\u00e1s Urdaneta tivo ao seu cargo a parroquia, sacou do templo aos buliciosos \"gaiteros\". Pode dicirse que desde ent\u00f3n a gaita perdeu o seu car\u00e1cter relixioso inicial e converteuse definitivamente en m\u00fasica alegre e en expresi\u00f3n musical de cr\u00edtica e protesta.\nPrimeira gaita cantada en vivo na radio.\nEn 1928 nunha emisora de Radio Experimental chamada \"La Voz del Lago\", propiedade do empresario Pedro Berm\u00fadez, tocouse por primeira vez en vivo \"Noche Buena\" de Adolfo de Pool, m\u00fasico e compositor maracaibero, autor tam\u00e9n da m\u00fasica do \"Himno a la Virgen de Chiquinquir\u00e1\" de Maracaibo, quen co seu propio conxunto dirixiu a presentaci\u00f3n e execuci\u00f3n da gaita nesa emisora.\nDefinici\u00f3n de gaita zuliana.\n\u00c9 unha composici\u00f3n que ten a arte de combinar o contido dun tema que ten unha estrutura formal de estrofa-refr\u00e1n, o cal o primeiro \u00e9 elevado por un solista e o segundo polo coro; nas estrofas util\u00edzanse catro versos e no refr\u00e1n de 4, 6 ou 8 versos, ambos de m\u00e9trica octos\u00edlaba, a\u00ednda que poden utilizarse combinaci\u00f3ns de versos.\nA base r\u00edtmica \u00e9 de 6 X 8, 6 X 12, 6 X 14, 8 X 16, tam\u00e9n de m\u00e9trica regular e irregular, rima asonante ou consoante.\n\u00c9 dicir, que en estrutura, m\u00e9trica, rima e cadencia poida ser interpretada por un conxunto \"gaitero\" atendendo a forma tradicional na s\u00faa interpretaci\u00f3n.\nTipos de gaita.\nGaita de Furro ou maracaibera.\nTen un esquema r\u00edtmico de 6x8. Por ser o x\u00e9nero musical zuliano m\u00e1is difundido a escala nacional, converteuse no m\u00e1is pol\u00e9mico no que se refire \u00e1s s\u00faas orixes e traxectoria. \u00c9 co\u00f1ecido como \"Gaita de Furro\" ao canto popular tradicional na \u00e9poca do Nadal.\nA instrumentaci\u00f3n coa que tradicionalmente se acompa\u00f1ou \u00e1 gaita est\u00e1 integrada por: cuatro, maracas, charrasca, tambora e o instrumento b\u00e1sico, o furro ou furruco, como tam\u00e9n se denomina, co\u00f1ecido antigamente como \u00abmandullo\u00bb, descendente directo da zambomba espa\u00f1ola.\nNo Maracaibo de hai uns cincuenta anos, inclu\u00edanse, cando as condici\u00f3ns o permit\u00edan, outros instrumentos como o piano e mesmo alg\u00fans de vento. Hoxe en d\u00eda, a influencia comercial determinou a presenza na gaita de furro dalg\u00fans compo\u00f1entes electr\u00f3nicos.\nTam\u00e9n contan, quen tiveron a oportunidade de vivir esa \u00e9poca, que as gaitas se organizaban nas casas de familia ou locais comerciais coa participaci\u00f3n de todos os asistentes, homes e mulleres. Un pano era o sinal que ao ser entregado a alg\u00fan dos presentes, indic\u00e1balle a s\u00faa quenda para dicir un verso, a maior\u00eda das veces improvisado, refer\u00edndose ao dono da casa, ou da firma comercial, ou o tema ao cal se dedicaba o refr\u00e1n.\nA tempada \"gaitera\" orixinalmente estaba comprendida entre a v\u00e9spera do \"D\u00eda de la Chinita\", o 18 de novembro, este inicio das gaitas co\u00f1ec\u00edase tradicionalmente como \u00abBajada de los Furros\u00bb e prolong\u00e1base at\u00e9 o 2 de febreiro, d\u00eda da Candelaria, no cal ti\u00f1a lugar a \u00abSubida de los Furros\u00bb, \u00e9 dicir gard\u00e1banse os instrumentos ata que chegase novamente a data de inicio da tempada.\nGaita de Santa Luc\u00eda.\nNa Zona Norte do Estado Zulia, concretamente en Santa Rosa de Agua, San Rafael de El Moj\u00e1n, Sinamaica e sitios pr\u00f3ximos, atopouse un canto ao cal os habitantes destes sitios ch\u00e1manlle Gaita a Santa Luc\u00eda, e \u00e9 co\u00f1ecido con esa denominaci\u00f3n ao longo de moitas xeraci\u00f3ns.\nC\u00e1ntase en modos maiores e segundo alg\u00fans informantes, tradicionalmente cantouse acompa\u00f1ada de: cuatro, charrasca, maracas e furro, non hab\u00e9ndose inclu\u00eddo a tambora sen\u00f3n at\u00e9 despois da chegada do Chimbanguele (de Sur del Lago) a estes sitios.\nOs versos, son xeralmente improvisados e te\u00f1en a caracter\u00edstica de que o coro responde ao rev\u00e9s ao que o solista di, por exemplo:\nC\u00e1ntase en honra de Santa Luc\u00eda, xeralmente para pagarlle promesas, confecci\u00f3nanse fermosos altares onde se lle rende culto con m\u00fasica e oraci\u00f3ns nun novenario comprendido entre o 12 e o 21 de decembro, (o d\u00eda de Santa Luc\u00eda \u00e9 o 13), con todo, as gaitas prol\u00f3nganse m\u00e1is al\u00f3 desa data.\nGaita de Tambora.\n\u00c9 a evoluci\u00f3n do canto de faena feminino (no p\u00edo, na pedra de moer, na t\u00e1boa lavando no r\u00edo, ou fronte ao fog\u00f3n). As escravas eran utilizadas para o traballo no fogar, e este canto do traballo, \u00e9 canalizado polos valores culturais africanos e logra florecer at\u00e9 enfrontarse ao urbanismo, quen a reduce a unha simple actividade que se realiza unha ou d\u00faas veces ao ano. Caracter\u00edzase porque presenta unha tambora con parche en ambos os extremos, suxeitos con c\u00e1\u00f1amo ou mecates; e un tambor igual ao medio golpe do \"chimbanguele\". O seu comp\u00e1s \u00e9 de 2x4.\nGaita tamborera.\nChamada polo cronista e investigador Juan de Deus Mart\u00ednez como \"La 5.\u00aa gaita\", \u00e9 certamente o quinto subx\u00e9nero da gaita zuliana. Xorde a principios da d\u00e9cada de 1970 como resultado da fusi\u00f3n da gaita de tambora e os chimb\u00e1ngueles de San Benito. O seu creador foi o soado cantautor\" gaitero\" Nelson Mart\u00ednez da man de \"Gran Coquivacoa\", agrupaci\u00f3n \"gaitera\" \u00e1 cal pertenc\u00eda. O seu ritmo \u00e9 de 2x4 e executouse inicialmente con cuatro, furro, tambora, charrasca e maracas. Prontamente engad\u00edronselle o baixo, o piano, a guitarra el\u00e9ctrica, as congas, o bong\u00f3, o cencerro e at\u00e9 metais (trompeta, tromb\u00f3n e saxof\u00f3n) e timbais, por canto a finais dos anos 70 e principios dos 80 a gaita tamborera foi arroupada pola influencia musical caribe\u00f1a, en especial da salsa, todo iso liderado polos conxuntos \"gaiteros\" vangardistas como Estrellas del Zulia, Guaco, Santa Anita e, por suposto, Gran Coquivacoa. A tem\u00e1tica \u00e9 variada e non ten unha tempada especial para a s\u00faa execuci\u00f3n."}
{"id": "517918", "revid": "1822", "url": "https://gl.wikipedia.org/wiki?curid=517918", "title": "Polibotes", "text": "Polibotes foi un dos Xigantes que, instigados pola deusa Xea, se levantaron contra Zeus e o resto dos deuses ol\u00edmpicos no transcurso dunha guerra co\u00f1ecida como Xigantomaquia.\nMantivo un combate singular co deus Poseid\u00f3n. Segundo Estrab\u00f3n (X, 5, 16), Poseid\u00f3n perseguiuno ata a illa de Cos, da que arrincou unha enorme rocha co seu tridente, e lanzouna sobre el, formando as\u00ed o illote de N\u00edsiros, baixo o cal est\u00e1 enterrado o xigante."}
{"id": "517919", "revid": "54334", "url": "https://gl.wikipedia.org/wiki?curid=517919", "title": "Pontificia Universidade da Santa Cruz", "text": ""}
{"id": "517920", "revid": "1888", "url": "https://gl.wikipedia.org/wiki?curid=517920", "title": "Rub\u00e9n Quint\u00e1", "text": "Rub\u00e9n Perfecto Quint\u00e1 Quint\u00e1, nado en Rubi\u00e1s (Negrelos, Rodeiro) en 1964, \u00e9 un gandeiro e pol\u00edtico galego do PPdeG.\nTraxectoria.\nGandeiro. Foi tesoureiro da Sociedade de Caza e Pesca de Rodeiro. Nas elecci\u00f3ns municipais de 2007 foi o candidato n\u00famero 5 do PPdeG ao concello de Rodeiro, pero non foi elixido. Logo da dimisi\u00f3n do candidato e portavoz do PPdeG Jos\u00e9 Luis Fern\u00e1ndez Fafi\u00e1n en marzo de 2010, entrou a formar parte da corporaci\u00f3n municipal e foi nomeado concelleiro de Medio Ambiente. Nas municipais de 2011 ocupou o n\u00famero 3 na lista popular e foi elixido concelleiro. Foi elixido presidente da Sociedade de Caza e Pesca de Rodeiro en 2012. Volveu ser elixido concelleiro en 2015, sendo nomeado segundo tenente alcalde e concelleiro de Obras e Servizos; o mesmo que en 2019. Volveu ser reelixido presidente da Sociedade de Caza e Pesca en setembro de 2020. Logo da dimisi\u00f3n do alcalde Lu\u00eds L\u00f3pez Di\u00e9guez para ser delegado da Xunta na provincia de Pontevedra, foi elixido alcalde de Rodeiro o 6 de marzo de 2021."}
{"id": "517921", "revid": "1888", "url": "https://gl.wikipedia.org/wiki?curid=517921", "title": "Rub\u00e9n Perfecto Quint\u00e1 Quint\u00e1", "text": ""}
{"id": "517922", "revid": "1888", "url": "https://gl.wikipedia.org/wiki?curid=517922", "title": "Rub\u00e9n Quint\u00e1 Quint\u00e1", "text": ""}
{"id": "517923", "revid": "72012", "url": "https://gl.wikipedia.org/wiki?curid=517923", "title": "Arn\u00falfidas", "text": ""}
{"id": "517924", "revid": "1822", "url": "https://gl.wikipedia.org/wiki?curid=517924", "title": "Neopt\u00f3lemo", "text": "Nept\u00f3lemo, na mitolox\u00eda grega, foi o fillo de Aquiles e Deidam\u00eda, filla do rei de Esciros, Licomedes. Co\u00f1\u00e9cese tam\u00e9n co nome de \"Pirro\" pois, cando o tivo, Aquiles estaba agochado entre as doncelas da corte de Licomedes, baixo o nome de \"Pirra\" . Tam\u00e9n se di que era fillo de Aquiles con Ifixenia, filla de Agamen\u00f3n, \u00e1 quen salvou de ser ofrecida en sacrificio para pedir \u00f3s deuses que axudaran \u00e1 frota aquea contra Troia.\nAquiles en Esciros.\nCando se comezou a preparar a Guerra de Troia, Aquiles quixo participar na expedici\u00f3n. Pero un or\u00e1culo advertira \u00e1 nai, Tetis, que Aquiles morrer\u00eda nesta guerra e, para evitalo, escond\u00e9rono na corte de Licomedes, onde viviu entre as fillas do rei disfrazado de muller. Recib\u00eda neste lugar o nome de Pirra e por iso, o fillo que tivo cunha delas, Neopt\u00f3lemo, foi co\u00f1ecido como \"Pirro\". Ulises foi buscalo \u00e1 corte de Esciros, disfrazado de comerciante e con agasallos para as fillas do rei: roupas, alfaias, etc., inclu\u00edndo tam\u00e9n unha lanza e un escudo. Tras entregar os regalos, Ulises fixo tocar unha chamada de alarma, e Aquiles non dubidou en rachar as s\u00faas roupas de muller e coller as armas para sa\u00edr en defensa do palacio mentres as mulleres fux\u00edan asustadas. Deste xeito desvelou a s\u00faa identidade e Ulises convenceuno para acudir \u00e1 guerra, cumprindo as\u00ed o seu destino.\nGuerra de Troia.\nLicomedes era o av\u00f3 de Nept\u00f3lemo e criouno na s\u00faa corte mentres Aquiles loitaba na Guerra de Troia. Xa morto Aquiles, o adivi\u00f1o H\u00e9leno, co\u00f1ecedor dos or\u00e1culos de Troia, advertiu \u00f3s gregos que nunca poder\u00edan conquistar a cidade mentres Neopt\u00f3lemo non loitara con eles, e ademais armado co arco e as frechas de Heracles; ou ben foi o adivi\u00f1o Calcante, que s\u00f3 fala da necesidade das armas de Heracles. Igualmente, deb\u00eda traerse a esc\u00e1pula de P\u00e9lope e roubar a imaxe de Atenea, chamada \"Paladio\", por representar a Palas, pois a cidade ser\u00eda inexpugnable mentres permanecera no interior .\nUlises e Diomedes foron buscalo e, a\u00ednda que Licomedes se negaba, o mozo marchou con eles a Troia. No cami\u00f1o de volta, pararon na illa de Lemnos, onda Filoctetes , quen herdara as armas de Heracles, e tam\u00e9n os acompa\u00f1ou a Troia.\nXa en Troia, Neopt\u00f3lemo comportouse como un novo Aquiles, protagonizando diversas faza\u00f1as coas armas do seu pai, que lle entregara Ulises. Foi un dos guerreiros que entrou na cidade dentro do cabalo de Troia.\nEntre outros, matou a Eur\u00edpilo (fillo de T\u00e9lefo) e \u00f3 fillo de Heitor, Astianacte , a\u00ednda un meni\u00f1o, e tomou a Andr\u00f3maca, agora vi\u00fava de Heitor, como bot\u00edn de guerra; tam\u00e9n se di que levou como ref\u00e9n \u00f3 propio Eneas, polo que lle pagaron un bo rescate . As\u00ed mesmo, inmolou a Pol\u00edxena, filla de Pr\u00edamo, sobre o sepulcro do seu pai, Aquiles, pois Aquiles e Pol\u00edxena am\u00e1banse . \nOutras fontes din que matou a Polites ante os ollos do seu pai, Pr\u00edamo. Logo, os soldados gregos mataron a Pr\u00edamo e Neopt\u00f3lemo levou o seu cad\u00e1ver, decapitado, e deixouno descompo\u00f1erse sobre a tumba de Aquiles, prohibindo que o soterraran. Virxilio, Hixino e Pseudo-Apolodoro din que foi el quen matou a Pr\u00edamo, que se protex\u00eda no altar de Zeus .\nVida posterior.\nO regreso de Troia, segundo Homero, f\u00edxoo por terra e uns d\u00edas despois do resto dos soldados gregos, por consello de Tetis (avoa s\u00faa). \nEsta precauci\u00f3n salvouno do desastre que acompa\u00f1ou \u00e1 volta dos outros, por causa das tormentas enviadas por Atenea que, por exemplo, afundiron t\u00f3dalas naves de Menelao. Segundo outras tradici\u00f3ns foi o adivi\u00f1o H\u00e9leno quen lle advirtiu e logo o acompa\u00f1ou na viaxe de regreso a Iolco; en agradecemento, Neopt\u00f3lemo cedeulle \u00e1 s\u00faa nai Deidam\u00eda, \u00f3 morrer, e pediulle que casara con ela.\nTras herdar o reino do seu av\u00f3 Peleo e matar \u00f3s fillos de Acasto, que expulsara a Peleo de Ft\u00eda, marchou cara Epiro. Al\u00ed atopou uns parentes e levantou unha cidade.\n\u00c9 co\u00f1ecido que cando Ulises regresou a \u00cdtaca matou a t\u00f3dolos pretendentes que acosaban \u00e1 s\u00faa dona Pen\u00e9lope. Os familiares destes promoveron unha liorta contra Ulises e o seu sogro Laertes que tivo que deter Atenea, pero denunci\u00e1rono por asasinato. Nomeouse xu\u00edz a Neopt\u00f3lemo, quen decideu que Ulises abandonara o reino por espazo de dez anos, sendo substitu\u00eddo polo seu fillo Tel\u00e9maco, a quen os denunciantes deber\u00edan indemnizar polos saqueos cometidos.\nO rei dos amimneos, Harp\u00e1lico, foi atacado por Neopt\u00f3lemo no seu regreso de Troia, pero a filla, Harp\u00e1lice, unha valorosa guerreira, logrou salvalo, a\u00ednda que gravemente ferido, e facer fuxir a Neopt\u00f3lemo . \nMenelao, daquela rei de Esparta, d\u00e9ralle \u00e1 s\u00faa filla, Herm\u00edone, como esposa. Non tivo fillos coa ela, pero si coa escrava Andr\u00f3maca: Moloso , Pielo e P\u00e9rgamo. Por celos, Herm\u00edone fixo vir \u00f3 seu antigo prometido, Orestes , para matar \u00f3 seu marido, e deste xeito matouno en Ft\u00eda ou en Delfos, a onde fora Neopt\u00f3lemo para preguntar a raz\u00f3n da esterilidade de Herm\u00edone; ou ben para ofrecer \u00f3 deus parte do seu bot\u00edn de guerra. Outros din fora para esixir contas a Apolo, e unha compensaci\u00f3n, pola xenreira que o deus ti\u00f1a contra o seu pai Aquiles, a quen lle causara a morte \u00f3 dirixir a frecha disparada por Paris , e que de feito, a Pitia ordenara \u00f3s sacerdotes de Delfos matar a Neopt\u00f3lemo, como continuaci\u00f3n da animosidade de Apolo contra Aquiles e os seus descendentes; se ben \u00e9 certo que cando se lle denegou a petici\u00f3n de explicaci\u00f3ns e o pago de ningunha compensaci\u00f3n, el incendiou e saqueou o templo."}
{"id": "517926", "revid": "89787", "url": "https://gl.wikipedia.org/wiki?curid=517926", "title": "Louis Jourdan", "text": "Louis Robert Gendre, nado en Marsella o 19 de xu\u00f1o de 1921 e finado en Beverly Hills (California) o 14 de febreiro de 2015, foi un actor de cinema e televisi\u00f3n franc\u00e9s, co\u00f1ecido como Louis Jourdan.\nTraxectoria.\nPrimeiros anos.\nJourdan en Marsella, Francia, en 1921, un dos tres fillos de Henry Gendre, propietario dun hotel, e Yvonne Jourdan. Foi educado en Francia, Turqu\u00eda e Gran Breta\u00f1a e estudou interpretaci\u00f3n na \u00c9cole Dramatique. Mentres estudaba, comezou a actuar no teatro profesional, onde chamou a atenci\u00f3n do director Marc All\u00e9gret, que o contratou para traballar como axudante de c\u00e1mara en \"Entr\u00e9e des Artistes\".\nAll\u00e9gret lanzou a Jourdan no que \u00eda ser o seu primeiro filme, \"Le Corsaire\" en 1939 xunto a Charles Boyer. A rodaxe foi interrompida pola segunda guerra mundial e nunca se retomou. \nSegunda guerra mundial.\nJourdan era demasiado novo para servir no ex\u00e9rcito e foi contratado por Julien Duvivier xunto co seu irm\u00e1n Pierre para aparecer en \"Untel p\u00e8re et fils\" en Roma. Foi interrompido pola declaraci\u00f3n de guerra entre Francia e Italia; regresou a Francia e pasou un ano nun equipo de traballo.\nJourdan recibiu a orde de facer filmes de propaganda alem\u00e1 que rexeitou facer e fuxiu para unirse \u00e1 s\u00faa familia na Francia libre. Al\u00ed comezou a rodar filme, dez en dous anos. O seu pai foi arrestado pola Gestapo; meses despois escapou e uniuse \u00e1 resistencia francesa xunto coa s\u00faa esposa e os seus tres fillos. \"D\u00e9ronme un traballo e fix\u00e9molo\", dixo Jourdan despois do seu tempo na resistencia. \"Traballei en folletos ilegais, axudando a imprimilos e distribu\u00edlos\". Despois da liberaci\u00f3n de Francia, regresou a Par\u00eds coa s\u00faa esposa. Jourdan comezou a aparecer en filmes franceses como \"La mari\u00e9e est trop belle\" ou \"Escapade\".\nCarreira en Hollywood.\nCitado polo autor James McKay como a \"personificaci\u00f3n do suave continental\", Jourdan foi visto nun filme franc\u00e9s por un cazatalentos de David O. Selznick, que ofreceu ao actor un contrato de traballo. O seu primeiro filme estadounidense foi \"The Paradine Case\", un drama dirixido por Alfred Hitchcock e protagonizado por Gregory Peck e Alida Valli. En Hollywood, fixo amizade con varias estrelas que compart\u00edan o seu amor polo xogo do cr\u00f3quet. Jourdan discutiu a mi\u00fado con Selznick, que o suspendeu varias veces por rexeitar os papeis.\nEn 1948 protagonizou, xunto con Joan Fontaine, o filme de Max Oph\u00fcls \"Carta dunha desco\u00f1ecida\". Despois de aparecer en \"Three Coins in the Fountain\" (1954), Jourdan debutou en Broadway no papel principal do drama de \"Billy Rose The Immoralist\". Regresou \u00e1 Great White Way por pouco tempo en 1955 e ese mesmo ano debutou na televisi\u00f3n estadounidense interpretando o inspector Beaumont na serie \"Paris Precinct\". En 1956, apareceu no filme \"The Swan\" xunto con Grace Kelly e Alec Guinness, interpretando o papel do doutor Nicholas Agi.\nDurante a d\u00e9cada de 1950, Jourdan actuou en varios filmes importantes, asumindo o papel masculino principal en \"The Bride Is Too Much Beautiful\" (1956) con Brigitte Bardot como actriz principal. Non obstante, \u00e9 probablemente m\u00e1is recordado como o protagonista, xunto con Leslie Caron e Maurice Chevalier, na versi\u00f3n cinematogr\u00e1fica da novela curta de Colette, \"Gigi\" (1958). O filme ga\u00f1ou nove \u00d3scar, inclu\u00eddo o de mellor filme. Jourdan coprotagonizou con Frank Sinatra e Shirley MacLaine o musical \"Can-Can\" (1960) .7\nNos anos posteriores, Jourdan tam\u00e9n apareceu na televisi\u00f3n, inclu\u00edndo \"Count Dracula\" en 1977 para a BBC e o episodio de \"Columbo\" \"Murder Under Glass\" de 1978. M\u00e1is tarde interpretou a Anton Arcane no filme \"Swamp Thing\" (1982) e na s\u00faa secuela \"The Return of Swamp Thing\" (1989). En 1983, Jourdan interpretou ao villano Kamal Khan no filme de James Bond '. Interpretou o bar\u00f3n Pierre de Coubertin en ', unha serie de televisi\u00f3n de 1984 sobre os Xogos Ol\u00edmpicos de Atenas de 1896. \nPasamento.\nJourdan morreu na s\u00faa casa de Beverly Hills o 14 de febreiro de 2015 aos 93 anos.\nVida persoal.\nO 11 de marzo de 1946, Jourdan casou con Berthe Fr\u00e9d\u00e9rique (alcumada \"Quique\"), con quen tivo o 6 de outubro de 1951 o seu \u00fanico fillo, Louis Henry Jourdan, que morreu por unha sobredose de drogas o 12 de maio de 1981 e foi enterrado no cemiterio Westwood Village Memorial Park, dos \u00c1nxeles. Berthe faleceu en 2014.\nEn xullo de 2010, Jourdan foi nomeado oficial da Lexi\u00f3n de Honra, que recibiu acompa\u00f1ado de amigos, inclu\u00eddos Sidney Poitier e Kirk Douglas.\nJourdan ten d\u00faas estrelas no Paseo da Fama de Hollywood no 6153 e no 6445 Hollywood Boulevard."}
{"id": "517932", "revid": "5863", "url": "https://gl.wikipedia.org/wiki?curid=517932", "title": "Fusil", "text": "Un fusil (do franc\u00e9s \"fusil\") \u00e9 unha arma de fogo port\u00e1til de can\u00f3n longo, que dispara balas de largo alcance.\nDesenvolvemento.\nFusil de chispa.\nInicialmente, o fusil era unha arma pesada e moi imprecisa, cunha recarga moi lenta, que era case imposible en condici\u00f3ns ambientais desfavorables.\nO mecanismo de disparo que existiu ata o primeiro terzo do s\u00e9culo XIX foi a chave de chispa, que ao disparar produc\u00eda fa\u00edscas que en contacto co po a trav\u00e9s do o\u00eddo, transmit\u00edan o lume \u00e1 carga de po para propulsar a bala no interior do can\u00f3n.\nArredor de 1830 xeneraliz\u00e1ronse os fus\u00eds que disparaban co mecanismo da chave de percusi\u00f3n e comezaron a utilizarse fus\u00eds con \u00e1nima raiada, mais as modificaci\u00f3ns na composici\u00f3n e a forma da bala xa eran habituais a principios do s\u00e9culo XIX.\nA chave de percusi\u00f3n \u00e9 un sistema de disparo que consiste nun martelo-percusor que bate contra un vaso de cobre (pist\u00f3n) instalado sobre a boca dun tubo (chamado cheminea) que comunica co interior da parte traseira do can\u00f3n do fusil. O cebo xa vi\u00f1a dentro da cazoleta, a\u00ednda que tam\u00e9n hab\u00eda mecanismos de cinta de papel con cebos encapsulados no interior que se mov\u00edan sobre o tubo. O martelo-percusor fac\u00eda estoupar o cebo cun s\u00f3 golpe e unha chama lib\u00e9rase pola cheminea, provocando a ignici\u00f3n da carga de p\u00f3lvora comprimida no can\u00f3n e o disparo.\nEste sistema de tiro era moito m\u00e1is seguro e eficaz que o fusil de chispa, mesmo en condici\u00f3ns meteorol\u00f3xicas adversas e, a\u00ednda que non melloraba a cadencia do disparo, ofrec\u00eda a seguridade de que o 90\u00a0% dos intentos de tiro fosen efectivos. A carga da arma a\u00ednda se realizaba a trav\u00e9s da boca do can\u00f3n, de xeito que o soldado deb\u00eda permanecer de p\u00e9, exposto ao fogo inimigo, mentres carga a s\u00faa arma.\nA comezos do s\u00e9culo XIX, as balas de chumbo comezaron a endurecerse ali\u00e1ndoas con antimonio ou revest\u00edndoas de cobre para evitar que a bala se desviase do seu cami\u00f1o habitual, debido \u00e1s deformaci\u00f3ns causadas durante o disparo. Tam\u00e9n ti\u00f1an forma cil\u00edndrica-c\u00f3nica para favorecer a rotaci\u00f3n cando se disparaban dende un can\u00f3n rifle.\nA primeira menci\u00f3n ao uso de sucos dentro dos can\u00f3ns aparece nun edicto do goberno su\u00edzo de 1563, que describe armas brutas de pouca utilidade por empregaren balas de arma curta ou de can\u00f3n da \u00e9poca, porque estas eran esf\u00e9ricas. Isto fixo que o uso de sucos fose rexeitado durante s\u00e9culos e se preferise o uso de can\u00f3ns lisos.\nO raiado da \u00e1nima consiste en gravar unha serie de sucos ao longo da superficie interna do can\u00f3n, que xiran nunha determinada direcci\u00f3n, completando un xiro de 360\u00a0\u200b\u200b\u00b0 arredor do eixe do can\u00f3n a cada certa distancia. As ra\u00f1uras fan que a bala xire varias veces, mantendo as\u00ed a traxectoria estable durante o avance mantendo o seu eixe paralelo \u00e1 li\u00f1a de voo. Como consecuencia, o alcance e o obxectivo do fusil aumentan.\nA obtenci\u00f3n de p\u00f3lvoras moito m\u00e1is potentes e a incorporaci\u00f3n de elementos de miras para disparar a diferentes distancias permit\u00edan a un bo tirador alcanzar facilmente un obxectivo inimigo a m\u00e1is de 300\u00a0m de distancia e que a bala fose letal a m\u00e1is dun quil\u00f3metro.\nFusil de cartucho.\nA seguinte grande innovaci\u00f3n foi a aparici\u00f3n do cartucho, que cont\u00e9n nun \u00fanico elemento a bala, a s\u00faa carga de proxecci\u00f3n e o fulminante que inicia o disparo, que ata ent\u00f3n fora separado ou envolto parcialmente no papel que se empregaba como taco para a carga. Os primeiros cartuchos apareceron arredor da d\u00e9cada de 1840; adoitaban estar envoltos en cart\u00f3n ou pano encerado e \u00e1s veces non inclu\u00edan o cebo, que se colocaba de xeito similar \u00e1s armas de percusi\u00f3n tradicionais arrincando o cartucho da parte traseira ao inserir o cartucho e pechar a arma, como na famosa carabina Sharps, unha carabina moi utilizada na colonizaci\u00f3n cara ao oeste nos Estados Unidos. A carga da arma simplificouse e acelerouse ao m\u00e1ximo co uso do cartucho, a\u00ednda que a maior\u00eda das armas a\u00ednda son de tiro \u00fanico.\nFusil de pasador de tiro \u00fanico.\nEn Europa, o primeiro fusil de pasador apareceu a mediados do s\u00e9culo XIX, chamado as\u00ed polo mecanismo para extraer a caixa usada e recargala para un novo disparo, un cilindro met\u00e1lico cunha proxecci\u00f3n lateral semellante ao das antigas pechaduras que permit\u00edan abrir a arma na parte traseira do can\u00f3n para colocar o cartucho, ao mesmo tempo armar o conxunto de resorte e percusor que golpear\u00eda a parte traseira do cartucho e logo pechalo ao lume. As armas de cartucho c\u00e1rganse as\u00ed dende a parte traseira do can\u00f3n. Deste xeito, a arma pode cargarse en calquera posici\u00f3n, permitindo ao soldado cubrirse durante o proceso.\nDurante a guerra civil nos Estados Unidos e a partir de varios prototipos existentes anteriormente, desenvolv\u00e9ronse unha gran cantidade de fus\u00eds e carabinas capaces de disparar varias veces mediante procedementos mec\u00e1nicos accionados manualmente, en xeral de panca. O fusil Spencer apareceu nesta guerra. Os novos cartuchos eran xa met\u00e1licos e impermeables e adoitaban almacenarse en tubos fixos e intercambiables no corpo da arma, creando as\u00ed o primeiro cargador tubular (tubo ao longo e debaixo do can\u00f3n), como o do fusil de panca Winchester. Este fusil foi emblem\u00e1tico da \u00faltima parte da guerra e supuxo unha gran vantaxe para a cabaler\u00eda da Uni\u00f3n: un soldado pode disparar doce veces ao minuto con total seguridade en comparaci\u00f3n cos tres disparos que pod\u00eda disparar un infante armado cun fusil de percusi\u00f3n. Na posguerra forxouse a lenda do Winchester 44.\nDespois da guerra franco-prusiana de 1870-71, todos os ex\u00e9rcitos do mundo cambiaron os fus\u00eds de percusi\u00f3n por varios sistemas de cartuchos, xeralmente de tiro \u00fanico e con sistemas de panca ou de pasador."}
{"id": "517935", "revid": "98629", "url": "https://gl.wikipedia.org/wiki?curid=517935", "title": "A Day in the Life", "text": "\u00abA Day in the Life\u00bb \u2013en galego: \u00abUn d\u00eda na vida\u00bb\u2013 \u00e9 unha canci\u00f3n da banda brit\u00e1nica The Beatles e \u00e9 o \u00faltimo tema do \u00e1lbum \"Sgt\". \"Pepper's Lonely Hearts Club Band\", de 1967. Acreditada a Lennon-McCartney, pero maiormente escrita por Lennon, a canci\u00f3n incl\u00fae distintos fragmentos que foron escritos polos membros da banda John Lennon e Paul McCartney por separado, coa colaboraci\u00f3n dunha orquestra adicional, sendo esta unha das \u00faltimas veces en que realizaron unha canci\u00f3n xuntos como nos seus primeiros anos. Mentres a letra de Lennon estaba inspirada en artigos xornal\u00edsticos daquela \u00e9poca, McCartney inspirouse na s\u00faa mocidade. A decisi\u00f3n de relacionar secci\u00f3ns da canci\u00f3n con \"crescendos\" orquestrais e de terminar a mesma cun acorde sostido de piano ide\u00e1ronse s\u00f3 despois de que a canci\u00f3n foi gravada.\nInicialmente a BBC prohibiu a difusi\u00f3n da peza pois a li\u00f1a \u00ab\"I'd love to turn you on\"\u00bb (\u00abEncantar\u00edame excitarte\u00bb) que se menciona na canci\u00f3n sup\u00fa\u00f1ase que fac\u00eda referencia \u00e1s drogas. Desde o seu lanzamento, apareceu como lado B e en numerosas recompilaci\u00f3ns do grupo. Foi versionada por outros artistas, inclu\u00edndo a Bobby Darin, Neil Young, Jeff Beck, The Libertines, The Bee Gees, Phish e, desde 2008, por McCartney nas s\u00faas interpretaci\u00f3ns en vivo. Considerada por moitos como unha das obras mestras da banda de Liverpool e como unha das mellores canci\u00f3ns da historia, ocupa o posto 28 das 500 m\u00e1is grandes canci\u00f3ns de todos os tempos, segundo a revista Rolling Stone.\nInspiraci\u00f3n e colaboraci\u00f3n nas letras.\nExiste certa controversia sobre a inspiraci\u00f3n da primeira estrofa. En numerosas entrevistas, Lennon afirmaba que a inspiraci\u00f3n principal foi a morte de Tara Browne, herdeiro de 21 anos da fortuna Guinness, e amigo \u00edntimo de Lennon e McCartney, quen chocou contra un cami\u00f3n aparcado co seu Lotus Elan o 18 de decembro de 1966, cando un Volkswagen arroxouno cara a un lado da r\u00faa no seu cami\u00f1o cara a Redcliffe Gardens, Earls Court. Con todo, George Martin comentou que \u00e9 unha referencia \u00e1s drogas (as\u00ed como a frase \u00ab\"I'd love to turn you on\"\u00bb e alg\u00fans outras pasaxes da canci\u00f3n) e que mentres escrib\u00eda a letra, Lennon imaxinaba a un pol\u00edtico ficticio que se detivo nun sem\u00e1foro.\nA descrici\u00f3n do accidente en \u00abA Day in the Life\u00bb non \u00e9 unha descrici\u00f3n literal do fatal accidente de Browne. Lennon dixo: \u00abNon copiei o accidente, Tara non se destrozou a cabeza, pero iso estaba na mi\u00f1a mente cando estaba a escribir ese verso. Os detalles do accidente na canci\u00f3n \u2014non ver o sem\u00e1foro e a multitude ao redor\u2014 foron igualmente parte da ficci\u00f3n.\u00bb\nLennon tam\u00e9n agregou informaci\u00f3n sobre unha pel\u00edcula no verso \u00ab\"The English Army had just won the war\"\u00bb (\u00abO ex\u00e9rcito ingl\u00e9s acababa de ga\u00f1ar a guerra\u00bb), en referencia ao seu papel na pel\u00edcula \"How I Won the War\", publicada o 18 de outubro de 1967. a \u00faltima estrofa estaba inspirada nunha noticia do \"Daily Mail\" en xaneiro de 1967, que falaba sobre un elevado n\u00famero de ocos nunha estrada de Blackburn, un pobo de Lancashire. Lennon tivo problemas coa letra desta estrofa xa que non ti\u00f1a idea de como conectar \u00ab\"Now they know how many holes takes to\"\u00bb (\u00abAgora que saben cantos ocos toma\u00bb) e \u00ab\"the Albert Hall\"\u00bb. O seu amigo Terry Douran suxeriulle que o conectase coa palabra \"fill\" (\u00abencher\u00bb) o Albert Hall.\nMcCartney achegou \u00e1 parte central da canci\u00f3n unha pequena parte de piano na que estaba a traballar independentemente, cunha letra acerca dunha persoa corrente cuxa rutina das ma\u00f1\u00e1s termina derivando nun so\u00f1o. Escribira a peza como unha recompilaci\u00f3n dos seus anos de mocidade, que inclu\u00eda as s\u00faas viaxes no autob\u00fas 82, fumar e asistir a clase. Lennon dixo: \u00abEu ti\u00f1a a maior\u00eda da canci\u00f3n e da letra, pero el contribu\u00edu con esta pequena probada do que ti\u00f1a ao redor na s\u00faa cabeza e que non pod\u00eda usar para nada\u00bb, refer\u00edndose \u00e1 secci\u00f3n de McCartney.\nGravaci\u00f3n.\nThe Beatles comezaron a gravaci\u00f3n da canci\u00f3n co t\u00edtulo de traballo de \u00abIn the Life of...\u00bb, o 19 de xaneiro de 1967, nun innovador e creativo estudo que semanas anteriores fora utilizado para as gravaci\u00f3ns de \u00abStrawberry Fields Forever\u00bb e \u00abPenny Lane\u00bb. As d\u00faas secci\u00f3ns da canci\u00f3n foron divididas por unha ponte de 24 compases. Ao principio, non estaban seguros sobre como unir estas transici\u00f3ns. As\u00ed, que ao termo da gravaci\u00f3n das pistas base, a canci\u00f3n soamente consist\u00eda nunha simple repetici\u00f3n de cordas de piano e a voz do asistente Mal Evans contando os compases. A voz de Evans \u00eda aumentando gradualmente en eco.\nA primeira secci\u00f3n da canci\u00f3n termina co son dun espertador provocado por Evans. A intenci\u00f3n orixinal era editar o son da alarma cando a secci\u00f3n faltante fora enchida, con todo, esta axustouse \u00e1 primeira li\u00f1a da secci\u00f3n de McCartney, que di \u00ab\"Woke up, fell out of bed\"\u00bb (\u00abEspertei, ca\u00edn da cama\u00bb), polo que se decidiu deixar o son.\nA estrutura b\u00e1sica da canci\u00f3n foi mellorada cunha remestura e a adici\u00f3n de partes que foron gravadas o 20 de xaneiro e 3 de febreiro. Con todo, non exist\u00eda unha soluci\u00f3n para unir as d\u00faas pontes de 24 compases da canci\u00f3n, ata que McCartney suxeriu a idea de unilo cunha orquestra completa. Para previr que os m\u00fasicos da orquestra fosen improvisar na secci\u00f3n, o produtor George Martin orquestrou de maneira imprecisa na secci\u00f3n.\nA secci\u00f3n orquestral foi gravada o 10 de febreiro de 1967, con McCartney e Martin dirixindo a 40 instrumentistas da orquestra. A sesi\u00f3n de gravaci\u00f3n foi completada cun custo total de \u00a3367 para os m\u00fasicos, algo excesivo para aquela \u00e9poca. M\u00e1is tarde, Martin describiu a s\u00faa improvisaci\u00f3n na partitura para a orquestra, que quedou desconcertado ao co\u00f1ecela: \nSegundo McCartney, a secci\u00f3n de cordas foi capaz de manterse no ritmo establecido, mentres que as trompetas foron \u00abmoito m\u00e1is agresivas\u00bb.\nMcCartney orixinalmente quer\u00eda unha orquestra de 90 elementos, pero isto non foi posible; a diferenza foi arranxada, como o semi-improvisado segmento foi gravado varias veces, e posteriormente catro gravaci\u00f3ns diferentes foron mesturadas para formar un s\u00f3 \"crescendo\" masivo. Os resultados foron exitosos; na edici\u00f3n final da canci\u00f3n, a ponte orquestral rep\u00edtese despois do verso final.\nHoubo un acordo para que a orquestra fose filmada por NEMS Enterprises para transmitilo nun futuro especial televisivo. O v\u00eddeo nunca se publicou na s\u00faa totalidade, a\u00ednda que algunhas partes p\u00f3dese ver na pel\u00edcula promocional de \u00abA Day in the Life\u00bb, que incl\u00fae escenas onde aparecen alg\u00fans invitados ao estudo como Mick Jagger, Marianne Faithfull, Keith Richards, Donovan, Pattie Boyd e Michael Nesmith.\nReflectindo o seu gusto pola experimentaci\u00f3n e o vangardismo neste momento da s\u00faa carreira, a banda pediu aos membros da orquestra que utilizasen un disfrace na parte superior do seu traxe. Isto deu lugar a que os instrumentistas utilizasen calquera cousa, desde narices falsos at\u00e9 parches falsos nas mamilas. Martin lembra que o violinista principal disfrazouse usando unha pata de gorila, mentres que un fagotista colocou un globo ao final do seu instrumento.\nDebido \u00e1s m\u00faltiples tomas necesarias para perfeccionar a cacofon\u00eda orquestral e o acorde final, as\u00ed como a s\u00faa considerable dilaci\u00f3n na composici\u00f3n da canci\u00f3n, a duraci\u00f3n total do tempo dedicado \u00e1 gravaci\u00f3n de \u00abA Day in the Life\u00bb foi de 34 horas, en contraste co primeiro traballo do grupo, o seu \u00e1lbum debut \"Please Please Me\", que foi totalmente gravado en s\u00f3 10 horas.\nEstrutura da canci\u00f3n.\n\u00abA Day in the Life\u00bb est\u00e1 na tonalidade de sol maior, pero, tal e como Alan W. Pollack explica \u00abo seu verdadeiro centro de gravidade est\u00e1 nas claves paralelas do mi maior e menor\u00bb. Os versos est\u00e1n en sol maior/mi menor e a ponte en mi maior. Un ritmo de 4/4 \u00e9 usado todo o tempo. A canci\u00f3n pres\u00e9ntase cun comezo instrumental, seguido por tres versos (0:13), un \"crescendo\" orquestral de (1:45), unha secci\u00f3n media (2:16), unha ponte orquestral (2:49), o verso final (3:19), un segundo \"crescendo\" orquestral (3:50), e un acorde final de piano (4:21\u20135:05).\nCada verso cantado por Lennon segue o mesmo dese\u00f1o base, pero cada un termina de diferente maneira. O primeiro verso, que consta de vinte compases, termina cunha progresi\u00f3n harm\u00f3nica repetitiva en fa maior antes de regresar \u00e1 clave de inicio. O segundo verso, dous compases m\u00e1is curto que o primeiro, termina no acorde de Do maior en lugar de repetir a progresi\u00f3n de fa maior. O terceiro verso \u00e9 o mesmo que o segundo, ag\u00e1s que este ten un comp\u00e1s m\u00e1is (para cambiar \u00e1 li\u00f1a \u00ab\"I'd love to\"\u00bb) e non regresa \u00e1 clave inicial. En lugar diso conduce a unha ponte, un longo glissando de 24 compases, empezando dun baixo ton mi a un mi con oitavas m\u00e1is altas. Os pratos son chocados ao azar de maneira intercalada cerca do final, para \u00abcambiar a t\u00faa sensaci\u00f3n do ritmo\u00bb. Unha alarma de espertador comeza a soar, empezando co verso de McCartney. Este \u00e9 seguido por unha ponte orquestral: un repetido c\u00edrculo de quintas (de d\u00f3 a mi) de preto de vinte compases. A ponte orquestral \u00e9 acompa\u00f1ada pola voz de Lennon e coro de Donovan sen palabras (\u00ab\"Ahhhh...\"\u00bb) e conduce ao cuarto e \u00faltimo verso. O verso final ten a mesma estrutura que o terceiro verso. Con todo, a bater\u00eda de Starr, vai ao dobre de tempo que a secci\u00f3n de McCartney. Este verso leva ao segundo \"crescendo\". Con todo, despois a orquestra alcanza a s\u00faa nota m\u00e1is alta, un comp\u00e1s de silencio, que conduce ao acorde final do mi maior no piano.\n\u00c9 importante mencionar o traballo innovador de Ringo Starr coa bater\u00eda, pois Lennon comentoulle que quer\u00eda un efecto de \"d\u00faas bater\u00edas nunha soa\", coa sensaci\u00f3n de que a primeira bater\u00eda seguise o comp\u00e1s b\u00e1sico de bombo e caixa (con acento de caixa no terceiro tempo), e \u00e1 vez fixese rotos sincopados facendo recheo. M\u00e1is no final na \u00faltima estrofa, que dobra o ritmo sobre o comp\u00e1s acurtando o golpe de caixa, en lugar de, no terceiro tempo do comp\u00e1s (tal e como v\u00e9n facendo na primeira parte), nos tempos pares (segundo [semi forte] e cuarto [forte]), normalizando as\u00ed as intensidades propias dun comp\u00e1s en 4/4.\nO acorde final.\nA canci\u00f3n termina cun dos acordes finais m\u00e1is famosos na historia da m\u00fasica. Lennon, McCartney, Starr e Mal Evans en catro pianos diferentes, con Martin no armonio, tocaron o acorde mi maior simultaneamente. O acorde mant\u00edvose durante algo m\u00e1is de corenta segundos incrementando o volume da gravaci\u00f3n a medida que a vibraci\u00f3n se apagaba. Cerca do final do acorde o volume de gravaci\u00f3n \u00e9 tan alto que se poden percibir os diversos sons do estudo, inclu\u00edndo os susurros dos papeis e o chirrido duns dos zapatos de Ringo, cando se cambia de posici\u00f3n na que estaba parado (McCartney lanzoulle unha mirada asasina por iso).\nO acorde de piano foi en lugar dun experimento vocal errado: na noite seguinte \u00e1 sesi\u00f3n de gravaci\u00f3n da orquestra, os catro Beatles gravaran un final coas s\u00faas voces, tarareando o acorde, pero decidiron que quer\u00edan algo con m\u00e1is impacto.\nVariaci\u00f3ns.\nNo \u00e1lbum \"Sgt\". \"Pepper\", o inicio de \u00abA Day in the Life\u00bb \u00e9 combinado cos aplausos do final da canci\u00f3n previa \u00abSgt. Pepper's Lonely Hearts Club Band (Reprise)\u00bb. No \u00e1lbum recompilatorio \"The Beatles 1967\u20131970\", \u00abA Day in the Life\u00bb comeza igual que na versi\u00f3n de \"Sgt\". \"Pepper\", pero na versi\u00f3n en CD de \"1967\u20131970\", a canci\u00f3n in\u00edciase limpa, sen ningunha combinaci\u00f3n.\nTras finalizar \u00abA Day in the Life\u00bb, no \u00e1lbum \"Sgt\". \"Pepper\" (primeiro lanzado como LP no Reino Unido anos m\u00e1is tarde en formato CD en todo o mundo) existe un son de alta frecuencia (15 kHz) e posteriormente uns ru\u00eddos de voces estra\u00f1as que se desvanecen no silencio e alg\u00fans segundos de frases aparentemente invertidas, as cales foron gravadas \u00e1 mantenta polo grupo no estudo, como parte dunha broma. Do que se entende p\u00f3dese rescatar a frase \"Never Could Be Any Other Way\".\nO \u00e1lbum \"Anthology 2\" incl\u00fae unha primeira versi\u00f3n sen orquestra da canci\u00f3n e \"Anthology 3\" incl\u00fae unha versi\u00f3n de \u00abThe End\u00bb, que concl\u00fae co acorde final de \u00abA Day in the Life\u00bb que se reproduce cara a atr\u00e1s e logo cara a adiante.\nNa versi\u00f3n do \u00e1lbum \"Love\" a canci\u00f3n comeza con Lennon cantando a li\u00f1a \u00ab\"sugar plum fairy\"\u00bb. Nesta versi\u00f3n as cordas son m\u00e1is predominantes nos \"crescendos\".\nSuposta referencia \u00e1s drogas.\nA canci\u00f3n foi obxecto de pol\u00e9mica pola s\u00faa suposta referencia \u00e1s drogas. O 1 de xu\u00f1o de 1967, d\u00eda en que o \"Sgt\". \"Pepper\" foi publicado, a BBC anunciou a censura de \u00abA Day in the Life\u00bb das emisoras de radio brit\u00e1nicas debido \u00e1 li\u00f1a \u00abI'd love to turn you on\u00bb (\u00abEncantar\u00edame excitarte\u00bb), que de acordo coa corporaci\u00f3n, incitaba ao consumo de drogas. Outra parte que supostamente fai referencia \u00e1s drogas son as frases \u00ab\"found my way upstairs and had a smoke / and somebody spoke and I went into a dream\u00bb\" (\u00abatopei o cami\u00f1o de subida polas escaleiras e p\u00faxenme a fumar / e algu\u00e9n falou e ca\u00edn nun so\u00f1o\u00bb). Un portavoz da BBC dixo: \u00abEscoitamos esta canci\u00f3n unha e outra vez. E estamos de acordo en que parece ir un pouco demasiado lonxe, e poder\u00eda fomentar unha actitude positiva ante o consumo de drogas.\u00bb\nLennon e McCartney negaron que houbese referencias a drogas e queix\u00e1ronse publicamente sobre a prohibici\u00f3n nunha cea co seu representante, Brian Epstein. Lennon dixo que a canci\u00f3n era sobre \u00abun accidente e a s\u00faa v\u00edtima\u00bb, e chamou \u00e1 li\u00f1a en cuesti\u00f3n \u00aba m\u00e1is inocente das frases\u00bb. Con todo, George Martin comentou m\u00e1is tarde que el sempre sospeitara que a li\u00f1a \u00ab\"found my way upstairs and had a smoke\"\u00bb (\u00abatopei o cami\u00f1o de subida polas escaleiras e p\u00faxenme a fumar\u00bb) era unha referencia \u00e1s drogas, lembrando que a banda algunhas veces \u00abdesaparec\u00eda e daba unha pequena calada\u00bb, presumiblemente de marihuana, pero non diante del.\nCando o \"Sgt. Pepper's Lonely Hearts Club Band\" foi lanzado no sur de Asia, Malaisia e Hong Kong, \"A Day in the Life\" foi exclu\u00edda xunto a outras canci\u00f3ns do disco debido \u00e1s supostas referencias \u00e1s drogas.\nEn directo.\nA canci\u00f3n nunca foi interpretada en directo polo grupo, xa que a mediados de 1966 deixaron de facer xiras. \u00c9 por este motivo que ningunha canci\u00f3n do \u00e1lbum Sgt. Pepper's Lonely Hearts Club Band foi tocada en vivo polo grupo. No entanto, con posterioridade, Paul McCartney si a interpretou nalgunhas das s\u00faas xiras en solitario.\nRecepci\u00f3n.\n\u00abA Day in the Life\u00bb \u00e9 a mi\u00fado reco\u00f1ecida como unha das canci\u00f3ns m\u00e1is influentes de The Beatles. Paul Grushkin no seu libro \"Rockin' Down the Highway: The Cars and People That Made Rock Roll\", chama \u00e1 canci\u00f3n \u00abun dos m\u00e1is ambiciosos, influentes e revolucionarios traballos na historia da m\u00fasica popular\u00bb. En \"From Craft to Art: Formal Structure in the Music of the Beatles\", a canci\u00f3n \u00e9 descrita as\u00ed: \u00ab'A Day in the Life' \u00e9 talvez un dos temas m\u00e1is importantes na historia da m\u00fasica rock, con soamente catro minutos e corenta e cinco segundos, seguramente debe ser unha das pezas m\u00e1is breves pero \u00e9picas no rock.\u00bb En Allmusic, o cr\u00edtico Richie Unterberger comenta: \u00ab'A Day in the Life' \u00e9 o coda inesperado e incisivo dun \u00e1lbum que \u00e9 considerado unha notable s\u00edntese do ver\u00e1n do amor (...) Despois diso, non houbo m\u00e1is regra a seguir, os grupos de pop e rock tent\u00e1rono todo, para ben ou para mal. Ironicamente, moi poucos tiveron \u00e9xito en chegar \u00e1 cima musical. The Beatles propux\u00e9ronllo e logr\u00e1rono.\u00bb\nDa mesma maneira, a mi\u00fado aparece nas listas das mellores canci\u00f3ns. Segundo o sitio agregador de listas Acclaimed Music, \u00e9 a terceira canci\u00f3n m\u00e1is aclamada polos cr\u00edticos de todos os tempos, e a m\u00e1is aclamada dos Beatles. Foi colocada na duod\u00e9cima posici\u00f3n pola CBC no seu programa de radio sobre as 50 mellores canci\u00f3ns \"50 Tracks\", a segunda mellor colocada do grupo despois de \u00abIn My Life\u00bb. Ocupou o primeiro lugar da lista elaborada pola revista \"Q\" das 50 mellores canci\u00f3ns brit\u00e1nicas de todos os tempos, e apareceu na lista das 101 mellores canci\u00f3ns de The Beatles, publicaci\u00f3n da revista \"Mollo\", que foi elaborada por un panel de m\u00fasicos e xornalistas. Da mesma maneira foi denominada polo Sal\u00f3n da Fama do Rock como unha das 500 canci\u00f3ns que formaron o rock.\nEn 2004, \"Rolling Stone\" situou a \u00abA Day in the Life\u00bb no n\u00famero 28 da lista das 500 mellores canci\u00f3ns de todos o tempos. Est\u00e1 inscrita no n\u00famero 5 na publicaci\u00f3n de Pitchfork Media das 200 mellores canci\u00f3ns da d\u00e9cada de 1960. En 2010, foi denominada por \"Rolling Stone\" a mellor canci\u00f3n de The Beatles, nun especial da editora coas 100 mellores canci\u00f3ns do grupo. A lista foi confeccionada con ocasi\u00f3n do 50 aniversario da formaci\u00f3n do grupo de Liverpool e o 40 da s\u00faa disoluci\u00f3n.\nTam\u00e9n foi nomeada a un Grammy en 1967 por \u00abMellor Arranxo de Acompa\u00f1amento Vocal ou Instrumental\u00bb, con todo, perdeu ante a canci\u00f3n \u00abStrangers in the Night\u00bb de Frank Sinatra.\nO papel de Starr tocando a bater\u00eda en \u00abA Day in the Life\u00bb \u00e9 comunmente denominado como unha das s\u00faas mellores actuaci\u00f3ns. Phil Collins, a bater\u00eda de Genesis, comentou, \u00ab(...) A bater\u00eda de Starr en 'A Day in the Life' \u00e9 sumamente complexa. Poder\u00edas coller a un gran bater\u00eda o d\u00eda de hoxe e dicirlle: 'Qu\u00e9roo as\u00ed.' Realmente, non saber\u00eda que facer.\u00bb\nO 27 de agosto de 1992, o manuscrito coa letra orixinal da canci\u00f3n, que nese ent\u00f3n pertenc\u00eda a Mal Evans, vendeuse pola cantidade de 100,000 d\u00f3lares (\u00a356,600) durante unha poxa organizada por Sotheby's en Londres. De novo foi poxado en 2006 por Bonhams na cidade de Nova York. A oferta comezou o 7 de marzo de 2006 con ofertas iniciais de ao redor de 2 mill\u00f3ns de d\u00f3lares. A folla foi poxada por Sotheby's de novo en xu\u00f1o de 2010. Foi comprada por un an\u00f3nimo estadounidense que pagou \u00a3810,000 por ela ($1,200,000).\nVersi\u00f3ns doutros artistas.\nTras a s\u00faa publicaci\u00f3n, \u00abA Day in the Life\u00bb foi versionada numerosas veces por distintos artistas. Inmediatamente despois da publicaci\u00f3n do \"Sgt\". \"Pepper\", o compositor ingl\u00e9s Peter Knight, lanzou unha versi\u00f3n instrumental de \u00abA Day in the Life\u00bb no seu \u00e1lbum tributo a The Beatles. Dous anos m\u00e1is tarde, o cantante portorrique\u00f1o Jos\u00e9 Feliciano fixo o mesmo no seu \u00e1lbum \"Alive Alive Ou\"!. Os Bee Gees compo\u00f1eron a s\u00faa propia versi\u00f3n para a banda sonora da pel\u00edcula de 1978 \"Sgt\". \"Pepper's Lonely Hearts Club Band\". O cantante Sting fixo o mesmo para a pel\u00edcula \"Demolition Man\".\nEn 2008, Jeff Beck realizou a versi\u00f3n m\u00e1is notable de \u00abA Day in the Life\u00bb, no seu \u00e1lbum \"Performing This Week: Live at Ronnie Scott's Jazz Club\". Esta versi\u00f3n foi utilizada para a pel\u00edcula \"Across the Universe\", e da mesma manera, en 2010 ga\u00f1ou o Premio Grammy por Mellor interpretaci\u00f3n de rock instrumental.\nEn 2014, a banda The Flaming Lips compuxo a s\u00faa propia versi\u00f3n, en colaboraci\u00f3n coa cantante pop Miley Cyrus, para o seu \u00e1lbum tributo a The Beatles, \"With a Little Help from My Friends\", que se puxo \u00e1 venda en outubro dese mesmo ano e do cal, esta versi\u00f3n, \u00e9 o seu segundo sinxelo, tras a s\u00faa versi\u00f3n de \u00abLucy in the Sky with Diamonds\u00bb. Esta segunda colaboraci\u00f3n foi considerada pola revista \"Rolling Stone\" como unha das dez mellores versi\u00f3ns realizadas durante o 2014.\nPersoal.\nO persoal utilizado na gravaci\u00f3n da canci\u00f3n foi o seguinte:\nThe Beatles\nOutros m\u00fasicos\nEquipo de produci\u00f3n\nOrquestra"}
{"id": "517936", "revid": "27249", "url": "https://gl.wikipedia.org/wiki?curid=517936", "title": "Puszta", "text": "O termo puszta (IPA ) \u00e9 un termo h\u00fangaro utilizado para indicar vastas extensi\u00f3ns de chaira esteparia, t\u00edpicas das terras planas de Hungr\u00eda, como a \"puszta\" de Hortob\u00e1gy.\nO territorio da \"puszta\" \u00e9 est\u00e9ril, inh\u00f3spito, unha especie de deserto herboso e en orixe refer\u00edase a rexi\u00f3ns chairegas da grande chaira h\u00fangara (\"Alf\u00f6ld\"), habitada por pastores de gado vac\u00fan e equino. Unha terra onde a vexetaci\u00f3n predominante \u00e9 de gram\u00edneas, sen \u00e1rbores e con alg\u00fans arbustos illados ou en pequenos grupos.\nEste termo deriva dun adxectivo eslavo que significa \"baleiro, abatido\" e ref\u00edrese tam\u00e9n a granxas rodeadas por grandes leiras de campo."}
{"id": "517940", "revid": "65337", "url": "https://gl.wikipedia.org/wiki?curid=517940", "title": "Premio Numism\u00e1tico Ya'akov Meshorer", "text": "O Premio Numism\u00e1tico Ya'akov Meshorer (en hebreo: \"\u05e4\u05e8\u05e1 \u05d9\u05e2\u05e7\u05d1 \u05de\u05e9\u05d5\u05e8\u05e8 \u05dc\u05e0\u05d5\u05de\u05d9\u05e1\u05de\u05d8\u05d9\u05e7\u05d4\"; en ingl\u00e9s: \"Ya'akov Meshorer Numismatic Prize\") \u00e9 un reco\u00f1ecemento outorgado pola secci\u00f3n de arqueolox\u00eda do Museo de Israel, en Xerusal\u00e9n, en lembranza do que fora o seu conservador xefe ata 2000, Ya'akov Meshorer.\nO premio, sen unha periodicidade definida, est\u00e1 destinado a acad\u00e9micos, historiadores, numism\u00e1ticos, organizaci\u00f3ns, etc., que destaquen polas s\u00faas investigaci\u00f3ns no \u00e1mbito da numism\u00e1tica.\nO Premio Numism\u00e1tico Ya'akov Meshorer foi establecido en 2001 grazas \u00e1s contribuci\u00f3ns de colaboradores co Museo de Israel, entre os que destacan Abraham e Marian Sofaer, Maud e Arnold Spaer, Jeannie e David Hendin. \nGalardoados.\nEstes son os numism\u00e1ticos reco\u00f1ecidos co Premio Numism\u00e1tico Ya'akov Meshorer desde a s\u00faa fundaci\u00f3n:"}
{"id": "517943", "revid": "89787", "url": "https://gl.wikipedia.org/wiki?curid=517943", "title": "Ya'akov Meshorer", "text": "Ya'akov Meshorer, nado o 14 de agosto de 1935 en Xerusal\u00e9n e finado o 23 de xu\u00f1o de 2004 na mesma cidade, foi un numism\u00e1tico israel\u00ed, conservador xefe de arqueolox\u00eda do Museo de Israel.\nTraxectoria.\nOrixe familiar e formaci\u00f3n.\nMeshorer naceu en 1935 no seo dunha familia de orixe Mani asentada na zona de Xerusal\u00e9n durante s\u00e9culos. Tanto el coma o seu irm\u00e1n xemelgo, Asher, adoitaban procurar moedas antigas nos arredores da cidade, que estaba urbaniz\u00e1ndose naquelas datas. En 1949, cando ti\u00f1an 14 anos, acordaron doar as moedas que conseguiran ao Departamento de Antig\u00fcidades de Israel.\nYa'akov ingresou nas Forzas de Defensa de Israel en 1954 para facer o seu servizo militar e, antes de completalo, en 1956 f\u00edxose membro de \"kibbutz\" Hatzerim, dentro do cal casou, ese mesmo ano, con Adaya Weiss. Meshorer fundou un museo nese kibbutz antes de trasladarse a Xerusal\u00e9n en 1960, para cursar os seus estudos superiores de Arqueolox\u00eda e Historia Xud\u00eda na Universidade Hebrea de Xerusal\u00e9n, onde se graduou en 1966. Na mesma universidade acadou o doutoramento en Numism\u00e1tica en 1971, cunha tese sobre a moeda nabatea que se publicou en 1975.\nCarreira acad\u00e9mica.\nMeshorer ingresou no Museo de Israel e nel estableceu a Divisi\u00f3n de Numism\u00e1tica en 1969, da que foi o seu director ata 1993. Simultaneamente exerceu como conservador xefe de Arqueolox\u00eda na Universidade Hebrea de Xerusal\u00e9n en dous per\u00edodos: 1975-1982 e 1990-1996. Na mesma universidade comezou a impartir docencia de Numism\u00e1tica en 1983. Meshorer retirouse do seu posto no Museo de Israel en 2000.\nTam\u00e9n foi membro do Consello Arqueol\u00f3xico da Autoridade de Antig\u00fcidades de Israel e supervisou o establecemento de dous museos dedicados \u00e1 arqueolox\u00eda b\u00edblica: o Centro Comunitario Xudeu de Cleveland en 1976 e o Museo Hecht da Universidade de Haifa en 1984. As\u00ed mesmo, formou parte da Direcci\u00f3n da Sociedade Israel\u00ed para as Medallas e as Moedas, no seo da cal participou na escolla dos dese\u00f1os das moedas do moderno Estado de Israel, moitas delas baseadas noutras moedas da antig\u00fcidade xud\u00eda.\nAdemais do seu labor docente principal en Xerusal\u00e9n, Meshorer foi tam\u00e9n profesor invitado en diversas entidades de todo o mundo, como a \"American Numismatic Society\", de Nova York, a Universidade Duke, o Museo Brit\u00e1nico, o Seminario Teol\u00f3xico Xudeu de Nova York ou a Biblioteca Nacional de Francia, en Par\u00eds. \nEn paralelo \u00e1 s\u00faa traxectoria acad\u00e9mica, Meshorer serviu como reservista nas Forzas Armadas de Israel e en 1967 resultou levemente ferido na Guerra dos Seis D\u00edas. Posteriormente actuou tam\u00e9n como oficial da unidade de enlace da ONU.\nMeshorer finou como consecuencia do cancro en Xerusal\u00e9n aos 69 anos, en 2004.\nReco\u00f1ecementos.\nPremio Numism\u00e1tico Ya'akov Meshorer.\nEn 2002 o Museo de Israel estableceu na s\u00faa honra o Premio Numism\u00e1tico Ya'akov Meshorer, que conta entre os seus premiados con numism\u00e1ticos tan sobranceiros como Andrew Burnett, Michel Amandry ou Michael Metcalf.\nPublicaci\u00f3ns.\nMeshorer publicou case unha vintena de libros e m\u00e1is dun cento de artigos, a maior\u00eda deles acerca das moedas da Terra Santa:"}
{"id": "517944", "revid": "65337", "url": "https://gl.wikipedia.org/wiki?curid=517944", "title": "Y. Meshorer", "text": ""}
{"id": "517945", "revid": "65337", "url": "https://gl.wikipedia.org/wiki?curid=517945", "title": "Meshorer, Ya'akov", "text": ""}
{"id": "517946", "revid": "65337", "url": "https://gl.wikipedia.org/wiki?curid=517946", "title": "Meshorer, Y", "text": ""}
{"id": "517948", "revid": "65337", "url": "https://gl.wikipedia.org/wiki?curid=517948", "title": "Meshorer, Y.", "text": ""}
{"id": "517949", "revid": "65337", "url": "https://gl.wikipedia.org/wiki?curid=517949", "title": "Yaakov Meshorer", "text": ""}
{"id": "517956", "revid": "89787", "url": "https://gl.wikipedia.org/wiki?curid=517956", "title": "Arnulfo de Metz", "text": "Arnulfo de Metz, nado Lay-Saint-Christophe, preto de Nancy, contra 582, e finado en Saint-Am\u00e9 (Lorena) o 18 de xullo de 640, foi un nobre pol\u00edtico e relixioso franco.\nComo pol\u00edtico gobernou, na pr\u00e1ctica, o reino merovinxio de Austrasia, baixo o reinado de Pipino o Vello, at\u00e9 que se converteu nun eremita preto do mosteiro do Monte Habend, fundado polo seu amigo Romaric. \nComo eclesi\u00e1stico, foi o 29\u00ba bispo de Metz, onde pontificou desde o ano 613 ao 628. \nFoi o fundador da dinast\u00eda dos Arnulfianos, entroncada coa dos Pip\u00ednidas. Era o pai de Ansegisel, pai de Pipino de Heristal, e bisav\u00f3 do emperador Carlomagno, polo que \u00e9 un dos devanceiros da dinast\u00eda carolinxia. \nFervente cristi\u00e1n, que estivo probabelmente en contacto cos monxes irlandeses que percorr\u00edan a rexi\u00f3n dos Vosgos, \u00e9 co\u00f1ecido como santo Arnulfo de Metz, venerado como santo pola Igrexa cat\u00f3lica, sendo a s\u00faa festividade o 18 de xullo.\nArnulfo aparece como unha das personalidades m\u00e1is atractivas do reino merovinxio de Austrasia: foi un pol\u00edtico moi influente, nomeado bispo de Metz a pesar da s\u00faa reticencia, a s\u00faa reputaci\u00f3n era inmensa. Ao acceder Dagoberto I ao trono en 629, decidiu abandonar o mundo. Co seu amigo Romaric, retirouse ao bosque de Abend (Remiremont) e estableceu al\u00ed a s\u00faa ermida. Viviu al\u00ed once anos e morreu no 641 en olor de santidade. Esta vida tan chea, en \"tres ocasi\u00f3ns\" de aproximadamente a mesma lonxitude, moi intensa, \u00e9 polo tanto moi interesante para os historiadores, xa que abrangue tres dimensi\u00f3ns esenciais da \u00e9poca: o poder na sociedade, na Igrexa e a elecci\u00f3n da vida erem\u00edtica, coa soidade como unha forma de autoco\u00f1ecemento persoal a trav\u00e9s da penitencia do corpo e a soidade. A pesar das dificultades das fontes para produciren relatos hist\u00f3ricos precisos e fi\u00e1beis, podemos estar atentos ao que a s\u00faa vida significa para n\u00f3s mesmo nos tempos actuais.\nTraxectoria.\nA ascendencia de Arnulfo foi debatida desde o s\u00e9culo IX. Os documentos contempor\u00e1neos a el din que era da m\u00e1is alta nobreza franca, mentres que as xenealox\u00edas posteriores atrib\u00faenlle como pai a Arnoaldo, o seu predecesr como bispo de Metz, ou a Bodoxisel, embaixador franco en Constantinopla.\nNa s\u00faa xuventude, Arnulfo de Metz entrou ao servizo da corte de Austrasia baixo a rexencia Brunexilda. Xunto con Pipino o Vello foi un dos protagonistas que en 613 acabaron co poder de Brunexilda e entronizaron a Clotario II, sober\u00e1n que lle confiou a educaci\u00f3n do seu fillo Dagoberto I, ao que serviu como conselleiro a partir do ano 623. M\u00e1is tarde estivo ao servizo do rei Teodeberto II.\nDotado de aptitudes para supervisar, mandar, dirixir, protexer e decidir, calidades que reco\u00f1eceron os nobres do mundo franco, Arnulfo converteuse no \u00abrepresentante m\u00e1is ilustre da autoridade real en Austrasia\u00bb ao sinalar que o rei lle confiou a administraci\u00f3n de seis provincias.\nArnulfo tivo dous fillos coa arist\u00f3crata Doda: Ansxgisel (602-679), mordomo de palacio de Sixeberto III e pai de Pipino de Heristal, e Clodulfo de Metz (605-697), que o sucedeu como bispo e que \u00e9 tam\u00e9n venerado como santo pola Igrexa Cat\u00f3lica.\nPosteriormenre converteuse, en 612, en bispo de Metz, capital do Reino de Austrasia. No ano 627 retirouse ao mosteiro de Remiremont, onde morreu o 18 de xullo de 641. Posteriormente, o seu corpo foi trasladado a Metz, onde xace unha bas\u00edlica dedicada a el.\n\u00c9 o santo patr\u00f3n de Metz, e dos cervexeiros da Lorena.\nTranscendencia hist\u00f3rica.\nDo matrimonio do seu fillo Ansexisel con Bega, filla de Pipino o Vello, naceu Pipino de Heristal, bisav\u00f3 de Carlomagno, \u00e9 dicir, en Arnulfo enc\u00f3ntrase unha das orixes da Dinast\u00eda Carolinxia. Por esta v\u00eda, \u00e9 antepasado de moitos reis europeos, como Hugo Capeto, Henrique VIII de Inglaterra e Lu\u00eds XIV de Francia. Na actualidade Isabel II do Reino Unido, Filipe VI de Espa\u00f1a, Margarida II de Dinamarca, Carlos XVI Gustavo de Suecia e Harald V de Noruega son afastados descendentes de Arnulfo de Metz. Esta xenealox\u00eda \u00e9 clave para as reconstruci\u00f3nes prosopogr\u00e1ficas que fai Christian Settipani buscando encontrar li\u00f1axes ancestrais.\nXenealox\u00eda.\ni\nO nome de Doda non aparece at\u00e9 o s\u00e9culo X, mencionada par Ummo na segunda \"Vita Arnulfi\".\nAlgunhas xenealox\u00edas mencionan \u00e1s veces un terceiro fillo de Arnulfo, Walchiso, que foi o pai de Wandrexisilo, co\u00f1ecido na posteridade como san Wandrilo. Isto est\u00e1 en contradici\u00f3n con varios outros textos, na primeira \"Vita Arnulfi\", Paulo Di\u00e1cono, especifica que san Arnulfo deixou s\u00f3 dous fillos. De feito, esta adici\u00f3n xeneal\u00f3xica \u00e9 o resultado dunha mala interpretaci\u00f3n da \"Vita Ansberti\" que nomea \"princeps Pipinus Ansegisili filius\" como \"consobrinus...beati patris Wandragisili\" (\u00abO pr\u00edncipe Pipino, fillo de Ansexisel, \u00e9 o curm\u00e1n do santo pai Wandrille\u00bb). \"Consobrinus\" tomouse no sentido de \"primo irm\u00e1n\" e os historiadores deduciron unha irmandade entre Ansexisel e Waldexisel, o pai de sant Wandrilo. De feito, o parentesco, un pouco m\u00e1is distante, p\u00f3dese explicar doutra maneira: san Wandrillo \u00e9 neto de Waldrade, irm\u00e1 de Pipino o Vello. (Sempre segundo Ummo e a s\u00faa segunda \"Vita Arnulfi\").\nV\u00e9xase tam\u00e9n.\nLigaz\u00f3ns externas.\n "}
{"id": "517957", "revid": "89787", "url": "https://gl.wikipedia.org/wiki?curid=517957", "title": "Museo Finland\u00e9s dos Xogos", "text": "O Museo Finland\u00e9s dos Xogos (en fin\u00e9s Suomen pelimuseo) \u00e9 un museo situado na cidade de Tampere (Finlandia), e integrado dentro do Museokeskus Vapriikki (en galego \"Centro Muse\u00edstico Vapriikki)\". Abriu as s\u00faas portas en xaneiro de 2017. O museo xurdiu da colaboraci\u00f3n entre a Cidade de Tampere, o Museo Rupriikki dos Medios de Comunicaci\u00f3n, Pelikonepeijoonit e a Universidade de Tampere. \u00c9 o primeiro museo permanente finland\u00e9s relacionado cos xogos.\nO principal foco do museo son os xogos dixitais, pero tam\u00e9n se amosan xogos de mesa e xogos de rol. Pelikonepeijoonit, un grupo de entusiastas coleccionistas de m\u00e1quinas de xogo dende a d\u00e9cada de 1990 entregou a s\u00faa colecci\u00f3n ao museo."}
{"id": "517959", "revid": "1822", "url": "https://gl.wikipedia.org/wiki?curid=517959", "title": "Exina (hom\u00f3nimos)", "text": "O nome de Exina pode designar a:"}
{"id": "517960", "revid": "1822", "url": "https://gl.wikipedia.org/wiki?curid=517960", "title": "Pirro (hom\u00f3nimos)", "text": "O nome de Pirro pode designar a:"}
{"id": "517961", "revid": "5863", "url": "https://gl.wikipedia.org/wiki?curid=517961", "title": "Xos\u00e9 Manuel Aldea Moscoso", "text": ""}
{"id": "517962", "revid": "5863", "url": "https://gl.wikipedia.org/wiki?curid=517962", "title": "Jos\u00e9 Manuel Aldea Moscoso", "text": ""}
{"id": "517963", "revid": "5863", "url": "https://gl.wikipedia.org/wiki?curid=517963", "title": "Jos\u00e9 Aldea Moscoso", "text": ""}
{"id": "517964", "revid": "1822", "url": "https://gl.wikipedia.org/wiki?curid=517964", "title": "Pirro (Neopt\u00f3lemo)", "text": ""}
{"id": "517966", "revid": "197", "url": "https://gl.wikipedia.org/wiki?curid=517966", "title": "Calcas", "text": "Na mitolox\u00eda grega, Calcas ou Calcante foi un adivi\u00f1o que agoiraba o futuro a partir do voo das aves, grazas a que Apolo, titular do Or\u00e1culo de Delfos, lle concedera o don da profec\u00eda. Foi o adivi\u00f1o dos aqueos durante a Guerra de Troia. Era fillo de T\u00e9stor, \u00e1 s\u00faa vez fillo e sacerdote de Apolo, e viv\u00eda en Micenas ou M\u00e9gara. Ti\u00f1a un fillo, Te\u00f3noe, e unha filla, Leucipe.\nGuerra de Troia.\nNo contexto da Guerra de Troia, Calcas estivo presente en t\u00f3dolos momentos trascendentes e profetizou os seguintes feitos:\nOutros momentos.\nCalcas era orixinalmente troiano, pero abandonara a cidade hai tempo . En Troia quedara a s\u00faa filla Briseida e Calcas solicitou a Agamen\u00f3n que pedise a Pr\u00edamo e que non a considerara prisioneira de guerra. Pr\u00edamo accedeu e enviouna \u00f3 campamento grego escoltada polos seus fillos . \nA lenda conta que o or\u00e1culo lle profetizara que morrer\u00eda cando co\u00f1ecese un adivi\u00f1o mellor que el. Este foi Mopso, a quen co\u00f1eceu en Colof\u00f3n, fillo de Apolo e Manto e neto de Tiresias; tanto Manto como Tiresias eran tam\u00e9n adivi\u00f1os de sona.\nPara po\u00f1er a proba a Mopso, Calcas retoulle a adivi\u00f1ar cantos figos hab\u00eda nunha figueira ventureira que al\u00ed crec\u00eda. Mopso pechou os ollos e calculou dez mil figos, m\u00e1is unha fanega ben pesada e a\u00ednda un figo m\u00e1is . Calcas riuse del pero \u00f3 coller e contar t\u00f3dolos figos comprobou que o c\u00e1lculo era exacto. Logo foi Mopso quen o retou, pregunt\u00e1ndolle cantos ranchos \u00eda parir unha porca, cantos ser\u00edan machos e femias e cando ser\u00eda o parto. Calcas aunciou que ter\u00eda oito leit\u00f3ns, todos machos e que non parir\u00eda ata dentro de nove d\u00edas, esperando ter marchado de al\u00ed para ese momento. Pero Mopso calculou que s\u00f3 ser\u00edan tres, un deles macho, e que parir\u00eda \u00f3 d\u00eda seguinte; ou, para Pseudo-Apolodoro, nove, todos machos , e as\u00ed foi exactamente. Calcas, deprimido polo seu fracaso, morreu (outros din que se suicidou) e foi sepultado en Notio.\nPero os dous adivi\u00f1os xa eran adversarios anteriormente. Mopso aconsellara \u00f3 rei de Licia non iniciar unha guerra porque ser\u00eda vencido, pero Calcas aseguroulle a vitoria. O rei foi \u00e1 guerra e foi derrotado, o que debeu influ\u00edr nesa depresi\u00f3n.\nOutra versi\u00f3n di que un adivi\u00f1o profetizou a data da s\u00faa morte: Calcas ti\u00f1a unha vi\u00f1a e o adivi\u00f1o d\u00edxolle que non chegar\u00eda a beber o seu vi\u00f1o. A vi\u00f1a produciu uvas e elaborouse o vi\u00f1o e, chegado o d\u00eda de beber o vi\u00f1o novo, Calcas invitou \u00f3s veci\u00f1os e \u00f3 propio adivi\u00f1o que, no momento en que Calcas \u00eda beber da s\u00faa copa, insistiu en que non chegar\u00eda a bebelo. A Calcas deulle un ataque de risa tan forte que lle provocou a morte por asfixia . \nExistiu no sur de Italia outro adivi\u00f1o tam\u00e9n chamado Calcante, a quen matou Heracles. Outro Calcante, no Adri\u00e1tico, ti\u00f1a un santuario \u00f3 que a xente \u00eda durmir para adivi\u00f1ar o seu futuro a trav\u00e9s dos so\u00f1os."}
{"id": "517967", "revid": "89787", "url": "https://gl.wikipedia.org/wiki?curid=517967", "title": "Tony Gaze", "text": "Frederick Anthony Owen \"Tony\" Gaze, OAM (3 de febreiro de 1920 - 29 de xullo de 2013) foi un piloto de caza australiano e piloto de carreiras. Voou coa Royal Air Force na segunda guerra mundial, foi un As da aviaci\u00f3n acreditado con 12,5 vitorias confirmadas (11 e 3 compartidas) e despois gozou dunha exitosa andaina nas carreiras no Reino Unido, Europa e Australia. Foi o primeiro australiano en participar nun Gran Premio da F\u00f3rmula Un.\nVida temper\u00e1.\nGaze naceu en Melbourne, Victoria, o 20 de febreiro de 1920, fillo de Irvine Gaze, membro do equipo do mar de Ross que se preparaban para a expedici\u00f3n de Ernest Shackleton. Educouse na Geelong Grammar School, e cando se declarou a guerra en setembro de 1939 era estudante do Queens'College, Cambridge.\nServizo militar.\nPrimeiro \u00e9xito.\nGaze uniuse \u00e1 RAF en 1940 e ao rematar o adestramento e con 122 horas de voo rexistrado foi destinado no escuadr\u00f3n n\u00ba 610 da RAF en RAF Westhampnett en marzo de 1941, voando sobre a canle da Mancha en misi\u00f3ns de caza. A primeira \"morte\" de Gaze produciuse o 26 de xu\u00f1o cando derrubou un Messerschmitt Bf 109. O mes seguinte obtivo outras d\u00faas vitorias, unha media e d\u00faas probables. Por estas vitorias foi galardoado co primeiro das tres DFC. O seu irm\u00e1n, Pilot Officer Scott Gaze uniuse ao escuadr\u00f3n n\u00ba 610 da RAF con el a principios de 1941, pero morreu en acci\u00f3n o 23 de marzo de 1941. En novembro de 1941 Gaze foi enviado a N\u00ba 57 OTU como instrutor.\nComezou a s\u00faa segunda xira en xu\u00f1o de 1942, co escuadr\u00f3n n\u00ba 616 da RAF, voando a grande altitude Spitfire Mk.IV. Durante a malograda batalla de Dieppe o 19 de agosto de 1942, recibiu o seu segundo DFC despois de destru\u00edr un caza inimigo. A finais de agosto de 1942 foi destinado ao mando do escuadr\u00f3n n\u00ba 64 da RAF voando co novo Spitfire IX.\nRetroceso e fuga despois de ser derrubado.\nO 26 de setembro de 1942 Gaze pilotaba un \u00e1 de Spitfires en apoio dun bombardeo en Morlaix. Un Escuadr\u00f3n de Aguias, escuadr\u00f3n n\u00ba 131 da RAF, espall\u00e1ronse polos fortes ventos e perdeu 11 de 12 cazas. Gaze converteuse no chivo expiatorio do fracaso da misi\u00f3n e foi trasladado de novo ao escuadr\u00f3n n\u00famero 616 como comandante de voo. M\u00e1is tarde determinouse que a causa das altas perdas desa misi\u00f3n se debeuse \u00e1 inexperiencia dos pilotos e ao clima adverso inesperado.\nDespois dun descanso das operaci\u00f3ns a principios de 1943, foi destinado de novo a un escuadr\u00f3n operativo en agosto de 1943, escuadr\u00f3n n\u00ba 66 da RAF en RAF Kenley. O 4 de setembro de 1943 sobre Le Tr\u00e9port despois de derrubar un Focke Wulf 190 o propio Spitfire V de Gaze foi derrubado por Heinz-Gerhard Vogt de II./GG 26 (a s\u00faa 14\u00aa reclamaci\u00f3n dunhas eventuais 48). Gaze estrelouse a 32 km. de Dieppe con feridas leves, evitou a captura e dirixiuse, coa axuda da Resistencia francesa, \u00e1 neutral Espa\u00f1a.\nVolta a Gran Breta\u00f1a.\nEn febreiro de 1944 Gaze uniuse \u00e1 Unidade de Desenvolvemento de Combate A\u00e9reo (ADFU) na Wittering, reincorpor\u00e1ndose ao Escuadr\u00f3n 610 no continente en xullo de 1944. Reclamou un avi\u00f3n Messerschmitt Me 262 abatido preto de Emmrich no Rin o 14 de febreiro de 1945 (un Me 262A-2 de I./KG 51 voado por Rudolf Hoffmann) (o primeiro australiano en lograr esta faza\u00f1a) e compartiu un Arado Ar 234 bombardeiro a reacci\u00f3n o 12 de abril de 1945.\nA vitoria sobre o Me 262 resultou en que Gaze fose galardoado coa Distinguished Flying Cross por terceira vez, un dos \u00fanicos 47 homes da segunda guerra mundial.\nDespois dun mes co escuadr\u00f3n n\u00ba 41 da RAF en abril, o 2 de maio de 1945 foi destinado como comandante de voo ao escuadr\u00f3n n\u00famero 616, convert\u00e9ndose nun dos primeiros australianos (despois de F/O JN McKay, RAAF) para voar nun Gloster Meteor en combate durante as \u00faltimas etapas da guerra.\nDurante a guerra tam\u00e9n voou con alg\u00fans dos nomes m\u00e1is famosos, inclu\u00eddo o comandante vento Douglas Bader, o mellor as aliado Johnnie Johnson (38 vitorias) como parte das Tangmere Wing e Paul Tibbets, piloto do \"Enola Gay\", bombardeiro B29 que lanzou a bomba at\u00f3mica en Hiroshima.\nPiloto de carreiras.\nEn 1946, Gaze suxeriu ao duque de Richmond e Gordon, m\u00e1is co\u00f1ecido como \"Freddie March\", que as estradas ao redor de RAF Westhampnett ser\u00edan unha boa situaci\u00f3n para unha pista de carreiras. Seguindo esta suxesti\u00f3n, March abriu o Circu\u00edto de Goodwood en 1948. \nGaze regresou a Australia despois da guerra e comezou a competir cun coche de carreiras Alta que levou consigo. \nPilotou un Alta F\u00f3rmula 2 en Europa para a tempada 1951, cambiando a un HWM-Alta para a tempada seguinte, planeando volver a competir en F2. Cando o \u00f3rgano de goberno deportivo decidiu cambiar a normativa do Campionato Mundial de F\u00f3rmula Un \u00e1 F\u00f3rmula 2, Os plans de Gaze tam\u00e9n cambiaron. Participou nunha serie de probas de F1 f\u00f3ra de campionato e, en xu\u00f1o, viaxou ao Circu\u00edto de Spa-Francorchamps para o Grote Prijs van Belgie. Despois de cualificar o HWM-Alta 16\u00ba, correndo mellorou un posto, acadando o 15\u00ba posto. Ao competir en Spa, Gaze converteuse no primeiro australiano en disputar unha carreira de motor do Campionato Mundial. Seguiron as aparici\u00f3ns no Gran Premio do Reino Unido de 1952 e o Gran Premio de Alema\u00f1a de 1952 e non conseguiu clasificarse para o Gran Premio de Italia de 1952.\nO ano seguinte, foi membro do primeiro equipo australiano en disputar o Rallye Monte Carlo nun Holden FX con Lex Davison e Stan Jones. Nun punto, o tr\u00edo estaba entre os dez primeiros, pero rematou o evento no 64\u00ba posto. Tam\u00e9n nesa tempada correu nun Aston Martin DB3 en eventos de coches deportivos en Europa, e sobreviviu a un accidente no Grande Pr\u00e9mio de Portugal, cando o seu coche bateu contra unha \u00e1rbore tras unha colisi\u00f3n cun Ferrari. Sa\u00edu despedido cando o Aston envorcou e estalou en chamas. Os espectadores levaron a Gaze a unha zona segura e s\u00f3 sufriu cortes e contusi\u00f3ns. \nEn 1954 e 1955, Gaze competiu co ex - Ferrari 500 F2 de Ascari en probas fora do campionato en Europa, Australia e Nova Zelandia. Ao regresar a Inglaterra, creou o Kangaroo Stable, o primeiro equipo internacional de carreiras australiano. Un membro do equipo era un novo Jack Brabham. Correron nun Aston Martin DB3S. Non obstante, moitas carreiras cancel\u00e1ronse despois da traxedia de Le Mans en 1955, e o Stable disolveuse ao final da tempada. Gaze continuou correndo por outra tempada.\nPlanadores.\nDespois dunha conversa co Prince Bira, que era un \u00e1vido competidor de planadores, Gaze probou sorte neste deporte. Converteuse nun membro activo do club Bristol e Gloucestershire de planadores, en Nympsfield e pasou a representar a Australia no Campionato Mundial de planadores de 1960, que se celebrou no Campo de aviaci\u00f3n Butzweiler, preto de K\u00f6ln. \nVida persoal.\nTony Gaze casou d\u00faas veces, con Kay Wakefield que morreu en 1976 e a piloto de coches de carreiras Diana Davison falecida en 2012. Davison era a vi\u00fava de Lex Davison. Gaze tam\u00e9n foi bisav\u00f3 da terceira xeraci\u00f3n dos pilotos de carreiras Davison, Alex, Will e James."}
{"id": "517968", "revid": "45576", "url": "https://gl.wikipedia.org/wiki?curid=517968", "title": "Reginald Parnell", "text": ""}
{"id": "517969", "revid": "98629", "url": "https://gl.wikipedia.org/wiki?curid=517969", "title": "X\u00e9nero chico", "text": "O x\u00e9nero chico \u00e9 un x\u00e9nero espa\u00f1ol de arte esc\u00e9nica e l\u00edrica. \u00c9 un subx\u00e9nero da zarzuela de formato breve t\u00edpicamente nun acto, contraposto \u00f3 x\u00e9nero grande que corresponde a obras de maior duraci\u00f3n.\nEn ocasi\u00f3ns chamouse erroneamente \u00abopereta espa\u00f1ola\u00bb coma se fose o equivalente espa\u00f1ol da opereta vienesa e francesa, x\u00e9nero co que non garda parentesco directo, a\u00ednda que algunhas zarzuelas chicas si que foron influ\u00eddas polo estilo da opereta. A zarzuela chica difire da zarzuela grande, e de case t\u00f3dalas formas de \u00f3pera, por producir obras de curta duraci\u00f3n e por representar a mi\u00fado temas lixeiros de corte popular.\nCaracter\u00edsticas e modalidades.\nO x\u00e9nero chico caracter\u00edzase pola s\u00faa non excesiva duraci\u00f3n (unha hora ou menos), a escasa transcendencia do seu contido e a sinxeleza do seu argumento, con poucos personaxes e un s\u00f3 decorado. A s\u00faa tem\u00e1tica adoita ser maioritariamente costumista.\nGerald G. Brown definiu a esencia do x\u00e9nero chico dicindo que \u00e9 a combinaci\u00f3n lixeira de tipos populares (na venerable tradici\u00f3n dos pasos ou os entremeses) e a visi\u00f3n costumista dunha rexi\u00f3n ou cidade. Tivo a s\u00faa grande \u00e9poca na segunda metade do s\u00e9culo XIX e primeira do XX e abarca distintas modalidades:\nOrixe e desenvolvemento.\nContexto hist\u00f3rico.\nA zarzuela grande vi\u00f1a evolucionando xunto \u00e1 pol\u00edtica espa\u00f1ola, xa desde Filipe IV, que introduciu o x\u00e9nero para amenizar as s\u00faas festas no Palacio da Zarzuela. Cos sucesivos monarcas o x\u00e9nero zarzuela pasou por numerosos per\u00edodos cun constante vaiv\u00e9n entre crear unha \u00f3pera nacional, ou copiar a italiana.\nPero as circunstancias pol\u00edticas do pa\u00eds pronto se volver\u00edan tensas. O reinado de Isabel II at\u00f3pase en plena crise, e acaba caendo coa Revoluci\u00f3n de 1868, de car\u00e1cter liberal. O pa\u00eds at\u00f3pase sumido nunha crise a todos os niveis: econ\u00f3mico, pol\u00edtico, e tam\u00e9n ideol\u00f3xico (o liberalismo e o republicanismo at\u00f3panse no seu apoxeo). A xente at\u00f3pase nerviosa por toda a inestabilidade do pa\u00eds (acrecentada co asasinato do xeneral Prim en 1870, pero en xeral como consecuencia dun longo proceso e doutras moitas causas). Por todo iso, ademais da complicada situaci\u00f3n econ\u00f3mica, a asistencia aos espect\u00e1culos sofre unha forte baixa. Unha boa entrada para o teatro rolda os 14 reais, cantidade que o cidad\u00e1n medio non se pod\u00eda permitir pagar para algo que nin tan sequera sab\u00eda se ser\u00eda do seu agrado. O alto prezo sumado \u00e1 incerteza nacional some \u00e1 maior\u00eda dos teatros de zarzuela nunha forte crise, roldando a bancarrota a mi\u00fado.\nNacemento.\nPara contrarrestar a crise do teatro, Juan Jos\u00e9 Luj\u00e1n, Antonio Riquelme e Jos\u00e9 Vall\u00e9s, tres actores, te\u00f1en a idea de dividir a tarde de teatro en 4 partes, a raz\u00f3n dunha hora cada unha, creando as chamadas sesi\u00f3ns por horas, que apenas custaban un real, e escenific\u00e1banse en modestos teatros. As\u00ed mantense a ocupaci\u00f3n do teatro alta, pois a xente acode m\u00e1is debido aos prezos baixos. Os empresarios enseguida acollen a idea, necesitados de p\u00fablico pero as obras son antigas e empezan a facerse reformas de calquera obra da historia do teatro.\nPara iso tentan repetir o \u00e9xito do teatro bufo, que copiaba o modelo de \u00f3pera c\u00f3mica de Offenbach, e foi tra\u00eddo polo empresario Arder\u00edus ao teatro Variedades de Madrid, onde experimenta un breve pero fulgurante momento de \u00e9xito en Madrid (co mozo Tel\u00e9maco como obra de referencia). O modelo do bufo \u00e9 o dunha obra breve, de argumento sempre desatinado e impredicible, que tende \u00e1 caricatura e mofa lixeira de todo tipo de temas como os mitos hist\u00f3ricos, a realeza, o ex\u00e9rcito, a pol\u00edtica etc. Para iso recorre a m\u00fasica agradable, intranscendente, e a certo erotismo para a s\u00faa \u00e9poca e exotismo. Os bufos no entanto veranse eclipsados rapidamente pola expansi\u00f3n do x\u00e9nero chico e desaparecen en 1873.\nComo se necesitan obras breves, que collan nunha hora de espect\u00e1culo, ret\u00f3manse nun primeiro momento obras antigas xa estreadas e cun \u00e9xito xa probado entre o p\u00fablico, como poder\u00edan ser \"El maestro de baile\" (moi anterior ao x\u00e9nero chico, de Lu\u00eds Mis\u00f3n), ou obras m\u00e1is recentes como \"Una vieja\" (Gaztambide) ou \"El grumete\" (Arrieta). Estas primeiras obras consider\u00e1banse secundarias e program\u00e1banse como tales \u00f3 lado de zarzuelas maiores, pero co cambio de gusto e a tendencia cara aos nacionalismos e a \u00f3pera alem\u00e1, o gusto italiano, que copiaban as zarzuelas maiores, caer\u00e1 en desuso, mentres o car\u00e1cter destas pequenas obras reloce en por si. Ademais, ao tempo progr\u00e1manse novas obras breves que cumpren este esquema en canto a lonxitude e tem\u00e1tica alegre, notablemente influ\u00edda polos bufos (con t\u00edtulos m\u00e1is ben suxestivos como \"La hoja de parra\" ou \"Dice el sexto mandamiento\"). Pero realmente pasan anos at\u00e9 crearse as primeiras obras con m\u00fasica propia, e o primeiro grande \u00e9xito non chega at\u00e9 1879, con \"La salsa de Aniceta\" no teatro Apolo, ao que segue pouco despois \"El lucero del alba\" de Manuel Fern\u00e1ndez Caballero que logra un grande \u00e9xito para os seus int\u00e9rpretes. Segundo \"Chispero\" este \u00e9 o verdadeiro nacemento do x\u00e9nero chico.\n\u00c9 doado ver por tanto que o obxectivo do x\u00e9nero chico ser\u00e1 o puro entretemento e a diversi\u00f3n do p\u00fablico; en contraposici\u00f3n aos temas m\u00e1is serios ou dram\u00e1ticos, e a acci\u00f3n complicada da zarzuela \u00abmaior\u00bb, o x\u00e9nero chico simplifica todo iso, para tratar temas m\u00e1is ben costumistas, acerca da vida coti\u00e1 en Madrid, de talante disparatado sempre e caricaturesco. Por iso ten tanto \u00e9xito entre o p\u00fablico; ademais do seu prezo reducido, a xente pod\u00eda seguir facilmente o argumento e sentirse identificada cos personaxes que trataba, que os reflect\u00edan e, en tempos complicados, t\u00e9ndese a buscar a evasi\u00f3n no entretemento, que permita non pensar no \u00abmundo exterior\u00bb.\nDesenvolvemento.\nDurante a d\u00e9cada de 1870 vaise afianzando o x\u00e9nero que se desenvolve seguindo un modelo similar ao da literatura realista da \u00e9poca, con forma musical de sainete l\u00edrico. Estr\u00e9anse \"El gorro Frigio\" de Miguel Neto e \"Chateau Margaux\" de Fern\u00e1ndez Caballero, dous importantes autores de zarzuela. \nO x\u00e9nero chico recibir\u00e1 a lombeirada definitiva con \"La Gran V\u00eda\" (Chueca e Valverde), no ver\u00e1n de 1886. A obra ter\u00e1 tanto \u00e9xito que pasar\u00e1 dos teatros de ver\u00e1n ao Apolo, e ser\u00e1 repetida varias tempadas. Tr\u00e1tase dunha serie de sainetes animados, pero non relacionados, que tratan temas de actualidade, ao redor desta r\u00faa de Madrid que na \u00e9poca estaba a\u00ednda en proxecto. Federico Chueca \u00e9 un dos autores m\u00e1is prol\u00edficos e m\u00e1is importante do x\u00e9nero chico, colaborando nas s\u00faas obras a mi\u00fado con Joaqu\u00edn Valverde. Outras obras s\u00faas: \"El a\u00f1o pasado por agua\", \"Agua, azucarillos y augardente\", \"La alegr\u00eda de la huerta\", \"El arca de No\u00e9\", \"Los descamisados\" etc.\nOutro modelo de obras moi com\u00fan ser\u00eda a comparaci\u00f3n de 2 lugares: \"De Madrid a Par\u00eds\" (Chueca e Velarde) ou \"De Getafe al para\u00edso\" (Barbieri, a\u00ednda que en dous actos), \"C\u00e1diz\" (Valverde), obra moi popular. Outros autores importantes da \u00e9poca eran Gim\u00e9nez, Quinito Valverde (o fillo de Joaqu\u00edn), Tom\u00e1s L\u00f3pez Torregrosa (\"San Ant\u00f3n\" e \"El santo de la Isidra\"), o citado Fern\u00e1ndez Caballero (\"El d\u00fao de la africana\", \"El cabo primero\", \"La viejecita\", e \"Gigantes y cabezudos\"), Jer\u00f3nimo Jim\u00e9nez (\"El baile de Lu\u00eds Alonso\" e \"La boda de Lu\u00eds Alonso\", a s\u00faa segunda parte).\nUn autor moi importante \u00e9 Ruperto Chap\u00ed, que pasa a vida dubidando entre a s\u00faa pretensi\u00f3n de crear unha \u00f3pera espa\u00f1ola, e as s\u00faas composici\u00f3ns de modesto x\u00e9nero chico. Neste \u00faltimo enc\u00e1dranse as s\u00faas obras \"M\u00fasica cl\u00e1sica\", \"La revoltosa\", \"Las 12 y media y sereno\"!, e \"El tambor de granaderos\".\nPara rematar, outra das obras m\u00e1is co\u00f1ecidas, \"La verbena de la Paloma\", que curiosamente est\u00e1 escrita por un autor que non tivo m\u00e1is \u00e9xitos, Tom\u00e1s Bret\u00f3n. Esta popular composici\u00f3n xurdir\u00eda despois dalg\u00fans anos de experimentos do seu creador.\nO x\u00e9nero chico decaer\u00e1 en importancia rapidamente cando entra o novo s\u00e9culo.\nEscenarios.\nEn canto aos lugares onde se programa x\u00e9nero chico, a idea das sesi\u00f3ns por horas comeza sendo patrimonio de teatros humildes, como o do \"Recreo\". Mentres a cr\u00edtica se ceba co x\u00e9nero, recolle un grande \u00e9xito de p\u00fablico e \u00e9 acollido por alg\u00fans teatros m\u00e1is, ata que os seus creadores acaban recalando en salas de certa consideraci\u00f3n como o teatro Variedades, que deixaran libre os bufos. Pero o lugar m\u00e1is importante foi o teatro Apolo, inaugurado en 1873, onde, trala crise da zarzuela grande, comezan a programar x\u00e9nero chico e vense desbordados polo seu \u00e9xito popular. O Apolo \u00e9 considerado o aut\u00e9ntico baluarte do x\u00e9nero, moi co\u00f1ecido porque se popularizou a s\u00faa cuarta sesi\u00f3n, \u00aba cuarta de Apolo\u00bb, que era en horario nocturno e estaba sempre poboada de personaxes de dubidosa caste e aut\u00e9nticos lerchos (como moitos dos personaxes que se representaba nas obras).\nAdemais de nos teatros, o x\u00e9nero chico represent\u00e1base en pequenos caf\u00e9s, e durante o ver\u00e1n en escenarios m\u00e1is modestos como as populares corralas.\nActores especializados en x\u00e9nero chico.\nJos\u00e9 Deleito y Pi\u00f1uela e Margot Versteeg son do parecer que foi Bonifacio Pinedo o actor m\u00e1is completo que se especializou nun x\u00e9nero no que tam\u00e9n destacou Emilio Mesejo, entre outros. Moitos deles adoitaban tam\u00e9n improvisar \"morcillas\" de actualidade, como Ram\u00f3n Rosell (\"capaz de sacar materia c\u00f3mica dun sarc\u00f3fago\", segundo Sentaurens), Antonio Riquelme, Emilio Carreras, Julio Ruiz, Jos\u00e9 Ontiveros e Manolo Rodr\u00edguez.\nO \"sainete l\u00edrico\" como forma do \"x\u00e9nero chico\".\nHai multitude de x\u00e9neros e o sainete non predominou con soberan\u00eda sobre o resto dos demais e mesmo se pode dicir que foi o xoguete c\u00f3mico a alma do x\u00e9nero. O modelo m\u00e1is com\u00fan \u2014e rico pola s\u00faa diversidade\u2014 no x\u00e9nero chico \u00e9 talvez o do sainete l\u00edrico, merc\u00e9 ao \u00e9xito da estrea de \"La canci\u00f3n de la Lola\" (Chueca e Valverde), en 1880; a\u00ednda que se cultiven outros x\u00e9neros tam\u00e9n, as obras m\u00e1is importantes seguen este modelo.\nO sainete, establecido na s\u00faa forma definitiva por Ram\u00f3n de la Cruz, \u00e9 herdeiro directo dos entremeses teatrais tan cultivados anteriormente, e que tanto \u00e9xito acadaban, na s\u00faa esencia pezas breve e independentes, con intervenci\u00f3ns musicais e moi a mi\u00fado bailes. O x\u00e9nero chico evoluciona esta forma cara a un retrato m\u00e1is ou menos fidedigno da vida de costumes madrile\u00f1a, a semellanza do realismo xa mencionado. Pero a diferenza deste, que se det\u00e9n nos aspectos m\u00e1is escuros e l\u00fagubres da realidade, como as contornas m\u00e1is pobres e marxinais e a violencia que carrexan, o x\u00e9nero chico, a\u00ednda tratando barrios m\u00e1is ben marxinados e personaxes de baixa cultura, f\u00edxase nos aspectos m\u00e1is pintorescos de Madrid, como a peculiar linguaxe dos seus protagonistas, e sempre en facetas m\u00e1is xoviais.\nAdemais, como caracter\u00edstica \u00fanica do x\u00e9nero, cabe destacar a presenza constante de verbenas e festas ao aire libre, que aparecen ao principio da obra para situala, e ao final para o desenlace p\u00fablico.\nLibreto.\nO argumento \u00e9 moi sinxelo, e en ocasi\u00f3ns apenas sost\u00e9n a obra, que se articula ent\u00f3n polas paisaxes que mostra. Na maior\u00eda dos casos consiste nunha simple historia de amor que adoita repetir estrutura: unha parella \u00e1mase pero algunha dificultade externa imp\u00eddelles culminar este amor (que sempre ser\u00e1 en voda e con final feliz); sup\u00e9rase esa dificultade e termina a historia cun desenlace p\u00fablico, final feliz e ensinanza impl\u00edcita ou expl\u00edcita (ademais de pedir o favor do p\u00fablico ao conclu\u00edr de todo a obra). \u00c1 marxe desta estrutura, afaise a introducir personaxes t\u00f3picos da escena madrile\u00f1a (Madrid \u00e9 a cidade de referencia en que se ambientan a maior\u00eda das obras): o fresco, o anarquista pintoresco que evita facer menci\u00f3ns provocadoras, o gandulo, o perdoavidas, o aproveitado, a coqueta, o vello sentencioso. Non se adoitan inclu\u00edr personaxes instru\u00eddos, sen\u00f3n que a sabedor\u00eda \u00e9 m\u00e1is de car\u00e1cter popular e sentenciosa.\nAdemais o x\u00e9nero chico ten sempre un car\u00e1cter de rabiosa actualidade: os actores fan referencias f\u00f3ra do texto, as chamadas \"morcillas\" (a mi\u00fado nos cupl\u00e9s da obra, onde se introduc\u00edan intercalados versos novos, a mi\u00fado facendo referencia aos feitos m\u00e1is inmediatos ou ao lugar onde se escenificase) ao exterior m\u00e1is inmediato, tomando en ocasi\u00f3ns m\u00e1is relevancia esta calidade de \u00abnoticiario\u00bb que o propio argumento do que trataba a obra. Menci\u00f3nanse pol\u00edticos, acontecementos externos e demais como outra forma de conectar cun p\u00fablico dun nivel cultural moderado; por iso tam\u00e9n rompe a unidade de acci\u00f3n da obra e faise ao espectador c\u00f3mplice dos actores, sen deixarlle chegar a introducirse de todo na acci\u00f3n.\nO texto ad\u00f3itase escribir en prosa, a\u00ednda que algunhas das primeiras obras alternan partes en verso tam\u00e9n. Ademais, c\u00f3idase moito a linguaxe, que \u00e9 intencionadamente vulgar, con expresi\u00f3ns de moda e alusi\u00f3ns ou estranxerismos mal pronunciados, o cal \u00e9 fonte de informaci\u00f3n para a linguaxe popular e calibrar voces estranxeiras. O chiste e outros recursos sem\u00e1nticos, que son orixinalmente alleos ao sainete, ser\u00e1n incorporados m\u00e1is tarde polos irm\u00e1ns Quintero. Os n\u00fameros musicais xustif\u00edcanse ent\u00f3n co texto: xente que baila pola r\u00faa, por exemplo. Tam\u00e9n hai teatro dentro do teatro, ademais de orquestra no texto. Todos estes recursos te\u00f1en como fin principal o contacto co p\u00fablico.\nM\u00fasica.\nAs obras intercalan escenas con m\u00fasica e escenas faladas. A parte musical ten unha lonxitude moi variable, sendo as obras con m\u00e1is n\u00fameros musicais \"Agua, azucarillos y augardente\" e \"La verbena de la Paloma\". Normalmente as obras ve\u00f1en precedidas dun preludio musical, e en ocasi\u00f3ns te\u00f1en pequenos intermedios ou m\u00fasica para bailes, e terminan cun breve final no que se repite a m\u00fasica dalgunha escena sucedida anteriormente. Adoita haber tam\u00e9n pasaxes faladas con m\u00fasica de fondo, ao estilo do Singspiel.\nRespecto da m\u00fasica en si, hai discrepancias en canto \u00e1 s\u00faa relevancia. Mentres alg\u00fans autores consid\u00e9rana sempre subordinada ao texto en importancia, outros como Ram\u00f3n Barce teorizan acerca de que na composici\u00f3n da obra a m\u00fasica vi\u00f1a primeiro (sobre textos que eran incoherentes, chamados \u00abmonstros\u00bb, e que simplemente marcaban o ritmo a unha letra que deb\u00eda encaixar o libretista, e que a mi\u00fado era retocada polo compositor sen demasiado acerto pola s\u00faa banda). En calquera caso, a m\u00fasica non adoita ser concordante coa acci\u00f3n, sen\u00f3n que m\u00e1is ben \u00e9 algo que sucede \u00e1 marxe desta, sendo a mi\u00fado introducida de golpe.\nA m\u00fasica ten un car\u00e1cter familiar ao o\u00eddo, popular e de folclore, o que se consegue tomando melod\u00edas populares ou de moda no momento, e cambi\u00e1ndolles o texto. As tonadillas buscan quedar na memoria do espectador ao sa\u00edr da obra. Ademais b\u00fascanse ritmos moi marcados e populares nos sal\u00f3ns de baile, xeralmente importados pero \u00abnacionalizados\u00bb, como poder\u00edan ser o chotis (palabra que v\u00e9n do alem\u00e1n \"schottisch\", no que significa 'escoc\u00e9s', refer\u00edndose a que o estilo ten como orixe Escocia), e outros moitos como boleros, fandangos, habaneras, xotas, seguidillas, soleares, pasar\u00faas, valses, polcas, ou mazurcas (Polonia)."}
{"id": "517970", "revid": "1822", "url": "https://gl.wikipedia.org/wiki?curid=517970", "title": "Calcante", "text": ""}
{"id": "517974", "revid": "89787", "url": "https://gl.wikipedia.org/wiki?curid=517974", "title": "Premio Literario Pinto e Maragota", "text": "O Premio Literario \"Pinto e Maragota\" \u00e9 un galard\u00f3n literario convocado polo Concello de Pontevedra en colaboraci\u00f3n con Edici\u00f3ns Xerais de Galicia que ten como finalidade eliminar os prexu\u00edzos e as invisibilidades que afectan a diversidade sexual e de x\u00e9nero. Comezou a s\u00faa andaina en 2020.\nAs obras que poden optar ao premio son tanto novela, como teatro ou poes\u00eda e non hai limitaci\u00f3ns polo seu p\u00fablico destinatario. Ten un \u00fanico premio remunerado con 3000 euros."}
{"id": "517976", "revid": "89787", "url": "https://gl.wikipedia.org/wiki?curid=517976", "title": "Igrexa vella de Messukyl\u00e4", "text": "A igrexa vella de Messukyl\u00e4 (en fin\u00e9s \"Messukyl\u00e4n vanha kirkko\") \u00e9 un templo evanx\u00e9lico luterano da cidade de Tampere, Finlandia. Est\u00e1 situada no distrito de Messukyl\u00e4, ao leste do centro da cidade. Constru\u00eddo na s\u00faa meirante parte no s\u00e9culo XVI, tr\u00e1tase do edificio m\u00e1is antigo de Tampere.\nHistoria.\nSe ben os estudos revelan que a igrexa actual foi constru\u00edda en torno aos anos 1510 e 1530, as imaxes de santos de madeira conservadas no seu interior datan dos anos 1430 e 1440, polo que se pensa que no mesmo lugar puido existir unha igrexa de madeira case cen anos antes da construci\u00f3n da igrexa de pedra.\nA igrexa conserva cinco esculturas de madeira, se ben unha delas adicada \u00e1 Virxe Mar\u00eda est\u00e1 exposta no Museo Nacional de Finlandia en Helsinqui. As outras catro esculturas enc\u00f3ntranse no templo e representan ao Arcanxo Miguel, patr\u00f3n da igrexa, e as outras d\u00faas p\u00e9nsase que poder\u00edan representar a Santo Olaf e ao ap\u00f3stolo Santiago.\nDende a s\u00faa construci\u00f3n a igrexa foi obxecto de numerosas modificaci\u00f3ns. A finais do s\u00e9culo XVIII, entre outras reformas, constru\u00eduse un novo vest\u00edbulo para a igrexa e elev\u00e1ronse os muros. As paredes do interior estaban decoradas con murais que m\u00e1is tarde foron tapados con cal, polo que tan s\u00f3 uns poucos restos restaurados na d\u00e9cada de 1950 son visibles na actualidade.\nFoi abandonada logo da construci\u00f3n da igrexa nova de Messukyl\u00e4 en 1879, e o edificio empregouse como almac\u00e9n de gran. Posteriormente, durante a batalla de Tampere en 1928 foi empregada como corte. Non foi ata a s\u00faa restauraci\u00f3n en 1958 cando se viu o valor do templo.\nA igrexa s\u00f3 est\u00e1 aberta para eventos no ver\u00e1n ao carecer de calefacci\u00f3n.\nNo ver\u00e1n de 2020 realiz\u00e1ronse obras de restauraci\u00f3n da pedra da fachada da igrexa.\nCaracter\u00edsticas.\nA igrexa presenta as caracter\u00edsticas t\u00edpicas das igrexas medievais de pedra finlandesas e a s\u00faa data aproximada de construci\u00f3n deduciuse polo m\u00e9todo de construci\u00f3n empregado, a\u00ednda que o ano exacto \u00e9 desco\u00f1ecido. Nun costado da igrexa de madeira constru\u00eduse no s\u00e9culo XV unha sancrist\u00eda que a\u00ednda permanece en p\u00e9.\nO chan da igrexa foi empregado para enterramentos, como adoitaba facerse nas igrexas medievais. O \u00faltimo enterro no interior da igrexa data do s\u00e9culo XVIII, e o cemiterio que a rodea foi empregado ata 1860."}
{"id": "517996", "revid": "1505", "url": "https://gl.wikipedia.org/wiki?curid=517996", "title": "X\u00e9neros musicais", "text": ""}
{"id": "517997", "revid": "1505", "url": "https://gl.wikipedia.org/wiki?curid=517997", "title": "Glosa (m\u00fasica)", "text": ""}
{"id": "517998", "revid": "1131", "url": "https://gl.wikipedia.org/wiki?curid=517998", "title": "Festival de Glyndebourne", "text": "O Festival de \u00d3pera de Glyndebourne \u00e9 un evento celebrado desde 1934 nunha casa de campo situada nos arredores de Lewes, en East Sussex, Inglaterra.\nHistoria.\nA casa pasou a ser propiedade de John Christie en 1920. Como dono dunha compa\u00f1\u00eda que fabricaba \u00f3rganos (Hill, Norman &amp; Bear Ltd.), Christie iniciou os traballos de adaptaci\u00f3n de Glyndebourne para acomodar un \u00f3rgano na sala de concertos de 80 p\u00e9s de longo, creando o instrumento m\u00e1is grande de Inglaterra, despois do da catedral.\nComo amante da m\u00fasica, Christie organizou regularmente encontros musicais nesta sala. As\u00ed co\u00f1eceu \u00e1 s\u00faa futura esposa, Audrey Mildmay, cantante de \u00f3pera profesional que lle deu un toque de profesionalidade a estes encontros. Na s\u00faa l\u00faa de mel, mentres visitaban os festivais de Salzburgo e Bayreuth, tiveron a idea de crear un festival similar na s\u00faa casa. Constru\u00edron un auditorio con capacidade para 300 persoas, contrataron ao director de orquestra Fritz Busch e ao director art\u00edstico Carl Ebert, ambos exiliados do r\u00e9xime nazi, e inauguraron o festival o 28 de maio de 1934.\nO teatro orixinal, constru\u00eddo ao car\u00f3n da casa, foi ampliado e mellorado en varias ocasi\u00f3ns, e para principios dos anos 1990 xa inclu\u00edan un complexo de restaurantes, camerinos e outras instalaci\u00f3ns. En 1992 ofreceuse a \u00faltima presentaci\u00f3n nese teatro, e en 1994 inaugurouse un novo teatro con capacidade para 1200 persoas, constru\u00eddo grazas a doaz\u00f3ns p\u00fablicas, cun custo de ao redor de 34 mill\u00f3ns de libras esterlinas. O Festival opera sen ningunha axuda p\u00fablica. \nO Festival de Glyndebourne \u00e9 moi famoso polas s\u00faas produci\u00f3ns de \u00f3peras de Mozart, moitas das cales est\u00e1n consideradas como as mellores produci\u00f3ns feitas nunca no s\u00e9culo XX. Moitas das s\u00faas representaci\u00f3ns foron gravadas en v\u00eddeo e para a televisi\u00f3n. A finais dos anos 1980, o festival de Glyndebourne fixo unha nova produci\u00f3n con moito \u00e9xito de \"Porgy and Bess\", de Gershwin, dirixida por Trevor Nunn. Nos \u00faltimos anos Mozart continuou sendo o repertorio principal do festival, pero a compa\u00f1\u00eda tivo moito \u00e9xito con produci\u00f3ns excepcionais de \u00f3pera de Leo\u0161 Jan\u00e1\u010dek e Handel. \nDende o ano 2014 o director musical do festival \u00e9 Robin Ticciati."}
{"id": "517999", "revid": "895", "url": "https://gl.wikipedia.org/wiki?curid=517999", "title": "LU-633", "text": "A LU-633 \u00e9 unha estrada convencional pertencente \u00e1 rede primaria complementaria da Xunta de Galicia. Conecta Pedrafita do Cebreiro co Alto do Hospital en Nespereira (Portomar\u00edn). Discorre polos concellos de Triacastela, Samos, Sarria, Paradela e Portomar\u00edn. Ten unha distancia de 84\u00a0km, polo que \u00e9 unha das m\u00e1is longas da provincia de Lugo. Esta estrada coincide co Cami\u00f1o Franc\u00e9s."}
{"id": "518000", "revid": "1505", "url": "https://gl.wikipedia.org/wiki?curid=518000", "title": "Glyndebourne", "text": ""}
{"id": "518005", "revid": "1505", "url": "https://gl.wikipedia.org/wiki?curid=518005", "title": "Gospel (m\u00fasica)", "text": ""}
{"id": "518010", "revid": "98629", "url": "https://gl.wikipedia.org/wiki?curid=518010", "title": "Gravaci\u00f3n e reproduci\u00f3n de son", "text": "A gravaci\u00f3n e reproduci\u00f3n de son \u00e9 a inscrici\u00f3n el\u00e9ctrica ou mec\u00e1nica e a recreaci\u00f3n de ondas sonoras, como a voz, o canto, a m\u00fasica instrumental ou efectos sonoros. As d\u00faas clases principais de tecnolox\u00edas de gravaci\u00f3n de son son a gravaci\u00f3n anal\u00f3xica e a gravaci\u00f3n dixital. \nA gravaci\u00f3n anal\u00f3xica ac\u00fastica l\u00f3grase cun pequeno micr\u00f3fono de diafragma que pode detectar cambios na presi\u00f3n atmosf\u00e9rica (ondas de son ac\u00fasticas) e gravalas como ondas de son gr\u00e1ficas nun medio como un fon\u00f3grafo (no que un estilete fai sucos helicoidais sobre un cilindro de fon\u00f3grafo) ou unha cinta magn\u00e9tica (na que a corrente el\u00e9ctrica do micr\u00f3fono \u00e9 convertida a fluctuaci\u00f3ns electromagn\u00e9ticas que modulan un sinal el\u00e9ctrico). A reproduci\u00f3n de son anal\u00f3xico \u00e9 o proceso inverso, no que un altofalante de diafragma de maior tama\u00f1o causa cambios na presi\u00f3n atmosf\u00e9rica para formar ondas de son ac\u00fasticas. As ondas de son xeradas por electricidade tam\u00e9n poden ser gravadas directamente mediante dispositivos como os altofalantes dunha guitarra el\u00e9ctrica ou un sintetizador, sen o uso de ac\u00fastica no proceso de gravaci\u00f3n, m\u00e1is que a necesidade dos m\u00fasicos de escoitar como est\u00e1n a tocar durante as sesi\u00f3ns de gravaci\u00f3n.\nA gravaci\u00f3n e reproduci\u00f3n dixital usa as mesmas tecnolox\u00edas anal\u00f3xicas, co engadido da dixitalizaci\u00f3n dos datos e sinais fonogr\u00e1ficos, permitindo que estes sexan almacenados e transmitidos nunha maior variedade de medios. Os datos num\u00e9ricos binarios dixitais son unha representaci\u00f3n dos puntos de vector peri\u00f3dicos nos datos anal\u00f3xicos a unha frecuencia de mostraxe a maior\u00eda das veces demasiado frecuente para que o o\u00eddo humano distinga diferenzas na calidade. As gravaci\u00f3ns dixitais non te\u00f1en que estar necesariamente a unha frecuencia de mostraxe maior, pero en xeral son consideradas de maior calidade pola s\u00faa menor interferencia por po ou interferencia electromagn\u00e9tica na reproduci\u00f3n e unha menor deterioraci\u00f3n mec\u00e1nica por corrosi\u00f3n ou mal manexo do medio de almacenamento.\nTecnolox\u00edas.\nDurante a gravaci\u00f3n, real\u00edzase un proceso de transduci\u00f3n no cal o sinal de son \u00e9 transformado en variaci\u00f3ns de voltaxe que poden almacenarse de distintos modos. As fontes pregravadas utilizan soportes moi diferentes onde almacenar o sinal de son, todo depender\u00e1 da modalidade de gravaci\u00f3n de son empregada.\nEn principio, obs\u00e9rvase a existencia de dous tipos de gravaci\u00f3n diametralmente opostas: a anal\u00f3xica e a dixital. O que determina a presenza dunha gravaci\u00f3n anal\u00f3xica ou dixital non \u00e9 o soporte usado, sen\u00f3n o tipo de sinal gravado nel.\nOs sinais anal\u00f3xicos denom\u00ednanse as\u00ed porque son \u00aban\u00e1logas\u00bb \u00e1 forma do sinal orixinal. \u00c9 dicir, se observ\u00e1semos o sinal ac\u00fastico orixinal, esta ser\u00eda equivalente ao sinal resultante (xa sexa mec\u00e1nica, magn\u00e9tica ou \u00f3ptica) na s\u00faa forma.\nPola contra, o sinal dixital trad\u00facese en c\u00f3digos binarios que xa non te\u00f1en forma, sen\u00f3n que son unha mera sucesi\u00f3n de ceros e uns (valores discretos) que, xa nada te\u00f1en que ver co sinal que os orixinou, a\u00ednda que poidan reproducila.\nPara realizar unha gravaci\u00f3n dixital \u00e9 necesario un proceso previo de conversi\u00f3n anal\u00f3xica a dixital, que converte o sinal anal\u00f3xico nesa sucesi\u00f3n de ceros e uns.\nUnha vez realizada a codificaci\u00f3n dixital, o sinal quedar\u00e1 gravado sobre un soporte \u00f3ptico ou magn\u00e9tico, tal como sucede co sinal anal\u00f3xico.\nNo caso dos formatos dixitais, non hai formato mec\u00e1nico. En cambio, existe un formato magn\u00e9tico-\u00f3ptico que grava de forma magn\u00e9tica, pero reproduce de forma \u00f3ptica (\u00e9 o caso do minidisc ou dos CD regravables).\nDentro de cada un destes dous grupos, dependendo do tipo de gravaci\u00f3n de son que fagamos, intervir\u00e1n uns transdutores ou outros:\nO son procesado dixitalmente imp\u00faxose polas vantaxes que ten con respecto ao anal\u00f3xico:\nMentres que os soportes dixitais est\u00e1n en plena expansi\u00f3n, os anal\u00f3xicos decreceron de forma exponencial. Por exemplo, a utilizaci\u00f3n do software inform\u00e1tico para gravar e programar a programaci\u00f3n condenou ao magnet\u00f3fono de bobina aberta practicamente a un mero papel de obxecto de culto testemu\u00f1al. A longo prazo, estar\u00e1 confinado en museos. Igualmente, son menos frecuentes de achar os discos en formato de LP.\nSexa cal for o soporte do sinal, gravado ou directo, estes sinais el\u00e9ctricos (en que foi transformado o audio), mediante cableado, son introducidos noutros equipos para procesar o sinal ou amplificarlo. Estes equipos son as mesas de son, preamplificadores ou amplificadores. Xa procesado e amplificado o sinal, ao final da cadea de son, at\u00f3pase o altofalante ou altofalantes.\nNo altofalante, (que \u00e9 un transdutor electroac\u00fastico), o sinal el\u00e9ctrico \u00e9 convertido novamente en variaci\u00f3ns de presi\u00f3n sonora (\u00e9 dicir, en son)."}
{"id": "518016", "revid": "1505", "url": "https://gl.wikipedia.org/wiki?curid=518016", "title": "Gravaci\u00f3n de son e reproduci\u00f3n", "text": ""}
{"id": "518018", "revid": "15490", "url": "https://gl.wikipedia.org/wiki?curid=518018", "title": "Fina Miralles", "text": "Fina Miralles Nobell, nada en Sabadell o 27 de setembro de 1950, \u00e9 unha artista visual catal\u00e1 que traballou con todo tipo de soportes: desde a pintura at\u00e9 a arte conceptual. Desempe\u00f1ou un papel destacado na arte conceptual catal\u00e1 que xurdiu con forza nos anos setenta do s\u00e9culo xx. Tam\u00e9n participou na creaci\u00f3n do Espai 10, o Espai 13 en 2021 da Fundaci\u00f3n Joan Mir\u00f3, a finais desa d\u00e9cada. A partir dos anos oitenta deixou as representaci\u00f3ns, v\u00eddeos, instalaci\u00f3ns e libros de artista para dar un cambio brusco cara a pintura como paisaxe para explorar o que ela chamou \"o invis\u00edbel / vis\u00edbel\". Desde 1999 vive en Cadaqu\u00e9s por decisi\u00f3n propia, \u00e1 parte da escena art\u00edstica. A partir de a\u00ed Miralles segue activa e fiel ao seu di\u00e1logo diario coa terra, o mar e os ritmos da natureza.\nTraxectoria.\nEstudou nas Escolapias de Sabadell e, despois de rematar o bacharelato, estudou na Facultade de Belas Artes da Universidade de Barcelona. Ten unha dilatada carreira no eido cultural nacional e internacional: dirixiu a Sala Vin\u00e7on de Barcelona, a Sala Tres de Sabadell, entre outras. A partir de 1983 abandona o mundo profesional da arte e viaxa a Am\u00e9rica Latina e Francia. Estabeleceuse definitivamente en Cadaqu\u00e9s en 1999, despois de vinte e cinco anos de peregrinaci\u00f3n.\nEtapa conceptual (1972-1978).\nMiralles dirixiu a programaci\u00f3n da Sala Vin\u00e7on en 1974, ao ano seguinte participou na direcci\u00f3n da Sala Tres de Sabadell e a partir dese mesmo ano formou parte da \u00c1rea de Investigaci\u00f3n, que iniciar\u00eda a incorporaci\u00f3n de artistas novos (de idade) ao programa expositivo da Fundaci\u00f3 Joan Mir\u00f3. A s\u00faa exposici\u00f3n individual no Espai 10 foi un momento de cambio fundamental na s\u00faa carreira.\nA obra de Fina Miralles forma parte da segunda xeraci\u00f3n de artistas conceptuais catal\u00e1ns, as\u00ed como doutros como Josep Dom\u00e8nec e Ferran Garcia Sevilla. Dentro desta corrente, hab\u00eda un sector abertamente politizado -onde se encadrar\u00eda o Grupo de Treball- e outro de car\u00e1cter m\u00e1is mat\u00e9rico-a\u00ednda que tam\u00e9n con outros contidos ideol\u00f3xicos- do que comezou a formar parte a partir de 1972. Estes artistas quer\u00edan abolir o concepto de taller como espazo de traballo art\u00edstico, co fin de vincular arte e vida e traballar m\u00e1is libremente noutros ambientes.\nNatureza.\nA obra de Fina Miralles est\u00e1 marcada por un forte v\u00ednculo coa natureza e polo interese pola dicotom\u00eda entre o natural e o artificial. Por unha banda, traballa dentro do mesmo medio natural; e, por outra banda, utiliza os materiais da natureza sen ningunha transformaci\u00f3n esteticista, de xeito que se produce unha equivalencia entre as propiedades f\u00edsicas do material e o seu valor pl\u00e1stico. En canto aos materiais naturais, quere facer evidentes 5 puntos: \nDentro desta li\u00f1a, son destac\u00e1beis as s\u00faas obras \"Natura morta\", \"Naturaleses Naturals,\" \"Translacions\" (1974) e \"Relacions\" (1975). Nesta \u00e9poca, a artista realizou algunhas obras nas que intentou estabelecer relaci\u00f3ns entre a arte conceptual e a tradici\u00f3n popular catal\u00e1. Nas s\u00faas palabras: \"A arte debe estar \u00e1 beira do pobo de novo (...). A\u00ednda que isto nos pareza demag\u00f3xico, \u00e9 a \u00fanica sa\u00edda, se a arte quere participar na reestruturaci\u00f3n dos conceptos m\u00e1is b\u00e1sicos da nosa sociedade \". Nesta tesitura ten pezas como \"Costumari catal\u00e0\" (1974).\nEtapa pol\u00edtica: reflexi\u00f3ns sobre as relaci\u00f3ns de poder e as estruturas sociais.\nA partir de 1975, Fina Miralles xerou un traballo m\u00e1is relacionado cos problemas sociais da \u00e9poca. Esta obra \u00e9 o resultado dun per\u00edodo hist\u00f3rico convulso: remata o franquismo, a partir de 1977 legal\u00edzanse os partidos pol\u00edticos, nace a Assemblea de Catalunya, as\u00ed como outras asembleas democr\u00e1ticas de artistas. As\u00ed, o traballo de Miralles asume unha carga pol\u00edtica moito m\u00e1is acusada que antes; e reflexiona sobre poderes totalitarios, as estruturas sociais patriarcais, a morte ou a violencia. As obras \"Triangle de poder i mort\" (1976) ou \"Triangle sobre quadrat\" (1977) son representativas deste per\u00edodo.\nSegundo a s\u00faa autobiograf\u00eda, despois da morte do seu pai en marzo de 1978, pasou unha tempada en Serrallonga coa nai, o que lle provocou un estado emocional de regreso \u00e1s s\u00faas orixes, unha comu\u00f1\u00f3n pante\u00edsta \u00fanica coa natureza, que tivo como consecuencia directa a exposici\u00f3n de pintura conceptual da Fundaci\u00f3. Coa tea de mosquiteira que lle quedaba da instalaci\u00f3n \"Mediterrani t'estim\", que presentara na primeira participaci\u00f3n oficial espa\u00f1ola na Bienal de Venecia, \u2014ademais de pedras, terra e tomi\u00f1o de Serrallonga\u2014 creou unha serie de paisaxes que desintegraban os elementos do cadro. O marco e o bastidor, elementos est\u00e1ticos, apoiaban a tea, que se converteu nun obxecto org\u00e1nico sobre o que non se reproduc\u00eda o motivo da representaci\u00f3n, sen\u00f3n que se presentaba en si mesmo como unha posta en escena, convertendo a natureza da paisaxe nunha consecuencia das forzas din\u00e1micas que entran en xogo na formalizaci\u00f3n das pezas. A exposici\u00f3n presentouse en xu\u00f1o do mesmo ano na Galer\u00eda Artema de Barcelona.\nPintura no Buit.\nA\u00ednda que Fina Miralles recibiu unha formaci\u00f3n art\u00edstica tradicional, na s\u00faa primeira etapa tivo a necesidade de deixar de lado o ambiente \"irrespir\u00e1bel\" da academia para buscar novos medios de expresi\u00f3n art\u00edstica. Non obstante, a partir de 1979, a artista volveu \u00e1 pintura. \u00c9 un xeito de pintar pouco ortodoxo, estreitamente ligado \u00e1 s\u00faa traxectoria conceptual anterior. Traballa coa pintura m\u00e1is como obxecto que como imaxe, e as s\u00faas pezas caracter\u00edzanse por un car\u00e1cter fortemente mat\u00e9rico, utilizando recursos como a ensamblaxe ou o traballo co mesmo soporte, facendo que a tea ou o bastidor sexan m\u00e1is significativos que a representaci\u00f3n. Nesta li\u00f1a, a peza \"Paisatge\" (1979), exposta no Espazo 10 da Fundaci\u00f3 Mir\u00f3 (en 2021 Espazo 13 ), \u00e9 not\u00e1bel.\nA partir de 1983 a pintura de Miralles volveuse m\u00e1is figurativa, revisando temas cl\u00e1sicos da pintura como a paisaxe e o retrato. Fixo numerosas viaxes e finalmente abandona o mundo da arte profesional e toma a pintura como un tema vivencial, \u00e1 marxe do mercado e dos circu\u00edtos institucionais. \u00c9 neste momento cando tam\u00e9n se intensifica o seu interese por expresarse a trav\u00e9s da escritura e a palabra adquire unha dimensi\u00f3n paralela \u00e1 imaxe.\nEn 1999 doou a s\u00faa colecci\u00f3n persoal ao Museo de Arte de Sabadell.\nEn 2012 foi unha das autoras \u2014xunto cos pintores sabadellenses Alfons Borrell, Xavier Oriach e Agust\u00ed Puig e o ceramista Llu\u00eds Clap\u00e9s\u2014 dunha exposici\u00f3n para o Memorial \u00c0lex Seglers.\nExposici\u00f3ns e libros.\nExposici\u00f3ns individuais destacadas.\nEstas son algunhas das s\u00faas exposici\u00f3ns m\u00e1is destacadas:"}
{"id": "518022", "revid": "15490", "url": "https://gl.wikipedia.org/wiki?curid=518022", "title": "Nervio (arquitectura)", "text": "Nervio ou nervadura \u00e9 un elemento construtivo da arquitectura formado por un segmento de arco -con forma de moldura - que sae do intradorso dunha b\u00f3veda. \u00c1s veces, denom\u00ednase nervadura ao conxunto de nervios nunha b\u00f3veda g\u00f3tica.\nComezouse a empregar a partir do s\u00e9culo XII cando se desenvolve a b\u00f3veda nervada ou de crucer\u00eda.\nAo usar estes nervios, as cargas ou pesos conc\u00e9ntranse en lugares espec\u00edficos de asentamento, permitindo apoiarse sobre columnas en lugar de caer sobre o propio muro. Isto redunda na posibilidade de abrir grandes ocos nas paredes permitindo unha maior luminosidade e lixeireza nos edificios."}
{"id": "518031", "revid": "23204", "url": "https://gl.wikipedia.org/wiki?curid=518031", "title": "Daga", "text": "Unha daga \u00e9 un coitelo cunha punta moi afiada e normalmente con dous bordos afiados, normalmente dese\u00f1ada ou capaz de empregarse como arma de pulo ou de apu\u00f1alamento. As dagas us\u00e1ronse ao longo da historia da humanidade para enfrontamentos en combate corpo a corpo, e moitas culturas empregaron dagas adornadas en contextos rituais e cerimoniais. A forma distintiva e o uso hist\u00f3rico da daga fix\u00e9rono ic\u00f3nica e simb\u00f3lica. Unha daga no sentido moderno \u00e9 unha arma dese\u00f1ada para o combate corpo a corpo ou a defensa persoal. Non obstante, os coitelos de dobre f\u00edo tiveron diferentes papeis en diferentes contextos sociais.\nDescrib\u00edronse como dagas unha gran variedade de coitelos, inclu\u00eddos coitelos que presentan s\u00f3 un \u00fanico filo, como o pu\u00f1al rondel europeo ou o pesh-kabz afg\u00e1n, ou, nalg\u00fans casos, sen ning\u00fan tipo de filo, como o estilete do Renacemento. Non obstante, nos \u00faltimos cen anos m\u00e1is ou menos, na maior\u00eda dos contextos, unha daga ten certas caracter\u00edsticas definibles, inclu\u00eddas unha folla curta cunha punta afiada, unha espi\u00f1a central e normalmente dous bordos cortantes pola lonxitude total da folla, m\u00e1is ou menos. A maior\u00eda das dagas tam\u00e9n presentan unha garda cruzada completa para evitar que a man vaia cara aos bordos afiados.\nAs dagas son principalmente armas, polo que a lexislaci\u00f3n sobre coitelos en moitos lugares restrinxe a s\u00faa fabricaci\u00f3n, venda, posesi\u00f3n, transporte ou uso.\nHistoria.\nHistoria inicial.\nAs primeiras dagas estaban feitas con materiais como o s\u00edlex, o marfil ou o \u00f3so na \u00e9poca neol\u00edtica.\nAs dagas de cobre apareceron por primeira vez a principios da Idade de Bronce, no III milenio antes de Cristo, e recuper\u00e1ronse dagas de cobre do Minoico Inicial III (2400-2000 a.C.) en Knossos.\nNo antigo Exipto, as dagas normalmente fac\u00edanse de cobre ou bronce, mentres que a realeza ti\u00f1a armas de ouro. Polo menos desde o Exipto predin\u00e1stico, (c.\u00a03100\u00a0a.C.) as dagas adorn\u00e1banse como obxectos cerimoniais con empu\u00f1aduras douradas e posteriormente a\u00ednda m\u00e1is ornamentadas e variadas. Recuperouse unha daga de prata temper\u00e1 cun dese\u00f1o de nervio medio. A apertura da tumba de Tutankam\u00f3n en 1924 revelou d\u00faas dagas, un cunha folla de ouro e outro de ferro fundido. Crese que as momias da XI Dinast\u00eda foron enterradas con sabres de bronce; e hai unha daga de bronce de Thut-mes III (Dinast\u00eda XVIII), arredor de 1600\u00a0a.C., e armaduras de bronce, espadas e pu\u00f1ais de Mene-ptah II (Dinast\u00eda XIX) arredor do ano 1300\u00a0a.C.\nA produci\u00f3n de ferro non comezou ata o 1200\u00a0a.C., e o mineral de ferro non se atopou en Exipto, polo que a daga de ferro \u00e9 rara e o contexto suxire que se valoraba nun nivel igual ao da s\u00faa hom\u00f3loga cerimonial de ouro. Estes feitos e a composici\u00f3n da daga suxeriron hai tempo unha orixe meteor\u00edtica, con todo, a evidencia desta orixe non foi totalmente conclu\u00ednte ata xu\u00f1o de 2016 cando os investigadores que utilizaron espectrometr\u00eda de fluorescencia de raios X confirmaron proporci\u00f3ns similares de metais (ferro, 10\u00a0% n\u00edquel e 0,6\u00a0% cobalto) nun meteorito descuberto na zona, depositado por unha antiga chuvia de meteoritos.\nUn dos primeiros obxectos feitos con ferro fundido \u00e9 unha daga que data antes do 2000\u00a0a.C., atopada nun contexto que suxire que foi tratada como un obxecto ornamental de gran valor. Atopada nunha tumba real hatti datada ao redor do 2500\u00a0a.C., en Alaca H\u00f6y\u00fck, no norte de Anatolia, a daga ten unha folla de ferro fundida e un mango de ouro.\nAntig\u00fcidade.\nOs artes\u00e1ns e ferreiros de Iberia, no que hoxe \u00e9 o sur de Espa\u00f1a e o suroeste de Francia produciron diversas dagas e espadas de ferro de alta calidade dende o s\u00e9culo V ata o III\u00a0a.C., con ornamentaci\u00f3ns e patr\u00f3ns influ\u00eddos pola cultura grega, p\u00fanica (cartaxinesa) e fenicia. A excepcional pureza do ferro ib\u00e9rico e o sofisticado m\u00e9todo de forxa, que inclu\u00eda o martelado en fr\u00edo, produciron armas de dobre f\u00edo de excelente calidade. P\u00f3dense atopar dese\u00f1os tecnoloxicamente avanzados como coitelos abatibles oxidados entre os artefactos de moitos enterramentos da cremaci\u00f3n da Segunda Idade do Ferro ib\u00e9rica ou en escavaci\u00f3ns do Imperio Romano en toda Espa\u00f1a e o Mediterr\u00e1neo. Os soldados ib\u00e9ricos levaban varios tipos de dagas de ferro, a maior\u00eda baseados en versi\u00f3ns acurtadas de espadas de dobre f\u00edo; por\u00e9n, o verdadeiro pu\u00f1al ib\u00e9rico ti\u00f1a unha folla de forma triangular. As dagas e as espadas ib\u00e9ricas adopt\u00e1ronas posteriormente An\u00edbal e os seus ex\u00e9rcitos cartaxineses. Os Lusitanii, un pobo prec\u00e9ltico que dominaba as terras ao oeste de Iberia (a maior parte do moderno Portugal e Estremadura) mantivo con \u00e9xito o Imperio Romano durante moitos anos cunha variedade de t\u00e1cticas innovadoras e armas lixeiras, inclu\u00edndas lanzas curtas de ferro e pu\u00f1ais modelados segundo patr\u00f3ns ib\u00e9ricos.\nDurante o Imperio Romano, os lexionarios recib\u00edan un \"pugio\" (do lat\u00edn \"pugn\u014d\", ou \"loita\"), un pu\u00f1al de ferro de dobre f\u00edo cunha folla de 7-12 polgadas. O dese\u00f1o e fabricaci\u00f3n do \"pugio\" tomouse directamente das dagas e as espadas curtas ib\u00e9ricas; os romanos mesmo adoptaron a daga ib\u00e9rica de folla triangular, \u00e1 que chamaron \"parazonium\". Do mesmo xeito que o \"gladius\", o \"pugio\" us\u00e1base a mi\u00fado como arma para apu\u00f1alar. Como arma extrema de combate a curta distancia, o \"pugio\" foi a \u00faltima li\u00f1a de defensa do soldado romano. Cando non estaba na batalla, o \"pugio\" serv\u00eda como coitelo.\nIdade media.\nO termo daga aparece na Baixa Idade Media, o que reflicte o feito de que a\u00ednda que a daga fora co\u00f1ecida na antig\u00fcidade, desaparecera durante a Primeira Idade Media, substitu\u00edda polo coitelo ou o seax.\nA daga reapareceu no s\u00e9culo XII como \"pu\u00f1al cabaleiro\", ou m\u00e1is ben como daga cruzada ou quillon, e foi desenvolvido nun brazo com\u00fan e ferramenta para uso civil no per\u00edodo tardomedieval.\nA representaci\u00f3n m\u00e1is antiga co\u00f1ecida dunha daga de empu\u00f1adura cruzada \u00e9 o chamado \"relevo de Guido\" dentro do Grossm\u00fcnster de Z\u00fcrich (c.\u00a01120). Na Biblia de Morgan (c.\u00a01240) at\u00f3panse varias representaci\u00f3ns da daga de empu\u00f1adura cruzada completamente desenvolvido. Moitas destas dagas con empu\u00f1adura cruzada semellan espadas en miniatura, con gardas cruzadas e pomos moi similares \u00e1s espadas da \u00e9poca. Outras, con todo, non coinciden exactamente cos dese\u00f1os de espadas co\u00f1ecidos, xa que te\u00f1en grandes pomos ocos en forma de estrela nas chamadas \"dagas her\u00e1ldicas de Borgo\u00f1a\" ou cruz e pomo de estilo antena, que lembran as dagas da \u00e9poca de Hallstatt. O tipo de empu\u00f1adura cruzada persistiu ata o Renacemento.\nO termo franc\u00e9s antigo \"dague\" parece referirse a estas armas no s\u00e9culo XIII, xunto con outros termos como \"poignal\" e \"basilard\". O voc\u00e1bulo \"dagger\" empregouse no ingl\u00e9s medio dende a d\u00e9cada de 1380.\nDurante este tempo, a daga empreg\u00e1base a mi\u00fado no papel dunha arma de defensa secundaria nun combate corpo a corpo. O pu\u00f1al cabaleiro evolucionou ata o coitelo baselard no s\u00e9culo XIV. Durante este s\u00e9culo, volveuse bastante com\u00fan que os cabaleiros loitasen a p\u00e9 para fortalecer a li\u00f1a defensiva da infanter\u00eda. Isto requiriu un maior uso da daga. En Agincourt (1415) os arqueiros empreg\u00e1ronos para enviar cabaleiros desmontados empurrando as l\u00e1minas estreitas a trav\u00e9s das aberturas do helmo e outras aberturas. O baselard foi considerado un intermedio entre unha espada curta e unha daga longa, e popularizouse tam\u00e9n como arma civil.\nNa Baixa Idade Media, os coitelos con dese\u00f1os de l\u00e1minas que enfatizaban os ataques forzados, como o stiletto, fix\u00e9ronse cada vez m\u00e1is populares, e alg\u00fans coitelos comunmente denominados \"dagas\" deixaron de ter f\u00edo. Esta foi unha resposta ao despregamento de armaduras pesadas, en que os ataques de corte eran ineficaces e o foco estaba nos pulos con l\u00e1minas estreitas para perforar a armadura ou apuntar \u00e1s intersecci\u00f3ns das placas (ou as fendas oculares do visor do casco). Estas armas clasif\u00edcanse \u00e1s veces pola forma da s\u00faa empu\u00f1adura como redondas, \"bollock\" ou dagas de orella. Na escola alem\u00e1 de esgrima, Johannes Liechtenauer e os seus sucesores (especificamente Andr\u00e9s Lignizer) ensinaron a loitar con dagas.\nEra renacentista e moderna.\nA daga era moi popular como arma de esgrima e de defensa persoal na Espa\u00f1a dos s\u00e9culos XVII e XVIII. Durante o Renacemento, a daga us\u00e1base como parte do vestido coti\u00e1n, e eran a \u00fanica arma que os comuneiros ti\u00f1an permitido levar con eles. En ingl\u00e9s, os voc\u00e1bulos \"poniard\" e \"dirk\" apareceron entre finais do s\u00e9culo XVI e principios do XVII, este \u00faltimo coa ortograf\u00eda \"dork\", \"durk\" (presuntamente a trav\u00e9s do baixo alem\u00e1n, o neerland\u00e9s ou o escandinavo \"dolk\", \"dolch\", finalmente de \"tulich\" en eslavo occidental), o moderno \"dirk\" procede do s\u00e9culo XVIII en Escocia.\nA partir do s\u00e9culo XVII, outra forma de pu\u00f1al \u2014a baioneta de enchufe e m\u00e1is tarde a baioneta de enchufe\u2014 foi usada para converter mosquetes e outras armas longas en lanzas mont\u00e1ndoas no barril. Utiliz\u00e1banse periodicamente para comer; o brazo tam\u00e9n se usou para outras tarefas como reparar botas, reparaci\u00f3ns de casas e traballos de granxa. A funci\u00f3n final do pu\u00f1al era como un medio evidente e ostentoso para mellorar a roupa persoal dun home, conforme \u00e1 moda que ditaba que todos os homes os levaran.\nIdade contempor\u00e1nea.\nA guerra de trincheiras da primeira guerra mundial fixo que as dagas e os coitelos de combate volvesen ter importancia. Tam\u00e9n substitu\u00edron os sabres empregados polos oficiais, demasiado longos e torpes para a este tipo de guerra. Lev\u00e1banse con orgullo como sinal de ter servido na primeira li\u00f1a.\nAs dagas acadaron a notoriedade p\u00fablica no s\u00e9culo XX nos uniformes ornamentais durante as ditaduras fascistas de Mussolini en Italia e de Hitler en Alema\u00f1a. Tam\u00e9n foron empregados por outros pa\u00edses, inclu\u00eddo o Xap\u00f3n, mais nunca na mesma medida. Como equipo de combate foron transportados por moitas forzas de infanter\u00eda e comando durante a segunda guerra mundial. O comando brit\u00e1nico e outras unidades de elite recibiron unha daga especialmente delgada, o coitelo de combate Fairbairn-Sykes, desenvolvido por William E. Fairbairn e Eric A. Sykes a partir das experiencias de combate pr\u00f3ximo da vida real adquiridas mentres serv\u00edan na forza de polic\u00eda municipal de Shanghai. A daga F-S resultou moi popular entre os comandos, que o empregaron principalmente para a eliminaci\u00f3n do sentinelas. Algunhas unidades dos Raiders do Corpo de Marines dos Estados Unidos no Pac\u00edfico recibiron unha daga de combate similar, o Marine Raider Stiletto, a\u00ednda que este dese\u00f1o modificado resultou tivo menos \u00e9xito cando se usou no tipo de combate de coitelos atopado na fronte do Pac\u00edfico debido a que esta versi\u00f3n empregaba materiais e t\u00e9cnicas de fabricaci\u00f3n inferiores.\nDurante a guerra de Vietnam, o Gerber Mark II, dese\u00f1ado polo capit\u00e1n do ex\u00e9rcito estadounidense Bud Holzman e Al Mar, foi un patr\u00f3n popular de coitelo de loita comprado de xeito privado por moitos soldados e marines estadounidenses que serviron nesa guerra.\n\u00c1 parte das forzas militares, a maior\u00eda das dagas xa non se levan \u00e1 vista, sen\u00f3n que est\u00e1n ocultos en roupa. Unha das formas m\u00e1is populares da daga ocultable \u00e9 o coitelo de arranque. O coitelo de arranque non \u00e9 m\u00e1is que un pu\u00f1al acurtado que \u00e9 o suficientemente compacto como para ser usado na parte inferior da perna, normalmente mediante unha va\u00ed\u00f1a cortada ou amarrada a unha bota ou a outro calzado."}
{"id": "518033", "revid": "54334", "url": "https://gl.wikipedia.org/wiki?curid=518033", "title": "Suzuki", "text": ", \u00e9 unha empresa xaponesa dedicada \u00e1 fabricaci\u00f3n de autom\u00f3biles (especialmente todoterreos e compactos), motocicletas, motores f\u00f3ra borda, e unha variedade de produtos equipados con motores de combusti\u00f3n. Foi fundada en 1909 na localidade de Hamamatsu por Michio Suzuki.\nEn 2016 Suzuki foi o maior fabricante de autom\u00f3biles subcompactos a nivel mundial. Por segundo ano consecutivo, foi a marca n\u00famero un en autom\u00f3biles pequenos. En setembro de 2017, as vendas globais da marca superou 102,6 mill\u00f3ns de unidades comercializadas dende que iniciou a fabricaci\u00f3n de autom\u00f3biles en 1955. A cifra produtiva de Suzuki situouse en 3,05 mill\u00f3ns de unidades en 2019, un 11,1% menos que o ano anterior. A marca constru\u00edu 946.768 unidades no Xap\u00f3n, e a s\u00faa produci\u00f3n no resto do mundo foi de 2,1 mill\u00f3ns de unidades.\nSuzuki \u00e9 un fabricante independente, a\u00ednda que durante uns anos tivo v\u00ednculos pr\u00f3ximos con General Motors e Volkswagen, sen chegar a ser controlado por outro fabricante.\nHistoria.\nA compa\u00f1\u00eda foi fundada en 1909 co nome de Suzuki Loom Works, dedicada inicialmente \u00e1 fabricaci\u00f3n de teares. En 1952 Suzuki comezou a fabricar un modelo de bicicleta motorizada equipada cun motor 2x36cc. Ao ano seguinte introduciu un segundo modelo de bicicleta. En 1954 cambiaouse o nome da compa\u00f1\u00eda polo de Suzuki Motor Co., Ltd, e constru\u00eduse a \u201cColleda\u201d, a s\u00faa primeira motocicleta completa. Trat\u00e1base dunha m\u00e1quina monocil\u00edndrica de 90cc.\nEn outubro de 1955 Suzuki introduciu o seu primeiro coche fabricado en serie, o Suzulight, con motorizaci\u00f3n de dous cilindros, dous tempos e 360cc. que tivo moi boa acollida no Xap\u00f3n. En 1961 introduciu o Suzulight Carry, que foi a primeira das moitas furgonetas da marca.\nO primeiro autom\u00f3bil Suzuki que entrou en produci\u00f3n regularmente foi o Suzulite de 1961, un pequeno veh\u00edculo de 4 prazas coas siglas 360 TL. O motor, situado na parte dianteira en posici\u00f3n transversal, era de dous cilindros en li\u00f1a, e a s\u00faa cilindrada era de 360cc. A tracci\u00f3n era dianteira e a transmisi\u00f3n de tres velocidades. Cunha potencia de 21 CV SAE a 4500\u00a0rpm, pod\u00eda alcanzar os 85\u00a0km/h.\nNos anos 1970, os modelos Fronte e Jimny fixeron posible aumentar as exportaci\u00f3ns. En 1981 Suzuki alcanzou un acordo con General Motors para satisfacer a crecente demanda de coches pequenos. Coa axuda de \"Isuzu\" o \"Sprint\" de Chevrolet (\"Suzuki Cultus\" no Xap\u00f3n) introduciuse nos Estados Unidos, co que deu inicio \u00e1 serie de alianzas que realizou con outros fabricantes automobil\u00edsticos. En 1985 o modelo \"Samurai\" foi o primeiro autom\u00f3bil nos Estados Unidos lanzado baixo a marca de f\u00e1brica de Suzuki. As\u00ed mesmo, dende 1987 Suzuki exportou alg\u00fans dos seus modelos aos Estados Unidos baixo a marca de f\u00e1brica Geo creada por GM para competir coas marcas estranxeiras. En 1998 Chevrolet absorbeu Geo, pasando os seus modelos a ser vendidos baixo a marca Chevrolet.\nEn 2002, as vendas globais da marca alcanzaron os 30 mill\u00f3ns de unidades.\nFabricaci\u00f3n.\nA maior produci\u00f3n de veh\u00edculos de Suzuki contin\u00faa centr\u00e1ndose no Xap\u00f3n e na India, con Maruti Udyog.\nEn 2020, a entrada en vigor da normativa sobre emisi\u00f3ns da Uni\u00f3n Europea supuxo o fin da comercializaci\u00f3n do Suzuki Jimny nos estados membros debido \u00e1s s\u00faas elevadas emisi\u00f3ns de di\u00f3xido de carbono, que poder\u00edan afectar a media de toda a s\u00faa gama de modelos, o que lle obrigar\u00eda a pagar unha multa."}
{"id": "518039", "revid": "22795", "url": "https://gl.wikipedia.org/wiki?curid=518039", "title": "Lay-Saint-Christophe", "text": "Lay-Saint-Christophe \u00e9 unha vila e comuna francesa situada no departamento de Meurthe e Mosela, na rexi\u00f3n Gran Leste.\nXeograf\u00eda.\nSituada nos outeiros ao norte de Nancy, a vila est\u00e1 constru\u00edda nunha ladeira orientada cafra ao sur cun r\u00edo abaixo, o Amezule, afluente do Meurthe. A vila ten d\u00faas partes contiguas: Haute-Lay na ladeira do monte, e Basse-Lay abaixo.\nCunha altitude media de 200 msnm, ocupa unha superficie de 11,59 km\u00b2. A s\u00faa poboaci\u00f3n, segundo o censo de 2018, era de 2 421 habitantes, polo que nese ano a s\u00faa densidade de poboaci\u00f3n era de 209 hab./km\u00b2.\nHistoria.\nNa antiga Lorena \"lay\" designaba un outeiro ou unha pequena monta\u00f1a. De feito, a aldea est\u00e1 na ladeira do outeiro. (A palabra \"lay\", nunha linguaxe antiga, designaba estruturas situadas en alturas).\nEn 1965 atop\u00e1ronse varios obxectos merovinxios no territorio municipal, inclu\u00edndo unha dupla vendaxe hernial que se garda hoxe no Museo de Lorena de Nancy.\nA aldea galo-romana de \"Layum\" converteuse na residencia dos mordomos de palacio de Austrasia durante a \u00e9poca merovinxia. Santo Arnulfo, bispo de Metz e antepasado de Carlomagno, naceu no castelo de Haute-Lay ao redor do 580. Compartiu a educaci\u00f3n do novo rei Dagoberto I con Pipino o Vello, cuxa filla casou co seu fillo: foron os av\u00f3s de Carlos Martel.\nEn Lay-Saint-Christophe encont\u00e1base unha abad\u00eda moi florecente. E hab\u00eda unha igrexa en Basse-Laye do s\u00e9culo XII.\nNos s\u00e9culos XVIII e XIX a vila ti\u00f1a uns 1 000 habitantes. Daquela explot\u00e1banse al\u00ed d\u00faas minas de ferro, e prosperaron moitas pr\u00f3speras industrias: serradoiros, curtidoiros, f\u00e1bricas de baldosas, de pinceis e de negro de fume. Hoxe xa non queda ningunha."}
{"id": "518041", "revid": "1822", "url": "https://gl.wikipedia.org/wiki?curid=518041", "title": "Deuses r\u00edo", "text": ""}
{"id": "518042", "revid": "1822", "url": "https://gl.wikipedia.org/wiki?curid=518042", "title": "Deuses fluviais", "text": ""}
{"id": "518043", "revid": "23204", "url": "https://gl.wikipedia.org/wiki?curid=518043", "title": "Exil", "text": "Exil \u00e9 un filme xermano-kosovar de 2020 dirixido por Visar Morina. Foi escollido como candidato de Kosovo para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUn inmigrante kosovar vivindo en Alema\u00f1a cre que \u00e9 v\u00edtima de xenofobia, mais pode ser a s\u00faa propia paranoia f\u00f3ra de control."}
{"id": "518044", "revid": "1505", "url": "https://gl.wikipedia.org/wiki?curid=518044", "title": "Grace (adorno musical)", "text": "Unha nota grace \u00e9 un tipo de notaci\u00f3n musical que representa diversos tipos de adornos musicais. Polo xeral impr\u00edmese en tipograf\u00eda m\u00e1is pequena para indicar que non \u00e9 un elemento esencial desde un punto de vista mel\u00f3dico e harm\u00f3nico. Cando se expresa en forma illada, polo xeral, representa unha \"acciaccatura\". Cando se escriben en grupos, as notas grace poden ser interpretadas como indicando diversas clases diferentes de ornamentos, dependendo da interpretaci\u00f3n.\nNotaci\u00f3n.\nEn notaci\u00f3n musical, unha nota grace dist\u00ednguese dunha nota est\u00e1ndar polo tama\u00f1o da tipograf\u00eda. Unha nota grace repres\u00e9ntase mediante a impresi\u00f3n nun tama\u00f1o moito m\u00e1is pequeno ao utilizado para imprimir unha nota est\u00e1ndar, \u00e1s veces cunha barra oblicua atravesando o v\u00e1stago da nota (se hai d\u00faas ou m\u00e1is notas grace, pode escribirse unha barra oblicua sobre o v\u00e1stago da primeira nota pero non das notas grace subsecuentes). A presenza ou ausencia dunha barra oblicua no v\u00e1stago dunha nota a mi\u00fado interpr\u00e9tase como indicando a intenci\u00f3n dunha \"acciaccatura\" ou \"appoggiatura\", respectivamente.\nAs obras dalg\u00fans compositores, especialmente Fr\u00e9d\u00e9ric Chopin, \u00e1s veces conte\u00f1en longos grupos de notas impresas co tama\u00f1o m\u00e1is pequeno que se reserva para as notas grace simplemente para indicar que o lapso de tempo requirido para executar estas notas como unha unidade \u00e9 un aspecto subxectivo que debe decidir o m\u00fasico que executa a peza. Estes grupos de notas escritas en tipograf\u00eda pequena poden estar ou non acompa\u00f1adas por unha nota principal, e por tanto poden ou non ser consideradas como notas grace na s\u00faa an\u00e1lise."}
{"id": "518045", "revid": "27155", "url": "https://gl.wikipedia.org/wiki?curid=518045", "title": "Estixia (hom\u00f3nimos)", "text": "Co nome Estixia p\u00f3dese identificar a:"}
{"id": "518046", "revid": "72012", "url": "https://gl.wikipedia.org/wiki?curid=518046", "title": "Santo Arnulfo", "text": ""}
{"id": "518047", "revid": "85894", "url": "https://gl.wikipedia.org/wiki?curid=518047", "title": "Heinrich Schenker", "text": "Heinrich Schenker, nado o 19 de xu\u00f1o de 1868 en Wisniowczyki, Polonia, e finado o 13 de xaneiro de 1935 en Viena, foi un te\u00f3rico da m\u00fasica, m\u00e1is co\u00f1ecido pola s\u00faa aproximaci\u00f3n \u00e1 an\u00e1lise musical, agora chamado an\u00e1lise schenkeriano.\nTraxectoria.\nSchenker naceu en Wisniowczyki, en Galitzia, Polonia. Trasladouse a Viena, onde estudou con Anton Bruckner e deuse a co\u00f1ecer como pianista, acompa\u00f1ando a cantantes de lieder e tocando m\u00fasica de c\u00e1mara. Impartiu clases particulares de piano e teor\u00eda da m\u00fasica, estando Wilhelm Furtw\u00e4ngler, Anthony van Hoboken e Felix Salzer entre os seus alumnos.\nAs ideas de Schenker sobre a an\u00e1lise foron exploradas primeiro no seu \"Harmonielehre\" (\"Tratado de harmon\u00eda\"), 1906, e \"Kontrapunkt\" (\"Contrapunto\") (2 vols., 1910 e 1922), e foron desenvolvidas nos dous xornais que publicou, \"Der Tonwille\" (1921-24) e \"D\u00e1s Meisterwerk in der Musik\" (1925-30), inclu\u00edndo ambos os contidos exclusivos de Schenker. O seu desexo de que as s\u00faas an\u00e1lises fosen ferramentas usadas polos int\u00e9rpretes para un co\u00f1ecemento m\u00e1is profundo das obras que estivesen a interpretar m\u00f3strase no feito de que a s\u00faa edici\u00f3n das \u00faltimas sonatas para piano de Ludwig van Beethoven inclu\u00edsen tam\u00e9n a an\u00e1lise das obras.\nEn 1932, Schenker publicou \"F\u00fcnf Urlinie-Tafeln (Cinco An\u00e1lises Musicais Gr\u00e1ficas\"), an\u00e1lises de cinco obras utilizando a t\u00e9cnica anal\u00edtica de mostrar capas de maior e menor detalle musical, que agora leva o seu nome. Trala morte de Schenker, publicouse a s\u00faa obra te\u00f3rica incompleta \"Der freie Satz\", (\"Composici\u00f3n libre\" 1935) (primeiro traducida ao ingl\u00e9s por T. H. Kreuger en 1960 como unha disertaci\u00f3n na Universidade de Iowa; unha segunda e mellor traduci\u00f3n, por Ernst Oster, publicouse en 1979). Algunhas traduci\u00f3ns ao ingl\u00e9s desta obra eliminaron pasaxes consideradas politicamente incorrectas e irrelevantes co tema tratado. Por exemplo, no prefacio de \"Contrapunto\", Schenker escribe que \u00abo home \u00e9 superior \u00e1 muller, o produtor \u00e9 superior ao comerciante ou ao pe\u00f3n, a cabeza prevalece sobre os p\u00e9s\u00bb etc.\nOutros te\u00f3ricos musicais, por exemplo, Felix Salzer e Carl Schachter, engadiron e expandiron as ideas de Schenker: na d\u00e9cada de 1960, a an\u00e1lise schenkeriana comezara a atraer un renovado interese, e na d\u00e9cada de 1980 chegou a ser un dos m\u00e9todos anal\u00edticos principais usados por certos te\u00f3ricos de Am\u00e9rica do Norte. Mentres as s\u00faas teor\u00edas foron criticadas desde metade de s\u00e9culo pola s\u00faa rixidez e a s\u00faa ideolox\u00eda organicista, a ampla tradici\u00f3n anal\u00edtica que forxaron permaneceu como unha das principais no estudo e an\u00e1lise da m\u00fasica tonal."}
{"id": "518050", "revid": "1888", "url": "https://gl.wikipedia.org/wiki?curid=518050", "title": "Jos\u00e9 Darriba Puente", "text": "Jos\u00e9 Mar\u00eda Darriba Puente, nado en San Clodio (Ribas de Sil) o 13 de xullo de 1917 e finado en Lugo o 11 de maio de 1937, foi un pol\u00edtico galego.\nTraxectoria.\nFillo natural de Alicia Puente Fern\u00e1ndez, A Licha, o seu pai, o militar Jos\u00e9 Darriba Su\u00e1rez casou en 1920 con Alicia e reco\u00f1eceu o fillo. Recibiu unha educaci\u00f3n relixiosa nos Maristas. O seu pai ascendeu e chegou a sarxento, e mon\u00e1rquico e tradicionalista coa Segunda Rep\u00fablica solicitou o seu pase \u00e1 \u201csituaci\u00f3n de retirado\u201d que lle foi concedido en decembro de 1931. A familia volveu a San Clodio e Jos\u00e9, con 14 anos, rematou os estudos e p\u00faxose a traballar como caldeireiro para P\u00edo L\u00f3pez Ojea, industrial da localidade. Participou na vida cultural do concello como membro do grupo de teatro da Sociedad Cultural y Recreativa Artesana. Afiliouse \u00e1 UGT e a Agrupaci\u00f3n Socialista Obrera de Oficios Varios Fraternidad y Trabajo, presidida por Marcelino Fern\u00e1ndez Prada.\nCo golpe de Estado do 18 de xullo de 1936 Jos\u00e9 Darriba ali\u00f1ouse co alcalde para defender a democracia. Acusado de portador de armas, encargado de fornecer de munici\u00f3ns os compa\u00f1eiros na ponte de ferro, cortar os f\u00edos do tel\u00e9fono p\u00fablico e presentarse na farmacia cuns vales para comprar produtos suscept\u00edbeis de converterse en explosivos, foi encarcerado. Ingresou no c\u00e1rcere de Monforte de Lemos o 22 de novembro procesado na causa 1.312. Dous meses despois, foi reclamado polo xu\u00edz Mariano P\u00e9rez Hickman Hickman, a quen se lle encomendara a instruci\u00f3n do sumario 636/36, ao que se lle engade a causa 1.312. O 21 de xaneiro de 1937 Jos\u00e9 Darriba e outros 21 presos foron trasladados ao C\u00e1rcere Provincial de Lugo. O 11 de abril, os acusados escoitaron os cargos e solicitaron a comparecencia de testemu\u00f1as. O 12 de abril tivo lugar o consello de guerra na Deputaci\u00f3n Provincial de Lugo, actuando como fiscal Jos\u00e9 L\u00f3pez Ard\u00e1. Dos 33 acusados, Ard\u00e1 solicitou a pena de morte para 10 deles. S\u00f3 un procesado obtivo a absoluci\u00f3n; 19 son condenados a reclusi\u00f3n con penas que oscilan entre a cadea perpetua e os 12 anos e 1 d\u00eda; os outros 12, Jose Darriba, Manuel D\u00edaz L\u00f3pez, Bienvenido Bao Fern\u00e1ndez, Toribio Rodr\u00edguez Torres, Bautista Mart\u00ednez Fern\u00e1ndez, Dionisio Garc\u00eda Fraga, Rogelio Pad\u00edn Par\u00eds, Albino N\u00fa\u00f1ez Rodr\u00edguez, Nemesio Prieto Ferreiro, Enrique Mart\u00ednez Franco e Manuel \u00c1lvarez Mart\u00ednez, foron condenados a pena de morte. Pasadas as 12 da noite do 11 de maio de 1937, os once presos foron levados perante o xu\u00edz. Minutos antes das seis da ma\u00f1\u00e1 foron levados fronte \u00e1s tapias do cuartel da Garda Civil e executados. Foron soterrados no cemiterio de Magoi, en Lugo."}
{"id": "518051", "revid": "45576", "url": "https://gl.wikipedia.org/wiki?curid=518051", "title": "Geoff Crossley", "text": ""}
{"id": "518052", "revid": "48203", "url": "https://gl.wikipedia.org/wiki?curid=518052", "title": "A sociedade literaria e do pastel de pel de pataca de Guernsey", "text": "A sociedade literaria e do pastel de pel de pataca de Guernsey (en ) \u00e9 unha novela hist\u00f3rica de Mary Ann Shaffer e Annie Barrows publicada en 2008. En 2016 foi traducida ao galego pola editorial Rinoceronte. O libro est\u00e1 ambientado en 1946 e \u00e9 unha novela epistolar, composta de cartas que os personaxes escriben uns aos outros.\nEn 2018 f\u00edxose unha adaptaci\u00f3n cinematogr\u00e1fica na que Lily James fixo o papel protagonista de Juliet Ashton.\nArgumento.\nEntre o 8 de xaneiro e o 17 de setembro de 1946 hai un denso intercambio de cartas entre numerosos personaxes, entre os que van xurdindo gradualmente os principais: Juliet Ashton, unha nova escritora de certo \u00e9xito e un pequeno grupo de habitantes da illa de Guernsey. A historia que se desenvolve ref\u00edrese \u00e1 experiencia vivida polos habitantes da illa durante a Segunda guerra mundial, cando os alem\u00e1ns ocuparon a illa como posible ponte para a invasi\u00f3n de Inglaterra. Os habitantes tiveron que sufrir unha grave privaci\u00f3n material e moral. Evitouse todo contacto con Gran Breta\u00f1a, onde todos os nenos foran transportados para estaren a salvo antes da chegada dos alem\u00e1ns. A pesar da pobreza e tristeza das s\u00faas vidas, con todo, aos insulares non lles faltaron momentos de alivio e ledicia, grazas sobre todo \u00e1 imaxinaci\u00f3n e xenerosidade de Elizabeth McKenna, que creou a Sociedade Literaria como pretexto para explicar por que ela e outros tres amigos estaban f\u00f3ra das s\u00faas casas despois do toque de queda."}
{"id": "518053", "revid": "1505", "url": "https://gl.wikipedia.org/wiki?curid=518053", "title": "Hexacordo", "text": "O hexacordo (\u1f11\u03be\u03ac\u03c7\u03bf\u03c1\u03b4\u03bf\u03c2) \u00e9 a escala de seis sons, derivada dos tetracordos gregos. \nO concepto do hexacordo xorde no s\u00e9culo XI coa teor\u00ed\"a\" g\u00fcidoniana da solmisaci\u00f3n, para a que se usaba como exemplo a entonaci\u00f3n das s\u00edlabas do \"Himno\" a \"San Xo\u00e1n Bautista\", obra de Paulo o Di\u00e1cono. \nO hexacordo ten tres x\u00e9neros: o hexacordo natural (ut-re-mi-fa-sol-la); o hexacordo do becuadro ou \"durum\" (sol-la-si-ut-re-mi); e o hexacordo do bemol ou \"molle\" (fa-sol-la-sib-ut-re), co fin de evitar o intervalo do triton fa-si, disonancia moi temida polos m\u00fasicos medievais, que a relacionaban co demo. Este sistema practicouse at\u00e9 o s\u00e9culo XVIII.\nAchegas de Guido D'Arezzo.\nGuido D'Arezzo foi o te\u00f3rico m\u00e1is importante do Medievo. O seu traballo est\u00e1 expresado en dous tratados: o di\u00e1logo \"Pseudo-Odo\" e \"Micrologus\". Ambos comezan coa explicaci\u00f3n dos harm\u00f3nicos naturais utilizando o monocordio. Para Guido, isto era o primeiro paso esencial para a pedagox\u00eda musical e para que o cantante puidese asociar con distancias espaciais as divisi\u00f3ns interv\u00e1licas.\nNa s\u00faa escala, distinguiu o si bemol do natural, e engadiu un sol que nomeou \"gamma\", e non o tomou como unha nota, sen\u00f3n como un \"primeiro paso\" da tesitura vocal. Chamou ao si bemol \"b rotondum\"; e ao si natural, \"b quadrum\" (de a\u00ed xurdiu o nome de \u00abbecuadro\u00bb), e sinalou o si natural como b dura (\"durum\"), e o si bemol como b suave (\"molle\"), e de a\u00ed a palabra \u00abbemol\u00bb.\nGuido dividiu a escala en tres tramos sen tomar en conta o \"primeiro paso\": graves, de la a sol; agudas (\"acutae\"), de la a sol; e moi agudas (\"superacutae\"), de la a re (logo, a mi). Esta escala empregar\u00edase durante o resto da Idade Media.\nA man g\u00fcidoniana.\nA man guidoniana representa o sistema de hexacordos e solmisaci\u00f3n, unha pedagox\u00eda renovada por Guido.\nA man serve para ver a relaci\u00f3n interv\u00e1lica de maneira mnemot\u00e9cnica. Como exemplo, Guido utilizou \"Ut queant laxis\", himno a Xo\u00e1n o Bautista cuxa letra se comp\u00f3n de 6 pequenas frases que comezan con notas diferentes.\nEsta relaci\u00f3n \u00e9 respectada e empeza por sol, do, e fa (usando si bemol). Ent\u00f3n define 3 tipos de hexacordos sol a mi \"durum\" con b (si) dura, fa a re Suave con b (si) molle (branda), e do a la sen B (chamouna \"natural\"). A isto enumerou cada nota con \"ut\", re, mi, fa, sol, la. N\u00f3tese que a nota real non ten nome distintivo m\u00e1is que letra.\nPara cantar melod\u00edas que se estendesen m\u00e1is al\u00f3 dunha sexta, usaba a mutaci\u00f3n de hexacordos (a s\u00faa combinaci\u00f3n): consist\u00eda en cambiar, por exemplo, un sol por un re ou por un ut para moverse entre hexacordos. A mutaci\u00f3n estaba prohibida unicamente entre fa e mi, por ser falsa a relaci\u00f3n entre si bemol e si natural.\nT\u00ed\u00f1anse as\u00ed escalas de 6 notas (do, re, mi, fa, sol, la) segundo estes intervalos: ton, ton, semit\u00f3n, ton, ton. Cant\u00e1banse coa primeira s\u00edlaba de cada frase do himno: \"Ut\", re, mi, fa, sol, la. O sistema de hexacordo de Guido foi unha adaptaci\u00f3n do antigo sistema de tetracordos, pero engadiuse un ton ao principio e outro ao final, obt\u00e9ndose as\u00ed unha sexta maior [T,(T,S,T,)T].\nSolmisaci\u00f3n.\nA solmisaci\u00f3n consiste en cantar as notas das escalas musicais por medio de s\u00edlabas, que comprende, ademais, o proceso da mutaci\u00f3n de acordo coa escala de notas diat\u00f3nicas de \"gamut\" (\u00abde \"gamma\" ut\u00bb) cando a melod\u00eda traspasa o l\u00edmite dun s\u00f3 hexacordo. Segundo o te\u00f3rico Ar\u00edstides Quintiliano, os tetracordos gregos xa foran designados con letras, pero foi Guido d\u2019Arezzo quen, no s\u00e9culo XI, substitu\u00edunos polos hexacordos e usou as s\u00edlabas latinas ut, re, mi, fa, sol, la, para as s\u00faas seis notas, agreg\u00e1ndose despois si, para a s\u00e9tima nota e substitu\u00edndose ut por do en Italia e outros pa\u00edses, salvo en Francia, onde se conservou durante moito tempo. As s\u00edlabas foron tomadas do himno \"Ut queant laxis\" de Xo\u00e1n o Di\u00e1cono do ano 770 para a festa de san Xo\u00e1n Bautista; as li\u00f1as do seu canto chan comezaban sobre as notas sucesivas do hexacordo."}
{"id": "518056", "revid": "22795", "url": "https://gl.wikipedia.org/wiki?curid=518056", "title": "Saint-Am\u00e9", "text": " Saint-Am\u00e9 \u00e9 unha poboaci\u00f3n e comuna francesa do departamento dos Vosgos, na rexi\u00f3n do Gran Leste.\nXeograf\u00eda.\nSituada a unha altitude entre os 773 e os 385 msnm, o concello ocupa unha superficie de 8,07 km\u00b2.\nSegundo o censo de 1999 ccontaba cunha poboaci\u00f3n de 2 012 habitantes, polo que a s\u00faa densidade de poboaci\u00f3n nese ano era de 266,91 hab./km\u00b2."}
{"id": "518057", "revid": "23204", "url": "https://gl.wikipedia.org/wiki?curid=518057", "title": "Gelidium sesquipedale", "text": "Gelidium sesquipedale, actualmente clasificada como Gelidium corneum, \u00e9 unha especie das rod\u00f3fitas (algas vermellas) da familia das xelidi\u00e1ceas (\"Gelidiaceae\"), unha das numerosas comprendidas no x\u00e9nero \"Gelidium\".\nTaxonom\u00eda.\nDescrici\u00f3n.\nA especie foi descrita en 1728 polo farmac\u00e9utico e bot\u00e1nico ingl\u00e9s William Hudson, na p\u00e1xina 474 da s\u00faa obra \"Flora Anglica\" baixo o nome \"Fucus corneus\". \nSin\u00f3nimos.\nAdemais de por \"Gelidium sesquipedale\" e \"Gelidium corneum\", a especie co\u00f1eceuse tam\u00e9n polos sin\u00f3nimos:\nNota taxon\u00f3mica.\nA maior\u00eda dos autores clasifican a especie como \"Gelidium sesquipedale\", por\u00e9n, na actualidade (2021), a base de datos WoRMS clasif\u00edcaa como \"Gelidium corneum\".\nCaracter\u00edsticas.\nO seu talo alcanza unha envergadura de 35 a 40 cm de lonxitude, e \u00e9 de corvermella escura e de consitencia cartilaxinosa. Os eixes principais, normalmente duns 2 mm de anchura, non se ramifican na metade inferior. \nAs ramas dos extremos apicais son curtas e de igual lonxitude. As ramas disp\u00f3\u00f1ense sempre nun mesmo plano, \u00e9 dicir, son d\u00edsticas.\nF\u00edxase ao substrato por filamentos rastreiros dos que saen os eixes principais.\nDistribuci\u00f3n.\nVive canda as algas calcarias, como \"Litophyllum\" e \"Corallina\", xa que prefire substatos calcarios, sobre as rochas m\u00e1is inclinadas na zona litoral, permanentemente somerxida, ou ben nos niveis m\u00e1is baixos das \u00e1reas descubertas polas mareas.\nTam\u00e9n pode encontarse como ep\u00edfita sobre as \"Laminarias\", nos niveis mesolitoral inferior e infralitoral.\nDistrib\u00faese pola costa Atl\u00e1ntica e a Mediterr\u00e1nea occidental. \u00c9 frecuente na costa Cant\u00e1brica, onde desenvolve as s\u00faas mellores poboaci\u00f3ns nos lugares m\u00e1is expostos \u00e1s ondas.\nTr\u00e1tase dunha alga formadora de copas que crea aut\u00e9nticas prader\u00edas, especialmente no Cant\u00e1brico occidental.\nUsos.\nEsta alga tan com\u00fan nas costas citadas \u00e9 moi importante desde o punto de vista industrial, pois dela extr\u00e1ese o \u00e1gar-\u00e1gar.\nO \u00e1gar-\u00e1gar \u00e9 unha mestura de polisac\u00e1ridos, composta por mol\u00e9culas neutras (agarosas) e outras cargadas electricamente (agaropectinas). Algunhas das propiedades do \u00e1gar-\u00e1gar son: a s\u00faa disoluci\u00f3n en auga fervendo, formando, cando arrefr\u00eda, un xel que non volve a fundir at\u00e9 superados os 85 \u00b0C (dependendo do tipo de \u00e1gar-\u00e1gar); non necesita adici\u00f3n de ning\u00fan produto qu\u00edmico para xelificar; ten maior consistencia de xel que ning\u00fan outro hidrocoloide, e p\u00f3dese utilizar nunha ampla marxe de pH e mesturado con outras gomas, carbohidratos e prote\u00ednas.\nEste polisac\u00e1rido util\u00edzase como soporte de crecemento de bacterias en microbiolox\u00eda, adicion\u00e1ndolle distintos tipos de nutrientes segundo o tipo de bacteria que se quere cultivar.\nComo aditivo na industria alimentaria util\u00edzase en moitos produtos, sobre todo de repostar\u00eda (aparece como E-406). \nTam\u00e9n se utiliza na industria farmac\u00e9utica como excipiente, e en odontolox\u00eda.\nNomes vulgares galegos.\nSegundo Concepci\u00f3n Gonz\u00e1lez \"el al\"., a especie co\u00f1\u00e9cese en Galicia cos nomes vulgares de carrumeiro e marullo."}
{"id": "518058", "revid": "1093", "url": "https://gl.wikipedia.org/wiki?curid=518058", "title": "Sergio Ramos Garc\u00eda", "text": ""}
{"id": "518060", "revid": "1093", "url": "https://gl.wikipedia.org/wiki?curid=518060", "title": "Mois\u00e9s Barcia Rodr\u00edguez", "text": ""}
{"id": "518062", "revid": "89787", "url": "https://gl.wikipedia.org/wiki?curid=518062", "title": "Elecci\u00f3ns ao Parlamento de Catalu\u00f1a de 2021", "text": "As elecci\u00f3ns ao Parlamento de Catalu\u00f1a de 2021 celebr\u00e1ronse o 14 de febreiro de 2021, para elixir o 13\u00aa lexislatura do Parlamento da comunidade aut\u00f3noma de Catalu\u00f1a. Nelas elixiranse os 135 asentos do Parlamento. As elecci\u00f3ns foron convocadas para o 14 de febreiro cando se esgotou o termo legal no que o Parlamento de Catalu\u00f1a ti\u00f1a que nomear un novo presidente da Generalitat despois da inhabilitaci\u00f3n de Quim Torra. O 15 de xaneiro de 2021, por mor da crise sanitaria provocada pola COVID-19 quedou sen efecto a convocatoria e prop\u00faxose o 30 de maio de 2021, mais unha resoluci\u00f3n do Tribunal Superior de Xustiza de Catalu\u00f1a mantivo en vigor a data do 14 de febreiro.\nConvocatoria.\nO presidente da Generalitat Quim Torra anunciou a s\u00faa intenci\u00f3n de disolver anticipadamente o parlamento despois da crise aberta entre Junts per Catalunya e Esquerra Republicana de Catalunya logo da inhabilitaci\u00f3n como deputado de Torra o 27 de xaneiro de 2020. Quim Torra anunciou que convocar\u00eda elecci\u00f3ns despois que se aprovasen os orzamentos da Generalitat de Catalu\u00f1a, mais a pandemia de COVID-19 obrigou a adialas. O 28 de setembro, o Tribunal Supremo ratificou a sentenza do Tribunal Superior de Xustiza de Catalu\u00f1a na cal inhabilitaba Quim Torra por un ano e medio por ter desobedecido a orde da xunta electorial e non despendurar a tempo a pancarta do balc\u00f3n da Generalitat cun lazo amarelo e a mensaxe \u201cLlibertat presos pol\u00edtics i exiliats\u201d durante a campa\u00f1a electoral das elecci\u00f3ns xerais do 28-A.\nA falta dun candidato cos apoios suficientes, o presidente do Parlamento, Roger Torrent, propuxo o 14 de febreiro de 2021 como posible data das elecci\u00f3ns. Para iso, pasaron catro d\u00edas entre a rolda de consultas cos grupos parlamentarios, dende o 1 at\u00e9 o 15 de outubro, e a comunicaci\u00f3n formal do seu resultado ao pleno do Parlamento, que foi o 21 de outubro, xa que a lei estabelece dous meses m\u00e1is de marxe para unha posible investidura con \u00e9xito. O termo levou automaticamente, o 22 de decembro, \u00e1 sinatura e publicaci\u00f3n do decreto de disoluci\u00f3n do Parlamento e de convocatoria de elecci\u00f3ns que, segundo a normativa, ser\u00edan ao cabo de 54 d\u00edas, \u00e9 dicir, o 14 de febreiro.\nCampa\u00f1a electoral.\nA campa\u00f1a electoral durou 15 d\u00edas, dende o 29 de xaneiro at\u00e9 o 12 de febreiro, e malia que o dereito de manifestaci\u00f3n e de participaci\u00f3n pol\u00edtica permite a mobilidade rompendo os confinamentos decretados para facer fronte a pandemia de COVID-19, os partidos do goberno pediron aos cidad\u00e1ns que s\u00f3 asistisen a aqueles actos realizados no seu concello.\nLemas de campa\u00f1a.\nA continuaci\u00f3n m\u00f3stranse os lemas de campa\u00f1a empregados polas candidaturas, tanto na s\u00faa versi\u00f3n en galego coma en catal\u00e1n:"}
{"id": "518064", "revid": "23204", "url": "https://gl.wikipedia.org/wiki?curid=518064", "title": "Elecci\u00f3ns ao Parlamento de Catalu\u00f1a 2017", "text": ""}
{"id": "518066", "revid": "23204", "url": "https://gl.wikipedia.org/wiki?curid=518066", "title": "Elecci\u00f3ns ao Parlamento de Catalu\u00f1a 2006", "text": ""}
{"id": "518068", "revid": "23204", "url": "https://gl.wikipedia.org/wiki?curid=518068", "title": "Elecci\u00f3ns ao Parlamento de Catalu\u00f1a 2010", "text": ""}
{"id": "518070", "revid": "23204", "url": "https://gl.wikipedia.org/wiki?curid=518070", "title": "Elecci\u00f3ns ao Parlamento de Catalu\u00f1a 2012", "text": ""}
{"id": "518072", "revid": "23204", "url": "https://gl.wikipedia.org/wiki?curid=518072", "title": "Elecci\u00f3ns ao Parlamento de Catalu\u00f1a 2015", "text": ""}
{"id": "518074", "revid": "1505", "url": "https://gl.wikipedia.org/wiki?curid=518074", "title": "Himnos nacionais", "text": ""}
{"id": "518075", "revid": "5863", "url": "https://gl.wikipedia.org/wiki?curid=518075", "title": "Ingenuus", "text": "Decimus L\u00e6lius Ingenuus, denominado Ingenuus (en lat\u00edn: Ingenuus), ou Ingebo () segundo Aurelio V\u00edctor, foi un oficial e usurpador do s\u00e9culo III contra os emperadores Valeriano (reinou entre 253\u2013260) e Galiano (reinou entre. 253\u2013268), un dos Trinta Tiranos da \"Historia Augusta\". \nInicialmente, foi un gobernador na Panonia Inferior ou Superior e supervisor de Valeriano II, fillo de Galiano, na rexi\u00f3n durante o 260. Posiblemente despois da captura de Valeriano polo Imperio Sas\u00e1nida rebelou-se en Sirmio co apoio das lexi\u00f3ns de Mesia. A s\u00faa usurpaci\u00f3n foi ef\u00e9mera pois Galiano mailo seu comandante Aureolus derrot\u00e1rono na batalla de Mursa.\nTraxectoria.\nIngenuus aparece nas fontes en 258, cando era gobernador da Panonia Inferior ou Superior ou de \u00e1mbalas d\u00faas. John Bray suxeriu, a\u00ednda que non hab\u00eda probas diso, que fora senador antes do seu nomeamento, o que reforzar\u00eda o costume do momento de elixir senadores para os cargos de gobernadores provinciais. Naquela \u00e9poca, Valeriano, fillo de Galieno (r. 253-268), era gobernador nominal desa parte do Imperio Romano, e tam\u00e9n \u00e9 posible que Ingenuus fose colocado como o seu supervisor. O \"Continuador\" de Di\u00f3n Casio alude ao nomeamento de Ingenuus por Galiano nunha pasaxe na que relata unha suposta conversa entre a emperatriz Salonina e Valentino na que ela lle expresa o seu descontento polo nomeamento e a s\u00faa falta de confianza en Ingenuus.\nWilliam Leadbetter, xulgando o seu papel como o de supervisor, considera que a morte temper\u00e1 de Valeriano ese ano debeu sacudir a s\u00faa posici\u00f3n pol\u00edtica, mais o feito de que Galiano estivese atendendo os problemas noutras partes do Imperio romano seguramente o beneficiou. A \"Historia Augusta\" afirma que Ingenuus aproveitou esa circunstancia para reivindica-la p\u00farpura imperial. En 1966, Jeno Fitz datou a s\u00faa revolta no 258 ao vencellar o episodio coa morte de Valeriano II e co suposto medo a unha invasi\u00f3n marcomana. Por\u00e9n, a literatura m\u00e1is recente d\u00e1tao no 260, pouco despois da captura de Valeriano (r. 253-260) por Sapor I (r. 240-270) do Imperio sas\u00e1nida.\nA falta de probas sobre unha invasi\u00f3n marcomana en 258, as\u00ed como a falta de moedas acu\u00f1adas en nome de Ingenuus son os principais obst\u00e1culos para acepta-la teor\u00eda de Fitz. Sobre todo, unha escaseza de moedas demostra que gobernou por pouco tempo e nunha \u00e1rea xeogr\u00e1fica onde as moedas non estaban dispo\u00f1ibles para as s\u00faas emisi\u00f3ns. Segundo John Bray, non hab\u00eda ningunha ceca dispo\u00f1ible en Viminacium no momento da s\u00faa usurpaci\u00f3n, pero puido comezar inmediatamente a explorar a zona baixo o seu control por parte dos artes\u00e1ns para valida-lo seu t\u00edtulo emitindo moeda. Por outra banda, no cat\u00e1logo do numism\u00e1tico Henry Cohen non figura ningunha moeda emitida por Ingenuus.\nIngenuus foi proclamado emperador en Sirmium polas lexi\u00f3ns de Mesia. Cando a noticia chegou a Galiano, o seu ex\u00e9rcito marchou rapidamente cara a Panonia, onde derrotou a Ingenuus en Mursa Maior; Aureolus xogou un papel central na vitoria. Ingenuus morreu pelexando ou quizais suicidouse para evitar ser capturado. A revolta, a\u00ednda que derrotada pola s\u00faa morte, rexurdiu pouco despois de Regaliano."}
{"id": "518081", "revid": "65337", "url": "https://gl.wikipedia.org/wiki?curid=518081", "title": "British Museum Catalogues of Coins", "text": "British Museum Catalogues of Coins (en galego: \"Cat\u00e1logos de Moedas do Museo Brit\u00e1nico\") \u00e9 unha serie editorial concibida e iniciada por Reginald Stuart Poole, conservador do Departamento de Moedas e Medallas do Museo Brit\u00e1nico, entre 1870 e 1893. O obxectivo era acadar a edici\u00f3n de series de cat\u00e1logos das colecci\u00f3ns de moedas do Museo Brit\u00e1nico, con criterios acad\u00e9micos. O proxecto continuou logo do retiro do seu creador e mantense na actualidade, organizado, pola s\u00faa vez, en nove series.\nSeries.\n\"Catalogue of the Greek Coins in the British Museum\".\nO editor desta serie foi o propio Reginald Stuart Poole e contou tam\u00e9n coa participaci\u00f3n, como autores, de Percy Gardner, Barclay Vincent Head, George Francis Hill, Warwick Wroth e Edward Stanley Gotch Robinson.\n\"Coins of the Roman Empire in the British Museum\".\nA edici\u00f3n desta serie foi responsabilidade de Harold Mattingly, Robert A. G. Carson e Philip V. Hill.\n\"Catalogue of Oriental Coins in the British Museum\".\nTodos os cat\u00e1logos desta serie fotron preparados por Stanley Lane-Poole e editados por Reginald Stuart Poole.\n\"Catalogue of Indian coins in the British Museum\".\nOs cat\u00e1logos desta serie foron compilados por Stanley Lane-Poole, Percy Gardner, Edward J. Rapson e John Allan, e o seu editor foi Reginald Stuart Poole.\n\"Catalogue of Roman Provincial Coins\".\nTr\u00e1tase dunha serie producida conxuntamente co Gabinete de Medallas da Biblioteca Nacional de Francia, e os seus autores e editores son Andrew Burnett, Michel Amandry, Pere Pau Ripoll\u00e8s, Ian Carradice e Marguerite Spoerri."}
{"id": "518082", "revid": "65337", "url": "https://gl.wikipedia.org/wiki?curid=518082", "title": "Cat\u00e1logos de Moedas do Museo Brit\u00e1nico", "text": ""}
{"id": "518085", "revid": "23204", "url": "https://gl.wikipedia.org/wiki?curid=518085", "title": "William Hudson", "text": "William Hudson, nado en Kendal, Cumbria, Inglaterra en 1730, e finado o 23 de maio de 1793 en Londres, foi un farmac\u00e9utico e bot\u00e1nico ingl\u00e9s.\nTraxectoria.\nHudson traballou como aprendiz de farmac\u00e9utico en Londres antes de converterse en bibliotecario adxunto do British Museum en 1757. \nCoa s\u00faa \"Flora Anglica\" (Ler en l\u00ed\u00f1a), participou na popularizaci\u00f3n da taxonom\u00eda linneana. \nPublicou \"A Praefectus Horte\" (1765 a 1771). Aplicou, en particular, a clasificaci\u00f3n linneana, \u00e1s plantas descritas por John Ray (1627-1705).\nFoi un dos fundadores da Sociedade linneana de Londres.\nAbreviaturas.\nAs abreviaturas Hudson e Huds. empr\u00e9ganse para reco\u00f1ecer a William Hudson como autoridade na descrici\u00f3n e clasificaci\u00f3n cient\u00edfica en bot\u00e1nica."}
{"id": "518087", "revid": "5863", "url": "https://gl.wikipedia.org/wiki?curid=518087", "title": "Hoqueto", "text": "O hoqueto \u00e9 unha t\u00e9cnica r\u00edtmica lineal que consiste na alternancia da mesma nota, altura ou acorde. Na Idade Media, era unha melod\u00eda que se compart\u00eda de forma alternativa entre as diferentes voces dunha obra, normalmente d\u00faas, de maneira que cando unha voz cantaba as s\u00faas notas, o resto permanec\u00edan caladas ata que algunha delas recoll\u00eda a li\u00f1a mel\u00f3dica e a anterior permanec\u00eda en silencio. \nEsta t\u00e9cnica foi caracter\u00edstica da m\u00fasica dos s\u00e9culos XIII e XIV e deuse por primeira vez nalg\u00fans \"conducti\" e motetes. Foi predominante na m\u00fasica sacra da Escola de Notre Dame, durante o \"Ars antiqua\". Posteriormente, esta t\u00e9cnica foise abandonando a\u00ednda que alg\u00fans compositores de cl\u00e1sicos continuaron us\u00e1ndoo. Co paso do tempo, esta t\u00e9cnica derivou no contratempo, a\u00ednda que dita t\u00e9cnica xa non segu\u00eda estritamente a estrutura inicial do hoqueto. Son poucos os exemplos que se conservan e practicamente todos eles son obras instrumentais ou vocais escritas a tres voces."}
{"id": "518088", "revid": "98629", "url": "https://gl.wikipedia.org/wiki?curid=518088", "title": "Kendal", "text": "Kendal \u00e9 unha antiga cidade e unha parroquia civil situada no sur do condado de Cumbria, en Inglaterra.\nXeograf\u00eda.\nKendal enc\u00f3ntrase nas beiras do r\u00edo Kent do cal toma en parte o seu nome (\"Kent-Dale\" significa val do r\u00edo Kent). Respecto ao nome, outros autores din que ten unha orixe celta cuxo significado ser\u00eda o de \"val brillante\".\nCunha poboaci\u00f3n de 28 586 habitantes en 2011, Kendal foi elixida como o mellor lugar para vivir de Inglaterra tras un longo estudo de oito anos emprendido pola Universidade de Strathclyde.\nHoxe en d\u00eda, Kendal \u00e9 co\u00f1ecida principalmente como centro de turismo e como a cidade de orixe do \"\"Kendal mint cake\" (torta mint). \nOs seus edificios constru\u00eddos principalmente coa pedra calcaria gris da comarca d\u00e9ronlle o sobrenome de \"the Auld Grey Town\"\"."}
{"id": "518093", "revid": "98629", "url": "https://gl.wikipedia.org/wiki?curid=518093", "title": "B\u00e9thune", "text": "B\u00e9thune (en picardo B\u00e9theune) \u00e9 un concello franc\u00e9s, subprefectura do departamento do Paso de Calais na rexi\u00f3n dos Altos de Francia.\nCon 25 193 habitantes en 2018 \u00e9 unha vila relativamente importante, a 7\u00aa localidade do departamento e a 25\u00aa da rexi\u00f3n en poboaci\u00f3n pero sobre de todo \u00e9 o centro dunha importante aglomeraci\u00f3n urbana de case 355 000 habitantes que se distrib\u00faen en 93 concellos que forman a 3\u00aa aglomeraci\u00f3n urbana da rexi\u00f3n e a 17\u00aa de Francia. Situada entre os outeiros do Artois e as planicies do Lys, a bisbarra benef\u00edciase de terras agr\u00edcolas vizosas, o que lle permite unha presenza constante da agricultura. Xunto con Lille e mais as vilas da antiga bac\u00eda mineira de Nord-Paso de Calais constit\u00fae a \u00e1rea de metropolitana de Lille con 3 800 000 de habitantes.\nAo final da primeira guerra mundial a vila resultou parcialmente destru\u00edda e houbo de se reconstru\u00edr; durante a segunda guerra mundial ocup\u00e1rona os alem\u00e1ns e quedou de novo danada.\nXeograf\u00eda.\nLocalizaci\u00f3n.\nB\u00e9thune sit\u00faase na rexi\u00f3n hist\u00f3rica da Picard\u00eda e na antiga provincia do Artois, no norte de Francia, a 17 km de Lens e a 28 de Arras. Edificouse sobre un promontorio que se eleva 42 metros de altitude dende un mont\u00edculo de arenito. Ao norte da vila, co \"Bas-Pays de B\u00e9thune\" comeza a planicie do Lys, a parte meridional da extensa planicie de Flandres e ao sur o extremo da bisbarra do Gohelle arreda B\u00e9thune dos primeiros outeiros do Artois.\nB\u00e9thune limita ao norte con Essars ao leste con Beuvry ao sueste con Verquigneul ao sur con Verquin ao suroeste con Fouqui\u00e8res-l\u00e8s-B\u00e9thune ao oeste con Fouquereuil e ao noroeste con Annezin.\nXeolox\u00eda.\nA altitude do concello sit\u00faase entre os 18 e os 42 metros nun terreo patelo ao sur da planicie de Flandres, no l\u00edmite coa planicie do Lys, antes das primeiras reborondas do Artois e nun subsolo calcario. Unha lomba de area terciaria descansa sobre ese subsolo entre B\u00e9thune e Beuvry.\nB\u00e9thune est\u00e1 no l\u00edmite da bac\u00eda mineira do Nord-Paso de Calais, ao noroeste dos centros de explotaci\u00f3n do carb\u00f3n. No pasado tam\u00e9n se explotou a cuarcita en toda a rexi\u00f3n, de B\u00e9thune a Valenciennes. Os bancos de arenito da rexi\u00f3n pr\u00f3xima de Douai utiliz\u00e1ronse para a fabricaci\u00f3n de lastras para a rexi\u00f3n.\nHidrograf\u00eda.\nO Lawe, afluente do Lys e subafluente do Escalda, rega coas s\u00faas augas B\u00e9thune. Augas abaixo da localidade, a partir do lugar co\u00f1ecido como \u00ab Argent-Perdu \u00bb o Lawe canal\u00edzase cara ao Lys ao que se xunta en La Gorgue. O nord\u00e9s do concello limita coa canle Aire-sur-la-Lys-La Bass\u00e9e que constit\u00fae un elo da conexi\u00f3n fluvial da Dunkerque-Escalda.\nNoutro tempo contornaban B\u00e9thune zonas h\u00famidas que se drenaron gradualmente para uso agr\u00edcola.\nClima.\nO clima \u00e9 oce\u00e1nico temperado como no resto do departamento, mais a s\u00faa localizaci\u00f3n a 80 km da fachada mar\u00edtima faino lixeiramente m\u00e1is continental ca o da costa, cunhas amplitudes t\u00e9rmicas moderadas pero un pouco m\u00e1is grandes ca na costa e uns invernos lenes con tempo inestable. As precipitaci\u00f3ns sit\u00faanse en 745 mm ao ano e a temperatura m\u00e9dia \u00e9 de 10,8 \u00b0C.\nComunicaci\u00f3ns.\nRede viaria.\nB\u00e9thune est\u00e1 conectada coa autoestrada A26 Troyes - Calais \"v\u00eda\" Reims e Arras, co\u00f1ecida popularmente como a \"autoestrada dos ingleses\" e que a sit\u00faa a 30 minutos de Arras e 40 de Lille.\nA vila est\u00e1 igualmente no traxecto de varias antigas rutas nacionais, a RN 41 que conecta Saint-Pol-sur-Ternoise con Lille, a RN 43 que vai de Sainte-Ruffine (Metz) a Calais e a RN 37 de Ch\u00e2teau-Thierry a Saint-Venant. Estas tres v\u00edas clasific\u00e1ronse como rutas departamentais, as d\u00faas primeiras en 2006, como D 941 e D 943, e a terceira en 1972 como D 937.\nTransporte colectivo.\nAs li\u00f1as de autob\u00fas de Tadao, que cobre un territorio de 750 km2 con 610 000 habitantes, aseguran os desprazamentos nas aglomeraci\u00f3ns de B\u00e9thune e Lens. A rede, que explota a sociedade Transdev, realiza 60 000 validaci\u00f3ns por d\u00eda.\nPrestan servizo na localidade d\u00faas li\u00f1as de tr\u00e1nsito r\u00e1pido: a li\u00f1a Bulle 2 (Houdain ou Barlin \u2212 Beuvry) e a li\u00f1a Bulle 4 (Annezin \u2212 Hospital de Beuvry). Unha parte destas li\u00f1as transitan por carr\u00eds propios, especialmente no barrio de Mont-Li\u00e9baut e nas proximidades da estaci\u00f3n.\nRede ferroviaria.\nB\u00e9thune sit\u00faase na intersecci\u00f3n de d\u00faas v\u00edas f\u00e9rreas. Pola v\u00eda f\u00e9rrea Arras - Dunkerque, seis TGV de ida e volta no traxecto Par\u00eds-Dunkerque paran na estaci\u00f3n de B\u00e9thune, situ\u00e1ndoa a 1 h 20 minutos da capital francesa. A v\u00eda f\u00e9rrea que une Saint-Pol-sur-Ternoise con Lille perm\u00edtelle a B\u00e9thune estar ligada a Lille v\u00eda TER as\u00ed como con Boulogne-sur-Mer por medio de Saint-Pol-sur-Ternoise. No s\u00e9culo XIX existiu unha segunda estaci\u00f3n, co nome de B\u00e9thune-Rivage e situada na antiga li\u00f1a de B\u00e9thune a Lille.\nUrbanismo.\nMorfolox\u00eda urbana.\nAs primeiras ocupaci\u00f3ns humanas no lugar const\u00e1tanse no barrio de Catorive, ao norte de B\u00e9thune, na \u00e9poca merovinxia. Mais o centro hist\u00f3rico establ\u00e9cese m\u00e1is cara ao sur e ao longo da Idade Media organizouse no seo das murallas, arredor da praza principal e do beffroi. Ao se sumprimir as murallas no s\u00e9culo XIX a vila desenvolveuse na zona rural circundante dando lugar aos barrios de Catorive, Rivage, Lille, Arras e de Saint-Pry e xorden zonas de paseo de lecer ao redor de novas prazas, a de Lamartine ao norte, a do xeneral de Gaulle ao nord\u00e9s, a do mariscal Joffre ao leste e a S\u00e9vign\u00e9 ao suroeste.\nO barrio dos Cheminots, unha cidade xard\u00edn ao sur do centro e a Cit\u00e9 du 8ter desenvolv\u00e9ronse despois da primeira guerra mundial. Constru\u00edronse vivendas para os inmigrantes, principalmente polacos, que chegaron pola falta de man de obra francesa despois da guerra.\nO abandono da explotaci\u00f3n do carb\u00f3n levou a unha reconversi\u00f3n industrial e ao desenvolvemento dun novo barrio, o Mont Li\u00e9baut, creado en 1960 como zona prioritaria de urbanizaci\u00f3n, e que se expandeu ao longo das d\u00e9cadas de 1960 e 1970. En 1996 por decreto clasificouse como zona urbana sensible e asemade zona de revitalizaci\u00f3n urbana.\nEspazos verdes.\nVarios espazos verdes participan da infraestrutura verde e azul na cerna da vila, ao sur da Grand Place est\u00e1 o xard\u00edn do Teatro, o xard\u00edn p\u00fablico, o parque Beuvry, o parque J.-J.-Rousseau, o parque do Perroy e ao norte o parque Quai-de-Halage, o parque do Loisne. Ao sur da estaci\u00f3n est\u00e1 o parque das Terrasses de la Rotonde, ao suroeste do concello as bra\u00f1as do Lawe e ao leste o bosque de Croquet.\nVivendas.\nEn 2017 B\u00e9thune contaba con 14 103 vivendas, e delas 11974 constitu\u00edan residencias habituais, o que representaba o 84,9 % do total. As residencias secundarias e ocasionais sumban 165 mentres as vacantes elev\u00e1banse ata as 1963, o 13,9 %. Sobre o conxunto das vivendas, 7105 eran individuais, o 50,4 %, e 6856 localiz\u00e1banse en inmobles colectivos, o que supu\u00f1a o 48,6 %.\nToponimia.\nO nome da localidade aparece por primeira volta como \"Bitunia\" nunha moeda merovinxia do s\u00e9culo VIII; \"Betuna\" docum\u00e9ntase en 1121 na carta de Boubourg, \"Bethua\" no cartulario de Saint-Omer de 1127 e ao longo dos s\u00e9culos XII e XIII alternaron con formas como \"Bethunia\", \"Betunes\", \"Bethenes\", \"Biethune\" ou \"Bethunes\". No s\u00e9culo X B\u00e9thune estaba no l\u00edmite meridional da zona de fala flamenga occidentale nesa lingua a localidade co\u00f1\u00e9cese como Betun.\nHistoria.\nEn B\u00e9thune atop\u00e1ronse puntas dentadas en \u00f3so e hasta de c\u00e9rvido, datadas arredor do 10 000 a. C. no Paleol\u00edtico. Encontr\u00e1ronse tam\u00e9n achados do Mesol\u00edtico e da Idade de Bronce no concello veci\u00f1o de Beuvry. Existen tam\u00e9n vestixios da \u00e9poca galo-romana e dunha vila se\u00f1orial no lugar denominado Ch\u00e2teau Brunehaut.\nIdade Media.\nAlta Idade Media.\nOs primeiros vestixios de habitaci\u00f3n humana datan dos s\u00e9culos VI e VII. Contra o ano 502, Vedasto de Arras, bispo de Arras e evanxelizador do Artois mandou edificar unha igrexa dedicada \u00e1 Virxe na confluencia do Lawe e o Blanche, no lugar denominado Catorive que se consagrou no s\u00e9culo X a San Vedasto (Vaast en neerland\u00e9s e picardo). Na \u00e9poca de Carlomagno a rexi\u00f3n de B\u00e9thune contaba con entre 4 e 5 000 habitantes.\nO se\u00f1or\u00edo de B\u00e9thune.\nO se\u00f1or\u00edo de B\u00e9thune menci\u00f3nase nos rexistros por primeira volta no ano 940, situado no noroeste da antiga \"civitas\" dos atrebates probablemente quedou sometido \u00e1 autoridade dos condes de Flandres despois do reinado de Arnulfo o Grande e ata o s\u00e9culo XIV . A primeira menci\u00f3n do castelo de B\u00e9thune \u00e9 do ano 970.\nOs se\u00f1ores de B\u00e9thune era, a t\u00edtulo hereditario, \"advocatus\" da abad\u00eda de Saint Vaast de Arras que utilizaban so a forma de \"advocatus\" de B\u00e9thune. Dende o s\u00e9culo XI, os se\u00f1ores de B\u00e9thune tiveron as mesmas funci\u00f3ns de castelan\u00eda que os outros castel\u00e1ns flamengos, e ademais semella que eran tam\u00e9n os se\u00f1ores de Warneton e mais de Cassel.\nO primeiro \"advocatus\" de B\u00e9thune co\u00f1ecido \u00e9 Roberto de B\u00e9thune que gobernou a finais do s\u00e9culo X e principios do XI e posu\u00eda a maior\u00eda do se\u00f1or\u00edo de Richebourg, ao nord\u00e9s de B\u00e9thune. En 1093 unha primeira epidemia de peste fixo estragos na vila e en 1096 Adam de B\u00e9thune participou na primeira cruzada. En 1137 un incendio destru\u00edu gran n\u00famero de casas, a\u00ednda contru\u00eddas en madeira. De novo en 1188 de novo unha epidemia de peste afectou ao lugar. Roberto IV, por mor da paz de Arras (1191), converteuse en vasalo do rei de Francia polos seus dominios de B\u00e9thune e Richebourg, mais permaneceu como vasalo do conde de Flandres polo de Warneton. En 1197 os veci\u00f1os da localidade defend\u00e9ronse contra dun ex\u00e9rcito flamengo; nesta \u00e9poca o burgo, con 25 hect\u00e1reas, estaba fortificado cunha pequena muralla. En 1222 reconstru\u00eduse o castelo e rodeouse de murallas e en 1238 reforz\u00e1ronse as fortificaci\u00f3ns da vila e edific\u00e1ronse sete grandes torres, convert\u00e9ndose nunha das prazas mellor defendidas do Artois.\nEn 1245 o conde de Flandres, Guido casou con Matilda de B\u00e9thune, filla de Roberto VII e ao este morrer sen fillos var\u00f3ns en 1265 os seus dominios pasaron ao herdeiro de Guido e Matilda, o futuro Roberto III de Flandres. En 1297 Guido aliouse con rei ingl\u00e9s Eduardo nun desaf\u00edo ao rei franc\u00e9s Filipe e este respondeu coa anexi\u00f3n de Flandres ao dominio real, neste contexto b\u00e9lico B\u00e9thune, situada polos ex\u00e9rcitos reais, foi a primeira vila do Artois en se someter ao rei franc\u00e9s malia ser o herdeiro do conde de Flandres o seu se\u00f1or.\nDominio franc\u00e9s.\n\u00c1 morte de Guido en 1305 os franceses liberan ao seu herdeiro, Roberto III que polo tratado de Athis, tam\u00e9n dese ano, deu en garant\u00edaB\u00e9thune, canda Lille e Douai, ao rei franc\u00e9s. Ao casar o segundo fillo do rei Filipe de Poitiers coa filla da condesa Matilde de Artois e o dote desta princesa establecida no Franco Condado exced\u00eda a cifra da renda que se convi\u00f1era, o rei, como compensaci\u00f3n, entregoulle a castelan\u00eda de B\u00e9thune a Matilde en 1311. En 1312 asinouse o tratado de Pontoise polo que o sur do condado de Flandres, onde se atopaba B\u00e9thune malia o tratado non o mencionar, pasou a dominio real franc\u00e9s. En 1329 coa morte de Matilde o condado de Artois, e con B\u00e9thune, pasou a Xoana II de Borgo\u00f1a.\nAo longo da Guerra dos Cen Anos (1337-1453) a vila sufriu varios ataques flamengos que os habitantes rexeitaron. En 1383 herdou o condado de Borgo\u00f1a Lu\u00eds II de Flandres pero en 1388 o se\u00f1or\u00edo de B\u00e9thune pasou a Guillerme de Namur quen outorgou unha carta \u00e1 vila e permitiulles os habitantes de B\u00e9thune a construci\u00f3n dun \"beffroi\" de pedra con dereito de sino e prisi\u00f3n. O primeiro constru\u00edrase en madeira en 1346 e quedara destru\u00eddo por un lume e o novo realizouse en arenito en 1388. En 1447 un segundo incendio provocou graves danos nunha parte do edificio.\nIdade Moderna.\nDomino dos Habsburgo.\nEn 1506 ao herdar Carlos de Habsburgo Borgo\u00f1a converteuse tam\u00e9n en se\u00f1or de B\u00e9thune. Nesta \u00e9poca ref\u00f3rzanse as fortificaci\u00f3ns da vila e despr\u00e1zase a igrexa dedicada a San Vedasto ao interior do recinto amurallado e planif\u00edcase a canle do Lawe. Ao tempo B\u00e9thune experimenta unha importante expansi\u00f3n e un desenvolvemento da industria t\u00e9xtil e do comercio de gran o que favorece a instalac\u00f3n de gremios especializados, como os dos tintureiros ou o dos goldreiros.\nDas guerras \u00e1 revoluci\u00f3n.\nAs tropas francesas asediaron a vila en 1645 e rematou capitulando e o tratado dos Pireneos de 1659 Lu\u00eds XIV finalizou coas pretensi\u00f3ns espa\u00f1olas. Baixo a direcci\u00f3n de S\u00e9bastien Le Prestre de Vauban reforz\u00e1ronse as murallas. En 1710 no decurso da Guerra de Sucesi\u00f3n Espa\u00f1ola un ex\u00e9rcito da Grande Alianza dirixido polos neerlandeses sitiou a vila que defend\u00eda Antoine de Vauban e tras conquistala permaneceu baixo a s\u00faa soberan\u00eda durante tres anos.\nEn 1788 o derradeiro paneiro cesou na s\u00faa actividade. Contra finais do s\u00e9culo XVIII a econom\u00eda ori\u00e9ntase principalmente cara a agricultura e o comercio; m\u00e1is da metade das terras son propiedade dos privilexiados ou dos burgueses. Como o resto de Francia, B\u00e9thune co\u00f1ece a axitaci\u00f3n da Revoluci\u00f3n Francesa: expulsi\u00f3n das congregaci\u00f3ns relixiosas, exilio das familias aristocr\u00e1ticas.\nIdade Contempor\u00e1nea.\nA industrializaci\u00f3n.\nAo comezos do s\u00e9culo XIX a vila sufriu dous furac\u00e1ns, en 1800 e 1807, e unha epidemia de suor ingl\u00e9s afectou \u00e1 s\u00faa poboaci\u00f3n en 1802. O s\u00e9culo XIX foi economicamente pr\u00f3spero malia alg\u00fans anos dif\u00edciles: inverno de 1828-1829; 5 epidemias de c\u00f3lera entre 1832 e 1866 ou un asolagamento en 1841. Desenvolveuse o cultivo do tabaco, das oleaxinosas e da remolacha azucreira que se transforma nas refiner\u00edas locais.\nA partir de 1851, data da primeira extracci\u00f3n en Courri\u00e8res, a explotaci\u00f3n do carb\u00f3n torna a cerna da econom\u00eda e da vida local. B\u00e9thune local\u00edzase no l\u00edmite, no noroeste, da \u00e1rea mineira. A construci\u00f3n en 1861 da li\u00f1a ferroviaria Arras-Dunkerque]] l\u00edgaa con esas cidades, as\u00ed como con Par\u00eds, Lillers e Hazebrouck. A canle do Aire en La Bass\u00e9e que se realizara en 1826 sufriuunha mellora na segunda metade do s\u00e9culo e as murallas da cidade tir\u00e1ronse entre 1870 e 1879 ao tempo que se estend\u00eda cara ao leste a zona urbana.\nPrimeiro terzo do s\u00e9culo XX.\nA finais do s\u00e9culo XIX, Outrebon creou na vila a f\u00e1brica de reloxos de igual nome e en 1906 abriu unha f\u00e1brica de pesaxe industrial, Aequitas. Foi unha \u00e9poca de modernizaci\u00f3n: dotouse dun novo hospital en 1907, dunha oficina de correos en 1910 e dun teatro en 1912 e desenvolv\u00e9ronse as redes de saneamento, electricidade e de auga corrente.\nDurante a primeira guerra mundial B\u00e9thune foi un importante n\u00f3 ferroviario e centro operativo para o Corpo Canadense e mais para a Forza Expedicionaria India e tam\u00e9n un posto m\u00e9dico militar do ex\u00e9rcito brit\u00e1nico ata decembro de 1917. O presidente do consello, Georges Clemenceau visitouna, canda outros concellos pr\u00f3ximos \u00e1 fronte, o 25 de febreiro de 1918\nA localidade apenas sufriu danos ata a segunda fase da ofensiva de primavera: O 12 de abril de 1918, as forzas alem\u00e1s chegaron ata Locon, a 5 km de distancia de B\u00e9thune, e o subprefecto Adrien Bonnefoy-Sibour ordenou a s\u00faa evacuaci\u00f3n, o consello municipal estableceu a s\u00faa sede en Berck-sur-mer. O 20 de maio o alem\u00e1ns bombardearon o centro da vila o durante catro horas, o que rematou na s\u00faa case total destruci\u00f3n, bardante o beffroie n amorte de m\u00e1is de 100 civ\u00eds a\u00ednda que o ex\u00e9rcito alem\u00e1n non chegou a ocupar a vila. Mais de 3200 v\u00edtimas da guerra soterr\u00e1ronse no cemiterio local, que conta cunha secci\u00f3n da Commonwealth obra de Edwin Lutyens; a maior\u00eda das baixas foron brit\u00e1nicas, 2 933, houbo 55 canadenses e o resto son de alem\u00e1ns A limpeza das ru\u00ednas polos prisioneiros alem\u00e1ns durou ata finais do ano 1919 mentres os 12 000 habitantes de B\u00e9thune viv\u00edan onde pod\u00edan, en especial nos sotos e adegas e aproveitando os cascallos para reconstru\u00edr a cidade. Logo da guerra, o concello recibiu en decembro de 1919 do presidente franc\u00e9s, Raymond Poincar\u00e9, a Lexi\u00f3n de honor. A reconstruci\u00f3n das infraetruturas p\u00fablicas continuou ata 1927 e para iso o concello recibiu 21 mill\u00f3ns de francos. Aproveitouse para sanear a cidade: ampliaci\u00f3n das r\u00faas, apertura de avenidas, eliminaci\u00f3n de regos insalubres na zona urbana.\nA vila prosperou ata a Gran Depresi\u00f3n que en Francia levou a unha fonda crise econ\u00f3mica en 1933-1934 e que afectou tam\u00e9n a B\u00e9thune co aumento do desemprego no sector mineiro e peche de empresas, comercios e bancos. En 1939 a situaci\u00f3n mellorara pero ese ano est\u00e1 marcado polo inicio da segunda guerra mundial.\nDende a segunda guerra mundial.\nAo principiar a segunda guerra mundial os belgas e outros estranxeiros que viv\u00edan na cidade abandonarona e en maio de 1940 os alem\u00e1ns bombarde\u00e1rona o 10 e 22 de maio de 1940 e ocupouna o 24 a 3\u00aa Divisi\u00f3n Panzer Panzer das SS Totenkopf. En decembro de 1940 as novas autoridades internaron os xudeus de B\u00e9thune nun campo en Troyes. A partir do 27 de abril de 1944 e ata xu\u00f1o suced\u00e9ronse os bombardeos da aviaci\u00f3n brit\u00e1nica. O ex\u00e9rcito alem\u00e1n abandonou B\u00e9thune o 1 de setembro de 1944e o 4 a 7\u00aa divisi\u00f3n blindada brit\u00e1nica liberouna. \nEn 1956 pecharon as minas do oeste da bac\u00eda mineira, que abrangu\u00eda B\u00e9thune e Bruay. En 1964 o fabricante de pneum\u00e1ticos Firestone instalouse en B\u00e9thune e deu emprego a m\u00e1is de 1500 persoas. A industria de transformaci\u00f3n do pl\u00e1stico tam\u00e9n \u00e9 importante na zona, con m\u00e1is de 4 000 empregados no sector de B\u00e9thune - Bruay.\nTam\u00e9n se instalou a empresa Testut logo de fusionarse con Aequitas en 1971. En 1983 empregaba a 400 persoas pero o seu peche en 2003 tornou nun ermo o lugar onde estaban as instalaci\u00f3ns ata que na d\u00e9cada de 2010 transformouse nun barrio ecol\u00f3xicoEn 1987 Bruay-en-Artois fusionouse coa veci\u00f1a Labuissi\u00e8re para formar o novo concello de Bruay-la-Buissi\u00e8re que ti\u00f1a un n\u00famero de habitantes semellante ao de B\u00e9thune, o que lle permit\u00eda competir con ela. Aos poucos anos B\u00e9thune fusionouse con Verquigneul, o 10 de decembro de 1990, co que aumentou a s\u00faa poboaci\u00f3n en 1600 habitantes e o 1 de xaneiro de 1994 fusionouse con Beuvry, co que aumentou a s\u00faa poboaci\u00f3n en 9 000 residentes. As\u00ed e todo, o prefecto anulou a fusi\u00f3n con Beuvry o 20 de novembro de 1997 e Verquigneul separouse de B\u00e9thune o 1 de xaneiro de 2008.\nPol\u00edtica e administraci\u00f3n.\nB\u00e9thune \u00e9 a capital da comunidade de aglomeraci\u00f3n de B\u00e9thune-Bruay, Artois-Lys Romane que se creou en 2017 ao se fusionaren as comunidades de aglomeraci\u00f3n de Artois, Artois-Lys e mais de Artois-Flandres. Tam\u00e9n \u00e9 a sede do distrito hom\u00f3nimo e foi entre 1793 e 1973 a capital do cant\u00f3n de B\u00e9thune que se dividiu e a vila quedou repartida entre os cant\u00f3ns de B\u00e9thune-Nord e B\u00e9thune-Sud e de novo en 1991 houbo unha nova reforma que estableceu un cant\u00f3n m\u00e1is, e as\u00ed B\u00e9thune foi sede tam\u00e9n do cant\u00f3n de B\u00e9thune-Est. Logo da reforma cantonal de 2014 o territorio de B\u00e9thune pasou a integrar un \u00fanico cant\u00f3n, que tomou de novo o nome de cant\u00f3n de B\u00e9thune.\nConsello municipal.\nO consello municipal elixido en 2020 est\u00e1 constitu\u00eddo polos grupos seguintes:\nPoboaci\u00f3n e sociedade.\nEstrutura da poboaci\u00f3n.\nEn 2018 o concello contaba con 25193 habitantes, unha diminuci\u00f3n de 1,06% en relaci\u00f3n a 2013 (Paso de Calais:+0,1%, Francia: +2,36%). \u00c9 unha poboaci\u00f3n relativamente nova. A taxa da poboaci\u00f3n de m\u00e1is de 60 anos (20,5 %) \u00e9 de certo inferior ao total nacional (25,3 %) e o departamental (24,4 %). A repartici\u00f3n da poboaci\u00f3n por idade era en 2008 a seguinte:\nEnsino.\nOs establecementos escolares de B\u00e9thune dependen da Academia de Lille e as escolas primarias da direcci\u00f3n de servizos departamentais da educacii\u00f3n nacional de Pas-de-Calais. \nNo concello local\u00edzanse diversas escolas de educaci\u00f3n infantil e primarias, as\u00ed como dous centros de ensino medio \"coll\u00e8ges\" (Paul-Verlaine e George-Sand). O centro de ensino secundario (\"lyc\u00e9e\") con maior n\u00famero de alumnos \u00e9 o liceo profesional (LP) e xeral e tecnol\u00f3xico (LEGT) \"Andr\u00e9 Malraux\" que conta con m\u00e1is de 1600 matriculados e est\u00e1 equipado con internado. Os outros liceos son o LEGT \"Louis-Blaringhem\" e o LP \"Salvador Allende\". \nA ensino privado no concello \u00e9 propiedade fundamentalmente da igrexa cat\u00f3lica, que ademais de escolas conta co \"coll\u00e8ge\" Saint Vaast, que conta con 864 alumnos e o liceo \"Saint Dominique\" con 567 alumnos.\nO polo universitario de B\u00e9thune, no seo da Universidade de Artois, conta con facultade de ciencias aplicadas e instituto universitario de tecnolox\u00eda.\nHospitais.\nB\u00e9thune disp\u00f3n de dous establecementos hospitalarios. O centro hospitalario de B\u00e9thune-Beuvry (CHB) \u00e9 un hospital p\u00fablico de proximidade con capacidade para 510 camas e 50 prazas . O grupo privado HPL administra a cl\u00ednica Anne d'Artois que conta con 202 camas e prazas.\nDeportes.\nO concello conta con 62 clubs deportivos e entre os m\u00e1is co\u00f1ecidos est\u00e1n o Stade B\u00e9thunois FC que se fundou en 1902 e que foi campion afeccionado de Francia en 1949 e que agora xoga na Liga de f\u00fatbol de Hauts de France na Rexional 1 e o Futsal Club B\u00e9thunois que participa na m\u00e1xima divisi\u00f3n do f\u00fatbol sala franc\u00e9s.\nMedios de comunicaci\u00f3n.\nO xornal \"La Voix du Nord\" conta cunha edici\u00f3n local espec\u00edfica para B\u00e9thune-Bruay. Unha publicaci\u00f3n quincenal, \"Avenir de l'Artois\" cobre a zona de Arras - Lens - Li\u00e9vin e B\u00e9thune.\nAs canles de televisi\u00f3n France 3 Nord-Pas-de-Calais e a rexional W\u00e9o cobren a actualidade da vila e existe na localidade unha emisora de radio local, Horizon, que comezou a emitir en 1985 como pirata e que dende 1988 emite de xeito legal.\nRelixi\u00f3n.\nCatolicismo.\nB\u00e9thune depende da diocese de Arras e \u00e9 a sede do arciprestado de B\u00e9thune-Bruay que se divide en 11 parroquias a\u00ednda que a vila est\u00e1 integrada na parroquia da Nosa Se\u00f1ora de B\u00e9thune. Os principais lugares de culto son: \nProtestantismo.\nEn B\u00e9thune existe unha congregaci\u00f3n baptista que forma parte da Federaci\u00f3n de Igrexas Evanx\u00e9licas Baptistas de Francia e que est\u00e1 presente na localidade dende 1892 a\u00ednda que non foi ata 1897 cando se constru\u00edu un pequeno templo que serviu como lugar de culto ata 1991 e dende aquela e ata a apertura do novo templo en abril de 2017 reun\u00edronse en diversos locais. Conta con arredor de 40 membros bautizados. \nTam\u00e9n a igrexa evanx\u00e9lica xitana conta con lugar de culto na vila. Forma parte da Misi\u00f3n Evanx\u00e9lica dos Xitanos de Francia \"Vie et lumi\u00e8re\" de car\u00e1cter pentecostalista. \nO Centro Evanx\u00e9lico de B\u00e9thune, membro das Asembleas de Deus de Francia, conta con lugar de culto no concello de Verquin\nIslam.\nA Asociaci\u00f3n Musulm\u00e1 da Aglomeraci\u00f3n de B\u00e9thune conta cunha pequena sala de oraci\u00f3n con capacidade para 20 persoas a\u00ednda que os venres disp\u00f3n dun lugar m\u00e1is amplo que lle cede o concello e a asociaci\u00f3n conta cun proxecto para constru\u00edr unha mesquita na localidade.\nEconom\u00eda.\nRenda e taxa de pobreza.\nEn 2018 a renda media por unidade familiar en B\u00e9thune era de 17 730 \u20ac e a taxa de pobreza era do 28%.\nEmprego.\nEn 2017 a poboaci\u00f3n activa total no municipio era de 17 318 persoas.\nA repartici\u00f3n segundo o sector de actividade era a semellante \u00e1 media nacional, con algunhas diferenzas salientables como o m\u00ednimo peso da actividade agr\u00edcola:\nEn canto \u00e1 repartici\u00f3n por categor\u00eda de actividade tam\u00e9n est\u00e1 pr\u00f3xina \u00e1 media nacional.\nEn 2017 a taxa de paro na localidade era do 22,9% da poboaci\u00f3n activa o que se explica polo peche de varias empresas nos primeiros anos do s\u00e9culo XXI, as\u00ed o peche da f\u00e1brica Testut en 2003 ou de Mondi Packaging (antiga Assidoman Charfa Artois, que contaba con 300 traballadores na localidade en 2000) en 2007.\nEmpresas e comercios.\nB\u00e9thune era o foco de atracci\u00f3n econ\u00f3mica da contorna, onde se celebraban mercados agr\u00edcolas ao que acud\u00edan os campesi\u00f1os da bisbarra e na que desenvolveu unha importante burgues\u00eda local. No s\u00e9culo XIX, durante o apoxeo da industria do carb\u00f3n non tornou en cidade mineira e malia ser sede dunha compa\u00f1\u00eda mineira, a Compagnie des mines de B\u00e9thune, non se abriron pozos no seu territorio. Pola contra, numerosas aldeas rurais circunstantes experimentaron unha metamorfose mineira que contribu\u00edu a formar unha aut\u00e9ntica aglomeraci\u00f3n arredor de B\u00e9thune o que reforzou a s\u00faa posici\u00f3n como centro de comercios e servizos.\nPrincipais empresas.\nNa d\u00e9cada de 1960, no marco da reconversi\u00f3n industrial da cunca mineiras, inst\u00e1laronse na cidade varias grandes plantas mec\u00e1nicas ou qu\u00edmicas e B\u00e9thune converteuse, tras Clermont-Ferrand, na segunda localidade francesa na fabricaci\u00f3n de pneum\u00e1ticos (da marca Firestone que pasou \u00e1 Bridgestone en 1988). A inauguraci\u00f3n da f\u00e1brica foi o 21 de setembro de 1961 e creou numerosos empregos nunha zona declarada cr\u00edtica pola recesi\u00f3n da industria mineira, ao primeiro contaba con 640 empregados que produc\u00edan 4000 pneum\u00e1ticos d\u00eda que aumentou a 12500 en 1973, 22000 en 1991 e 25000 con 1300 empregados na d\u00e9cada de 2000. En 2011 constitu\u00eda a empresa con maior n\u00famero de traballadores de B\u00e9thune e a terceira do departamento do Paso de Calais. Dez anos despois, a f\u00e1brica cesou a s\u00faa actividade.\nA principal industria agroalimentaria, Beaumarais, ded\u00edcase \u00e1 transformaci\u00f3n de patacas, pertence ao grupo canadadense McCain Foods e trata 110000 toneladas ao ano de tub\u00e9rculos que proceden de explotaci\u00f3ns agr\u00edcolas da rexi\u00f3n. \nOutras grandes empresas de B\u00e9thune, son Tolmega do grupo Hager que ti\u00f1a 420 traballadores en 2000, a sociedade Chemin\u00e9es Philippe e o hipermercado Auchan."}
{"id": "518094", "revid": "89787", "url": "https://gl.wikipedia.org/wiki?curid=518094", "title": "Columbus Clippers", "text": "Os Columbus Clippers son un equipo de b\u00e9isbol estadounidense das Ligas Menores (Minor League Baseball) con sede en Columbus, Ohio. O club, de clase Triple-A, compite na International League como membro da Midwest Division. A franqu\u00eda \u00e9 propiedade do Condado de Franklin e est\u00e1 afiliado aos Cleveland Indians da Major League Baseball. Desde 2009, o equipo xoga os seus xogos como local no Huntington Park, un estadio con capacidade para 10.100 espectadores e cun custo de construci\u00f3n de 70 mill\u00f3ns de d\u00f3lares."}
{"id": "518096", "revid": "17467", "url": "https://gl.wikipedia.org/wiki?curid=518096", "title": "Rhodophyceae", "text": ""}
{"id": "518097", "revid": "72012", "url": "https://gl.wikipedia.org/wiki?curid=518097", "title": "Rodof\u00edceas", "text": ""}
{"id": "518098", "revid": "72012", "url": "https://gl.wikipedia.org/wiki?curid=518098", "title": "Rhodymeniophycidae", "text": ""}
{"id": "518101", "revid": "89787", "url": "https://gl.wikipedia.org/wiki?curid=518101", "title": "Rodimeniof\u00edcidas", "text": "A das rodimeniof\u00edcidas (\"Rhodymeniophycidae\") \u00e9 unha subclase de rod\u00f3fitas (algas vermellas) da clase das florideof\u00edceas.\nTaxonom\u00eda.\nDescrici\u00f3n.\nA subclase foi descrita en 2004 por G. W. Saunders &amp; Hommersand.\nClasificaci\u00f3n.\nA sublclase comprende as seguintes ordes:"}
{"id": "518102", "revid": "98629", "url": "https://gl.wikipedia.org/wiki?curid=518102", "title": "Se\u00f1orita Rottenmeier", "text": "A se\u00f1orita Rottenmeier, \"Fr\u00e4ulein Rottenmeier\" na s\u00faa lingua orixinal, \u00e9 un personaxe de ficci\u00f3n da novela infantil \"Heidi\", publicada pola escritora su\u00edza Johanna Spyri en 1880. O seu nome completo nunca \u00e9 mencionado. \u00c9 unha muller de idade madura, severa, r\u00edxida e amargada que traballa como institutriz na mansi\u00f3n da familia Sesseman da cidade alem\u00e1 de Frankfurt na segunda metade do s\u00e9culo XIX. Al\u00ed oc\u00fapase da formaci\u00f3n e o benestar de Klara Sesemann, a filla do dono da casa, unha nena de doce anos, que vive prostrada nunha cadeira de rodas.\nA mon\u00f3tona existencia dos personaxes que habitan na casa vese profundamente alterada coa chegada de Heidi, unha nena su\u00edza contratada como se\u00f1orita de compa\u00f1\u00eda de Klara. A espontaneidade e \u00edmpeto da recentemente chegada alteran excesivamente os nervios da se\u00f1orita Rottenmeier, que contempla impotente como se desmoronan unha a unha todas as normas que durante tantos anos empe\u00f1ouse en impor. Durante unha estancia nos Alpes xunto a Heidi, Klara recupera a mobilidade nas pernas, pondo fin \u00e1 novela.\nPerfil psicol\u00f3xico.\nRottenmeier \u00e9 descrita como unha muller pouco agraciada, amargada e con fobia aos animais, present\u00e1ndose como a vil\u00e1 da ficci\u00f3n. Alg\u00fans autores mesmo a adoptaron como estereotipo de muller \"solteirona\" seria e resentida, subli\u00f1ando ademais que no personaxe acent\u00faanse todas as connotaci\u00f3ns negativas que na perspectiva social comporta permanecer sen parella. En varios libros de autoaxuda usouse o seu apelido para referirse a actitudes de cr\u00edtica permanente sen fundamento.\nNa serie animada.\nEn 1974 estreouse a versi\u00f3n de debuxos animados Heidi, anime xapon\u00e9s da produtora Nippon Animation. A serie converteuse nun aut\u00e9ntico fen\u00f3meno televisivo, tanto no seu Xap\u00f3n orixinal como en Europa e Latinoam\u00e9rica. A enorme popularidade da serie propiciou a fabricaci\u00f3n de artigos de promoci\u00f3n comercial a grande escala que, a\u00ednda 45 anos despois da s\u00faa estrea, segue dispo\u00f1ible. A figura dunha Rottenmeier con vestido morado, mo\u00f1o e lentes impertinentes foi modelo de bonecas, chaveiros, p\u00f3steres e mercador\u00edas varias. Neste anime, a actriz de dobraxe xaponesa Miyoko As\u014d prestou a s\u00faa voz ao personaxe, sendo dobrada ao alem\u00e1n por Tilly Lauenstein, ao espa\u00f1ol para Espa\u00f1a por Ana Mar\u00eda Saizar e ao espa\u00f1ol para Latinoam\u00e9rica por Eugenia Avenda\u00f1o.\nEn c\u00f3mic.\nNa d\u00e9cada de 1970, a ra\u00edz do \u00e9xito do anime, publicouse en Espa\u00f1a unha colecci\u00f3n de c\u00f3mics infant\u00eds que seguiron a trama da serie e prolongaron a historia m\u00e1is al\u00f3 do punto no que finalizan a serie e a novela, con historias inventadas polos debuxantes espa\u00f1ois. Nun dos volumes descr\u00edbese a causa da amargura do personaxe, que se debe \u00e1 s\u00faa incapacidade para evitar o accidente que prostrou a Klara nunha cadeira de rodas cando esta tan s\u00f3 contaba con dous anos de idade e rodou polas escaleiras da mansi\u00f3n mentres gateaba.\nNo cine.\nA novela foi levada \u00e1 gran pantalla en varias ocasi\u00f3ns. Algunhas soadas actrices que deron vida ao personaxe son:\nEn Espa\u00f1a.\nA popularidade de Rottenmeier en Espa\u00f1a especialmente por mor da emisi\u00f3n do anime xapon\u00e9s en 1975 alcanzou o punto de introducir o apelido do personaxe na linguaxe com\u00fan, como sin\u00f3nimo de muller \u00e1spera, seca, antip\u00e1tica e impertinente. Ao longo de m\u00e1is de 40 anos, neste pa\u00eds, son moitas as mulleres relevantes \u00e1s que se cualificou de \"Rottenmeier\". Quizais unha das ocasi\u00f3ns con m\u00e1is transcendencia nos medios foi cando en 2011 o ent\u00f3n presidente do Congreso dos Deputados Jos\u00e9 Bono utilizou o s\u00edmil en referencia \u00e1 xornalista Ana Pastor. Convertido nun recurso manido, aplicable a xornalistas ou pol\u00edticas sexa de esquerdas, sexa de dereitas, a pouco que ostenten algo de poder. A lista de mulleres relevantes que foron comparadas coa institutriz incl\u00fae tam\u00e9n a Angela Merkel, Mercedes Mil\u00e1, Mar\u00eda Teresa Fern\u00e1ndez de la Vega, Elena Salgado, Mar\u00eda Dolores de Cospedal, Esperanza Aguirre, Rosa D\u00edez, Soraya S\u00e1enz de Santamar\u00eda, Isabel D\u00edaz Ayuso e mesmo ao Partido Popular no seu conxunto.\n\"Rottenmeier: a novela\".\nO impacto do personaxe e o seu peso no imaxinario colectivo foi tal que, en 2013, o escritor espa\u00f1ol Roberto Carrasco Calvente publicou coa editorial Punto en Boca unha novela centrada nunha orixinal e propia biograf\u00eda do personaxe titulada \"Rottenmeier: Memorias de una institutriz\"."}
{"id": "518103", "revid": "72012", "url": "https://gl.wikipedia.org/wiki?curid=518103", "title": "Florideophyceae", "text": ""}
{"id": "518104", "revid": "1131", "url": "https://gl.wikipedia.org/wiki?curid=518104", "title": "Nomencl\u00e1tor", "text": "Un nomencl\u00e1tor ou \u00edndice de top\u00f3nimos \u00e9 un cat\u00e1logo de nomes xeogr\u00e1ficos, o cal, en conxunto cun mapa, constit\u00fae unha importante referencia sobre lugares e os seus nomes.\nNomencl\u00e1tor en Espa\u00f1a.\nEste termo en Espa\u00f1a ref\u00edrese \u00e1 relaci\u00f3n de todas as unidades poboacionais de cada un dos municipios. Esta listaxe detallada cont\u00e9n as entidades de poboaci\u00f3n (tanto singulares como colectivas), n\u00facleos e superficie de cada un dos municipios, permitindo co\u00f1ecer de que xeito se asenta a poboaci\u00f3n nos mesmos. Cont\u00e9n, para cada unha destas unidades, tanto a poboaci\u00f3n como datos de car\u00e1cter xeogr\u00e1fico."}
{"id": "518106", "revid": "72012", "url": "https://gl.wikipedia.org/wiki?curid=518106", "title": "Rottenmeier", "text": ""}
{"id": "518108", "revid": "72012", "url": "https://gl.wikipedia.org/wiki?curid=518108", "title": "Atlas LV3 Agena A", "text": ""}
{"id": "518110", "revid": "6939", "url": "https://gl.wikipedia.org/wiki?curid=518110", "title": "D\u00f3nut", "text": ""}
{"id": "518114", "revid": "72012", "url": "https://gl.wikipedia.org/wiki?curid=518114", "title": "Atlas LV3 Agena B", "text": ""}
{"id": "518115", "revid": "83328", "url": "https://gl.wikipedia.org/wiki?curid=518115", "title": "Concepci\u00f3n Arenal", "text": "Mar\u00eda Concepci\u00f3n Jesusa Petra Luisa Vicenta Arenal Ponte, nada en Ferrol o 31 de xaneiro de 1820 e finada en Vigo o 4 de febreiro de 1893, foi unha diplomada en Dereito, xornalista, precursora do feminismo, poeta e autora dram\u00e1tica galega. \u00c9 considerada unha das pensadoras m\u00e1is l\u00facidas e prestixiosas do s\u00e9culo XIX dentro e f\u00f3ra do pa\u00eds. Foi a primeira muller en asistir a unha Universidade espa\u00f1ola.\nTraxectoria.\nInfancia.\nConcepci\u00f3n Arenal naceu nunha modesta casa do barrio de Ferrol Vello, no n\u00famero 26 (hoxe 177) da r\u00faa Real, no barrio da Magdalena. Era filla dun militar liberal nado na localidade c\u00e1ntabra de Arma\u00f1o (Cillorigo de Li\u00e9bana), \u00c1ngel del Arenal, e de Concepci\u00f3n Ponte Tenreiro, que proced\u00eda da pequena nobreza galega. A s\u00faa infancia estivo marcada pola persecuci\u00f3n, represi\u00f3n e desterro que sufriu o seu pai a causa das s\u00faas ideas liberais, e pola s\u00faa morte prematura a consecuencia delas. Quedou orfa de pai aos nove anos instal\u00e1ndose a s\u00faa nai vi\u00fava e as tres fillas (Concepci\u00f3n, Antonia e Lu\u00edsa) en Arma\u00f1o, no val de Li\u00e9bana. No ano 1830 morreu Lu\u00edsa, a s\u00faa irm\u00e1 m\u00e1is nova. En 1835 abandonaron a aldea e traslad\u00e1ronse \u00e1 capital.\nFormaci\u00f3n.\nEstudou en Madrid, nun colexio para se\u00f1oritas, cun tipo de educaci\u00f3n para nenas de clases acomodadas que m\u00e1is tarde ela mesma se encargar\u00eda de someter a severa cr\u00edtica por tratarse da \"arte de perder o tempo\". Mais a maior parte da s\u00faa cultura e formaci\u00f3n acadouna de xeito autodidacta, especialmente a trav\u00e9s da lectura, \u00e1 que se afeccionou polo contacto coa biblioteca que a s\u00faa familia paterna ti\u00f1a en Arma\u00f1o (Cantabria), lugar a onde se trasladou coa s\u00faa nai e as s\u00faas d\u00faas irm\u00e1s tras quedar orfa de pai. Nestes primeiros anos en Madrid aprende nos seus estudos a comportarse en sociedade como era desexo da s\u00faa nai, coa que ti\u00f1a constantes confrontaci\u00f3ns, pero tam\u00e9n aprende franc\u00e9s e italiano de forma autodidacta. En 1840 regresa a Arma\u00f1o a coidar da s\u00faa avoa Jesusa cando esta enfermou. Ti\u00f1a vinte e un anos cando morreu a s\u00faa nai.\nAsiste \u00e1 Universidade vestida de home, \u00e1s aulas da carreira de Dereito Penal e Xur\u00eddico, xa que nese momento non se permit\u00eda legalmente o acceso das mulleres aos estudos superiores en Espa\u00f1a. Cortou o cabelo, vestiu levita, capa e sombreiro de copa. Cando se descubriu a s\u00faa identidade, interveu o reitor. Tras un exame satisfactorio foi autorizada a asistir \u00e1s clases, cousa que far\u00e1 desde 1842 a 1845.\nFamilia.\nO 10 de abril de 1848 casou con Fernando Garc\u00eda Carrasco na parroquia de San Ildefonso, no barrio de Malasa\u00f1a. Con el compartiu inquedanzas e traballo intelectual, amosando un modelo de igualdade na parella; asist\u00edan xuntos \u00f3s faladoiros do caf\u00e9 Iris, ela vestida de home, segundo Antonio C\u00e1novas del Castillo. A parella tivo unha filla, Concepci\u00f3n, e dous fillos, Fernando e Ram\u00f3n. A filla morreu \u00f3s 28 meses por hidrocefalia aguda. Despois do derradeiro parto a sa\u00fade de Concepci\u00f3n Arenal quedou delicada para o resto da s\u00faa vida. Quedou vi\u00fava aos trinta e sete anos e o seu fillo Ram\u00f3n (Madrid 1852 - A Habana 1884) tam\u00e9n morreu prematuramente. Ao morrer o seu marido deixou de poder publicar artigos en prensa a consecuencia dunha lei que obrigaba a asinalos. A partir de 1859, froito dunha intensa actividade intelectual, comeza a ser visible o seu traballo na prensa. Logo de morrer o seu home instalouse en Colloto, en Oviedo e m\u00e1is tarde en Potes, na actual r\u00faa de San Roque.\nFoi nomeada \"visitadora de prisi\u00f3ns de mulleres\" en 1864, posto que foi suprimido definitivamente dez anos despois. Na Coru\u00f1a trabou unha grande amizade con Juana de Vega, condesa de Espoz y Mina. Concepci\u00f3n Arenal asist\u00eda ao parladoiro que organizaba a condesa na s\u00faa casa da r\u00faa Real e as d\u00faas promoveron unha asociaci\u00f3n para visitar as mulleres presas chamada das \"Magdalenas\". Concepci\u00f3n Arenal escrib\u00eda cartas dirixidas \u00e1s reclusas nas que explicaba o contido do C\u00f3digo penal daquela vixente (o de 1850) e comentaba alg\u00fans artigos, especialmente os que fac\u00edan referencia a delitos cometidos por mulleres. Juana de Vega era a que se encargaba de lerlles esas cartas \u00e1s presas mentres Concepci\u00f3n Arenal se dedicaba a observar as actitudes destas durante a lectura.\n\u00daltimos anos.\nAs d\u00faas \u00faltimas d\u00e9cadas da s\u00faa vida pasounas co seu fillo Fernando, primeiro en Xix\u00f3n e, tras un breve paso por Pontevedra, en Vigo. Foron anos de moi intensa actividade social e intelectual, malia o seu precario estado de sa\u00fade. Salvo pequenos per\u00edodos e por motivos de empeoramento da s\u00faa sa\u00fade, Concepci\u00f3n Arenal non deixou de escribir, estudar e revisar as s\u00faas propias obras e ideas, at\u00e9 o fin da s\u00faa vida. Boa proba diso constit\u00faea a s\u00faa ampla bibliograf\u00eda, que se agrupa, fundamentalmente, ao redor de tres grandes temas: as denominadas \"cuesti\u00f3n social\", \"penitenciaria\" e \"feminina\". A s\u00faa obra tivo repercusi\u00f3n internacional malia que Concepci\u00f3n Arenal non sa\u00edu nunca de Espa\u00f1a. Por\u00e9n, enviou informes a congresos internacionais que foron obxecto de un\u00e1nime aplauso por parte dos expertos al\u00ed presentes; colaborou en publicaci\u00f3ns e libros editados en franc\u00e9s e ingl\u00e9s; ilustres personaxes do \u00e1mbito penal e penitenciario, como Roeder e E. C. Wines, eloxiaron a s\u00faa obra e persoa; libros seus, como \"El visitador del pobre\" e \"El visitador del preso\" escritos en castel\u00e1n foron traducidos a outras linguas.\nA influencia do ideario liberal e do krausismo \u00e9 fulcral na s\u00faa obra a\u00ednda que o seu pensamento \u00e9 orixinal e tivo importancia tam\u00e9n na s\u00faa vida pola amizade con Manuel de la Cuesta, Salustiano Ol\u00f3zaga, Juana de Vega, Fernando de Castro, Francisco Giner de los R\u00edos e Gumersindo de Azc\u00e1rate.\nCon Concepci\u00f3n Arenal naceu o feminismo en Espa\u00f1a, pois dende nova loitou por romper os canons establecidos para a muller, rebel\u00e1ndose contra a tradicional marxinaci\u00f3n do sexo feminino, e reivindicando a igualdade en todas as esferas sociais para a muller.\nMorreu o 4 de febreiro de 1893 en Vigo e foi inhumada no Cemiterio de Picacho. Os seus restos foron trasladados en 1912 ao cemiterio de Pereir\u00f3. No seu epitafio o lema que a acompa\u00f1ou durante toda a s\u00faa vida: \"\u00c1 virtude, a unha vida, \u00e1 ciencia\".\nOutras referencias culturais a Concepci\u00f3n Arenal.\nUn gran n\u00famero de r\u00faas, prazas e centros de ensino por toda Galiza e resto de Espa\u00f1a levan o seu nome, as\u00ed como tam\u00e9n o levou un Airbus A340 de Iberia e un barco en activo da SASEMAR. O trofeo de f\u00fatbol do ver\u00e1n en Ferrol fundado en 1953 ch\u00e1mase Trofeo Concepci\u00f3n Arenal."}
{"id": "518116", "revid": "89787", "url": "https://gl.wikipedia.org/wiki?curid=518116", "title": "Filmes propostos \u00f3 mellor filme internacional na 91\u00aa edici\u00f3n dos \u00d3scar", "text": "Os seguintes 87 filmes, todos eles de pa\u00edses diferentes, foron propostos na 91\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Alema\u00f1a, o L\u00edbano, M\u00e9xico, Polonia e o Xap\u00f3n. \"Roma\" de Alfonso Cuar\u00f3n ga\u00f1ou o premio, primeiro filme mexicano en conseguilo.\nMalawi e N\u00edxer presentaron filmes por primeira vez."}
{"id": "518119", "revid": "27155", "url": "https://gl.wikipedia.org/wiki?curid=518119", "title": "Florideof\u00edceas", "text": "A das florideof\u00edceas (\"Florideophyceae\") \u00e9 unha clase de rod\u00f3fitas (algas vermellas) do subfilo das eurorrodofitinas.\nTaxonom\u00eda.\nDescrici\u00f3n.\nA clase foi descrita en 1960 polo bot\u00e1nico estadounidense Arthur John Cronquist, no seu traballo \"The divisions and classes of plants\", publicado en \"The Botanical Review\".\nClasificaci\u00f3n.\nA clase comprende as seguintes subclases:\nAdemais, inc\u00fae tam\u00e9n d\u00faas x\u00e9neros \"incertae sedis\":"}
{"id": "518120", "revid": "23204", "url": "https://gl.wikipedia.org/wiki?curid=518120", "title": "Samos (sat\u00e9lites artificiais)", "text": "Samos, acr\u00f3nimo de \"Satellite and Missile Observation System\" e orixinalmente denominados como Sentry e Programa 101, foi unha familia de sat\u00e9lites de reco\u00f1ecemento da Forza A\u00e9rea dos Estados Unidos de Am\u00e9rica lanzados a principios dos anos 1960.\nCaracter\u00edsticas.\nOs sat\u00e9lites Samos foron sat\u00e9lites de reco\u00f1ecemento fotogr\u00e1fico que usaban o m\u00e9todo de retorno da pel\u00edcula fotogr\u00e1fica mediante unha c\u00e1psula que era recollida en terra. Tiveron unha alta taxa de fallas.\nSamos-E1.\nOs Samos-E1 foron os dous primeiros sat\u00e9lites Samos lanzados, ambos mediante foguetes Atlas LV3 Agena A. O primeiro, lanzado o 11 de outubro de 1960, foi destru\u00eddo durante o lanzamento polo fallo da segunda etapa do foguete. O segundo, lanzado o 31 de xaneiro de 1961, chegou a \u00f3rbita e foi o primeiro sat\u00e9lite Samos operativo. Ambos sat\u00e9lites inclu\u00edan a carga \u00fatil Samos F-1 para probar equipamento de espionaxe de sinais electromagn\u00e9ticas.\nSamos-E2.\nS\u00f3 se intentou lanzar un sat\u00e9lite Samos-E2, o 9 de setembro de 1961, mediante un Atlas LV3 Agena B que explotou na rampla de lanzamento.\nSamos-E4.\nNon se chegou a lanzar ning\u00fan sat\u00e9lite Samos-E4. Constru\u00edronse catro unidades, cada unha cunha c\u00e1mara de 15,2 cm de distancia focal e unha lente f/5.6. A resoluci\u00f3n das fotograf\u00edas ter\u00eda sido de 45 m, pero o programa cancelouse antes de ser lanzados.\nSamos-E5.\nLanz\u00e1ronse tres Samos-E5, con dous chegando a \u00f3rbita e outro fallando por un problema do foguete lanzador. Levaban unha c\u00e1mara de 1,67 m de distancia focal e unha resoluci\u00f3n de 1,5 m.\nSamos-E6.\nCincos sat\u00e9lies Samos-E6 chegaron a \u00f3rbita a bordo de foguetes Atlas LV3 Agena B. Foron os \u00faltimos membros da familia Samos e levaban unha c\u00e1mara de 0,7 m de distancia focal cunha resoluci\u00f3n de 2,4 m. Dos cinco, s\u00f3 un conseguiu devolver a pel\u00edcula fotogr\u00e1fica a terra con \u00e9xito. Outros catro Samos-E6 foron constru\u00eddos pero non lanzados."}
{"id": "518121", "revid": "55340", "url": "https://gl.wikipedia.org/wiki?curid=518121", "title": "Museo do Correo (Finlandia)", "text": "O Museo do Correo (en fin\u00e9s Postimuseo) \u00e9 un museo situado na cidade de Tampere (Finlandia), e integrado dentro do Museokeskus Vapriikki (en galego \"Centro Muse\u00edstico Vapriikki)\". O museo est\u00e1 centrado na especializado en historia postal de Finlandia. Fundado en Helsinqui en 1927, en 2014 foi trasladado \u00e1 cidade de Tampere.\nHistoria.\nO museo abriu as s\u00faas portas en 1927 na r\u00faa Yrj\u00f6nkatu de Helsinqui.\nDurante a Guerra de Continuaci\u00f3n, en 1941 o museo perdeu a s\u00faa casa e permaneceu almacenado. A situaci\u00f3n non mellorou ao finalizar a contenda e todo o seu material mant\u00edvose almacenado ao non atoparse un espazo para acollelo ata que en maio de 1954 abriu de novo as s\u00faas portas na oficina de correo de Vaasa, un espazo de 250 m\u00b2 no que permanecer\u00eda ata 1958.\nEn febreiro de 1962 inaugurouse en Helsinqui como Museo Postal e Telegr\u00e1fico na r\u00faa Tehtaankatu nun espazo con dous andares e 600 m\u00b2 na que se combinaron as colecci\u00f3ns de tel\u00e9grafo, tel\u00e9fono e radio coa de historia postal. O nome do museo mudou a \"Posti- ja telemuseoksi\" (en galego \"Museo do Correo e as Telecomunicaci\u00f3ns\") o 1 de marzo de 1971.\nNa d\u00e9cada de 1980 houbo unha procura activa de novos locais para acoller o museo, present\u00e1ndose ademais de Helsinqui outras cidades como Turku, H\u00e4meenlinna, Espoo ou Tampere, sendo esta \u00faltima a opci\u00f3n que m\u00e1is avanzou e plantexouse a posibilidade de establecer o museo na antiga oficina de correos e tel\u00e9grafos da cidade, un edificio finalizado na d\u00e9cada de 1920, con todo este plano para trasladar o museo a Tampere non chegou materializarse e finalmente o museo dividiuse en dous: o museo postal e o de telecomunicaci\u00f3ns. O museo foi trasladado en 1992 dende Tehtaankat ata o Postitalo, tam\u00e9n na capital, e en 2003 e 2008 foi renovado.\nOs elevados custos do museo postal no Postitalo motivaron a procura de novos espazos en 2010. Finalmente atop\u00e1ronse novas instalaci\u00f3ns axeitadas duns 650 m\u00b2 no Museokeskus Vapriikki, a onde se trasladou en 2014."}
{"id": "518122", "revid": "72012", "url": "https://gl.wikipedia.org/wiki?curid=518122", "title": "Biliphyta", "text": ""}
{"id": "518124", "revid": "27155", "url": "https://gl.wikipedia.org/wiki?curid=518124", "title": "Bilifitas", "text": "A das bilifitas (\"Biliphyta\") \u00e9 un subreino de plantas do grupo das algas.\nTaxonom\u00eda.\nDescrici\u00f3n.\nO subreino foi descrito en 1981 polo bi\u00f3logo anglo-canadense Thomas Cavalier-Smith.\nClasificaci\u00f3n.\nO subrerino subdiv\u00eddese en dous filos:\nNotas taxon\u00f3micas.\nInicialmente, Cavalier-Smith suxiriu en 1981 que este grupo se tratar\u00eda dun reino\u200b, pero logo considerar\u00edao un subreino dentro da clasificaci\u00f3n das plantas.\nA unidade deste grupo foi confirmada posteriormente sobre a base de estudos filoxen\u00f3micos sobre as prote\u00ednas transferidas desde os cloroplastos ao n\u00facleo celular e as secuencias de xenes dos cloroplastos, polo que o seu nivel taxon\u00f3mico poder\u00eda estar validado. \nPor\u00e9n, diversas an\u00e1lises filoxen\u00e9ticas denotan que a monofilia deste grupo non est\u00e1 consensuada. Neste sentido c\u00f3mpre destacar que o WoRMS s\u00f3 admite, dentro do subreino, o filo das rod\u00f3fitas.\nCaracter\u00edsticas.\nEstas algas caracter\u00edzanse por teren ficobilisomas, complexos proteicos (formados por at\u00e9 600 polip\u00e9ptidos) ancorados \u00e1s membranas dos tilacoides."}
{"id": "518125", "revid": "1888", "url": "https://gl.wikipedia.org/wiki?curid=518125", "title": "Francisco \u00c1lvarez Garc\u00eda", "text": ""}
{"id": "518132", "revid": "72012", "url": "https://gl.wikipedia.org/wiki?curid=518132", "title": "Eurhodophytina", "text": ""}
{"id": "518133", "revid": "23204", "url": "https://gl.wikipedia.org/wiki?curid=518133", "title": "Phoneutria nigriventer", "text": "Phoneutria nigriventer \u00e9 unha especie de ara\u00f1a da familia \"Ctenidae\", orixinaria de Am\u00e9rica do Sur (o Brasil, o Uruguai, Paraguai e a Arxentina).\nA s\u00faa trabada pode causar un erecci\u00f3n do pene (priapismo) que pode durar varias horas.\nDescrici\u00f3n.\n\"Phoneutria nigriventer\" \u00e9 unha ara\u00f1a grande. A lonxitude m\u00e1xima do seu corpo \u00e9 de arredor de 5\u00a0cm e as s\u00faas patas poden estirarse ata os 15\u00a0cm nos individuos m\u00e1is grandes. O seu corpo est\u00e1 cuberto dun groso pelo marr\u00f3n."}
{"id": "518135", "revid": "89787", "url": "https://gl.wikipedia.org/wiki?curid=518135", "title": "Sa\u00fade (videoxogos)", "text": "Sa\u00fade ou puntos de dano (xeralmente abreviado como HP, do ingl\u00e9s hit points) \u00e9 un atributo dos xogos de rol e dos videoxogos que determina a cantidade m\u00e1xima de dano que un personaxe ou obxecto poden ter. Se a cantidade de sa\u00fade chega a cero, o personaxe morre ou perde a consciencia. Tal personaxe pode ser o personaxe xogador, un mob ou un xefe. A sa\u00fade tam\u00e9n pode ser atribu\u00edble a elementos destru\u00edbles do universo do xogo ou obxectos inanimados como veh\u00edculos e as partes inanimadas. Nos videoxogos, a sa\u00fade \u00e9 representada a mi\u00fado por elementos visuais como fracci\u00f3ns numerais, unha barra de sa\u00fade ou unha serie de pequenas iconas, a\u00ednda que tam\u00e9n pode ser representada acusticamente, como cos latexos do coraz\u00f3n do personaxe."}
{"id": "518136", "revid": "25871", "url": "https://gl.wikipedia.org/wiki?curid=518136", "title": "Fineo (hom\u00f3nimos)", "text": "O nome de Fineo designa diversos personaxes da mitolox\u00eda grega:"}
{"id": "518137", "revid": "23204", "url": "https://gl.wikipedia.org/wiki?curid=518137", "title": "Punto de experiencia", "text": "Nos xogos de rol e nos videoxogos, a experiencia \u00e9 un valor que os personaxes xogadores van acumulando a medida que participan en partidas e sesi\u00f3ns de xogo, e representan o seu progreso no xogo. A raz\u00f3n de ser da representaci\u00f3n da experiencia nos xogos de rol \u00e9 bastante sinxela: cantas m\u00e1is partidas xoga un xogador cun personaxe determinado, m\u00e1is experiencia suponse que acumula ese personaxe. O personaxe adquire ent\u00f3n habilidades novas ou perfecciona as que xa pos\u00fae. Cada sistema de xogo ten diferentes maneiras de representar o aumento de experiencia dos personaxes. Os dous m\u00e9todos m\u00e1is habituais son:"}
{"id": "518138", "revid": "23204", "url": "https://gl.wikipedia.org/wiki?curid=518138", "title": "Cartucho (inform\u00e1tica)", "text": "Un cartucho ROM, \u00e1s veces denominado simplemente como cartucho, \u00e9 unha carcasa extra\u00edble que cont\u00e9n dispositivos de memoria de s\u00f3 lectura destinados a ser conectados a un dispositivo de electr\u00f3nica de consumo, tales como un computador persoal ou unha consola de videoxogos. Os cartuchos ROM p\u00f3dense utilizar para cargar \"software\", tales como videoxogos, ou outros programas de aplicaci\u00f3n.\nA ra\u00f1ura do cartucho poder\u00eda ser utilizada para engadidos de \"hardware\", por exemplo s\u00ednteses de fala. Alg\u00fans cartuchos ti\u00f1an memoria est\u00e1tica de acceso aleatorio apoiada por bater\u00eda permitindo ao usuario gardar informaci\u00f3n, como as puntuaci\u00f3ns de xogos cada vez que se usaban.\nUso.\nUn cartucho \u00e9 un recipiente que normalmente aloxa un tipo de memoria externa r\u00edxida, que se conecta a un dispositivo electr\u00f3nico como: un tel\u00e9fono m\u00f3bil, unha PDA, un computador, unha v\u00eddeo consola, unha c\u00e1mara dixital, etc. A diferenza do formato disco \u00f3ptico, o formato cartucho non ten partes m\u00f3biles.\nNun principio cada fabricante creaba un cartucho para o seu produto, at\u00e9 o nacemento dos est\u00e1ndares como EEPROM, memoria flash ou memory card. Existen varios est\u00e1ndares de encapsulados que conte\u00f1en tarxetas de memoria, promocionados e fabricados pola maior\u00eda das multinacionais dedicadas \u00e1 produci\u00f3n de hardware."}
{"id": "518139", "revid": "23204", "url": "https://gl.wikipedia.org/wiki?curid=518139", "title": "Cartucho ROM", "text": ""}
{"id": "518141", "revid": "89787", "url": "https://gl.wikipedia.org/wiki?curid=518141", "title": "Pok\u00e9 Ball", "text": "A Pok\u00e9 Ball, co\u00f1ecida no Xap\u00f3n como no mundo ficticio de anime e videoxogos RPG de Pok\u00e9mon, \u00e9 un aparello especial para capturar e transportar Pok\u00e9mon.\nEstes son mantidos no seu interior \"descansando\" (pero non recuper\u00e1ndose) mentres non est\u00e1n en batalla. Hai diferentes clases de Pok\u00e9 Balls, sendo a Master Ball, a m\u00e1is poderosa de todas as balls, capturando un Pok\u00e9mon salvaxe o 100% das veces.\nDa serie de anime, p\u00f3dese describir a Pok\u00e9 Ball como un aparello pequeno (cabe no pu\u00f1o dun neno de dez anos, o cal fai estimar o seu tama\u00f1o nuns 4 ou 5 cent\u00edmetros de di\u00e1metro). A pesar diso, pode conter no seu interior un Pok\u00e9mon de gran tama\u00f1o (como Snorlax ou Wailord). Para cargalas, un adestrador preme o bot\u00f3n do centro comprimindo o seu tama\u00f1o a ao redor de 1 cm de di\u00e1metro, o cal pode cargar no seu cinto.\nO seu nome prov\u00e9n de \"Pocket Ball\", ou b\u00f3la de peto, o cal se debe ao seu pequeno tama\u00f1o ou ben do propio nome dos Pok\u00e9mon."}
{"id": "518142", "revid": "23204", "url": "https://gl.wikipedia.org/wiki?curid=518142", "title": "Monster Ball", "text": ""}
{"id": "518143", "revid": "23204", "url": "https://gl.wikipedia.org/wiki?curid=518143", "title": "Transfer Pak", "text": ""}
{"id": "518144", "revid": "89787", "url": "https://gl.wikipedia.org/wiki?curid=518144", "title": "Bulbasaur", "text": "Bulbasaur (/\u02c8b\u028cLb\u0259\u02ccs\u0254\u02d0r/), co\u00f1ecido como no Xap\u00f3n, \u00e9 o primeiro Pok\u00e9mon da franqu\u00eda de Nintendo e Game Freak, o n\u00famero 1 da enciclopedia electr\u00f3nica ficticia chamada \"Pok\u00e9Dex\". Dese\u00f1ado por Atsuko Nishida, Bulbasaur debutou en \"Pok\u00e9mon Red e Blue\" como un dos Pok\u00e9mon iniciais. Dende ent\u00f3n, reapareceu nas seguintes edici\u00f3ns dos xogos, en xogos spin-off, na mercadotecnia, nas adaptaci\u00f3ns animadas e nos materiais impresos da franqu\u00eda.\nCo\u00f1ecido como o Pok\u00e9mon semente, Bulbasaur pode sobrevivir durante d\u00edas s\u00f3 con luz solar. \u00c9 un personaxe central no anime, sendo un dos Pok\u00e9mon principais de Ash durante a primeira tempada, e posteriormente \u00e9 obtido outro exemplar por May. Aparece en varios mangas, e \u00e9 compa\u00f1eiro do protagonista Red no manga \"Pok\u00e9mon Adventures\". Bulbasaur apareceu en innumerables pezas de mercadotecnia, inclu\u00eddos xoguetes, chaveiros e bonecas de felpa.\nBulbasaur pode evolucionar en Ivysaur cando acada o nivel 16, e pode converterse en Venusaur no nivel 32. Venusaur tam\u00e9n pode evolucionar en Mega Venusaur se o xogador o equipa con Venusaurite, mais esta funci\u00f3n s\u00f3 se engadiu nos xogos de Pok\u00e9mon en \"Pok\u00e9mon X e Y\"."}
{"id": "518145", "revid": "54334", "url": "https://gl.wikipedia.org/wiki?curid=518145", "title": "Eurrodofitinas", "text": "A das Eurrodofitinas (\"Eurhodophytina\") \u00e9 un subfilo das rod\u00f3fitas (algas vermellas).\nTaxonom\u00eda.\nDescrici\u00f3n.\nO subfilo foi descrito en 2004 por G. W.Saunders &amp; Hommersand, no seu traballo \"Assessing red algal supraordinal diversity and taxonomy in the context of contemporary systematic data\".\nClasificaci\u00f3n.\nO subfilo subdiv\u00eddese nas d\u00faas clases seguintes:\nEtimolox\u00eda.\nO nome cient\u00edfico \"Eurhodophytina\" est\u00e1 formado pola uni\u00f3n dos elementos \"eu-\", \"Rhodophyta\" e\u200e \"-ina\". Literalmente, \"as verdadeiras rod\u00f3fitas\"."}
{"id": "518146", "revid": "23204", "url": "https://gl.wikipedia.org/wiki?curid=518146", "title": "Fushigidane", "text": ""}
{"id": "518148", "revid": "23204", "url": "https://gl.wikipedia.org/wiki?curid=518148", "title": "Haua tu\ua78cu taketake", "text": ""}
{"id": "518151", "revid": "1822", "url": "https://gl.wikipedia.org/wiki?curid=518151", "title": "Fineo (fillo de Lica\u00f3n)", "text": "Na mitolox\u00eda grega, Fineo foi un dos numerosos fillos de Lica\u00f3n, o rei de Arcadia. \nLica\u00f3n excedeuse na s\u00faa adoraci\u00f3n a Zeus e comezou a facer sacrificios humanos en honor \u00f3 deus. Co tempo, chegou a sacrificar a t\u00f3dolos estranxeiros que acced\u00edan a Arcadia, quebrantando as\u00ed o sagrado deber de hospitalidade. Cando Zeus se decatou quixo comprobalo, e foi onda a corte de Lica\u00f3n disfrazado de peregrino. Lica\u00f3n estaba disposto a matalo, pero observou certos sinais e prefiriu asegurarse de que non se trataba de ning\u00fan deus, as\u00ed que mandou preparar a carne dunha das s\u00faas v\u00edtimas e serviulla \u00e1 mesa de Zeus. Ou ben foron os fillos de Lica\u00f3n, entre os que se encontraba Fineo, os que lle tenderon esa trampa d\u00e1ndolle a comer a Zeus un meni\u00f1o dun dos seus colonos.\nZeus decatouse enseguida e, totalmente anoxado, converteuno en lobo, matou a t\u00f3dolos seus fillos cos seus raios divinos, e incendiou o palacio.\nPseudo-Apolodoro, que d\u00e1 os nomes dos 50 fillos de Lica\u00f3n, incl\u00fae o de Fineo . Non menciona a conversi\u00f3n en lobo sen\u00f3n que remata dicindo que Zeus fulminou a Lica\u00f3n e \u00f3s seus fillos, excepto a N\u00edctimo, o m\u00e1is novo."}
{"id": "518152", "revid": "98629", "url": "https://gl.wikipedia.org/wiki?curid=518152", "title": "Iberia (Alb\u00e9niz)", "text": "A suite para piano Iberia, escrita por Isaac Alb\u00e9niz, foi composta entre 1905 e 1909 (data da morte do compositor), e \u00e9 quizais a m\u00e1is importante obra da literatura pian\u00edstica espa\u00f1ola, as\u00ed como unha das cimas da m\u00fasica para piano de todos os tempos. Dela dixo Olivier Messiaen: \u201c\u00e9 a marabilla do piano, ocupa quizais o m\u00e1is alto posto entre as m\u00e1is brillantes mostras do instrumento rei por excelencia\u201d. Non debe confundirse coa Suite espa\u00f1ola Op. 47, tam\u00e9n de Alb\u00e9niz.\nEstrutura.\nConsta de catro cadernos de tres pezas cada un.\nAndalucismo.\n\u00c9 notable a visi\u00f3n de Espa\u00f1a que a obra presenta. O seu tema evidentemente \u00e9 Espa\u00f1a, t\u00edtulo que Alb\u00e9niz non pod\u00eda usar pois hab\u00eda d\u00faas pezas recentes con este t\u00edtulo.) Sevilla, C\u00e1diz, Almer\u00eda, Ronda, O Albaic\u00edn (Granada), M\u00e1laga, Xerez e tres pezas dedicadas a Sevilla: \"El Corpus en Sevilla, Triana\" e \"Erita\u00f1a\" (desaparecida venta sevillana). O \u00fanico elemento madrile\u00f1o - incluso o \u00fanico elemento castel\u00e1n - \u00e9 a popular praza de Lavapi\u00e9s.\nInt\u00e9rpretes.\nA obra foi interpretada por moitos pianistas, destacando os rexistros fonogr\u00e1ficos de Esteban S\u00e1nchez, Alicia de Larrocha (que a gravou en tres ocasi\u00f3ns), Guillermo Gonz\u00e1lez, Ricardo Requejo, Rafael Orozco e Lu\u00eds Fernando P\u00e9rez, pola que recibiu a Medalla Alb\u00e9niz. Do primeiro, tras ser preguntado Daniel Barenboim acerca de cando gravar\u00eda \"Iberia\", este respondeu que despois de escoitar a gravaci\u00f3n de Esteban S\u00e1nchez, pouco quedaba por engadir.\nOrquestaci\u00f3ns.\nUn dos primeiros interesados en orquestrar Iberia foi Maurice Ravel. Con todo, houbo de desistir, pois os herdeiros do compositor cederon os dereitos a Enrique Fern\u00e1ndez Arb\u00f3s, o cal orquestrou cinco das doce pezas: \"Evocaci\u00f3n\", \"El puerto\", \"Corpus Christi en Sevilla\", \"Triana\" e \"El Albaic\u00edn\". Carlos Surinach orquestrou anos despois as restantes, completando as\u00ed o traballo de Arb\u00f3s. A versi\u00f3n de Arb\u00f3s foi gravada en m\u00faltiples ocasi\u00f3ns, mentres que complementada pola de Surinach non tanto, destacando os rexistros de Eugene Ormandy coa Orquestra Filharm\u00f3nica de Filadelfia e de Jes\u00fas L\u00f3pez Cobos coa Orquestra Sinf\u00f3nica de Cincinnati.\nA principios dos anos noventa, o m\u00fasico eslovaco Peter Breiner recibiu o encargo da discogr\u00e1fica Naxos de orquestrar Iberia. Terminou os doce n\u00fameros, cunha orquestraci\u00f3n bastante rom\u00e1ntica pero cun papel m\u00e1is destacado da percusi\u00f3n. Foi gravada pola discogr\u00e1fica en 1996, con Igor Golvschin e a Orquestra Sinf\u00f3nica de Moscova.\nFrancisco Guerrero Mar\u00edn iniciou unha orquestraci\u00f3n da obra cunha linguaxe m\u00e1is moderna, con gran masa sonora e predominio do metal, pero o seu repentino falecemento en 1997 fixo que o traballo quedase sen terminar. Completou \"Corpus Christi en Sevilla\", \"Almer\u00eda\", \"El Albaic\u00edn\", \"El Polo\", \"M\u00e1laga\" e \"Jerez\". As pezas orquestradas foron gravadas por Jos\u00e9 Ram\u00f3n Encinar e a Orquestra Sinf\u00f3nica de Galicia. Actualmente, Jes\u00fas Rueda, alumno de Guerrero at\u00f3pase finalizando este labor."}
{"id": "518154", "revid": "89787", "url": "https://gl.wikipedia.org/wiki?curid=518154", "title": "Viminacium", "text": "Viminacium foi unha importante cidade romana (capital provincial) na provincia de Moesia (a actual Serbia), e a capital de Moesia Superior. Viminacium foi o campamento base da Legio VII \"Claudia\", e anfitrioa durante alg\u00fan tempo da IV \"Flavia Felix\". Foi destru\u00edda polos invasores b\u00e1rbaros.\nO lugar \u00e9 un xacemento arqueol\u00f3xico que dende 2018, tense escavado entre un 3-4%.\nO sitio at\u00f3pase a uns 12 km da moderna cidade de Kostolac, unha pequena localidade no leste de Serbia \u00e1s beiras do Danubio."}
{"id": "518157", "revid": "15490", "url": "https://gl.wikipedia.org/wiki?curid=518157", "title": "Viminacio", "text": ""}
{"id": "518158", "revid": "5699459", "url": "https://gl.wikipedia.org/wiki?curid=518158", "title": "Penthouse (serie de televisi\u00f3n)", "text": "Penthouse (en ) \u00e9 unha serie de televisi\u00f3n surcoreana de 2020 protagonizada por Lee Ji-ah, Kim So-yeon, Eugene, Um Ki-joon, Park Eun-seok e Yoon Jong-hoon. Foi estreada en SBS o 26 de outubro de 2020."}
{"id": "518163", "revid": "22795", "url": "https://gl.wikipedia.org/wiki?curid=518163", "title": "Provo (hom\u00f3nimos)", "text": "Provo pode referisrse a:"}
{"id": "518164", "revid": "23204", "url": "https://gl.wikipedia.org/wiki?curid=518164", "title": "Provo, Utah", "text": "Provo \u00e9 unha cidade do condado de Utah, da que \u00e9 a s\u00faa capital, no estado de Utah dos Estados Unidos.\nEnc\u00f3ntrase a uns 80 km ao sur de Salt Lake City. Forma parte da conurbaci\u00f3n co\u00f1ecida como \"Wasatch Front\". \u00c9 co\u00f1ecida por ter o campus principal da Universidade Brigham Young (BYU).\nXeograf\u00eda.\nA cidade enc\u00f3ntrase no val de Utah, cunha elevaci\u00f3n de 1 397 m. Segundo a Oficina do Censo dos Estados Unidos, a cidade ocupa unha superficie de 108,2 km\u00b2. Deles, 102,7 km\u00b2 son de terra e 5,6 km\u00b2 on de auga (o 5,14 % da total).\nAs monta\u00f1as Range te\u00f1en moitos picos dentro do condado de Utah, ao longo da cara leste do Wasatch Front. Un destes picos, co\u00f1ecido como a Monta\u00f1a Y, ten unha enorme \"Y\" hecha de formig\u00f3n branqueado a metade do cami\u00f1o cara ao cumio. Foi constru\u00edda a principios do s\u00e9culo XX para conmemorar \u00e1 Universidade Brigham Young (o proxecto orixinal inclu\u00eda a construci\u00f3n das tres letras: BYU).\nOs cervos e, con menos frecuencia os pumas e os alces, a\u00ednda vagan polas monta\u00f1as (e de cando en vez polas r\u00faas da cidade). \nA paisaxe \u00e9 considerada xeralmente agrad\u00e1bel e invita a excursi\u00f3ns, a practicar o esqu\u00ed, a pesca e outras actividades ao aire libre.\nHistoria.\nProvo chamouse nun principio Fort Utah, cando en 1849 se asentaron 33 familias mormonas procedentes de Salt Lake City, pero foi renomeado como Provo en 1850 en memoria de \u00c9tienne Provost, un trampeiro francocanadense que operou na rexi\u00f3n en 1825. \nAnterioremente, en 1776, o padre Silvestre V\u00e9lez de Escalante, un misioneiro e explorador franciscano espa\u00f1ol, foi o primeiro occidental que visitou a zona, na expedici\u00f3n de Dom\u00ednguez e Escalante. Escalante escribiu unha cr\u00f3nica sobre esta primeira exploraci\u00f3n europea ao longo do deserto da Gran Conca.\nEn 1851 a Lexislatura do Territorio outorgoulle a Provo a Acta Constitutiva, que lle deu os l\u00edmites \u00e1 cidade, os dereitos espec\u00edficos dos funcionarios electos e describe os deberes dos residentes, formando o consello municipal formado polo alcalde, catro rexedores e nove concelleiros. \nCidades irmandadas.\nProvo ten tres cidades irmandadas:"}
{"id": "518165", "revid": "1505", "url": "https://gl.wikipedia.org/wiki?curid=518165", "title": "Imitaci\u00f3n (m\u00fasica)", "text": "En m\u00fasica, a imitaci\u00f3n \u00e9 a repetici\u00f3n posterior dun patr\u00f3n musical nunha forma diferente, pero mantendo o seu car\u00e1cter orixinal. Un canon \u00e9 unha forma baseada na imitaci\u00f3n.\nEn contrapunto, d\u00e1se unha imitaci\u00f3n normalmente pola segunda voz, usualmente nunha altura diferente. Cando unha frase repite exactamente o mesmo que apareceu antes, ch\u00e1mase \"imitaci\u00f3n estrita\". \nA escritura \"imitativa\" est\u00e1 presente na maior\u00eda das composici\u00f3ns polif\u00f3nicas do Renacemento e o Barroco.\nNa m\u00fasica pop unha forma m\u00e1is estereotipada de imitaci\u00f3n consiste no coro de fondo que repite as \u00faltimas notas do cantante principal."}
{"id": "518166", "revid": "89787", "url": "https://gl.wikipedia.org/wiki?curid=518166", "title": "Improvisaci\u00f3n", "text": "A improvisaci\u00f3n consiste en concibir e executar calquera acci\u00f3n de forma simult\u00e1nea e \u00e1 s\u00faa vez, de manter unha conversaci\u00f3n sen unhas directrices previas, como un gui\u00f3n, a\u00ednda que poida estar carente dunha intenci\u00f3n art\u00edstica.\nDe forma sem\u00e1ntica, improvisar significa realizar algo sen telo preparado con anterioridade. Con todo, pode ocorrer que sexa necesaria unha preparaci\u00f3n previa para poder improvisar, a\u00ednda que outros autores renegan desta idea. As\u00ed, un m\u00fasico pode necesitar ter un certo dominio t\u00e9cnico e musical para improvisar unha obra musical nun piano; pero non deixa de ser certo que unha persoa que non toque xamais ese instrumento pode premer as teclas como lle pareza e producir as\u00ed unha composici\u00f3n art\u00edstica.\nSon os valores est\u00e9ticos ou comunicativos de cada individuo o que determinar\u00e1 a calidade art\u00edstica do resultado. Seguindo co exemplo, non \u00e9 equiparable a improvisaci\u00f3n dunha persoa que non est\u00e1 iniciada na m\u00fasica, cuxo obxectivo pode ser a mera experimentaci\u00f3n, coa improvisaci\u00f3n dun m\u00fasico profesional, que busca un valor engadido co que agradar \u00e1 s\u00faa audiencia.\nA improvisaci\u00f3n libre en teatro.\nComo disciplina/t\u00e9cnica teatral, a improvisaci\u00f3n proporciona a oportunidade de actuar constantemente realizando exercicios cos recursos dispo\u00f1ibles e a imaxinaci\u00f3n. Mediante este procedemento fortal\u00e9cese o traballo en equipo. \nA intuici\u00f3n do actor perm\u00edtelle actuar nas situaci\u00f3ns inesperadas e solucionar os imprevistos na escena. Saber improvisar \u00e9 un valioso recurso durante a montaxe dunha obra para resolver os problemas que xorden, tanto nos ensaios como na presentaci\u00f3n.\nCando se realizan improvisaci\u00f3ns os actores deben ter en conta as posici\u00f3ns individuais e saber compartir a escena cos seus compa\u00f1eiros de actuaci\u00f3n, ademais, desprazarse con sumo coidado cara a determinada zona do escenario.\nPara lograr unha boa t\u00e9cnica de improvisaci\u00f3n requ\u00edrese:\nA improvisaci\u00f3n en danza.\nXorde como unha forma de expresarse m\u00e1is libremente co corpo e como forma de investigaci\u00f3n, sa\u00edndo das estruturas que ten unha coreograf\u00eda e dos patr\u00f3ns coti\u00e1ns de movemento buscando movementos corporais m\u00e1is propios do bailar\u00edn e a exploraci\u00f3n e utilizaci\u00f3n do espazo con maiores posibilidades.\nT\u00f3mase o movemento como elemento principal de creaci\u00f3n e bas\u00e9ase na escoita e a posibilidade de experimentar e crear cos movementos e os est\u00edmulos dos que se dispo\u00f1en e el\u00edxense para cada improvisaci\u00f3n.\nBailar\u00edns e core\u00f3grafos que foron pioneiros en improvisaci\u00f3n en danza: Isadora Duncan, Martha Graham, Merce Cunningham ou Steve Paxton.\nA improvisaci\u00f3n na poes\u00eda.\nFormas improvisadas de poes\u00eda existen desde a antig\u00fcidade en todas as culturas e transmit\u00edronse \u00e1s veces at\u00e9 hoxe, como o bertsolari vasco. En Gascu\u00f1a desenvolveuse con poetas como Bernard Manciet, Michel Ducom, M\u00e9ryl Marchetti, e m\u00fasicos de jazz (Michel Portal, Bernard Lubat, Louis Sclavis) formas de improvisaci\u00f3n po\u00e9tica oral m\u00e1is modernas, ancoradas na poes\u00eda contempor\u00e1nea e inspiradas do \"free jazz\".\nA improvisaci\u00f3n na m\u00fasica.\nEn m\u00fasica, improvisar, \u00e9 cando xa non se pode aceptar as condici\u00f3ns de crear unha melod\u00eda cun car\u00e1cter propio tomando como referencia unha idea ou modelo que o m\u00fasico escoitou ou imaxinado previamente. A improvisaci\u00f3n ad\u00f3itase facer sobre unha progresi\u00f3n de acordes utilizando os modos gregos e algunha escala en particular, por exemplo as escalas pentat\u00f3nicas. A escala pentat\u00f3nica consiste en comezar cunha escala maior e eliminar a cuarta e a s\u00e9tima. Por exemplo, na escala de do maior (que cont\u00e9n do, re, mi, fa, sol, la, si), om\u00edtense o cuarto e o s\u00e9timo grao (fa e si). Obtense ent\u00f3n a escala pentat\u00f3nica maior do, re, mi, sol, la. En canto \u00e1 pentat\u00f3nica menor, a outra maneira \u00e9 comezando cunha escala menor e eliminar a segunda e a sexta menor. Por exemplo a escala de la menor (que cont\u00e9n la, si, do, re, mi, fa, sol), om\u00edtense os graos segundo e sexto menor (si e fa). Obtense as\u00ed a escala pentat\u00f3nica menor la, do, re, mi, sol, la.\nCando un m\u00fasico \u00e9 experimentado p\u00f3dense facer variaci\u00f3ns f\u00f3ra do ton ou por exemplo intercambios modais para facer m\u00e1is amena a escoita, tanto para o m\u00fasico como para o o\u00ednte. Tam\u00e9n \u00e9 moi importante unha articulaci\u00f3n correcta dentro do estilo no que se est\u00e1 improvisando para transmitir o mellor ao p\u00fablico.\nOutro estilo de improvisaci\u00f3n reco\u00f1ecido a nivel musical, \u00e9 o que se denomina Freestyle rap, o cal se basea na improvisaci\u00f3n de rimas sobre unha base, normalmente de rap ou de trap. Este estilo de improvisaci\u00f3n \u00e9 co\u00f1ecido tanto nos pa\u00edses angloparlantes, como nos hispanoparlantes, tendo neste \u00faltimo a representantes do calibre de Aczino e Cuty, os cales compiten a nivel hispanoparlante polo posto do mellor nesta disciplina. Remarcar un estilo propio para esta disciplina \u00e9 algo dif\u00edcil, xa que non ten un estilo demasiado marcado, excepto o feito de que se divida as participaci\u00f3ns en patr\u00f3ns de 4/4, o resto de conceptos d\u00e9ixase a liberdade do participante, por exemplo a rima, a cal pode ser un simple pareado (AABB) at\u00e9 m\u00e9tricas bastante complexas, con uso de recursos po\u00e9ticos moi elaborados, como o exemplo do uso de multisil\u00e1bicas por parte de rapeiros como Zasko, Compare, ou Bnet, que basean o seu estilo de rap nas estruturas e m\u00e9tricas. Outros recursos son a comparaci\u00f3n e a met\u00e1fora, as cales son moi utilizadas por rapeiros espa\u00f1ois en xeral, que centran o seu estilo no enxe\u00f1o das rimas"}
{"id": "518169", "revid": "23204", "url": "https://gl.wikipedia.org/wiki?curid=518169", "title": "Arthur John Cronquist", "text": "Arthur John Cronquist, nado o 19 de marzo de 1919 en San Jos\u00e9, California e finado o 22 de marzo de 1992 en Provo, Utah, foi un bot\u00e1nico estadounidense. \nTraxectoria.\nFoi mundialmnte co\u00f1ceido pola s\u00faa obra m\u00e1is importante, e a m\u00e1is influente na bot\u00e1nica de todo o s\u00e9culo XX, na que estableceu o sistema de clasificaci\u00f3n das plantas con flores (anxiospermas), o Sistema de Cronquist, que desenvolveu nas publicaci\u00f3ns:\nAdemais foi un experto en aster\u00e1ceas.\nAbreviaturas.\nAs abreviarturas Cronquist e Cronq. empr\u00e9ganse para reco\u00f1ecer a Arthur John Cronquist como autoridade na descrici\u00f3n e clasificaci\u00f3n cient\u00edfica en bot\u00e1nica."}
{"id": "518173", "revid": "55340", "url": "https://gl.wikipedia.org/wiki?curid=518173", "title": "Arenita", "text": ""}
{"id": "518175", "revid": "89787", "url": "https://gl.wikipedia.org/wiki?curid=518175", "title": "Lista de misi\u00f3ns \u00e1 L\u00faa", "text": "Como parte da exploraci\u00f3n humana da L\u00faa, emprend\u00e9ronse numerosas misi\u00f3ns espaciais para estudar o sat\u00e9lite da Terra. Canto \u00e1s aluaxes, Luna 2 da Uni\u00f3n Sovi\u00e9tica foi a primeira nave espacial en alcanzar con \u00e9xito a s\u00faa superficie, impactando intencionadamente na L\u00faa o 13 de setembro de 1959. En 1966, Luna 9 foi a primeira nave espacial en aluar de xeito controlado, mentres que Luna 10 foi a primeira misi\u00f3n en entrar en \u00f3rbita arredor da L\u00faa.\nEntre 1968 e 1972 Estados Unidos levou a cabo misi\u00f3ns tripuladas \u00e1 L\u00faa como parte do programa Apollo. O Apollo 8 foi a primeira misi\u00f3n tripulada en entrar en \u00f3rbita en decembro de 1968, seguida polo Apollo 10 en maio de 1969. Seis misi\u00f3ns levaron o ser humano \u00e1 superficie da L\u00faa, comezando polo Apollo 11 en xullo de 1969, durante a cal Neil Armstrong se converteu no primeiro ser humano en cami\u00f1ar sobre a L\u00faa. O Apollo 13 ti\u00f1a programado aluar, no entanto, a misi\u00f3n quedou limitada a un sobrevoo por mor dun defecto de funcionamento abordo da nave. As nove misi\u00f3ns tripuladas regresaron a salvo \u00e1 Terra.\nMentres os Estados Unidos se centraron nas misi\u00f3ns tripuladas do programa Apollo, a Uni\u00f3n Sovi\u00e9tica realizou misi\u00f3ns non tripuladas despregando \"rovers\" que enviaron mostras \u00e1 Terra. Lanzaron tres misi\u00f3ns con \"rovers\", das cales d\u00faas tiveron \u00e9xito, e tentaron enviar de volta once voos con mostras, das cales tres tiveron \u00e9xito.\nRealizaron misi\u00f3ns \u00e1 L\u00faas as seguintes naci\u00f3ns ou entidades (por orde cronol\u00f3xica): a Uni\u00f3n Sovi\u00e9tica, os Estados Unidos de Am\u00e9rica, o Xap\u00f3n, a Axencia Espacial Europea, a Rep\u00fablica Popular da China, a India, Luxemburgo e Israel. Ademais, cinco misi\u00f3ns non dedicadas \u00f3 seu estudo visitaron a L\u00faa; catro naves espaciais pasaron \u00f3 seu car\u00f3n para conseguir asistencia gravitacional e un radiotelescopio, a Explorer 49, situouse na \u00f3rbita lunar co fin de utilizar a L\u00faa para bloquear as interferencias procedentes dos sinais de radio terrestres.\nVindeiras misi\u00f3ns.\nDescr\u00edbense a continuaci\u00f3n algunhas misi\u00f3ns futuras de exploraci\u00f3n lunar programadas ou pospostas por diversas naci\u00f3ns ou organizaci\u00f3ns.\nPropostas pero pendentes de financiamento.\nRobotizadas.\nForon propostas as seguintes misi\u00f3ns espaciais robotizadas:"}
{"id": "518176", "revid": "5863", "url": "https://gl.wikipedia.org/wiki?curid=518176", "title": "Leslie Johnson", "text": "Leslie George Johnson (Walthamstow, 22 de marzo de 1912 - Withington, 8 de xu\u00f1o de 1959) foi un piloto brit\u00e1nico de rally, carreiras de monta\u00f1a, coches deportivos e monoprazas. Correu na primeira carreira da F\u00f3rmula 1 (Gran Premio do Reino Unido de 1950). Na volta 2 desa mesma carreira, tivo que abandonar debido a un problema no compresor. Pilotou para o equipo ERA. "}
{"id": "518180", "revid": "45576", "url": "https://gl.wikipedia.org/wiki?curid=518180", "title": "Duke Nalon", "text": "Dennis \"Duke\" Nalon (2 de marzo de 1913 - 26 de febreiro de 2001) foi un piloto estadounidense da Indy 500 de Chicago, Illinois.\nAndaina nas carreiras.\nNalon comezou como membro do equipo en boxes para Wally Zale. Nalon quentaba ocasionalmente o coche. Cando Walter Galven necesitou un piloto, Zale convenceu a Galven para que permitise correr a Nalon. Nalon ga\u00f1ou o evento.\nNalon foi alcumado \"O duque de ferro\". Nalon formou parte da \"Chicago Gang\" con Tony Bettenhausen. Fixeron unha xira polos circu\u00edtos d medio oeste e a costa leste dos Estados Unidos.\nCoches midget.\nNalon ga\u00f1ou carreiras na costa leste dos Estados Unidos na d\u00e9cada de 1930. Nalon competiu en coches midget ao longo da s\u00faa carreira. Correu a s\u00faa \u00faltima carreira na \u00fanica carreira de migets de en Terre Haute. Levou ao famoso midget de Johnny Pawl \u00e1 vitoria. Rematou a s\u00faa carreira como comezou: cunha vitoria.\nCoches sprint.\nGa\u00f1ou o campionato da Costa Leste de 1938 da AAA Sprint car.\nCoches indy.\nNalon comezou dez carreiras nas 500 Millas de Indian\u00e1polis, acabando s\u00f3 3. Partiu da pole d\u00faas veces e fixo d\u00faas veces a volta r\u00e1pida. En 1947, competiu nun Mercedes-Benz W154.\nAccidente nas 500 Millas de Indian\u00e1polis de 1949.\nEn 1949, estivo involucrado nun accidente masivo e con lume na curva 3. Chocou contra omuro e o coche estalou en chamas. Sobreviviu porque retivo a respiraci\u00f3n (para evitar a asfixia) e saltou do coche mentres a\u00ednda estaba en movemento. Ti\u00f1a graves queimaduras nas pernas o que lle provocou problemas ata a s\u00faa morte en 2001.\nResumo da s\u00faa carreira no Campionato Mundial.\nAs 500 Millas de Indian\u00e1polis formou parte do Campionato Mundial FIA desde ata . Os pilotos que competiron na Indy durante eses anos puntuaron e participaron no Campionato Mundial. Duke Nalon participou en 3 carreiras do Campionato do Mundo. Comezou na pole unha vez pero non logrou puntuar no Campionato Mundial."}
{"id": "518185", "revid": "89787", "url": "https://gl.wikipedia.org/wiki?curid=518185", "title": "Instrumentaci\u00f3n (m\u00fasica)", "text": "A acepci\u00f3n musical m\u00e1is comunmente entendida por instrumentaci\u00f3n \u00e9 o estudo e a pr\u00e1ctica de realizar ou adaptar composici\u00f3ns musicais para un instrumento ou agrupaci\u00f3n musical.\nRealmente poder\u00edamos distinguir instrumentaci\u00f3n de orquestraci\u00f3n.\nA realizaci\u00f3n desta para un instrumento espec\u00edfico require a habilidade de tomar en conta as propiedades especiais do instrumento, tales como:"}
{"id": "518186", "revid": "1505", "url": "https://gl.wikipedia.org/wiki?curid=518186", "title": "Instrumentaci\u00f3n musical", "text": ""}
{"id": "518187", "revid": "22570", "url": "https://gl.wikipedia.org/wiki?curid=518187", "title": "Intermedio", "text": "Un intermedio ou intervalo \u00e9 unha interrupci\u00f3n entre d\u00faas representaci\u00f3ns ou sesi\u00f3ns, en eventos como unha obra de teatro, unha \u00f3pera ou un concerto de m\u00fasica. \u00c1s veces tam\u00e9n hai unha interrupci\u00f3n na exhibici\u00f3n dunha pel\u00edcula, especialmente se \u00e9 moi longa. Unha obra ou \u00f3pera pode ter varios intermedios, dependendo da s\u00faa duraci\u00f3n.\nOrixinalmente pensadas como descanso para actores ou locutores, os intermedios tam\u00e9n son unha oportunidade para que o p\u00fablico poida socializar, consumir merendas ou usar os ba\u00f1os. A mi\u00fado d\u00e1lle ao p\u00fablico a oportunidade de mercar produtos relacionados co espect\u00e1culo como CD, programas de alta calidade, impresi\u00f3ns art\u00edsticas e/ou fotogr\u00e1ficas e outra parafernalia.\nEn \u00f3pera, e especialmente en zarzuela, denom\u00ednase intermedio \u00f3 intermezzo, n\u00famero musical curto que se realiza, a tel\u00f3n pechado, durante un cambio de escena, ou como preludio dun acto distinto ao primeiro: famosos intermedios son, por exemplo, o de \"La leyenda del beso\" ou o de \"La boda de Luis Alonso\".\nOs intermedios ou entreactos adoitan durar entre 15 e 20 minutos e hai diferentes xeitos de indicar ao p\u00fablico que volva aos seus asentos. O m\u00e9todo tradicional no concerto de \u00f3pera ou sinfon\u00eda \u00e9 facer palpebrar as luces do local varias veces ou ter unha persoa cun \"glockenspiel\" na man cami\u00f1ando entre a xente, tocando unha melod\u00eda de catro notas.\nUn intermedio tam\u00e9n \u00e9 denominado \"entr'acte\", derivado da palabra en franc\u00e9s para significar \"entre os actos\"."}
{"id": "518188", "revid": "1505", "url": "https://gl.wikipedia.org/wiki?curid=518188", "title": "Entr'acte", "text": ""}
{"id": "518189", "revid": "54334", "url": "https://gl.wikipedia.org/wiki?curid=518189", "title": "Invenci\u00f3n (m\u00fasica)", "text": "En m\u00fasica, unha invenci\u00f3n \u00e9 unha composici\u00f3n musical de curta extensi\u00f3n (normalmente para teclado) cunha estrutura contrapunt\u00edstica a d\u00faas voces (composici\u00f3ns no mesmo estilo dunha invenci\u00f3n son as \"sinfon\u00edas\" contrapunt\u00edsticas barrocas, pero utilizando unha estrutura a tres voces. Alg\u00fans editores modernos ch\u00e1manas \"Invenci\u00f3ns a tres voces\" para evitar confusi\u00f3n co termo \"sinfon\u00eda\"). Ben co\u00f1ecidas son as quince invenci\u00f3ns que compo\u00f1en a primeira parte das Invenci\u00f3ns e Sinfon\u00edas, de Johann Sebastian Bach.\nAs invenci\u00f3ns usualmente non se executan en p\u00fablico, sen\u00f3n que serven como exercicio para estudantes de piano e como exercicios pedag\u00f3xicos para estudantes de composici\u00f3n. Este tipo de obras te\u00f1en forma imitativa: o que fai unha voz \u00e9 repetida despois pola outra, e \u00e9 invertible, \u00e9 dicir, que as notas dunha primeira voz son harmonicamente correctas respecto da outra voz tanto se se sit\u00faa por abaixo como por enriba desa voz primeira. Estas composici\u00f3ns adoitan ter d\u00faas partes diferenciadas (bipartitas), e isto \u00e9 importante xa que sendo repetici\u00f3ns de temas que se van desenvolvendo nunha harmon\u00eda similar, poder\u00edan parecerse a un \"Canon\".\nForma.\nAs invenci\u00f3ns son similares en estilo \u00e1s fugas, a\u00ednda que son moito m\u00e1is simples. Consisten nunha exposici\u00f3n curta, un desenvolvemento m\u00e1is longo e, \u00e1s veces, unha recapitulaci\u00f3n curta. A diferenza clave \u00e9 que as invenci\u00f3ns xeralmente non conte\u00f1en unha resposta ao suxeito na escala dominante, como si a pos\u00faen as fugas.\nExposici\u00f3n.\nNa exposici\u00f3n, un motivo curto \u00e9 introducido nunha voz na escala t\u00f3nica. Tam\u00e9n \u00e9 co\u00f1ecido como tema. O suxeito ent\u00f3n \u00e9 repetido na segunda voz na t\u00f3nica mentres que a voz inicial toca un contrasuxeito ou en contrapunto libre.\nDesenvolvemento.\nO desenvolvemento cont\u00e9n a maior cantidade de elementos da peza. O compositor aqu\u00ed desenvolve o suxeito escribindo variaci\u00f3ns mel\u00f3dicas ou harm\u00f3nicas. Polo xeral, isto implica a alternancia de episodios con declaraci\u00f3ns do tema, similar ao desenvolvemento dunha fuga. Nas invenci\u00f3ns de modo menor e maior, o tema normalmente reform\u00falase no maior relativo e o dominante, respectivamente. As novas \u00e1reas tonais alc\u00e1nzanse a trav\u00e9s de episodios, que xeralmente se moven secuencialmente a trav\u00e9s do c\u00edrculo de quintas. O \u00faltimo episodio termina cunha semi cadencia no ton orixinal, e a mi\u00fado esax\u00e9rase para facer que o suxeito soe moi especial cando regrese. Moitas das invenci\u00f3ns de Bach seguen esta forma, inclu\u00eddas BWV 775 e BWV 782.\nRecapitulaci\u00f3n.\nSe unha invenci\u00f3n ten algunha recapitulaci\u00f3n, tende a ser extremadamente curta, \u00e1s veces de s\u00f3 dous ou catro compases. O compositor repite o tema na voz superior e a peza remata. A repetici\u00f3n do tema cont\u00e9n moi pouca variaci\u00f3n (ou ningunha variaci\u00f3n) sobre o tema orixinal. A li\u00f1a inferior xeralmente reproduce o contrasuxeito, e se non hai ning\u00fan contrasuxeito, toca en contrapunto libre.\nHistoria.\nA invenci\u00f3n \u00e9 primariamente obra de Johann Sebastian Bach. Esta forma orixinouse a partir das improvisaci\u00f3ns contrapunt\u00edsticas en Italia, especialmente a partir da forma do compositor Francesco Antonio Bonporti. Bach adaptou e modificou este tipo de pezas para convertelas no que se considera formalmente unha invenci\u00f3n. Bach escribiu quince invenci\u00f3ns (BWV 772-786) como exercicios para o seu fillo Wilhelm Friedemann Bach. M\u00e1is tarde, Bach compuxo unha serie de quince invenci\u00f3ns a tres voces, chamadas sinfon\u00edas (BWV 787-801)."}
{"id": "518190", "revid": "15490", "url": "https://gl.wikipedia.org/wiki?curid=518190", "title": "Aureolus (hom\u00f3nimos)", "text": "Aureolus ou Aureolo pode referirse a:"}
{"id": "518191", "revid": "1505", "url": "https://gl.wikipedia.org/wiki?curid=518191", "title": "Inversi\u00f3n (m\u00fasica)", "text": "En m\u00fasica, a palabra inversi\u00f3n describe certos tipos de cambios de intervalos, acordes, voces (en contrapunto) e melod\u00edas. En cada un destes casos, \"inversi\u00f3n\" ten un significado distinto pero relacionado. O concepto de inversi\u00f3n tam\u00e9n xoga un papel importante na teor\u00eda de conxuntos musicais.\nInversi\u00f3n de intervalos.\nA inversi\u00f3n de intervalos \u00e9 a acci\u00f3n de modificar un intervalo musical xa constru\u00eddo. Real\u00edzase deixando unha nota constante ou tida, e subindo ou baixando unha oitava a outra nota. Deste xeito, o un\u00edsono pasa a ser oitava. Isto d\u00e1 como resultado o cambio dun intervalo por outro. Tam\u00e9n se debe ter en conta que unha terceira maior pode converterse nunha sexta menor se este se invirte, do mesmo xeito que se unha terceira menor, a s\u00faa inversi\u00f3n \u00e9 unha sexta maior, o mesmo coas segundas e s\u00e9timas. Exemplo para mellor comprensi\u00f3n: unha sexta menor \u00e9 \"mi e do\" e se a tocamos en \"do e mi\" queda como la maior.\nInversi\u00f3n en contrapunto.\nD\u00faas melod\u00edas combinadas entre si en contrapunto poden ser mutuamente invertidas colocando a superior (a m\u00e1is aguda) como inferior e viceversa.\nUn contrapunto que conserva o seu sentido musical logo da inversi\u00f3n ch\u00e1mase contrapunto trocado, trocable ou invertible e constit\u00fae a materia prima de, por exemplo, a fuga. \nInversi\u00f3n de melod\u00edas.\nUnha melod\u00eda illada pode ser modificada en todos os seus sucesivos intervalos, invertindo o ascendente por un igual descendente, e viceversa. Desta maneira, un intervalo ascendente de terceira menor (por exemplo re-fa) ao ser invertido \u00e9 substitu\u00eddo por un intervalo ascendente tam\u00e9n de terceira menor (neste caso si-re) ou por un intervalo descendente de sexta maior, que reproduce as mesmas notas pero cara ao agudo.\nUnha melod\u00eda invertida desa maneira denom\u00ednase \"inversi\u00f3n\" da orixinal, e no sistema dodecaf\u00f3nico abr\u00e9viase cun I.\nInversi\u00f3n de acordes.\nEn harmon\u00eda dise que un acorde (\u00e9 dicir, un grupo de tres ou m\u00e1is notas distintas) \u00e9 unha inversi\u00f3n doutro acorde en \"posici\u00f3n fundamental\" (ou sexa, que ten o baixo na nota fundamental do acorde), se as notas do acorde seguen sendo as mesmas pero noutra posici\u00f3n, e a nota do baixo non \u00e9 a nota fundamental do acorde.\nPor iso f\u00e1lase de \"primeira inversi\u00f3n\" (cando o baixo se atopa no terceiro grao), \"segunda inversi\u00f3n\" (co baixo na quinta) e \u2014no caso dos acordes con s\u00e9tima\u2014 \"terceira inversi\u00f3n\" (co baixo na s\u00e9tima)."}
{"id": "518192", "revid": "1505", "url": "https://gl.wikipedia.org/wiki?curid=518192", "title": "Isorritmia", "text": "Os termos isorritmia ou isorritmo (do grego \u1f34\u03c3\u03bf\u03c2 [isos] que significa \"semellante\" e \u1fe5\u03c5\u03b8\u03bc\u03cc\u03c2 [rythmos] que quere dicir \"cadencia, ritmo\") fan referencia a unha t\u00e9cnica de composici\u00f3n musical que segue un patr\u00f3n ou esquema fixo de alturas e repite un ritmo caracter\u00edstico ao longo dunha peza musical, a\u00ednda que as notas cantadas sexan distintas.\nHistoria.\nO termo foi acu\u00f1ado por Friedrich Ludwig en 1904 para referirse a esta t\u00e9cnica empregada nos motetes escritos no s\u00e9culo XIII. A\u00ednda que m\u00e1is tarde o termo foi aplicado m\u00e1is amplamente, sobre todo \u00e1 repetici\u00f3n peri\u00f3dica ou a repetici\u00f3n r\u00edtmica na voz do tenor e noutras voces das composici\u00f3ns do s\u00e9culo XIV e principios do XV, os motetes en especial.\nTr\u00e1tase dunha organizaci\u00f3n de duraci\u00f3ns ou ritmos chamada \"t\u00e1lea\" (lat. \"talea\", plural \"tale\u00e6\", empalizada, estacada), que se repite ao longo dunha melod\u00eda de tenor cuxo contido ou series de alturas (notas), chamado \"cor\", variaban no n\u00famero de membros da \"t\u00e1lea\". \nA isorritmia vai m\u00e1is al\u00f3 da isoperiodicidade: non s\u00f3 \u00e9 igual a estrutura dos per\u00edodos, sen\u00f3n que tam\u00e9n o son os valores das notas dos per\u00edodos. A organizaci\u00f3n racional do tenor con subdivisi\u00f3n en \"cor\" (notas) e \"t\u00e1lea\" (duraci\u00f3ns de son, ritmo) tam\u00e9n se estendeu, dese modo, \u00e1s voces superiores.\nUtilizouse na an\u00e1lise da estrutura dos motetes da escola polif\u00f3nica do per\u00edodo da \"Ars nova\" dos s\u00e9culos XIV e XV, cuxos tenores ou \"cantus firmus\" (non confundir neste caso a nota de declamaci\u00f3n do gregoriano, tenor -do lat\u00edn tenere, soster- coa tesitura vocal masculina hom\u00f3nima) distingu\u00edanse pola continuidade dun esquema r\u00edtmico denominado \"t\u00e1lea\", constitu\u00eddo por c\u00e9lulas id\u00e9nticas que se aumentaban ou diminu\u00edan, e que co tempo estender\u00edase tam\u00e9n a outras voces. O m\u00e1ximo expo\u00f1ente desta t\u00e9cnica p\u00f3dese atopar na obra de Guillaume de Machaut.\nA invenci\u00f3n desta t\u00e9cnica atribu\u00eduse ao compositor Philippe de Vitry, pero \u00abnon era nin un invento de Philippe de Vitry, nin da s\u00faa propiedade exclusiva a principios do s\u00e9culo XIV\u00bb. A construci\u00f3n isorr\u00edtmica era con frecuencia variada mediante o uso de diminuci\u00f3n r\u00edtmica estrita ou libre na repetici\u00f3n da cor.\nMotete isorr\u00edtmico.\nO motete isorritmico constit\u00fae o pin\u00e1culo en materia de estruturaci\u00f3n racional na m\u00fasica g\u00f3tica. Ao mesmo tempo, a isorritmia crea o equilibrio cara \u00e1 melod\u00eda expresiva e o incremento da coloraci\u00f3n harm\u00f3nica (terceiras, cromatismo). Philippe de Vitry e Guillaume de Machaut xa compu\u00f1an motetes isorr\u00edtmicos na d\u00e9cada de 1320.\nEstes motetes, escritos durante o s\u00e9culo XIV (\"Ars nova\"), estrut\u00faranse mediante os principios isorr\u00edtmicos de \"t\u00e1lea\" e de cor. Un exemplo de motete isorr\u00edtmico \u00e9 o \"\"Garrit Gallus-In Nova fert/Neuma\", composto por Philippe de Vitry a mediados do s\u00e9culo XIV.\nO motete isorr\u00edtmico \"Sub Arturo plebs\"\" de Johannes Alanus \u00e9 un motete medieval tard\u00edo. Presenta unha \"cor\" de 24 \"longae\" (48 compases en notaci\u00f3n moderna), divididas en tres \"t\u00e1leas\". A \"cor\" rep\u00edtese tres veces, cada unha nunha medida diferente. A s\u00faa lonxitude \u00e9 diminu\u00edda posteriormente polos factores 9:6:4. A imaxe mostra:\nIsorritmia na misa.\nA isorritmia tam\u00e9n se trasladou do motete aos movementos da misa e da cantilena. Un exemplo constit\u00faeo o \"Agnus Dei\" da misa de Guillaume de Machaut. \nIsorritmia noutros \u00e1mbitos.\nEsta t\u00e9cnica tam\u00e9n se atopa na m\u00fasica da India as\u00ed como na produci\u00f3n musical de compositores modernos tales como Alban Berg, Olivier Messiaen, John Cage e George Crumb."}
{"id": "518193", "revid": "98629", "url": "https://gl.wikipedia.org/wiki?curid=518193", "title": "Alberto Oliart", "text": "Alberto Carlos Oliart Saussol, nado en M\u00e9rida o 29 de xullo de 1928 e finado en Madrid o 13 de febreiro de 2021, foi un xurista e pol\u00edtico espa\u00f1ol. Foi ministro do Goberno de Espa\u00f1a en diversas ocasi\u00f3ns durante a transici\u00f3n e presidiu a Corporaci\u00f3n de Radio e Televisi\u00f3n Espa\u00f1ola entre 2009 e 2011.\nTraxectoria.\nO seu pai era Antonio Oliart Ruiz, un conservador adi\u00f1eirado que fuxira de Barcelona por mor da represi\u00f3n que se desencadeou contra os dereitistas tralo fracaso do golpe de estado de xullo de 1936 na capital catal\u00e1. Refuxiouse primeiro en M\u00e9rida, que hab\u00eda pouco tempo que fora tomada polas tropas franquistas. Al\u00ed o comandante da Garda Civil, Manuel G\u00f3mez Cantos, estivo a piques de arrestalo porque estaba convencido de que era un esp\u00eda catal\u00e1n. Antonio Oliart conseguiu escapar de novo e recalou finalmente en Burgos, a capital da Espa\u00f1a sublevada.\nLicenciado en Dereito pola Universidade de Barcelona en 1950 e tres anos despois ingresou por oposici\u00f3n no Corpo de Avogados do Estado. Comezou a s\u00faa carreira profesional na delegaci\u00f3n de Facenda en Cidade Real. En 1958, comezou a traballar na Direcci\u00f3n Xeral do Contencioso como Avogado do Estado, para ser nomeado en 1963 xefe do Gabinete T\u00e9cnico da Subsecretar\u00eda de Facenda. En 1965 abandona a Administraci\u00f3n Xeral do Estado pero non o servizo p\u00fablico: \u00e9 nomeado Director Administrativo e Financeiro da RENFE, empresa p\u00fablica da que \u00e9 nomeado secretario xeral en 1967. En 1968 retoma as s\u00faas funci\u00f3ns como Avogado do Estado, esta vez no Tribunal Supremo de Espa\u00f1a. En 1973, deixa a Administraci\u00f3n para traballar no sector privado, ao ser nomeado conselleiro director xeral do Banco Hispano Americano e conselleiro do Banco Urquijo. Nesta etapa profesional (1968-1969) foi tam\u00e9n conselleiro das empresas Explosivos R\u00edo Tinto, R\u00edo Tinto Mineira, Cros, Barral Editores, Siemens Espa\u00f1a, Metro de Madrid e Tabacos de Filipinas.\nTraxectoria pol\u00edtica.\nTralas elecci\u00f3ns de 1977, o presidente do Goberno Adolfo Su\u00e1rez nom\u00e9ao ministro de Industria e Enerx\u00eda, cargo no que permanecer\u00e1 s\u00f3 uns meses, at\u00e9 febreiro de 1978. Posteriormente, en setembro de 1980, encargarase do Ministerio de Sanidade. No intervalo, en 1979, participou na elaboraci\u00f3n do Estatuto de Guernica para o Pa\u00eds Vasco e, nas elecci\u00f3ns xerais de 1979, foi elixido deputado pola circunscrici\u00f3n de Badaxoz. En decembro de 1980 afiliouse \u00e1 Uni\u00f3n de Centro Democr\u00e1tico (UCD). En 1981 foi nomeado ministro de Defensa por Leopoldo Calvo-Sotelo no seu primeiro goberno, nun momento tan delicado como aquel, despois do golpe de estado do 23 de febreiro. Continuou no cargo at\u00e9 a formaci\u00f3n do primeiro goberno de Felipe Gonz\u00e1lez trala vitoria do Partido Socialista Obreiro Espa\u00f1ol (PSOE) en outubro de 1982. Durante o seu mandato produciuse o ingreso de Espa\u00f1a na OTAN.\nTras deixar a pol\u00edtica activa, volveu \u00e1 s\u00faa actividade como avogado e emprendeu un negocio de cr\u00eda de gando meiri\u00f1o puro na s\u00faa propiedade \"Los Rafaeles\", en Badaxoz, onde invistiu os 60 mill\u00f3ns que lle tocara na lotar\u00eda comprando unha parte da leira que pertenc\u00eda a seu t\u00edo. Tam\u00e9n cr\u00eda porco ib\u00e9rico e vacas brancas cacere\u00f1as.\nEntre 1995 e 2004 estivo asociado ao avogado madrile\u00f1o Jos\u00e9 Manuel Romeu Moreno.\nAfeccionado \u00e1 escritura, en 1997 obtivo o X Premio Comillas de Biograf\u00eda, Autobiograf\u00eda e Memorias por \u00abContra el olvido\u00bb, un libro autobiogr\u00e1fico, no que rememora feitos que marcaron a s\u00faa vida desde a infancia at\u00e9 a idade adulta.\nO 28 de xullo de 1998 recibiu a Medalla de Estremadura. En 2008 foi membro do grupo de expertos que redactou unha proposta de reforma do Estatuto de Autonom\u00eda de Estremadura.\nO d\u00eda 11 de novembro de 2009 co\u00f1eceuse o acordo de PSOE e Partido Popular (PP) para que sucedese a Lu\u00eds Fern\u00e1ndez como presidente da Corporaci\u00f3n de RTVE, sendo nomeado 13 d\u00edas despois. Durante o seu mandato, TVE deixou de emitir publicidade e consolidouse como l\u00edder de audiencia, a pesar das cr\u00edticas de manipulaci\u00f3n dos informativos por parte do PP. Ocupou o cargo at\u00e9 2011, presentando a s\u00faa dimisi\u00f3n o 6 de xullo dese ano por motivos persoais.\nEscribiu artigos de opini\u00f3n en xornais e revistas diversas. \nVida persoal.\nCasou con Carmen de Torres Flores, con quen tivo 6 fillos, dos cales 2 deles morreron en senllos accidentes de tr\u00e1fico. Nos anos noventa, a s\u00faa filla Isabel tivo unha relaci\u00f3n sentimental co cantautor Joaqu\u00edn Sabina, co cal tivo d\u00faas fillas, Carmela Juliana e Roc\u00edo.\nFaleceu na cidade de Madrid o 13 de febreiro de 2021, aos 92 anos de idade, afectado pola COVID-19"}
{"id": "518194", "revid": "1505", "url": "https://gl.wikipedia.org/wiki?curid=518194", "title": "Isorritmo", "text": ""}
{"id": "518199", "revid": "1822", "url": "https://gl.wikipedia.org/wiki?curid=518199", "title": "Ceneo", "text": "Ceneo foi un personaxe mitol\u00f3xico \u00f3 que Poseid\u00f3n converteu de muller en home, despois de habela violado.\nEra fillo do lapita \u00c9lato . E foi pai de Corono, que reinaba nos lapitas en tempos de Heracles: expulsou \u00f3s dorios e o rei, Eximio, pediu axuda a Heracles e grazas a el venceu a Corono e recuperou o reino.\nNaceu como muller, baixo o nome de Cenis (ou Cene ou C\u00e9lide), pero foi violada por Poseid\u00f3n cando estaba ba\u00f1\u00e1ndose nunha illa deserta. Despois, Poseid\u00f3n prometeulle concederlle o que quixera, e ela pediulle ser home para que nunca tivese que volver a sufrir semellante aldraxe . Poseid\u00f3n accedeu e non s\u00f3 a converteu en home sen\u00f3n que lle concedeu a invulnerabilidade grazas a unha pel impenetrable. A partir de ent\u00f3n, convertido nun gran loitador, pasou a chamarse Ceneo. \nCeneo participou na expedici\u00f3n dos Argonautas , se ben obs\u00e9rvase unha contradici\u00f3n nos textos mitogr\u00e1ficos: na relaci\u00f3n que proporciona Pseudo-Apolodoro c\u00edtase a \"\"Ceneo, fillo de Corono\" , mentres que Hixino menciona a \"Corono, fillo de Ceneo\" a\u00ednda que m\u00e1is adiante volve a citalo como \"O outro Ceneo, fillo de Corono\" . Tam\u00e9n foi un dos integrantes da partida de caza do xabaril de Calid\u00f3n .\nA pesar de ser invulnerable, terminou morrendo a mans dos centauros na guerra aberta entre estes seres e os lapitas. Tras matar a moitos deles e como os centauros non consegu\u00edan matalo, recorreron a golpealo con troncos de abeto e, finalmente, enterr\u00e1rono vivo. Unha vez morto, volveuse a transformar en muller . Outra tradici\u00f3n conta que escapou convertido nunha ave, nun flamengo. \nOutra tradici\u00f3n di que, \u00f3 verse convertido en home, sentiuse tan orgulloso que cravou unha lanza no centro da praza p\u00fablica e esixiu que se lle rendise culto como se fose un deus. Zeus castigouno facendo que fose atacado e morto polos centauros."}
{"id": "518200", "revid": "98629", "url": "https://gl.wikipedia.org/wiki?curid=518200", "title": "Maria Millington Lathbury", "text": "Maria Millington Lathbury, nada en 1856 e finada en xu\u00f1o de 1944 en Wotton-under-Edge, Gloucestershire, foi unha historiadora cl\u00e1sica, arque\u00f3loga e numism\u00e1tica inglesa.\nCo\u00f1\u00e9cese tam\u00e9n, logo do seu casamento con John Evans, como Maria Evans ou, simplemente, Lady Evans, formas que utilizou como autora de varios dos seus traballos.\nTraxectoria.\nVida persoal e formaci\u00f3n.\nLathbury naceu en 1856, \u00fanica filla de Charles Crawford Lathbury, de Wimbledon. \nAs obras de Jane Ellen Harrison serv\u00edranlle de est\u00edmulo para o seu interese polo mundo cl\u00e1sico e en 1886, cando ti\u00f1a 30 anos, comezou os seus estudos de \"Literae humaniores\" no \"Somerville College\" da Universidade de Oxford, onde tivo como profesor a Percy Gardner. M\u00e1is tarde mesmo chegou a viaxar a Grecia en 1892. Ese mesmo ano publicou unha nota en \"The Academy\" acerca do alumamento nos templos gregos e, ademais, as s\u00faas investigaci\u00f3ns sobre o terreo propiciaron a publicaci\u00f3n dunha das s\u00faas monograf\u00edas o ano seguinte. Tam\u00e9n formou parte dunha das expedici\u00f3ns de Wilhelm D\u00f6rpfeld polas Illas Gregas.\nEse mesmo 1892, Lathbury casou co tam\u00e9n arque\u00f3logo e numism\u00e1tico John Evans, cinco meses despois de co\u00f1ec\u00e9rense nunha conferencia deste \u00e1 que acudiu Maria, sobre a vinculaci\u00f3n da orientaci\u00f3n dos templos gregos e a s\u00faa dataci\u00f3n. Como agasallo de casamento, Evans deulle a Lathbury un camafeo romano, nunha montura de ouro de Alessandro Castellani. Durante a s\u00faa l\u00faa de mel percorreron xuntos diversos sitios arqueol\u00f3xicos en Gran Breta\u00f1a e en Francia, coa s\u00faa amiga mutua a poetisa e arque\u00f3loga Nina Layard.\nO 22 de xu\u00f1o 1893 naceu a s\u00faa filla Joan Evans, que chegou a ser unha reco\u00f1ecida medievalista. En 1906 a familia trasladouse a Britwell, Berkhamsted, e dous anos m\u00e1is tarde finou o seu home.\nOs derradeiros anos de Maria Lathbury transcorreron na compa\u00f1a da s\u00faa filla Joan en \"Thousand Acres\", na vila de \"Wotton under Edge\", ata a s\u00faa morte en xu\u00f1o de 1944.\nCarreira acad\u00e9mica.\nLogo de conclu\u00edr os seus estudos a finais da d\u00e9cada de 1880, Lathbury foi nomeada profesora de extensi\u00f3n universitaria na Universidade de Oxford. Tam\u00e9n ocupou un posto docente como \"lady lecturer\" no Museo Brit\u00e1nico, centrado no tema da vestimenta da Antiga Grecia. De feito, xunto con Ethel Abrahams, Lathbury foi unha das primeiras mulleres estudosas da vestimenta grega, e ambas quer\u00edan que o seu co\u00f1ecemento non ficase in\u00e9dito, sen\u00f3n que procuraban o xeito de facelo accesible para o p\u00fablico.\nEn 1891 foi entrevistada na publicaci\u00f3n \"Pall Mall Gazette\" xunto con Jane Harrison, e a\u00ed ambas debateron acerca do mundo grego e a arqueolox\u00eda, e en concreto sobre o papel da muller como asistente \u00e1s conferencias arqueol\u00f3xicas.\nNa s\u00faa condici\u00f3n de experta, en 1892 foi a dese\u00f1adora do vestiario para unha montaxe teatral da obra \"As ras\", de Arist\u00f3fanes, producida pola \"Oxford University Dramatic Society\" (OUDS). Lathbury dedicou o seu libro \"Chapters on Greek Dress\", publicado o ano seguinte, a esta compa\u00f1\u00eda teatral, en lembranza da s\u00faa colaboraci\u00f3n no proxecto.\nLathbury participou na campa\u00f1a para que a Universidade de Oxford outorgase t\u00edtulos \u00e1s mulleres en 1896.\nEn 1900, o anuario \"The Englishwoman Yearbook &amp; Directory\" inclu\u00eduna como unha muller \"activa en arqueolox\u00eda\".\nLegado.\nLathbury soterrou unha c\u00e1psula do tempo o 20 de xullo de 1898, cunha moeda de medio penique e unha nota aut\u00f3grafa, para conmemorar a construci\u00f3n do St Albans Museum, en Hertfordshire, en cuxa fundaci\u00f3n participara o seu home. En 2018 soterrouse unha nova c\u00e1psula no mesmo lugar."}
{"id": "518201", "revid": "23204", "url": "https://gl.wikipedia.org/wiki?curid=518201", "title": "Aurora Reyes Flores", "text": "Aurora Reyes Flores, nada en Hidalgo del Parral, Chihuahua, o 9 de setembro de 1908 e finada en Cidade de M\u00e9xico o 26 de abril de 1985, foi unha artista pl\u00e1stica mexicana, primeira expo\u00f1ente feminina del muralismo mexicano. \nTraxectoria.\nReyes era a filla do soldado Le\u00f3n Reyes e da s\u00faa esposa Luisa Flores. O seu av\u00f3 foi o xeneral Bernardo Reyes, e o seu t\u00edo o escritor e fil\u00f3sofo Alfonso Reyes.\nDespois do inicio da Revoluci\u00f3n, das constantes persecuci\u00f3ns pol\u00edticas, a s\u00faa familia mudouse \u00e1 Cidade de M\u00e9xico. Cando a situaci\u00f3n se calmou, Reyes uniuse \u00e1 Escola Nacional Preparatoria con trece anos. Al\u00ed co\u00f1eceu a Frida Kahlo, quen foi a s\u00faa amiga, e \u00e1 que dedicou a obra \"Retrato de Frida fronte ao espello\" en 1946. Foron importantes unha para a outra, tanto que Reyes fixo parte da garda de honra no funeral de Kahlo. Outra grande amiga de Reyes foi Concha Michel, amizade que floreceu cando Kahlo casou a finais da d\u00e9cada de 1920.\nFoi expulsada da instituci\u00f3n despois dun enfrontamento cunha prefecta por causas pol\u00edticas. Ingresou na Escola Nacional de Belas Artes, a\u00ednda que non conclu\u00edu os seus estudos e decidiu ser autodidacta. \nAurora Reyes casou co xornalista Jorge Godoy, e tiveron un fillo en 1926, a quen chamaron H\u00e9ctor. Pouco tempo despois do seu divorcio en 1931 tivo o seu segundo fillo, Jorge. Mantivo unha relaci\u00f3n amorosa co poeta cubano Nicol\u00e1s Guill\u00e9n.\nReyes, a pesar do \u00e9xito na s\u00faa carreira e da s\u00faa extravertida personalidade, morreu case esquecida o 26 de abril de 1985 na Cidade de M\u00e9xico. As s\u00faas cinzas foron enterradas nas ra\u00edces dun magnolio que ela sementara no xard\u00edn da s\u00faa casa en Coyoac\u00e1n, na r\u00faa Xochicaltitla. Al\u00ed colocouse unha placa coa lenda:\nCarreira art\u00edstica.\nReyes foi a primeira muralista mexicana, co\u00f1ecida tam\u00e9n polos seus excelentes escritos.\nDe 1921 a 1923, foi estudante na Escola Nacional de Belas Artes. En 1925 levouse a cabo a s\u00faa primeira exposici\u00f3n individual na galer\u00eda ARS. Expuxo a s\u00faa obra no Sal\u00f3n da Pl\u00e1stica Mexicana e participou en exhibici\u00f3ns colectivas en Francia, Cuba, os Estados Unidos e M\u00e9xico. \nEn 1927, comezou a dar clases de debuxo e pintura na Secretaria de Educaci\u00f3n P\u00fablica, da que se retirou en 1964. \nDurante a s\u00faa vida creou sete murais. En 1936, completou o seu mural \"Atentado \u00e1s mestras rurais\" no Centro Escolar da Revoluci\u00f3n. Entre 1960 e 1972 pintou catro murais no Auditorio 15 de Maio, do Sindicato Nacional de Trabajadores de la Educaci\u00f3n (SNTE). En 1978 terminou o seu sexto mural na casa de Hern\u00e1n Cort\u00e9s en Coyoac\u00e1n.\nPoes\u00eda.\nO seu traballo literario incl\u00fae obras como \"Nueva estancias en el desierto\", \"Humanos paisajes\" e \"Espiral en retorno\", obras polas que lle outorgaron premios en poes\u00eda.\nOs seus poemas dan mostra do seu car\u00e1cter feminista, e son un estandarte de exaltaci\u00f3n \u00e1 muller. As s\u00faas obras m\u00e1is representativas son:\nPol\u00edtica.\nAurora Reyes durante a s\u00faa vida foi unha convencida promotora dos dereitos das mulleres, en concreto do dereito ao voto e a ocupar un cargo p\u00fablico.\nReyes foi unha personaxe que loitou pola igualdade social en M\u00e9xico, raz\u00f3n pola que recibiu o alcume da \u00abMagnolia Iracunda\u00bb. Foi membro do Partido Comunista Mexicano, membro fundador da Liga de Escritores e Artistas Revolucionarios (LEAR) e da Confederaci\u00f3n Nacional Campesina. Tam\u00e9n promoveu a creaci\u00f3n de escolas infant\u00eds para os fillos e as fillas dos mestres.\nEn 1960 participou con outros intelectuais nunha folga a favor dos presos pol\u00edticos en M\u00e9xico, e en 1968, participou no levantamento estudantil, evento que a obrigou a ocultarse no hospital psiqui\u00e1trico La Casta\u00f1eda."}
{"id": "518202", "revid": "19415", "url": "https://gl.wikipedia.org/wiki?curid=518202", "title": "Estadio de Ratina", "text": ""}
{"id": "518206", "revid": "15490", "url": "https://gl.wikipedia.org/wiki?curid=518206", "title": "Alberto Carlos Oliart Saussol", "text": ""}
{"id": "518207", "revid": "47401", "url": "https://gl.wikipedia.org/wiki?curid=518207", "title": "Dereitos das mulleres", "text": ""}
{"id": "518208", "revid": "15490", "url": "https://gl.wikipedia.org/wiki?curid=518208", "title": "Alberto Oliart Saussol", "text": ""}
{"id": "518209", "revid": "47401", "url": "https://gl.wikipedia.org/wiki?curid=518209", "title": "Aurora Reyes", "text": ""}
{"id": "518210", "revid": "23204", "url": "https://gl.wikipedia.org/wiki?curid=518210", "title": "As Hortas, Sai\u00e1ns, Vigo", "text": "As Hortas \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 29 habitantes (12 homes e 17 mulleres)."}
{"id": "518212", "revid": "23204", "url": "https://gl.wikipedia.org/wiki?curid=518212", "title": "Cal do Outeiro, Sai\u00e1ns, Vigo", "text": "Cal do Outeiro \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 99 habitantes (49 homes e 50 mulleres)."}
{"id": "518213", "revid": "23204", "url": "https://gl.wikipedia.org/wiki?curid=518213", "title": "A Cova da Barxa, Sai\u00e1ns, Vigo", "text": "A Cova da Barxa \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 18 habitantes (9 homes e 9 mulleres)."}
{"id": "518214", "revid": "23204", "url": "https://gl.wikipedia.org/wiki?curid=518214", "title": "A Estea, Sai\u00e1ns, Vigo", "text": "A Estea \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 25 habitantes (12 homes e 13 mulleres)."}
{"id": "518215", "revid": "23204", "url": "https://gl.wikipedia.org/wiki?curid=518215", "title": "Font\u00e1n, Sai\u00e1ns, Vigo", "text": "Font\u00e1n \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 81 habitantes (45 homes e 36 mulleres)."}
{"id": "518216", "revid": "23204", "url": "https://gl.wikipedia.org/wiki?curid=518216", "title": "A G\u00e1ndara, Sai\u00e1ns, Vigo", "text": "A G\u00e1ndara \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 71 habitantes (37 homes e 34 mulleres)."}
{"id": "518217", "revid": "23204", "url": "https://gl.wikipedia.org/wiki?curid=518217", "title": "Garc\u00edas, Sai\u00e1ns, Vigo", "text": "Garc\u00edas \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 47 habitantes (24 homes e 23 mulleres)."}
{"id": "518218", "revid": "23204", "url": "https://gl.wikipedia.org/wiki?curid=518218", "title": "Gondufe, Sai\u00e1ns, Vigo", "text": "Gondufe \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 61 habitantes (33 homes e 28 mulleres)."}
{"id": "518219", "revid": "23204", "url": "https://gl.wikipedia.org/wiki?curid=518219", "title": "Orx\u00e1s, Sai\u00e1ns, Vigo", "text": "Orx\u00e1s \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 52 habitantes (27 homes e 25 mulleres)."}
{"id": "518220", "revid": "23204", "url": "https://gl.wikipedia.org/wiki?curid=518220", "title": "O Porti\u00f1o, Sai\u00e1ns, Vigo", "text": "O Porti\u00f1o \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 60 habitantes (27 homes e 33 mulleres)."}
{"id": "518221", "revid": "23204", "url": "https://gl.wikipedia.org/wiki?curid=518221", "title": "San Xurxo, Sai\u00e1ns, Vigo", "text": "San Xurxo \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 35 habitantes (19 homes e 16 mulleres)."}
{"id": "518222", "revid": "23204", "url": "https://gl.wikipedia.org/wiki?curid=518222", "title": "A Tomada, Sai\u00e1ns, Vigo", "text": "A Tomada \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 82 habitantes (41 homes e 41 mulleres)."}
{"id": "518223", "revid": "23204", "url": "https://gl.wikipedia.org/wiki?curid=518223", "title": "Vilaverde, Sai\u00e1ns, Vigo", "text": "Vilaverde \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 41 habitantes (19 homes e 22 mulleres)."}
{"id": "518224", "revid": "23204", "url": "https://gl.wikipedia.org/wiki?curid=518224", "title": "Aral, Sai\u00e1ns, Vigo", "text": "Aral \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 28 habitantes (15 homes e 13 mulleres)."}
{"id": "518225", "revid": "72012", "url": "https://gl.wikipedia.org/wiki?curid=518225", "title": "Atmospheric Explorer C", "text": ""}
{"id": "518226", "revid": "23204", "url": "https://gl.wikipedia.org/wiki?curid=518226", "title": "Borreiros, Sai\u00e1ns, Vigo", "text": "Borreiros \u00e9 un lugar da parroquia de Sai\u00e1ns, no concello pontevedr\u00e9s de Vigo, na comarca hom\u00f3nima. Segundo o Instituto Galego de Estat\u00edstica, en 2022 ti\u00f1a 7 habitantes (3 homes e 4 mulleres)."}
{"id": "518227", "revid": "23204", "url": "https://gl.wikipedia.org/wiki?curid=518227", "title": "Consello de Cooperaci\u00f3n do Golfo", "text": "O Consello de Cooperaci\u00f3n para os Estados \u00c1rabes do Golfo (en \u00e1rabe: \u0645\u062c\u0644\u0633 \u0627\u0644\u062a\u0639\u0627\u0648\u0646 \u0644\u062f\u0648\u0644 \u0627\u0644\u062e\u0644\u064a\u062c \u0627\u0644\u0639\u0631\u0628\u064a), co\u00f1ecido orixinalmente (e a\u00ednda coloquialmente) como o Consello de Cooperaci\u00f3n do Golfo (CCG, \u0645\u062c\u0644\u0633 \u0627\u0644\u062a\u0639\u0627\u0648\u0646 \u0627\u0644\u062e\u0644\u064a\u062c\u064a), \u00e9 unha uni\u00f3n rexional pol\u00edtica e econ\u00f3mica intergobernamental de todos os estados \u00e1rabes do golfo P\u00e9rsico (Bahrein, Kuwait, Om\u00e1n, Qatar, Arabia Saudita e os Emiratos \u00c1rabes Unidos), ag\u00e1s Iraq. A Carta do CCG asinouse o 25 de maio de 1981, establecendo formalmente a instituci\u00f3n.\nTodos os estados membros actuais son monarqu\u00edas: tres monarqu\u00edas constitucionais (Qatar, Kuwait e Bahrein), d\u00faas monarqu\u00edas absolutas (Arabia Saudita e Om\u00e1n) e unha monarqu\u00eda federal (os Emiratos \u00c1rabes Unidos, composta por sete estados membros, cada un dos cales \u00e9 unha monarqu\u00eda absoluta co seu propio emir). Houbo discusi\u00f3ns sobre a futura adhesi\u00f3n de Xordania, Marrocos e o Iemen.\nArabia Saudita presentou unha proposta en 2011 para transformar o CCG nunha \"Uni\u00f3n do Golfo\" cunha coordinaci\u00f3n econ\u00f3mica, pol\u00edtica e militar m\u00e1is estreita, un movemento destinado a contrarrestar a influencia iraniana na rexi\u00f3n. Outros pa\u00edses presentaron obxecci\u00f3ns contra a proposta. En 2014, o primeiro ministro de Bahrein, Khalifa bin Salman Al Khalifa, dixo que os sucesos actuais na rexi\u00f3n destacaban a importancia da proposta.. O Escudo da Pen\u00ednsula, brazo militar do GCC, formouse en 1984.\nPara reducir a s\u00faa futura dependencia do petr\u00f3leo, os estados do CCG est\u00e1n a levar a cabo unha reforma estrutural econ\u00f3mica sen precedentes.\nFundaci\u00f3n.\nA uni\u00f3n orixinal de 2\u00a0673\u00a0110\u00a0km2 comprend\u00eda Bahrein, Kuwait, Om\u00e1n, Qatar, Arabia Saudita e os Emiratos \u00c1rabes Unidos. O acordo econ\u00f3mico unificado entre os pa\u00edses do Consello de Cooperaci\u00f3n do Golfo asinouse o 11 de novembro de 1981 en Abu Dhabi. Estes pa\u00edses adoitan denominarse \"estados do CCG\" ou \"pa\u00edses do Golfo\".\nObxectivos.\nEn 2001, o Consello Supremo do CCG estableceu os seguintes obxectivos:\nOm\u00e1n anunciou en decembro de 2006 que non ser\u00eda capaz de cumprir a data prevista de 2010 para unha moeda com\u00fan. Tralo anuncio de que o banco central da uni\u00f3n monetaria estar\u00eda situado en Riad (Arabia Saudita) e non nos Emiratos \u00c1rabes Unidos, estes anunciaron a s\u00faa retirada do proxecto de uni\u00f3n monetaria en maio de 2009. Prop\u00faxose o nome khaleeji para esta moeda. De realizarse, a uni\u00f3n monetaria do CCG ser\u00eda a segunda uni\u00f3n monetaria supranacional m\u00e1is grande do mundo, medida polo PIB da \u00e1rea de moeda com\u00fan.\nOutros obxectivos declarados incl\u00faen:\nEsta \u00e1rea ten algunhas das econom\u00edas de m\u00e1is r\u00e1pido crecemento do mundo, principalmente debido a un boom dos ingresos polo petr\u00f3leo e polo gas natural xunto cun boom da construci\u00f3n e do investimento apoiado por d\u00e9cadas de ingresos aforrados do petr\u00f3leo. Nun esforzo por constru\u00edr unha base impo\u00f1ible e unha base econ\u00f3mica antes de que se esgoten as reservas, as ramas de investimento dos Emiratos \u00c1rabes Unidos, inclu\u00edda a Autoridade de Investimento de Abu Dhabi, conservan m\u00e1is de 900\u00a0000 mill\u00f3ns de d\u00f3lares en activos. Outros fondos rexionais tam\u00e9n te\u00f1en varios centos de miles de mill\u00f3ns de d\u00f3lares en activos xestionados.\nA rexi\u00f3n \u00e9 un punto emerxente de eventos, inclu\u00eddos os Xogos Asi\u00e1ticos de 2006 en Doha, Qatar. Doha tam\u00e9n presentou unha solicitude sen \u00e9xito para os Xogos Ol\u00edmpicos de ver\u00e1n de 2016. Posteriormente, Qatar foi elixido para organizar a Copa Mundial da FIFA 2022."}
{"id": "518228", "revid": "47401", "url": "https://gl.wikipedia.org/wiki?curid=518228", "title": "Consello de Cooperaci\u00f3n para os Estados \u00c1rabes do Golfo", "text": ""}
{"id": "518229", "revid": "4817", "url": "https://gl.wikipedia.org/wiki?curid=518229", "title": "San Marco (sat\u00e9lites artificiais)", "text": "San Marco foi unha serie de sat\u00e9lites artificiais colaboraci\u00f3n entre Italia e a NASA, concibidos e dirixidos polo enxe\u00f1eiro Luigi Broglio.\nCaracter\u00edsticas.\nOs sat\u00e9lites San Marco foron sat\u00e9lites cient\u00edficos colaboraci\u00f3n entre Italia e a NASA. Lanz\u00e1ronse varios entre 1963 e 1988.\nSan Marco 1 e 2.\nOs sat\u00e9lites San Marco 1 e 2 foron os dous primeiros membros da serie San Marco. San Marco 1 foi lanzado o 15 de febreiro de 1964 a bordo dun foguete Scout X4 desde as instalaci\u00f3n de Wallops Island. A s\u00faa misi\u00f3n era probar a propia estrutura do sat\u00e9lite e recoller datos da densidade do aire e das caracter\u00edsticas da ionosfera. San Marco 2 foi lanzado o 26 de abril de 1967 mediante un Scout B desde a plataforma de lanzamento San Marco. Ti\u00f1a forma de esfera cun di\u00e1metro de 66 cm e tam\u00e9n se adicou a estudar a densidade do aire por debaixo dos 350 km de altura e a caracterizar a ionosfera. Do corpo do sat\u00e9lite sa\u00eda unha antena dipolo de 5 m de longo que pasaba polo centro do mesmo e catro antenas m\u00e1is pequenas, de 48 cm de longo, espazadas ao longo do seu ecuador. O sat\u00e9lite ti\u00f1a pintadas bandas lonxitudinais brancas e negras para control t\u00e9rmico. A alimentaci\u00f3n do sat\u00e9lite provi\u00f1a de catro bater\u00edas que lle permitiron funcionar ata o 14 de agosto de 1967. O sat\u00e9lite reentrou na atmosfera o 19 de outubro dese ano.\nSan Marco 3 e 4.\nSan Marco 3 e 4 eran sat\u00e9lites m\u00e1is avanzados que os seus antecesores. San Marco 3 foi lanzado o 24 de abril de 1971 mediante un Scout B mentres que San Marcos 4 foi lanzado o 18 de febreiro de 1974 cun Scout D1. Ambos foron lanzados desde a plataforma San Marco. San Marco 3 estudou a densidade, composici\u00f3n e temperatura da atmosfera na zona ecuatorial por enriba dos 200 km de altura. O sat\u00e9lite ti\u00f1a 75 cm de di\u00e1metro e usaba catro antenas de 48 cm de longo para comunicarse con terra. Aliment\u00e1base con c\u00e9lulas solares situados ao longo do seu ecuador e reentrou na atmosfera o 28 de novembro de 1971. San Marco 4 adicouse a medir as variaci\u00f3ns di\u00farnas de densidade, composici\u00f3n e temperatura da atmosfera na zona ecuatorial conxuntamente con Explorer 51.\nSan Marco 5.\nSan Marco 5 foi lanzado o 25 de marzo de 1988 mediante un Scout G1 desde a plataforma San Marco. A s\u00faa misi\u00f3n foi estudar a relaci\u00f3n entre a actividade solar e os fen\u00f3menos da ionosfera e da termosfera. Ti\u00f1a forma de esfera de 96,5 cm de di\u00e1metro e unha masa de 273 kg. Levaba cincon instrumentos a bordo: un sensor de arrastre para determinar a densidade, un espectr\u00f3metro de vento e temperatura, un instrumento de velocidade de i\u00f3ns, un espectr\u00f3metro de brillo a\u00e9reo e solar e un medidor de campo el\u00e9ctrico. Reentrou na atmosfera o 6 de decembro de 1988, tal como estaba previsto."}
{"id": "518230", "revid": "72012", "url": "https://gl.wikipedia.org/wiki?curid=518230", "title": "San Marco 1", "text": ""}
{"id": "518231", "revid": "72012", "url": "https://gl.wikipedia.org/wiki?curid=518231", "title": "San Marco 2", "text": ""}
{"id": "518232", "revid": "72012", "url": "https://gl.wikipedia.org/wiki?curid=518232", "title": "San Marco 3", "text": ""}
{"id": "518233", "revid": "72012", "url": "https://gl.wikipedia.org/wiki?curid=518233", "title": "San Marco 4", "text": ""}
{"id": "518234", "revid": "72012", "url": "https://gl.wikipedia.org/wiki?curid=518234", "title": "San Marco 5", "text": ""}
{"id": "518235", "revid": "69467", "url": "https://gl.wikipedia.org/wiki?curid=518235", "title": "Sagunt", "text": ""}
{"id": "518237", "revid": "69467", "url": "https://gl.wikipedia.org/wiki?curid=518237", "title": "Porto de Sagunt", "text": ""}
{"id": "518238", "revid": "98629", "url": "https://gl.wikipedia.org/wiki?curid=518238", "title": "Jack McGrath", "text": "John James \"Jack\" McGrath (8 de outubro de 1919 - 6 de novembro de 1955 ) foi un piloto de carreiras americano.\nPiloto destacado das \"carreiras de Midget\" no circu\u00edto de Gilmore Speedway de \u00d3s \u00c1nxeles a finais dos anos corenta, McGrath ga\u00f1ou o primeiro campionato CRA (California Roadster Association) en 1946 e foi alcumado como \"Rei dos Hot Rods\". Os seus esforzos, xunto cos do seu amigo e compa\u00f1eiro de equipo Manuel Ayulo, axudaron a establecer os roadsters como coches de carreiras viables. Os roadsters da costa oeste evolucionaron cara a coches sprint a principios dos anos 50.\nAs principais vitorias na AAA national level inclu\u00edron as carreiras das 100 millas de Syracuse e Langhorne de 1951, a Syracuse 100 de 1952 e a Milwaukee 200 de 1953. As tempadas de 1952 e 1953 do campionato AAA rematou en segundo lugar, e lideraron as primeiras 44 voltas das 500 Millas de Indian\u00e1polis de 1954.\nO famoso duelo de 26 voltas de McGrath con Bill Vukovich nas desafortunadas 500 Millas de Indian\u00e1polis de 1955 rematou cando o magneto do seu motor Offenhauser Hinckle Special Kurtis 500C (Meyer-Drake) fallou na volta 54. O compa\u00f1eiro californiano e d\u00faas veces ga\u00f1ador da Indy Vukovich morreu tres voltas despois nun accidente en cadea mentres estaba \u00e1 cabeza.\nO propio \"Splendid Splinter\" morreu na \u00faltima carreira da AAA en pista de terra da tempada 1955 no ovalo de terra de unha milla no recinto feiral de Arizona State en Phoenix, Arizona.\nNaceu nos \u00c1nxeles, California e creceu en South Pasadena, California.\nResumo da carreira do Campionato Mundial.\nAs 500 Millas de Indian\u00e1polis formaron parte do Campionato Mundial da FIA desde ata . Os pilotos que competiron na Indy durante eses anos puntuaron e participaron no Campionato Mundial. Jack McGrath participou en 6 carreiras do Campionato Mundial. Comezou na pole unha vez, estableceu 1 volta r\u00e1pida e rematou no podio d\u00faas veces. Acumulou un total de 9 puntos no campionato."}
{"id": "518239", "revid": "98629", "url": "https://gl.wikipedia.org/wiki?curid=518239", "title": "Estadio de Tampere", "text": "O Estadio de Tampere (en fin\u00e9s Tampereen stadion), tam\u00e9n co\u00f1ecido como Estadio de Ratina (en fin\u00e9s Ratinan stadion), \u00e9 un estadio multi\u00fasos da cidade de Tampere, Finlandia. Foi dese\u00f1ado por Timo Penttil\u00e4 e inaugurado en 1965. Ten capacidade para 16\u00a0800 persoas (4\u00a0000 na bancada principal cubierta), que se ampl\u00eda ata as 30\u00a0000 para concertos empregando a \u00e1rea do campo.\nDo 10 ao 15 de xullo de 2018 o Estadio de Tampere foi escenario da 17\u00aa edici\u00f3n do Campionato do Mundo de Atletismo Sub-20. Anteriormente, o 9 de abril\u00a0de 2013, o estadio reviviu os enfrontamentos ao aire libre entre os dous principais clubs de h\u00f3ckey sobre xeo da cidade, Ilves\u00a0e Tappara, establecendo un novo r\u00e9cord de asistencia a un partido de h\u00f3ckey sobre xeo local con 15\u00a0000 persoas nas bancadas."}
{"id": "518241", "revid": "1822", "url": "https://gl.wikipedia.org/wiki?curid=518241", "title": "Cenis", "text": ""}
{"id": "518242", "revid": "1822", "url": "https://gl.wikipedia.org/wiki?curid=518242", "title": "C\u00e9lide", "text": ""}
{"id": "518243", "revid": "98629", "url": "https://gl.wikipedia.org/wiki?curid=518243", "title": "Richard von Wettstein", "text": "Richard von Wettstein, nado o 30 de xu\u00f1o de 1863 en Viena, e finado o 10 de agosto de 1931 en Trins, Tirol austr\u00edaco, foi un bot\u00e1nico austr\u00edaco.\nTraxectoria.\nWettstein estudou en Viena, onde foi disc\u00edpulo de Anton Kerner von Marilaun (1831-1898) e casou coa s\u00faa filla Adele, coa que tivo un fillo, Friedrich von Wettstein, que foi tam\u00e9n bot\u00e1nico, ademais de bi\u00f3logo, naturalista e xenetista . \nFoi profesor na Universidade Carolina de Praga desde 1892, e posteriormente na Universidade de Viena, desde 1899, da que foi profesor titular de bot\u00e1nica sistem\u00e1tica, e onde foi director do Xard\u00edn Bot\u00e1nico da Universidade, que renovou, e do Instituto de Bot\u00e1nica. O xard\u00edn e o edificio do instituto reconstru\u00edronse baixo a s\u00faa direcci\u00f3n no curso 1904-05.\nComo bot\u00e1nico, Wettstein foi especialista en pterid\u00f3fitas, micolox\u00eda, ficolox\u00eda e en espermat\u00f3fitas. Traballou principalmente como sistem\u00e1tico das plantas; fundou unha das grandes clasificaci\u00f3ns cl\u00e1sicas dos vegetais, chamada xustamente o Sistema Wettstein ou clasificaci\u00f3n de Wettstein. Para o traballo The Natural Plant Families de Adolf Engler no volume 4 n\u00famero 3b, traballou nas familias de plantas \"Nolanaceae, Solanaceae, Scrophulariaceae, Globulariaceae, Myoporaceae\" (1891-1895).\nEn pol\u00edtica, Wettstein foi nomeado membro do Reichsrat austr\u00edaco en 1917. Despois da primeira guerra mundial pertenceu a un grupo de traballo austro-alem\u00e1n fundado en 1919, cuxos membros fixeron campa\u00f1a para que Austria se unise ao Reich alem\u00e1n.\nEn 1894 foi elixido membro da Leopoldina. En 1901 foi elixido presidente da Sociedade Zool\u00f3xica e Bot\u00e1nica de Viena (\"Zoologisch-Botanische Gesellschaft\"), e durante o mesmo ano participou nunha expedici\u00f3n cient\u00edfica ao Brasil. En 1908 foi presidente da Sociedade de cient\u00edficos e m\u00e9dicos alem\u00e1ns. A partir de 1910 foi membro da Academia de Ciencias e en 1919 o seu vicepresidente. No curso 1913-14 foi reitor da Universidade de Viena. En 1914 converteuse en membro correspondente da Academia de Ciencias de Baviera. En 1908 foi presidente da Sociedade de cient\u00edficos e m\u00e9dicos naturais alem\u00e1ns. A partir de 1910 foi membro da Academia de Ciencias e 1919 o seu vicepresidente. En 1913/14 foi reitor da Universidade de Viena. En 1914 converteuse en membro correspondente da Academia de Ciencias de Baviera. Pertenceu \u00e1 Academia Rusa das Ciencias desde 1924 como membro correspondente e desde 1927 como membro honorario (desde 1925: Academia das Ciencias da URSS).\nEn 1919 foi nomeado vicepresidente da Academia de Ciencias de Viena. En 1927 foi admitido na Academia Americana de Artes e Ciencias e, en 1928, na Academia de Ciencias de G\u00f6ttingen.\nDurante os seus \u00faltimos anos (1929\u201330), viaxou co seu fillo Friedrich (Fritz), ao leste e o sur de \u00c1frica. \nRichard von Wettstein faleceu o 10 de agosto de 1931 en Trins, no Tirol austr\u00edaco. Pouco despois da s\u00faa morte, o ent\u00f3n alcalde de Viena, Karl Seitz, decretou que se puxese a disposici\u00f3n de Wettstein unha tumba de honra no cemiterio central de Viena.\nHonores.\nOutros.\nEn 1905, foi copresidente do Congreso International de Bot\u00e1nica, celebrado en Viena.\nDesde 1942, n0 distrito 21 de Floridsdorf, est\u00e1 a r\u00faa Wettstein (\"Wettsteinstra\u00dfe\").\nAbreviaturas.\nAs abreviaturas Wettstein e Wettst. empr\u00e9ganse cara reco\u00f1ecer a como autoridade da descrici\u00f3n e taxonom\u00eda en bot\u00e1nica."}
{"id": "518244", "revid": "1131", "url": "https://gl.wikipedia.org/wiki?curid=518244", "title": "M\u00e1ximo Ramos", "text": " \nM\u00e1ximo Ramos L\u00f3pez, nado na Gra\u00f1a (Ferrol) o 4 de setembro de 1880 e finado en Madrid o 25 de febreiro de 1944, foi un debuxante, ilustrador, gravador e pintor galego.\nTraxectoria.\nFillo de mari\u00f1o, M\u00e1ximo, orfo xa de mozo, non quixo seguir a profesi\u00f3n do pai. Colaborou en \"El Correo Gallego\" daquela inda en Ferrol. En 1907 trasladouse \u00e1 Coru\u00f1a. En 1910 emigrou a Am\u00e9rica, traballando de cartelista e escen\u00f3grafo, percorrendo M\u00e9xico, Cuba (colaborando con \"Galicia Gr\u00e1fica\" e \"Labor Gallega\"), os Estados Unidos, Guatemala e a Arxentina. En 1916 publicou a novela \"Mientras llega la hora\".\nDe volta en Espa\u00f1a traballou para \"La Ilustraci\u00f3n Espa\u00f1ola y Americana\" (da que foi director art\u00edstico en 1913), \"Diario Ferrolano\", Prensa Espa\u00f1ola (\"Blanco y Negro\" e \"ABC\"), \"La Esfera\", \"Nuevo Mundo\", \"Flechas y Pelayos\" e \"Fotos\".\nA s\u00faa obra est\u00e1 presente nas colecci\u00f3ns de instituci\u00f3ns como, entre outras, o Museo Provincial de Pontevedra, a Colecci\u00f3n Afundaci\u00f3n, o Museo Municipal Qui\u00f1ones de Le\u00f3n, o Museo de Belas Artes da Coru\u00f1a, a Real Academia Galega ou o Museo ABC."}
{"id": "518245", "revid": "839", "url": "https://gl.wikipedia.org/wiki?curid=518245", "title": "Gennadi Sarafanov", "text": "Gennadi Vasiliievich Sarafanov, nado en Sinenkie (oblast de Saratov) o 1 de xaneiro de 1942 e finado o 29 de setembro de 2005, foi un cosmonauta sovi\u00e9tico que formou parte da misi\u00f3n Soiuz 15.\nTraxectoria.\nSarafanov graduouse na Escola Balashov para Pilotos Militares en 1964 e na Academia Militar Gagarin da Forza A\u00e9rea en Monino en 1978. Adestrouse como cosmonauta entre novembro de 1965 e decembro de 1967. Participou na misi\u00f3n Soiuz 15 e pasou un total de 2,01 d\u00edas no espazo."}
{"id": "518246", "revid": "4817", "url": "https://gl.wikipedia.org/wiki?curid=518246", "title": "SAR-Lupe", "text": "SAR-Lupe son os primeiros sat\u00e9lites de reco\u00f1ecemento militares alem\u00e1ns.\nCaracter\u00edsticas.\nOs sat\u00e9lites SAR-Lupe son sat\u00e9lites de reco\u00f1ecemento que usan radar de apertura sint\u00e9tica (SAR polas s\u00faas siglas en ingl\u00e9s para facer as s\u00faas observaci\u00f3ns. Te\u00f1en unha resoluci\u00f3n espacial de 1 metro ou menos e poden facer observaci\u00f3ns independentemente do tempo meteorol\u00f3xico da zona observada. Lanz\u00e1ronse cinco SAR-Lupe entre 2006 e 2008, todos a bordo de foguetes Kosmos 3M."}
{"id": "518247", "revid": "72012", "url": "https://gl.wikipedia.org/wiki?curid=518247", "title": "SAR-Lupe 5", "text": ""}
{"id": "518248", "revid": "72012", "url": "https://gl.wikipedia.org/wiki?curid=518248", "title": "SAR-Lupe 1", "text": ""}
{"id": "518249", "revid": "72012", "url": "https://gl.wikipedia.org/wiki?curid=518249", "title": "SAR-Lupe 2", "text": ""}
{"id": "518250", "revid": "72012", "url": "https://gl.wikipedia.org/wiki?curid=518250", "title": "SAR-Lupe 3", "text": ""}
{"id": "518251", "revid": "72012", "url": "https://gl.wikipedia.org/wiki?curid=518251", "title": "SAR-Lupe 4", "text": ""}
{"id": "518252", "revid": "98629", "url": "https://gl.wikipedia.org/wiki?curid=518252", "title": "Derek Jarman", "text": "Michael Derek Elworthy Jarman, nado en Northwood (Middlesex) o 31 de xaneiro de 1942 e finado en Londres o 19 de febreiro de 1994, foi un director de cinema, escen\u00f3grafo, artista pl\u00e1stico, dese\u00f1ador de xard\u00edns e escritor brit\u00e1nico.\nTraxectoria.\nJarman naceu no Royal Victoria Nursing Home en Northwood, Middlesex, Inglaterra, fillo de Elizabeth Evelyn (de solteira Puttock) e Lancelot Elworthy Jarman. O seu pai era un oficial da Royal Air Force, nado en Nova Zelandia.\nDespois dunha educaci\u00f3n preparatoria na Hordle House School, Jarman pasou a abordar a Canford School en Dorset e dende 1960 estudou no King's College de Londres. A iso segu\u00edrono catro anos na Slade School of Fine Art, University College London (UCL), a partir de 1963. Tivo un estudio en Butler's Wharf, Londres, nos anos 70. Jarman falou claramente sobre a homosexualidade, a s\u00faa loita p\u00fablica polos dereitos dos homosexuais e a s\u00faa loita persoal contra a sida.\nO 22 de decembro de 1986, Jarman foi diagnosticado como VIH positivo e falou do seu estado en p\u00fablico. A s\u00faa enfermidade levouno a mudarse a Prospect Cottage, Dungeness en Kent, preto da central nuclear. En 1994 morreu por mor dunha doenza relacionada coa sida en Londres, aos 52 anos. Era ateo. Est\u00e1 enterrado no cemiterio da igrexa de St Clement's, Old Romney, Kent.\nUnha placa azul conmemorativa de Jarman foi colocada en Butler's Wharf en Londres o 19 de febreiro de 2019, no 25 aniversario da s\u00faa morte.\nFilmes.\nOs primeiros filmes de Jarman foron curtas experimentais en Super 8, un formato que nunca abandonou por completo, e posteriormente desenvolveuse nos seus filmes \"Imagining October\" (1984), \"The Angelic Conversation\" (1985), \"The Last of England\" (1987) e \"The Garden\" (1990) como un paralelo \u00e1 s\u00faa obra narrativa. \"The Garden\" participou no XVII Festival Internacional de Cinema de Moscova. \"The Angelic Conversation\" contou con Toby Mott e outros membros da Grey Organization, un colectivo de artistas radicais.\nJarman deuse a co\u00f1ecer por primeira vez como escen\u00f3grafo. O seu descubrimento para a industria cinematogr\u00e1fica produciuse como dese\u00f1ador de produci\u00f3n para \"The Devils\" (1971), de Ken Russell. Debutou no cinema narrativo con \"Sebastiane\" (1976), sobre o martirio de san Sebasti\u00e1n. Este foi un dos primeiros filmes brit\u00e1nicos con imaxes positivas de sexualidade homosexual; o seu di\u00e1logo estaba completamente en lat\u00edn.\nSeguiu con \"Jubilee\" (rodado en 1977, estreado en 1978), en que se ve que a ra\u00ed\u00f1a Isabel I de Inglaterra transportada no tempo a un deserto e brutal ermo gobernado polo seu hom\u00f3nimo do s\u00e9culo XX. \"Jubilee\" foi descrito como o \"\u00fanico filme punk decente de Gran Breta\u00f1a\", e contou con grupos punk e figuras como o Wayne County de Wayne County &amp; the Electric Chairs, Jordan, Toyah Willcox e Adam and the Ants.\nA continuaci\u00f3n realizou en 1979 unha adaptaci\u00f3n de \"A tempestade\" de Shakespeare.\nDurante a d\u00e9cada de 1980, Jarman foi un dos principais defensores contra a cl\u00e1usula 28, que intentaba prohibir a \"promoci\u00f3n\" da homosexualidade nas escolas. Tam\u00e9n traballou para concienciar sobre a sida. A s\u00faa pr\u00e1ctica art\u00edstica a principios desa d\u00e9cada reflectiu estes compromisos, especialmente en \"The Angelic Conversation\" (1985), filme en que as imaxes van acompa\u00f1adas da voz de Judi Dench que recita os sonetos de Shakespeare.\nJarman pasou sete anos realizando filmes experimentais en Super 8 e intentando recadar cartos para \"Caravaggio\" (m\u00e1is tarde afirmou que reescribiu o gui\u00f3n dezasete veces durante ese per\u00edodo). Lanzado en 1986, \"Caravaggio\" atraeu un p\u00fablico relativamente amplo; a\u00ednda \u00e9, ag\u00e1s polo \u00e9xito de culto \"Jubilee\", probablemente a obra m\u00e1is co\u00f1ecida de Jarman. Isto d\u00e9bese en parte \u00e1 participaci\u00f3n, por primeira vez cun filme de Jarman, da compa\u00f1\u00eda de televisi\u00f3n brit\u00e1nica Channel 4 no financiamento e distribuci\u00f3n. Financiado polo British Film Institute e producido polo te\u00f3rico do cine Colin MacCabe, \"Caravaggio\" marcou o comezo dunha nova fase na s\u00faa carreira cinematogr\u00e1fica: a partir de ent\u00f3n, todos os seus filmes foron financiados en parte por compa\u00f1\u00edas de televisi\u00f3n, recibindo a mi\u00fado a s\u00faa exposici\u00f3n m\u00e1is destacada nas proxecci\u00f3ns de televisi\u00f3n. \"Caravaggio\" tam\u00e9n foi o primeiro traballo de Jarman coa actriz Tilda Swinton. Representaci\u00f3ns sobranceiras do amor homosexual, ambig\u00fcidade narrativa e representaci\u00f3ns en vivo das pinturas m\u00e1is famosas de Caravaggio son as caracter\u00edsticas m\u00e1is destacadas da obra.\nA conclusi\u00f3n de \"Caravaggio\" tam\u00e9n marcou o comezo dun abandono temporal da narrativa tradicional nos filmes de Jarman. Frustrado pola formalidade da produci\u00f3n cinematogr\u00e1fica en 35\u00a0mm e pola dependencia das instituci\u00f3ns e a resultante inactividade prolongada asociada a ela (que xa lle custara sete anos con \"Caravaggio\", ademais de facer descarrilar varios proxectos a longo prazo), Jarman volveu ao formato baseado no Super 8 en que xa traballara anteriormente. \"Caravaggio\" participou no 36.\u00ba Festival Internacional de Cinema de Berl\u00edn, onde ga\u00f1ou o Oso de Prata ao logro singular.\nO \u00faltimo filme desta nova fase seminarrativa, \"The Last of England\" contou a morte dun pa\u00eds, arrasado pola s\u00faa propia decadencia interna e a reestruturaci\u00f3n econ\u00f3mica do goberno de Thatcher. \"Fermos\u00edsimo ... o filme \u00e9 unha das poucas obras do cine persoal de finais dos 80: unha chamada para abrir os ollos a un mundo violado pola avaricia e a represi\u00f3n, para ver que danos irrevogables se causaron na cidade, no campo e na alma, como os nosos ceos, os nosos corpos, se envelenaron \", escribiu un cr\u00edtico de \"Village Voice\".\nEn 1989, o filme de Jarman \"War Requiem\" sacou a Laurence Olivier da xubilaci\u00f3n para a que foi a s\u00faa \u00faltima actuaci\u00f3n. O filme usa o r\u00e9quiem hom\u00f3nimo contra a guerra de Benjamin Britten como banda sonora e xustap\u00f3n violentas imaxes de guerra coa misa de defuntos e a apaixonada poes\u00eda humanista de Wilfred Owen.\nDurante a realizaci\u00f3n do seu filme \"The Garden\", Jarman enfermou gravemente. A\u00ednda que se recuperou o suficiente para completar o traballo, nunca intentou nada a unha escala comparable despois, volvendo a unha forma m\u00e1is reducida para as s\u00faas conclusivas pel\u00edculas narrativas, Eduardo II (quizais a s\u00faa obra m\u00e1is francamente pol\u00edtica, ssegundo o seu activismo queer) e o brechtiano \"Wittgenstein\", unha delicada traxicomedia baseada na vida do fil\u00f3sofo Ludwig Wittgenstein. Jarman obtivo ingresos secundarios dirixindo v\u00eddeos musicais para varios artistas, inclu\u00edndo Marianne Faithfull, The Smiths e Pet Shop Boys.\nNa \u00e9poca do seu filme de 1993 \"Blue\", Jarman estaba perdendo a vista e agonizando por complicaci\u00f3ns relacionadas coa sida. \"Blue\" consiste nun \u00fanico plano de cor azul saturada que enche a pantalla, como fondo dunha banda sonora composta por Simon Fisher Turner, e con m\u00fasica orixinal de Coil e outros artistas, en que Jarman describe a s\u00faa vida e visi\u00f3n. Cando se estreou na televisi\u00f3n brit\u00e1nica, Channel 4 mostraba a imaxe mentres que a banda sonora se emit\u00eda simultaneamente na BBC Radio 3. \"Blue\" presentouse na Bienal de Venecia de 1993 con Jarman presente e posteriormente entrou nas colecci\u00f3ns do Walker Art Institute, o Centro Georges Pompidou, o MoMA e a Tate. O seu \u00faltimo traballo como cineasta foi o filme \"Glitterbug\", para BBC Two, e emitido pouco despois da morte de Jarman.\nOutros traballos.\nA obra de Jarman abriu novos cami\u00f1os na creaci\u00f3n e ampliaci\u00f3n da novidosa forma de \"v\u00eddeo pop\" en Inglaterra e no activismo polos dereitos dos homosexuais.\nJarman dirixiu a xira de 1989 do d\u00fao brit\u00e1nico Pet Shop Boys. Segundo os est\u00e1ndares dos concertos pop, este foi un evento moi teatral con traxes e filmes especialmente creados para acomap\u00f1ar as canci\u00f3ns. Jarman foi o director de escena da \u00f3pera \"L'Ispirazione\" de Sylvano Bussotti, posta en escena por primeira vez en Florencia en 1988.\nJarman tam\u00e9n \u00e9 lembrado polo seu famoso chal\u00e9-xard\u00edn en Prospect Cottage, creado nos \u00faltimos anos da s\u00faa vida, \u00e1 sombra da central nuclear de Dungeness. A casa est\u00e1 constru\u00edda en estilo local en madeira, con resistencia \u00e1 intemperie a base de alcatr\u00e1n, como outras casas pr\u00f3ximas. O lado \u00e9rguese un poste de madeira co texto da primeira estrofa e as \u00faltimas cinco li\u00f1as da \u00faltima estrofa do poema \"The Sun Rising\" de John Donne. O xard\u00edn foi obxecto de varios libros. Nesa \u00e9poca, Jarman tam\u00e9n comezou a pintar de novo.\nJarman foi autor de varios libros, inclu\u00edda a s\u00faa autobiograf\u00eda \"Dancing Ledge\" (1984), que detalla a s\u00faa vida ata os 40 anos. Ofrece a s\u00faa propia visi\u00f3n sobre a historia da vida homosexual en Londres (60-80), discute a s\u00faa propia aceptaci\u00f3n da homosexualidade aos 16 anos e relatos sobre as dificultades econ\u00f3micas e emocionais dunha vida dedicada ao cinema. Tam\u00e9n se publicaron unha colecci\u00f3n de poes\u00eda, \"A Finger in the Fishes Mouth\", dous volumes de diarios, \"Modern Nature\" e \"Smiling In Slow Motion\" e dous tratados sobre a s\u00faa obra de cinema e arte \"The Last of England\" e \"Chroma\".\nHomenaxes musicais.\nDespois da s\u00faa morte, a banda [[Chumbawamba]] lanzou \"Song for Derek Jarman\" na s\u00faa honra. [[Andi Sexgang]] lanzou o disco \"Last of England\" como homenaxe a Jarman. O \u00e1lbum experimental \"The Garden Is Full of Metal\" de [[Robin Rimbaud]] inclu\u00eda fragmentos de discursos de Jarman. \nO baixista dos [[Manic Street Preachers]], [[Nicky Wire]], gravou unha canci\u00f3n titulada \"Derek Jarman's Garden\" como cara B do seu sinxelo \"Break My Heart Slowly\" (2006). No seu \u00e1lbum \"In the Mist\", publicado en 2011, o compositor ambiental [[Harold Budd]] inclu\u00edu unha canci\u00f3n titulada \"The Art of Mirrors (after Derek Jarman)\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en Middlesex]]\n[[Categor\u00eda:Nados en 1942]]\n[[Categor\u00eda:Finados en 1994]]\n[[Categor\u00eda:Directores de cine do Reino Unido]]\n[[Categor\u00eda:Brit\u00e1nicos de ascendencia neozelandesa]]"}
{"id": "518253", "revid": "89787", "url": "https://gl.wikipedia.org/wiki?curid=518253", "title": "Buffalo Bisons", "text": "Os Buffalo Bisons son un equipo de b\u00e9isbol estadounidense das Ligas Menores (Minor League Baseball) con sede en Buffalo, Nova York. O club, de clase Triple-A, compite na Northeast Division da International League. Anteriormente, formou parte da Eastern League (1979\u20131984), de categor\u00eda Double-A, da American Association (1985\u20131997) e da Triple-A League (2021). A franqu\u00eda est\u00e1 afiliada aos Toronto Blue Jays da Major League Baseball. Desde 1988, o equipo xoga os seus xogos como local no Sahlen Field, un estadio con capacidade para 16.600 espectadores, o que o fai o estadio m\u00e1is grande da clase Triple-A das Ligas Menores."}
{"id": "518254", "revid": "85891", "url": "https://gl.wikipedia.org/wiki?curid=518254", "title": "A\u00f1a. Fanzine de (des)identidades femininas de Bueu", "text": "A\u00f1a \u00e9 un fanzine de periodicidade anual que versa arredor da figura homenaxeada pola Asociaci\u00f3n Club Golfi\u00f1os o d\u00eda 8 de marzo na vila de Bueu. O primeiro n\u00famero viu a luz en 2019.\nDescrici\u00f3n.\nEditada en Bueu pola Asociaci\u00f3n Club Golfi\u00f1os, baixo a coordinaci\u00f3n de Jos\u00e9 Manuel Dopazo Entenza. Presenta unha periodicidade anual e ten como obxectivo testemu\u00f1ar o labor intenso das mulleres de Bueu. As secci\u00f3ns habituais deste fanzine son: biograf\u00eda da(s) homenaxeada(s), recomendaci\u00f3ns lectoras, contribuci\u00f3ns divulgativas, achegas literarias e pasatempos.\nHistoria.\nO t\u00edtulo, A\u00f1a, prov\u00e9n da denominaci\u00f3n que reciben os xenitais femininos en Bueu. Probabelmente este termo se asente na relaci\u00f3n entre o cabelo pubiano e a la ovina. Pese a que o primeiro n\u00famero con este t\u00edtulo sa\u00edu en 2019, as homenaxes \u00e1s que se vencella comezaron un ano antes. Dese reco\u00f1ecemento apareceu en papel un n\u00famero 0 titulado \"M\u00edriam Ferrad\u00e1ns, bueuesa senlleira 2018\", unha antolox\u00eda po\u00e9tica de escritoras e escritores novos feita \"ad hoc\" para a homenaxeada.\nEn 2019, dedic\u00f3uselle a Susi Ons e o seu personaxe Drag King Nico Elsker. En 2020, a Curucha, profesora xubilada de Lingua Galega e Literatura. En 2021, as homenaxeadas foron todas as Xulianas (estirpe de poxadoras desde 1860): Xuliana Conde, Concepci\u00f3n L\u00f3pez, Mar\u00eda Dopazo e Lu\u00edsa Agulla. En 2022, Aurita Reiriz Otero.\nN\u00fameros publicados.\nN\u00famero 0.\nDedicado \u00e1 figura de M\u00edriam Ferrad\u00e1ns Ferrad\u00e1s, poeta galega. A\u00ednda que non recibe o nome de \"A\u00f1a\", esta primeira publicaci\u00f3n sup\u00f3n o punto de partida de todos os seguintes. Publicado en 2018, presenta un compendio de poemas dedicados \u00e1 figura homenaxeada. As autoras e autores son: Rochi N\u00f3voa, Quico Valeiras, Carlos Lix\u00f3, Tamara Andr\u00e9s, Jorge R. Dur\u00e1n e Arancha Nogueira. D\u00faas destas composici\u00f3ns foron inclu\u00eddas posteriormente na obra \"Poes\u00eda Galega Nov\u00edsima\".\nA\u00f1a 1.\nDedicado \u00e1 figura de Nico Elsker, personaxe Drag. \u00c9 o \u00fanico Drag king de Bueu, as\u00ed como un dos poucos en Galiza e no mundo. \u00c9 de familia da Illa de Ons, estudou Arte Dram\u00e1tica e actualmente vive en Vigo, desde onde visibiliza toda a cultura Drag e d\u00e1 voz aos Kings. Vive das s\u00faas actuaci\u00f3ns no teatro e forma parte dunha compa\u00f1\u00eda Drag chamada \"Marinita y sus Maromas\".\nEste n\u00famero, publicado en 2019, conta con sete artigos: \"O sistema matrifocal de Galiza\" de Silvia Corelli, \"Un tri\u00e1ngulo rosa no peito\" de Jos\u00e9 Manuel Dopazo Entenza, \"O 'Giocondo', o c\u00f3dice e o desexo\" de Carlos Manuel Call\u00f3n Torres, \"Mother Camp\" de Patriza Portopaderne (librar\u00eda Lila de Lilith), \"Dereitos LGBTI+\" de Daniel Chapela, \"Todos os rostros de Nico Elsker\" de M\u00edriam Ferrad\u00e1ns Ferrad\u00e1s e \"Cr\u00f3nica das 1\u00aa Xornadas pola Diversidade Afectivo-Sexual\" de Macu Rodr\u00edguez Dias. A portada foi debuxada por Laura Riveiro, artista gr\u00e1fica compostel\u00e1.\nA\u00f1a 2.\nDedicado \u00e1 figura de \"Curucha\", mestra de educaci\u00f3n infantil e profesora de Lingua Galega e Literatura. Naceu en Beluso, estudou maxisterio en Pontevedra e comezou a exercer en Oia. Na d\u00e9cada de 1960 traslad\u00e1rona ao H\u00edo (Cangas), onde exerceu durante m\u00e1is de dez anos. Nos anos 80 volveu \u00e1 s\u00faa vila natal e continuou coa profesi\u00f3n no colexio Montemogos de Beluso. En 1995 pediu entrar no ensino secundario, rematando a s\u00faa traxectoria laboral no IES Johan Carballeira de Bueu.\nEste n\u00famero, publicado en 2020, conta con dezaseis colaboraci\u00f3ns: \"Curucha: mestra, muller\" de Nico Mart\u00ednez Otero, un debuxo da homenaxeada realizado por V\u00edctor Gallego Fern\u00e1ndez (artista bueu\u00e9s), \"Cantares de Mar\u00eda do Ca\u00f1o\" de Alba Juncal Otero, \"Relatos das escolas de Bueu\" de Josefa Garc\u00eda Nantes, \"Volta ao dogma educacional\" de Jos\u00e9 Manuel Dopazo Entenza, \"Para a liberdade\" de Daniel Chapela, \"A escola en Bueu a inicios dos 2000\" de Laura Ferradanes Parada, \"Recomendaci\u00f3ns lectoras\" de Patriza Portopaderne (librar\u00eda Lila de Lilith) e de Fernando Miranda Est\u00e9vez (librar\u00eda Miranda), \"21 d\u00edas co galego e +: un proxecto de aulas que medra e sae \u00e1s r\u00faas\" de Lidia Fern\u00e1ndez Pastoriza, \"A escola na Baixa Limia nos anos 60-70\" de Alicia Rodr\u00edguez Dom\u00ednguez, \"Relatos das escolas de Bueu\" de Manuela Dopazo L\u00f3pez, \"O estudo do galego en C\u00e1ceres\" de Guillermo Vidal Fonseca, \"S\u00f3 se pode ser inxenuo\" de Carlos Manuel Call\u00f3n Torres, \"Receita de nabicol rechea\" de Fernando Trigo Chousinho e \"Relatos das escolas de Bueu\" de Mar\u00eda P\u00e9rez Pati\u00f1o.\nA\u00f1a 3.\nDedicado \u00e1 familia das \"Xulianas\", poxadoras de peixe na lonxa de Bueu. Son catro figuras principais: Xuliana Conde Gonz\u00e1lez, iniciadora da estirpe, procedente de Mar\u00edn e afincada en Bueu na d\u00e9cada de 1860; Concepci\u00f3n L\u00f3pez Conde, \u00fanica filla da anterior e continuadora do labor familiar; Mar\u00eda Amada Dopazo L\u00f3pez, quinta filla de Concepci\u00f3n; e Lu\u00edsa Agulla Dopazo, sobri\u00f1a de Mar\u00eda e neta de Concepci\u00f3n, derradeira poxadora. A estas mulleres haber\u00edalles que sumar a figura de Manuela Dopazo L\u00f3pez e a s\u00faa filla Lela Dopazo L\u00f3pez, irm\u00e1s de Mar\u00eda e Lu\u00edsa respectivamente, que realizaron os labores dom\u00e9sticos mentres as outras traballaban para ga\u00f1ar un soldo. Os \u00fanicos reco\u00f1ecementos recibidos at\u00e9 o momento foron unha entrevista a Lu\u00edsa no n\u00famero 4 de \"Ardent\u00eda\" e unha recensi\u00f3n do acto de homenaxe Bueuesa Senlleira no n\u00famero 117 de \"A Trabe de Ouro\".\nEste n\u00famero, publicado en 2021, conta con vinte e unha colaboraci\u00f3ns: un debuxo das homenaxeadas realizado por Paula Dacal (artista gr\u00e1fica luguesa), \"D\u00faas an\u00e9cdotas de Si\u00f1a Conseusi\u00f3n\" de Lu\u00edsa Agulla Dopazo e Lela Dopazo L\u00f3pez, unha colaxe mari\u00f1eira de Frachi G\u00f3mez Regenjo, \"O l\u00e9xico da contabilidade na pesca, recollido por Xaqu\u00edn Lorenzo, Xocas\" de Ana Casti\u00f1eira Rial, \"Relato de vida dunha Xuliana\" de Fita Dopazo L\u00f3pez, \"An\u00e1lise da roupa interior\" de Nereida Prada Pi\u00f1eiro, \"Recomendaci\u00f3ns lectoras\" de Patriza Portopaderne (librar\u00eda Lila de Lilith), \"Mulleres de sal\" de Lidia Fern\u00e1ndez Pastoriza, \"\u00c1ngeles Alvari\u00f1o, ocean\u00f3grafa\" de Cielo Fern\u00e1ndez Caballero, \"As mulleres e o traballo do mar en terra\" de Covadonga L\u00f3pez de Prado Nistal, \"\"La\" mar ou \"el\" mar\" de Casandra Artacho Rodr\u00edguez, \"Se o mar tivera varandas\" de Xavi Casta\u00f1a, \"O baile no Bierzo\" de Dennis \u00c1lvarez Guerrero, \"Desde a memoria que nos une\" de Paula Dios Moledo, \"Moito miras para min-e\" de Xiana Sar Ra\u00f1\u00f3, \"At\u00e9 ser ouvida\" de Jos\u00e9 Manuel Dopazo Entenza, \"Salitre ambi\u00f3tico\" de Nico Mart\u00ednez Otero, \"Merseditas\" de Alejandra Pic\u00f3n Romero, \"A avoa Mela gardaba un segredo\" de Vanesa Santiago, \"A culpa \u00e9 das sereas\" de Alba Rozas Arceo e \"Samartinho guisado\" de Fernando Trigo Chousinho.\nA\u00f1a 4.\nDedicado \u00e1 figura de \"Aurita\", fareira da Illa de Ons e unha das derradeiras tocadoras de pandeireta do Concello de Bueu. Naceu na Illa de Ons, ocupouse tanto dos labores na casa at\u00e9 casar. Ademais dese traballo tam\u00e9n desempe\u00f1ou o oficio de coci\u00f1eira nos bares e de percebeira, entre outros. Na d\u00e9cada de 1970 contratan o seu home como axudante no faro mais, como deb\u00eda ir ao mar, acabouse encargando ela de desenvolver todas as tarefas propias dun torreiro. Neste oficio estivo arredor de tres d\u00e9cadas, at\u00e9 o pasamento do seu home en 2009.\nNo plano da m\u00fasica, tocar a pandeireta veulle herdado tanto da nai como da avoa e, as\u00ed mesmo, boa parte das t\u00edas e curm\u00e1s tam\u00e9n foron tocadoras. A este respecto, recibiu varias homenaxes nas \u00faltimas d\u00e9cadas. A primeira delas en 2006 por parte da Banda de Gaitas Manxadoira de Bueu e en 2021 por parte do Concello de Bueu e da Asociaci\u00f3n Arredor da Tradici\u00f3n. Ademais, en 2009 foi homenaxeada xunto ao resto de mulleres da Illa de Ons polo D\u00eda Internacional da Muller, reco\u00f1ec\u00e9ndolles o esforzo desenvolvido ao longo da vida. En 2019 tam\u00e9n lle reco\u00f1eceron a s\u00faa contribuci\u00f3n na organizaci\u00f3n e desenvolvemento das festas patronais da Illa de Ons. Finalmente, en 2022 recibiu a V Homenaxe Bueuesa Senlleira.\nEste n\u00famero, publicado en 2022, conta con dezaseis colaboraci\u00f3ns: \"O \"canzoneiro\" da Illa de Ons\" de Paula Dios Moledo, \"Os botiforas de Moa\u00f1a\" de Rebe Lemat, \"Mestras cantadeiras da Illa de Ons\" de Guillerme Ignacio Costa, \"Aurita Reiriz, unha nai na Illa de Ons\" de Celestino Pardellas de Blas, \"Evoluci\u00f3n das festas en Bueu\" de Jos\u00e9 Manuel Dopazo Garc\u00eda, \"A folclorizaci\u00f3n do \"traxe tradicional\"\" de Nereida Prada Pi\u00f1eiro, \"Traxes rexionais en misi\u00f3n diplom\u00e1tica para a ditadura franquista: os Coros e Danzas da Secci\u00f3n Feminina da Falanxe\", de Ux\u00eda Otero Gonz\u00e1lez, \"Recomendaci\u00f3ns lectoras. Lila de Lilith\" de Patriza Portopaderne (Librar\u00eda Lila de Lilith), \"A costa atl\u00e1ntica sen fronteiras: vidas paralelas\" de Araceli Piedras Abal, \"Faros e fareiras na escrita galega\" de Jos\u00e9 Manuel Dopazo Entenza, \"O faro\" traduci\u00f3n dun relato de Edgar Allan Poe, un debuxo da homenaxeada realizado por Jelen (artista berciana), \"a aurita\" poema de Serxio Abalo Formoso, \"Bimilenaria\" poema de Sara Plaza, \"Lapisl\u00e1zuli. O regreso das superguerreiras\" primeiros cap\u00edtulos da novela hom\u00f3nima de Alba Rozas Arceo e \"Guiso de Peixe-Sapo com caba\u00e7a e espinafres\" receita de Fernando Trigo Chousinho.\nA\u00f1a 5.\nDedicado \u00e1 figura de \"Carmen Outeda\", farmac\u00e9utica de Bueu desde 1982. Naceu en Meis, estudou no colexio Virxe Milagrosa de Bueu, no Illa de Tambo de Mar\u00edn e o COU no Rosal\u00eda de Castro de Santiago. Fixo a carreira de Farmacia na Universidade de Santiago de Compostela, remat\u00e1ndoa no curso 1980-81. Montou a s\u00faa propia farmacia en 1982 na R\u00faa Montero R\u00edos, sendo a primeira muller (e farmacia de Bueu) en ter especialidade de ortopedia. En 2023 recibiu a IV Homenaxe Bueuesa Senlleira.\nEste n\u00famero, publicado en 2023, conta con dezaseis colaboraci\u00f3ns: \"As farmacias de Bueu de 1940-1950\" de Manuela Dopazo L\u00f3pez, \"As farmacias de Bueu de 1950-1960\" de Josefa Garc\u00eda Nantes, \"As farmacias na Limia de 1950-1960\" de Mariana Dur\u00e1n Losada e Mar\u00eda Teresa Sanmart\u00edn Losada, \"A muller no eido da farmacia\" de Alba Chantada Sineiro, \"\u00c1s farmac\u00e9uticas\" de Emi V. Lage, un retrato da homenaxeada realizado por Leticia Goimil Garc\u00eda, \"U-las boticarias e farmac\u00e9uticas?\", de Jos\u00e9 Manuel Dopazo Entenza, \"Carmen Pi\u00f1eiro, parteira da Pardavila\" de Veracruz Garc\u00eda, \"aunios reloaded\" un poema de Ana Barja, \"a Carmen Outeda\" un brinde po\u00e9tico de Sara Plaza, \"Recomendaci\u00f3ns lectoras. Lila de Lilith\" de Patriza Portopaderne (Librar\u00eda Lila de Lilith), \"O feminismo e a diversidade\" de Tensi Gesteira Est\u00e9vez, \"Os cantares do boticario\" de Lidia Fern\u00e1ndez Pastoriza, \"Amelia Bloomer e o \"bloomerismo\"\" de Nereida Prada Pi\u00f1eiro, \"Mam\u00e1 Florinda\" de Alba Rozas Arceo e \"Papas de milho\" receita de Fernando Trigo Chousinho."}
{"id": "518255", "revid": "23204", "url": "https://gl.wikipedia.org/wiki?curid=518255", "title": "Filmes propostos \u00f3 mellor filme internacional na 90\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 90\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nOs filmes candidatos deb\u00edan terse estreado nos cinemas dos seus respectivos pa\u00edses entre o 1 de outubro de 2016 e o 30 de setembro de 2017.\nA data l\u00edmite para presentar as propostas foi o 2 de outubro de 2017. A Academia anunciou a listaxe de filmes elixibles o 5 de outubro. Un r\u00e9cord de 92 pa\u00edses presentaron filmes, con seis pa\u00edses participando por primeira vez: Hait\u00ed, Honduras, Laos, Mozambique, Senegal e Siria.\nA lista curta de candidatos foi anunciada a finais de 2017, e os cinco candidatos (Chile, Hungr\u00eda, L\u00edbano, Rusia e Suecia) anunci\u00e1ronse o 23 de xaneiro de 2018. \"Una mujer fant\u00e1stica\", de Sebasti\u00e1n Lelio, converteuse no primeiro filme chileno que ga\u00f1ou o premio."}
{"id": "518256", "revid": "89787", "url": "https://gl.wikipedia.org/wiki?curid=518256", "title": "Worcester Red Sox", "text": "Os Worcester Red Sox, aclumados WooSox, son un equipo de b\u00e9isbol estadounidense das Ligas Menores (Minor League Baseball) con sede en Worcester, Massachusetts. O club, de clase Triple-A, compite na Northeast Division da International League. Fundada no 2021, a franqu\u00eda est\u00e1 afiliada aos Boston Red Sox da Major League Baseball, sucedendo as\u00ed aos Pawtucket Red Sox. O equipo xoga os seus encontros como local no Polar Park, un estadio inaugurado en 2021 con capacidade para 9.508 espectadores. A capacidade do estadio fai referencia ao prefixo telef\u00f3nico 508 da zona."}
{"id": "518257", "revid": "5132", "url": "https://gl.wikipedia.org/wiki?curid=518257", "title": "WooSox", "text": ""}
{"id": "518258", "revid": "25871", "url": "https://gl.wikipedia.org/wiki?curid=518258", "title": "Museo de Arte Sara Hild\u00e9n", "text": "O Museo de Arte Sara Hild\u00e9n (en fin\u00e9s Sara Hild\u00e9nin taidemuseo) \u00e9 un museo de arte situado no distrito de S\u00e4rk\u00e4nniemi, na cidade de Tampere (Finlandia). O museo d\u00e9belle o seu nome a Sara Hild\u00e9n, unha empresaria da industria t\u00e9xtil e amante da arte que adquiriu unha extensa colecci\u00f3n de arte finland\u00e9s e estranxeiro ao longo da s\u00faa vida. Na actualidade o museo est\u00e1 xestionado pola cidade de Tampere e acolle a colecci\u00f3n de arte contempor\u00e1nea propiedade da Fundaci\u00f3n Sara Hild\u00e9n, unha colecci\u00f3n centrada na arte dos anos 1960 e 1970.\nO museo est\u00e1 aberto todo o ano e \u00e9 accesible para persoas discapacitadas. Conta tam\u00e9n cun parque de esculturas exterior."}
{"id": "518259", "revid": "98629", "url": "https://gl.wikipedia.org/wiki?curid=518259", "title": "Jerry Hoyt", "text": "Gerald F. Hoyt (29 de xaneiro de 1929 - 11 de xullo de 1955) foi un piloto estadounidense de Chicago, competiu principalmente no Campionato Nacional. Morreu en 1955 despois de estrelarse nunha carreira de autom\u00f3biles Sprint en Oklahoma City.\nIndy 500.\nNas 500 Millas de Indian\u00e1polis de 1955 Hoyt sorprendeu a moitos, inclu\u00eddo a se mesmo, ao acadar a pole (primeira posici\u00f3n inicial) nas cualificaci\u00f3ns. A s\u00faa velocidade media de 225\u00b438 quil\u00f3metros por hora foi nese momento a segunda m\u00e1is r\u00e1pida na pista. Non obstante, unha fuga de combustible obrigouo a retirarse da carreira despois de 40 voltas. Como as 500 formaba parte do Campionato Mundial da FIA daquela, Hoyt acreditado como o pole sitter m\u00e1is novo da historia da F\u00f3rmula 1 ata ese momento. Nas s\u00faas catro carreiras no circu\u00edto, nunca completar\u00eda m\u00e1is de 130 voltas na carreira de 200 voltas.\nMorte.\nEn xullo de 1955, dous meses despois de lograr a pole en Indian\u00e1polis, Hoyt participou nunha carreira de sprint car en Oklahoma City. Na primeira volta, o seu coche entrou en contacto cun valado, provocando o seu envorco. Os coches da \u00e9poca proporcionaban pouca proteci\u00f3n \u00e1 cabeza do piloto e Hoyt morreu \u00e1 ma\u00f1\u00e1 seguinte por lesi\u00f3ns cerebrais. Cas\u00e1raase s\u00f3 d\u00faas semanas antes.\nEst\u00e1 enterrado no Cemiterio de Crown Hill en Indian\u00e1polis. \nResumo da s\u00faa carreira no Campionato Mundial de F1.\nAs 500 Millas de Indian\u00e1polis formou parte doCampionato Mundial da FIA desde ata . Os pilotos que competiron na Indy durante eses anos puntuaron e participaron no Campionato Mundial. Jerry Hoyt participou en 4 carreiras do Campionato do Mundo, comezando na pole unha vez pero sen puntuar no Campionato do Mundo."}
{"id": "518260", "revid": "5863", "url": "https://gl.wikipedia.org/wiki?curid=518260", "title": "Biblioteca Compostela de Narrativa Europea", "text": "A Biblioteca Compostela de Narrativa Europea \u00e9 unha colecci\u00f3n da Editorial Galaxia, en colaboraci\u00f3n co Concello de Santiago de Compostela integrada por obras de ficci\u00f3n europeas traducidas ao galego, publicada entre os anos 2006 e 2012. Entre outros, comercializou t\u00edtulos de autores como Orhan Pamuk, Martin Amis ou Andrea Camilleri.\nO seu director literario foi Carlos Lema.\nCaracter\u00edsticas.\nA colecci\u00f3n naceu ap\u00f3s un acordo entre a Concellar\u00eda de Cultura do Concello de Santiago de Compostela e a Editorial Galaxia co gallo de editar anualmente catro obras de narrativa europea actuais en lingua galega, al\u00e9n do t\u00edtulo reco\u00f1ecido no Premio de Novela Europea do Casino de Santiago. Moitos dos t\u00edtulos publicados, como \"A pensi\u00f3n Eva\", \"A medici\u00f3n do mundo\" ou \"O museo da inocencia\", edit\u00e1ronse en galego cando a\u00ednda non sa\u00edra \u00e1 r\u00faa a correspondente versi\u00f3n en castel\u00e1n. A tiraxe inicial de cada novela era de 2000 exemplares. \nEntre os tradutores que colaboraron nesta colecci\u00f3n c\u00f3ntanse os nomes de Eva Almaz\u00e1n, Carlos Acevedo, Patricia Buj\u00e1n, Carmen Torres Par\u00eds, Mar\u00eda Dolores Torres Par\u00eds, Bartug Aykan, Lara Dom\u00ednguez Ara\u00fajo, Mar\u00eda Alonso Seisdedos, Laura Almaz\u00e1n e Manuel Xestoso.\nPublic\u00e1ronse obras traducidas dende o ingl\u00e9s, o italiano, o alem\u00e1n, o franc\u00e9s, o turco e o neerland\u00e9s."}
{"id": "518261", "revid": "22570", "url": "https://gl.wikipedia.org/wiki?curid=518261", "title": "Trins", "text": "Trins \u00e9 unha vila e comuna (municipio) do distrito de Innsbruck-Land, no estado de Tirol, Austria.\nXeograf\u00eda.\nSituada nos Alpes, entre o os 1201 e os 1233 msnm, cerca da cidade de Innsbruck \u2014a capital do estado\u2014, do r\u00edo Eno \u2014un afluente do Danubio\u2014 e da fronteira con Alema\u00f1a, ao norte e, a\u00ednda m\u00e1is cerca, coa de Italia, ao sur.cerca de la ciudad de Innsbruck \u2014la capital del estado\u2014, del r\u00edo Eno \u2014un afluente derecho del Danubio\u2014 y de la frontera con Alemania, al norte, y con Italia, al sur.\nO miunicipio abarca unha superficie de 48,8 km\u00b2. A data de 1 de xaneiro de 2018 contaba cunha poboaci\u00f3n de 1277 habitantes, polo que, nese ano, a s\u00faa densidade de poboac\u00f3n era de 26,17 hab./km\u00b2."}
{"id": "518262", "revid": "98629", "url": "https://gl.wikipedia.org/wiki?curid=518262", "title": "Kol", "text": "Kol (en ) \u00e9 un filme surcoreano de 2020 dirixido por Lee Chung-hyun, e est\u00e1 protagonizado por Park Shin-hye e Jeon Jong-seo. Bas\u00e9ase no filme de 2011 \"The Caller\", \"Kol\" xira arredor de Seo-yeon (Park Shin-hye) e Young-sook (Jeon Jong-seo), d\u00faas mulleres que viven en tempos diferentes que poden falar entre elas por medio dun tel\u00e9fono e as\u00ed cambiar os seus destinos. Estreouse en Netflix o 27 de novembro de 2020. A data de estrea adiouse por mor da pandemia de COVID-19.\nProduci\u00f3n.\nA fotograf\u00eda principal comezou o 3 de xaneiro de 2019 e rematou o 2 de abril de 2019."}
{"id": "518263", "revid": "4817", "url": "https://gl.wikipedia.org/wiki?curid=518263", "title": "Uhuru (sat\u00e9lite)", "text": "Uhuru, tam\u00e9n co\u00f1ecido como Explorer 42 e como SAS 1 (acr\u00f3nimo de \"Small Astronomy Satellite 1\"), foi un observatorio espacial da NASA lanzado o 12 de decembro de 1970 mediante un foguete Scout B desde a plataforma de lanzamento San Marco.\nCaracter\u00edsticas.\nUhuru foi o primeiro da serie de observatorios espaciais SAS para o estudo do ceo en lonxitudes de onda enerx\u00e9ticas. A misi\u00f3n principal do observatorio foi facer un cat\u00e1logo de fontes en raios X no rango entre 2 e 20 keV.\nO observatorio ti\u00f1a forma de cilindro duns 56 cm de di\u00e1metro e 116 cm de longo. Do cilindro sa\u00edan catro paneis solares que proporcionaban case 10 W de potencia e alimentaban unha bater\u00eda de n\u00edquel-cadmio de 6 A-h de capacidade. Uhuru estabiliz\u00e1base grazas a un volante de inercia e un sistema de control por torque magn\u00e9tico co que poder apuntar o eixo da nave a calquera punto do ceo. Tras finalizar a s\u00faa misi\u00f3n, o observatorio reentrou na atmosfera terrestre o 5 de abril de 1979."}
{"id": "518264", "revid": "72012", "url": "https://gl.wikipedia.org/wiki?curid=518264", "title": "Uhuru", "text": ""}
{"id": "518265", "revid": "72012", "url": "https://gl.wikipedia.org/wiki?curid=518265", "title": "Explorer 42", "text": ""}
{"id": "518266", "revid": "72012", "url": "https://gl.wikipedia.org/wiki?curid=518266", "title": "SAS 1", "text": ""}
{"id": "518267", "revid": "72012", "url": "https://gl.wikipedia.org/wiki?curid=518267", "title": "Small Astronomy Satellite 1", "text": ""}
{"id": "518268", "revid": "98629", "url": "https://gl.wikipedia.org/wiki?curid=518268", "title": "Sanctum (filme)", "text": "Sanctum \u00e9 un filme australiano-estadounidense de acci\u00f3n e suspense de 2011 dirixido por Alister Grierson e escrito por John Garvin e Andrew Wight. Est\u00e1 protagonizado por Richard Roxburgh, Rhys Wakefield, Alice Parkinson, Dan Wyllie e Ioan Gruffudd. Wight tam\u00e9n \u00e9 produtor do filme, xunto con James Cameron como produtor executivo. Estreouse nos Estados Unidos o 4 de febreiro de 2011 a trav\u00e9s de Universal Pictures. Obtivo cr\u00edticas polo xeral negativas mais foi un \u00e9xito de recadaci\u00f3n, conseguindo 108,6 mill\u00f3ns de d\u00f3lares sobre un orzamento de 30 mill\u00f3ns. Tam\u00e9n recibiu un nomeamento \u00f3s premios AACTA polos mellores efectos visuais. Universal Studios Home Entertainment lanzou \"Sanctum\" en DVD, Blu-ray Disc e Blu-ray 3D o 7 de xu\u00f1o de 2011."}
{"id": "518269", "revid": "4817", "url": "https://gl.wikipedia.org/wiki?curid=518269", "title": "Explorer 48", "text": "Explorer 48, tam\u00e9n co\u00f1ecido como SAS 2 (acr\u00f3nimo de \"Small Astronomy Satellite 1\"), foi un observatorio espacial da NASA lanzado o 15 de novembro de 1972 mediante un foguete Scout D1 desde a plataforma de lanzamento San Marco.\nCaracter\u00edsticas.\nExplorer 48 foi o segundo, tras Uhuru, da serie de observatorios espaciais SAS para o estudo do ceo en lonxitudes de onda enerx\u00e9ticas. A misi\u00f3n principal do observatorio foi rexistrar a fontes celestes en raios gamma no rango entre 20 e 300 MeV. Como instrumentos levaba un detecetor de centeleo, unha c\u00e1mara de chispas e un telescopio de part\u00edculas cargadas.\nO observatorio ti\u00f1a forma de cilindro duns 59 cm de di\u00e1metro e 135 cm de longo. Do cilindro sa\u00edan catro paneis solares que alimentaban unha bater\u00eda de n\u00edquel-cadmio de 6 A-h de capacidade. Explorer 48 estabiliz\u00e1base mediante un volante de inercia interno e un sistema de control por torque magn\u00e9tico co que poder apuntar o eixo da nave a calquera punto do ceo. O observatorio reentrou na atmosfera terrestre o 16 de abril de 1979."}
{"id": "518270", "revid": "5312", "url": "https://gl.wikipedia.org/wiki?curid=518270", "title": "Paul Russo", "text": "Paul Russo, nado o 10 de abril de 1914 en Kenosha, Wisconsin e finado o 13 de febreiro de 1976 en Clearwater, Florida, foi un piloto de carreiras estadounidense.\nCarreira de coches Midget.\nComezou a correr en coches midget en 1934. Foise cun continxente de pilotos de coches midget a Hawai no inverno de 1934 - 35. Foi campi\u00f3n do Eastern Midget da AAA de 1938. Russo ga\u00f1ou a primeira carreira disputada no Nutley Velodrome en Nova Jersey en 1938.\nRusso formou parte das carreiras de midget das \"Chicago Gang\" con Emil Andres, Tony Bettenhausen, Duke Nalon, Cowboy O'Rourke, Jimmy Snyder e Wally Zale.\nCarreiras de campionato.\nRusso pilotou nas series AAA e o campionato USAC, competindo nas tempadas de 1940, 1941, 1946, 1954, 1956, 1959 e 1962 con 85 sa\u00eddas, inclu\u00eddas as carreiras das 500 Millas de Indian\u00e1polis de cada ano ag\u00e1s 1951 e 1952. Rematou entre as dez mellores 49 veces, con 3 vitorias: en Springfield (1950), Detroit (1951) e Williams Grove (1952). O mellor resultado de Russo na Indy 500 foi o cuarto en 1957 ao volante dun Novi Special. En 1955, Russo co-pilotou con Tony Bettenhausen ata o segundo posto.\nO irm\u00e1n de Russo Joe e o seu sobri\u00f1o Eddie tam\u00e9n correron na Indian\u00e1polis 500.\nO 13 de febreiro de 1976, Russo morreu na costa de Clearwater mentres estaba en Florida para as 500 Millas de Daytona. Russo est\u00e1 enterrado no Cemiterio Crown Hill en Indian\u00e1polis.\nResumo da s\u00faa carreira no Campionato Mundial.\nAs 500 Millas de Indian\u00e1polis formaron parte do Campionato Mundial da FIA desde ata . Os pilotos que competiron na Indy durante eses anos puntuaron e participaron no Campionato Mundial. Paul Russo participou en 8 carreiras do Campionato do Mundo. Acadou 1 volta r\u00e1pida, rematou no podio unha vez e acumulou un total de 8,5 puntos no Campionato Mundial. "}
{"id": "518271", "revid": "72012", "url": "https://gl.wikipedia.org/wiki?curid=518271", "title": "Small Astronomy Satellite 2", "text": ""}
{"id": "518272", "revid": "72012", "url": "https://gl.wikipedia.org/wiki?curid=518272", "title": "SAS 2", "text": ""}
{"id": "518273", "revid": "4817", "url": "https://gl.wikipedia.org/wiki?curid=518273", "title": "Explorer 53", "text": "Explorer 53, tam\u00e9n co\u00f1ecido como SAS 3 (acr\u00f3nimo de \"Small Astronomy Satellite 3\"), foi un observatorio espacial da NASA lanzado o 7 de maio de 1975 mediante un foguete Scout F1 desde a plataforma de lanzamento San Marco.\nCaracter\u00edsticas.\nExplorer 53 foi o terceiro e \u00faltimo, tras Uhuru e Explorer 48, da serie de observatorios espaciais SAS para o estudo do ceo en lonxitudes de onda enerx\u00e9ticas. A misi\u00f3n principal do observatorio foi estudar no rango entre 0,2 e 60 keV (raios X) as fontes extragal\u00e1cticas e rexistrar a intensidade e espectro de fontes gal\u00e1cticas. Tam\u00e9n estudou en detalle a fonte co\u00f1ecida como Scorpio X-1.\nO observatorio ti\u00f1a forma de caixa duns 145,2 cm de longo e unha envergadura, cos catro paneis solares estendidos, de 470,3 cm. Almacenaba a enerx\u00eda procedente dos paneis nunha bater\u00eda de n\u00edquel-cadmio e estabiliz\u00e1base mediante un volante de inercia e un sistema de control por torque magn\u00e9tico. O observatorio reentrou na atmosfera terrestre o 9 de abril de 1979."}
{"id": "518274", "revid": "72012", "url": "https://gl.wikipedia.org/wiki?curid=518274", "title": "Small Astronomy Satellite 3", "text": ""}
{"id": "518275", "revid": "72012", "url": "https://gl.wikipedia.org/wiki?curid=518275", "title": "SAS 3", "text": ""}
{"id": "518279", "revid": "72012", "url": "https://gl.wikipedia.org/wiki?curid=518279", "title": "Richard Wettstein", "text": ""}
{"id": "518280", "revid": "22795", "url": "https://gl.wikipedia.org/wiki?curid=518280", "title": "Sistema Wettstein", "text": "O Sistema Wettstein, ou sistema de clasificaci\u00f3n das plantas de Wettstein, \u00e9 un sistema de casificaci\u00f3n sistametica de Bot\u00e1nica creado por Richard Wettstein e dado a co\u00f1ecer a partir do ano 1901, e que foi rematado polo seu fillo F. Wettstein en 1935, no que se reco\u00f1ecen os seguintes grupos principais:"}
{"id": "518282", "revid": "72012", "url": "https://gl.wikipedia.org/wiki?curid=518282", "title": "Friedrich von Wettstein", "text": ""}
{"id": "518284", "revid": "5132", "url": "https://gl.wikipedia.org/wiki?curid=518284", "title": "Sultanes de Monterrey", "text": "Os Sultanes de Monterrey son un equipo profesional de b\u00e9isbol mexicano que compite na Liga Mexicana de B\u00e9isbol (LMB). Desde a temporada 2019\u221220, o equipo participa tam\u00e9n na Liga Mexicana del Pac\u00edfico (LMP), a cal se celebra ap\u00f3s a conclusi\u00f3n da LMB. Os Sultanes son o \u00fanico equipo do pa\u00eds que participa nas d\u00faas competici\u00f3ns \u00e1 vez. O club foi fundado en 1939 co nome de Carta Blanca, e ten desde aquela a s\u00faa sede en Monterrey. Os Sultanes pos\u00faen no seu palmar\u00e9s dez t\u00edtulos de liga, sendo o terceiro equipo con m\u00e1is t\u00edtulos desta competici\u00f3n despois dos Diablos Rojos del M\u00e9xico e dos Tigres de Quintana Roo. Desde 1990 o seu estadio como local \u00e9 o Estadio de B\u00e9isbol Monterrey, parque con capacidade para 21.906 espectadores."}
{"id": "518285", "revid": "98629", "url": "https://gl.wikipedia.org/wiki?curid=518285", "title": "Fritz von Wettstein", "text": "Fritz von Wettstein, tam\u00e9n co\u00f1ecido como Friedrich Wettstein e Ritter von Westersheim, nado o 24 de xu\u00f1o de 1895 en Praga, e finado o 12 de febreiro de 1945 en Trins, foi un bot\u00e1nico, tax\u00f3nomo e xenetista austr\u00edaco. \nTraxectoria.\nCarreira cient\u00edfica.\nFritz Wettstein era fillo do tam\u00e9n bot\u00e1nico Richard von Wettstein. De 1925 a 1931 foi profesor na Universidade de Gotinga, e de 1931 a 1934 na de M\u00fanic. En 1934 foi o director do Instituto Kaiser Wilhelm de biolox\u00eda, situada en Berlin-Dahlem, un barrio de Berl\u00edn. (Esta instituci\u00f3n foi suprimida en 145).\nWettstein fixo unha importante contribuci\u00f3n \u00e1 ciencia bot\u00e1nica e \u00e1 xen\u00e9tica. Traballou especialmente na herdanza citoplasm\u00e1tica en musgos e algas. Seguindo a Erwin Baur no Instituto Kaiser Wilhelm , investigou h\u00edbridos e poliploides de musgos e avanzou na comprensi\u00f3n das relaci\u00f3ns e caracter\u00edsticas das formas poliploides.\nPol\u00edtica.\nWettstein fue acremente criticado porque, en conferencias cient\u00edficas internacionais antes da segunda guerra mundial, defendeu as ideas raciais do nazismo.\nAbreviatura.\nA abreviatura F.Wettst. empr\u00e9ganse cara reco\u00f1ecer a como autoridade da descrici\u00f3n e taxonom\u00eda en bot\u00e1nica "}
{"id": "518291", "revid": "89787", "url": "https://gl.wikipedia.org/wiki?curid=518291", "title": "Elizabeth Errington", "text": "Elizabeth Ann Errington, nada en 1947 en Potchefstroom, Sur\u00e1frica, \u00e9 unha arque\u00f3loga e numism\u00e1tica brit\u00e1nica vinculada ao Departamento de Moedas e Medallas do Museo Brit\u00e1nico, especializada en Gandhara, nas colecci\u00f3ns de Charles Masson e na moeda asi\u00e1tica.\nTraxectoria.\nErrington pasou a s\u00faa infancia e cursou a educaci\u00f3n secundaria en Potchefstroom, en Sur\u00e1frica, e en 1967 acadou a s\u00faa graduaci\u00f3n na Escola de Arte de Xohanesburgo. Posteriormente traballou como dese\u00f1adora gr\u00e1fica, tanto en Sur\u00e1frica como en Londres.\nEn 1977 ingresou na Escola de Estudos Orientais e Africanos (SOAS) da Universidade de Londres, e en 1980 recibiu a s\u00faa graduaci\u00f3n en Historia e Arqueolox\u00eda de Oriente Pr\u00f3ximo e Medio. Entre ese ano e 1987 traballou no seu doutoramento sobre a arqueolox\u00eda do s\u00e9culo XIX en Gandhara e Afganist\u00e1n, que acadou cunha tese titulada \"The Western Discovery of the Art of Gandhara and the Finds of Jamalgarhi\".\nErrington traballou para o Instituto Brit\u00e1nico de Estudos Persas en 1988, preparando para a s\u00faa publicaci\u00f3n o cat\u00e1logo das escavaci\u00f3ns de Ghubayra, en Ir\u00e1n.\nLogo do seu doutoramento na Escola de Estudos Orientais e Africanos, Errington traballou en 1992 na exposici\u00f3n \"Crossroads of Asia\" e na redacci\u00f3n do seu cat\u00e1logo, do Museo Fitzwilliam, da Universidade de Cambridge.\nEn 1993 pasou a formar parte do Departamento de Moedas e Medallas do Museo Brit\u00e1nico, no equipo de moeda asi\u00e1tica, xunto con Joe Cribb, Helen Wang, Vesta Sarkhosh Curtis e Robert Bracey, onde destacou a s\u00faa contribuci\u00f3n no estudo da numism\u00e1tica da Ruta da Seda. Ata o seu retiro voluntario en 2014, Errington dirixiu o proxecto do Museo Brit\u00e1nico \"Charles Masson Project\", que xa xerou a publicaci\u00f3n de dous volumes.\nAdemais, Errington \u00e9 asesora da Universidade de Oxford no proxecto \"Gandhara Connections\".\nPublicaci\u00f3ns.\nArtigos e colaboraci\u00f3ns.\nEsta \u00e9 unha escolma dalg\u00fans dos artigos m\u00e1is representativos da carreira de Elizabeth Errington: "}
{"id": "518292", "revid": "65337", "url": "https://gl.wikipedia.org/wiki?curid=518292", "title": "E. Errington", "text": ""}
{"id": "518293", "revid": "65337", "url": "https://gl.wikipedia.org/wiki?curid=518293", "title": "Errington, Elizabeth", "text": ""}
{"id": "518294", "revid": "65337", "url": "https://gl.wikipedia.org/wiki?curid=518294", "title": "Errington, E.", "text": ""}
{"id": "518295", "revid": "69467", "url": "https://gl.wikipedia.org/wiki?curid=518295", "title": "El Espinar", "text": ""}
{"id": "518296", "revid": "69467", "url": "https://gl.wikipedia.org/wiki?curid=518296", "title": "T\u00e0rrega", "text": ""}
{"id": "518297", "revid": "98629", "url": "https://gl.wikipedia.org/wiki?curid=518297", "title": "Ari\u00f3n (cabalo)", "text": "Na mitolox\u00eda grega, Ari\u00f3n (en grego antigo \u0386\u03c1\u03b5\u03af\u03c9\u03bd, \"Are\u00ed\u00f4n\", 'mellor', 'm\u00e1is forte', 'm\u00e1is valoroso') foi un cabalo fillo de Poseid\u00f3n e Dem\u00e9ter. Ti\u00f1a as crinas azuladas e pod\u00eda correr tan r\u00e1pido que pod\u00eda ir sobre a auga . Ti\u00f1a estirpe divina .\nConta a lenda que cando a deusa Dem\u00e9ter andaba polo mundo adiante buscando \u00e1 s\u00faa filla Pers\u00e9fone, que fora raptada por Hades, \u00eda seguida por Poseid\u00f3n, namorado e obsesionado con ela. Para escapar deste acoso, Dem\u00e9ter converteuse en egua e ocultouse nunha eguada do rei Onco (en Telpusa, na Arcadia ). Esta camuflaxe foi in\u00fatil \u00e1 hora de evitar \u00f3 deus, porque este, transformado en semental, terminou cubr\u00edndoa.\nDesta uni\u00f3n naceu unha filla, s\u00f3 co\u00f1ecida como \"\"A Ama\" ou \"A Se\u00f1ora\"\" e cuxo nome non se deb\u00eda pronunciar, e mailo cabalo Ari\u00f3n. \nAri\u00f3n foi o cabalo de Adrasto, rei de Argos, que encabezou a fracasada expedici\u00f3n dos Sete contra Tebas, e o \u00fanico dos sete palad\u00edns que sobreviviu. \u00d3 ser derrotados, Adrasto salvou a vida porque Ari\u00f3n o levou ata un lugar afastado e seguro, na \u00c1tica . \nAntes de pertencer a Adrasto, os donos de Ari\u00f3n foron o rei Onco, en cuxas eguadas naceu, e o mesmo Heracles. Cando Heracles marchaba contra a \u00c9lide parou en Arcadia e pediulle o cabalo a Onco, e as\u00ed puido conquistar Elis.\nA lenda pretende explicar a teor\u00eda de que Poseid\u00f3n foi o creador do cabalo, a\u00ednda que xa a nai, Rea, d\u00e9ralle a comer a Cronos un poldro, para salvar a Poseid\u00f3n acabado de nacer, pois o pai, Cronos, \u00eda comendo a t\u00f3dolos fillos que \u00eda tendo Rea. O que si \u00e9 certo \u00e9 que os cabalos lle est\u00e1n consagrados a el, e que creou as carreiras de cabalos."}
{"id": "518298", "revid": "1131", "url": "https://gl.wikipedia.org/wiki?curid=518298", "title": "Universidade Estatal de San Petersburgo", "text": "A Universidade Estatal de San Petersburgo (en , \"Sankt-Peterburgskiy gosud\u00e1rstvenny universitet\") \u00e9 unha instituci\u00f3n de educaci\u00f3n superior rusa, propiedade do estado, con sede na cidade de San Petersburgo. \u00c9 unha das universidades m\u00e1is antigas, grandes e prestigiosas de Rusia.\nEst\u00e1 formada por vinte facultades especializadas, trece institutos de investigaci\u00f3n, o Canada College, a Facultade de Estudos Militares e unha c\u00e1tedra de Cultura F\u00edsica e Deportes. Pos\u00fae un cadro docente de 4055 profesores (2004) e uns 39\u00a0000 estudantes. A universidade pos\u00fae dous campus principais, na illa Vasilievski e Peterhof.\nHistoria.\nOrixes (1724-1821).\nA\u00ednda est\u00e1 en disputa pola administraci\u00f3n da universidade se a instituci\u00f3n de educaci\u00f3n superior m\u00e1is antiga de Rusia \u00e9 a Universidade Estatal de San Petersburgo ou a Universidade Estatal de Moscova. Mentres que esta \u00faltima se estableceu en 1755, a primeira, que estivo en operaci\u00f3n continua dende 1819, afirma que \u00e9 a sucesora da universidade fundada xunto co Gymnasium Acad\u00e9mico e a Academia de Ciencias de San Petersburgo o 24 de xaneiro de 1724 por un decreto de Pedro o Grande.\nNo per\u00edodo comprendido entre 1804 e 1819, a Universidade de San Petersburgo oficialmente non exist\u00eda, e a instituci\u00f3n fundada por Pedro o Grande, a Academia de San Petersburgo, xa fora disolta, xa que a nova carta da Academia de Ciencias de 1803 estipulaba que non deb\u00eda haber instituci\u00f3ns educativas que dependesen dela.\nO Instituto Pedag\u00f3xico de Petersburgo cambiou o nome polo de Instituto Pedag\u00f3xico Principal en 1814, estableceuse en 1804 e ocupou unha parte do edificio dos Doce Colexios. O 8 de febreiro de 1819, Alexandre I de Rusia reorganizou o Instituto Pedag\u00f3xico Principal na Universidade de San Petersburgo, que nese momento consist\u00eda en tres facultades: a Facultade de Filosof\u00eda e Dereito, a Facultade de Historia e Filolox\u00eda e a Facultade de F\u00edsica e Matem\u00e1ticas. O Instituto Pedag\u00f3xico Principal foi restaurado no ano 1828 como unha instituci\u00f3n independente de educaci\u00f3n da Universidade de San Petersburgo e formou mestres ata que se pechou definitivamente en 1859.\nUniversidade Imperial de San Petersburgo (1821-1918).\nEn 1821 a universidade foi renomeada como Universidade Imperial de San Petersburgo. En 1823 a maior parte da universidade trasladouse dos Doce Colexios \u00e1 parte sur da cidade al\u00e9n da Fontanka. En 1824 foi adoptada como a primeira carta da Universidade Imperial de San Petersburgo unha versi\u00f3n modificada da carta da Universidade de Moscova. En 1829 hab\u00eda 19 profesores a tempo completo e 169 estudiantes na universidade. En 1830 o tsar Nicolao devolveu todo o edificio dos Doce Colexios de novo \u00e1 universidade e os cursos reanud\u00e1ronse. En 1835 aprobouse unha nova carta das universidades de Rusia que prev\u00eda a creaci\u00f3n da Facultade de Dereito, a Facultade de Historia e Filolox\u00eda e as Facultades de F\u00edsica e Matem\u00e1ticas fusion\u00e1ronse na Facultade de Filosof\u00eda como os Departamentos primeiros e segundos, respectivamente.\nEn 1849 despois da Primavera dos Pobos, o Senado do Imperio ruso decretou que o reitor deb\u00eda ser nomeado polo Ministro Nacional de Ilustraci\u00f3n en lugar de ser elixido pola Asemblea da Universidade. Por\u00e9n, Piotr Pletniov foi reelixido reitor e en \u00faltima instancia converteuse no reitor de maior antig\u00fcidade na Universidade de San Petersburgo (1840-1861). En 1855 separ\u00e1ronse os estudos orientais da Facultade de Historia e Filolox\u00eda e o cuarto corpo docente da Facultade de Linguas Orientais inaugurouse oficialmente o 27 de agosto de 1855.\nDende 1918.\nA Asemblea da Universidade Imperial de Petrogrado acolleu abertamente a Revoluci\u00f3n de Febreiro de 1917, que puxo fin \u00e1 monarqu\u00eda rusa, e a universidade pasou a ser co\u00f1ecida como Universidade de Petrogrado. Non obstante, despois da Revoluci\u00f3n de Outubro de 1917, o persoal e a administraci\u00f3n da universidade opux\u00e9ronse inicialmente \u00e1 toma do poder polos bolxeviques e foron reticentes a cooperar co Narkompros. M\u00e1is tarde, en 1917-1922, durante a Guerra Civil Rusa, alg\u00fans dos empregados sospeitosos de simpat\u00edas contrarrevolucionarias sufriron prisi\u00f3n (como Lev Shcherba en 1919), execuci\u00f3n ou exilio nos chamados barcos dos fil\u00f3sofos en 1922 (como Nikolai Lossky).\nEn 1924, a universidade pasou a chamarse Universidade Estatal de Leningrado.\nDurante o sitio de Leningrado na segunda guerra mundial (1941-1944), moitos estudantes e persoal morreron de fame, en batallas ou por represi\u00f3ns. Non obstante, a universidade continuou a funcionar, sendo evacuada a Saratov en 1942-1944.\nEn 1949-1950, varios profesores morreron no c\u00e1rcere durante a investigaci\u00f3n do asunto Leningrado fabricado pola direcci\u00f3n central sovi\u00e9tica e foi executado o ministro de Educaci\u00f3n da RSF de Rusia, o antigo reitor Alexander Voznesensky.\nEn 1991, a universidade pasou a chamarse de novo Universidade Estatal de San Petersburgo. "}
{"id": "518299", "revid": "5863", "url": "https://gl.wikipedia.org/wiki?curid=518299", "title": "M\u00e1ximo Ramos L\u00f3pez", "text": ""}
{"id": "518300", "revid": "89787", "url": "https://gl.wikipedia.org/wiki?curid=518300", "title": "Lorena Fern\u00e1ndez \u00c1lvarez", "text": "Lorena Fern\u00e1ndez \u00c1lvarez, nada en Basauri en 1982, \u00e9 unha enxe\u00f1eira inform\u00e1tica, directora de identidade dixital da Universidade de Deusto e divulgadora sobre STEAM (Science, Technology, Engineering, Art e Mathematics) con perspectiva de x\u00e9nero.\nTraxectoria.\nLorena Fern\u00e1ndez co\u00f1ecida en Internet como @loretahur, graduouse en 2005 en Enxe\u00f1ar\u00eda Inform\u00e1tica e en 2006 realizou un mestrado en Seguridade da Informaci\u00f3n na Universidade de Deusto. Desde 2007 escribe a secci\u00f3n de Internet da Revista Deusto. De 2009 a 2011 foi responsable tecnol\u00f3xica da biblioteca (Centro de Recursos para a Aprendizaxe e a Investigaci\u00f3n - CRAI) da Universidade de Deusto. De 2009 a 2012 responsable do desenvolvemento do portal vasco da Cultura: Kulturklik. De 2013 a 2015 foi coordinadora de cursos INTEF (Instituto Nacional de Tecnolox\u00edas Educativas e de Formaci\u00f3n de Profesorado do Ministerio de Educaci\u00f3n, Cultura e Deporte).\nDesde xaneiro de 2012 \u00e9 a Directora de Identidade Dixital da Universidade de Deusto. Desde 2013 \u00e9 titora do curso \"Educaci\u00f3n conectada en tempo de redes\" no INTEF. Desde 2009 \u00e9 colaboradora na secci\u00f3n \"De las ondas a la red\" no programa de radio \"Hoy por Hoy Bilbao\", da Cadea SER.\nForma parte do comit\u00e9 cient\u00edfico e organizativo do \"Premio Ada Byron\" \"\u00e1 muller tecn\u00f3loga\". Participa na plataforma \"Deusto Interdisciplinary Research Platform on Gender\", Desde 2016 forma parte do Consello das Artes e a Cultura da Deputaci\u00f3n Foral de Guip\u00fascoa. \u00c9 parte do equipo organizador e mentora de Inspira STEAM, un proxecto que busca o fomento da vocaci\u00f3n cient\u00edfico-tecnol\u00f3xica entre as nenas.\nParticipou en numerosos foros de divulgaci\u00f3n cient\u00edfica para reflexionar sobre o papel das mulleres na Ciencia e para propor acci\u00f3ns que reduzan esta fenda de x\u00e9nero. En 2018 foi unha das seis invitadas ao evento \"Women in Science\" no Parlamento Europeo.\nRecentemente formou parte do grupo de persoas expertas que elaborou o informe \u201cGendered Innovations 2: How inclusive analysis contributes to research and innovation\u201d, baixo a tutela de Londa Schiebinger. A s\u00faa contribuci\u00f3n \u201cFacial recognition: analysing gender and intersectionality in machine learning\u201d amosa como os sistemas de reco\u00f1ecemento facial te\u00f1en m\u00e1is problemas para identificar a mulleres de pel escura, e outros exemplos.\nTraxectoria activista e de voluntariado.\nDesde as s\u00faas orixes en 2012, \u00e9 unha das compo\u00f1entes do colectivo feminista Doce Miradas.\nEn 2015 estivo de voluntaria con Alboan na India, no proxecto India Bizira. En 2016 colaborou coa ONG FISC da Compa\u00f1\u00eda de Mar\u00eda nun proxecto de voluntariado na illa de Mindanao, no sur de Filipinas para recoller testemu\u00f1os e valorar as consecuencias do tif\u00f3n Sendong acontecido en decembro de 2011. Ao seu regreso, a editorial A Fortiorti publicou o libro \u201cFilipinas. Tierra de tifones\u201d con 60 fotograf\u00edas\u00a0s\u00faas \u00e1s que acompa\u00f1a un relato elaborado por distintas persoas."}
{"id": "518301", "revid": "89787", "url": "https://gl.wikipedia.org/wiki?curid=518301", "title": "Pat O'Connor (piloto)", "text": "Pat O'Connor (9 de outubro de 1928 - 30 de maio de 1958) foi un piloto de carreiras estadounidense. Morreu nun choque de 15 coches, despois de sufrir unha fatal ferida na cabeza despois de volcar o seu coche e incendiarse na primeira volta das 500 Millas de Indian\u00e1polis de 1958.\nChamp Car.\nO'Connor competiu en 36 carreiras de campionato na s\u00faa carreira. Obtivo a s\u00faa primeira vitoria en 1956 no Darlington Raceway. En 1957 acadou a pole position nas Indy 500 e terminou oitavo. M\u00e1is tarde nese ano ga\u00f1ou en Trenton Speedway. \nApareceu na portada de \"Sports Illustrated\" en maio de 1958 (unha semana antes da carreira), engadindo \u00e1 lenda do Sports Illustrated Cover Jinx .\nMorte.\nNas 500 Millas de Indian\u00e1polis de 1958, Dick Rathmann e Ed Elisian comezaron a carreira na primeira fila, con Jimmy Reece no exterior da primeira fila. Elisian trompeou na curva 3 da primeira volta e chocou co coche de Rathmann, enviando os dous contra o muro e iniciou unha montoneira de 15 coches. \nSegundo A.J. Foyt, o coche de O'Connor bateu contra o de Reece, voou cincuenta metros polo aire, aterrou boca abaixo e estalou en chamas. A\u00ednda que O'Connor quemouse no accidente, os m\u00e9dicos dixeron que probablemente morreu ao instante por unha fractura de cranio. Nunha entrevista posterior \u00e1 carreira, o ga\u00f1ador Jimmy Bryan foi citado por dicir \"Foi un pesadelo. Viv\u00edn con iso durante 200 voltas\".\nCulpado do accidente, Elisian foi suspendido pola USAC polo accidente (reintegrado uns d\u00edas despois), e foi evitado por moitos da comunidade de carreiras.\nDespois do accidente, os comisarios da carreira anunciaron que cambiar\u00edan o procedemento de sa\u00edda, abandonando a viaxe en fila india polo carril de boxes que se usou en 1957 e 1958. Ademais, para as500 Millas de Indian\u00e1polis de 1959, sold\u00e1ronse barras met\u00e1licas antienvorco ao cadro detr\u00e1s da cabeza do piloto, e os cascos deb\u00edan pasar a certificaci\u00f3n de seguridade por parte dos comisarios m\u00e9dicos do circu\u00edto.\nPremios.\nIngresou no [National Sprint Car Hall of Fame &amp; Museum | National Sprint Car Hall of Fame]] en 1995.\nLegado.\nSalem Speedway honrouno xunto con Joe James co t\u00edtulo dunha carreira anual. A carreira de 2020 formou parte da USAC Silvercrown series. \nResumo no Campionato Mundial.\nAs 500 Millas de Indian\u00e1polis formaron parte do Campionato Mundial da FIA desde ata . Os pilotos que competiron na Indy durante eses anos puntuaron e participaron no Campionato Mundial. Pat O'Connor participou en 5 carreiras do Campionato do Mundo. Comezou na pole unha vez pero non logrou puntos no Campionato Mundial, xa que o seu mellor resultado foi oitavo (d\u00faas veces)."}
{"id": "518302", "revid": "1822", "url": "https://gl.wikipedia.org/wiki?curid=518302", "title": "Ari\u00f3n (hom\u00f3nimos)", "text": "O nome de Ari\u00f3n pode designar a:"}
{"id": "518303", "revid": "89787", "url": "https://gl.wikipedia.org/wiki?curid=518303", "title": "You Can't Always Get What You Want", "text": "\u00abYou Can't Always Get What You Want\u00bb \u2014en galego: \u00abNon sempre podes conseguir o que queres\u00bb\u2014 \u00e9 unha canci\u00f3n da banda brit\u00e1nica de rock The Rolling Stones inclu\u00edda no seu \u00e1lbum \"Let It Bleed\", editado en 1969. Escrita por Mick Jagger e Keith Richards, foi colocada no 2004 no posto 100 dentro da \"lista de Rolling Stone das 500 mellores canci\u00f3ns de todos os tempos\".\nInspiraci\u00f3n e composici\u00f3n.\nDa canci\u00f3n, Jagger dixo en 2003: \nNa s\u00faa recensi\u00f3n da canci\u00f3n, Richie Unterberger dixo: \nO tres versos (xunto co cuarto verso con tema variado) conte\u00f1en os maiores t\u00f3picos da d\u00e9cada dos 60: amor, pol\u00edtica e drogadicci\u00f3n. Cada verso captura a esencia dun optimismo inicial e a desilusi\u00f3n posterior, seguido polo resignado pragmatismo do coro. Unterberger concl\u00fae da canci\u00f3n: \nGravaci\u00f3n e lanzamento.\nA canci\u00f3n foi gravada o 16 e 17 de novembro de 1968 nos Olympic Sound Studios de Londres. Conta coas participaci\u00f3ns do London Bach Choir, que inicia a canci\u00f3n cunha poderosa apertura; Jimmy Miller, produtor por aquel ent\u00f3n dos Rolling Stones, na bater\u00eda, substitu\u00edndo a Charlie Watts; Al Kooper ao piano, \u00f3rgano e corneta; Rocky Dijon tocou as congas e as maracas. Nanette Workman, que acompa\u00f1ou a Jagger durante a interpretaci\u00f3n, foi acreditada no disco como \"Nanette Newman\".\nEn certo momento, m\u00e1is concretamente na terceira estr\u00f3fa, o tema fala dun tal \u201cMr. Jimmy\u201d. Hai varias teor\u00edas sobre de quen se trata: unha delas ref\u00edrese ao produtor dos Stones, Jimmy Miller, pero a outra \u00e9 moito m\u00e1is interesante. Jimmy Hutmaker, era un personaxe co\u00f1ecido en Excelsior, Minnesota. Aquel individuo dedic\u00e1base a andar polo distrito comercial da localidade. Co\u00f1ecido como \u201cMr. Jimmy\u201d, o personaxe ti\u00f1a alg\u00fans problemas, a\u00ednda que parec\u00eda m\u00e1is ou menos l\u00facido, a pesar de falar moito consigo mesmo. Todos os d\u00edas, \"Mr. Jimmy\" \u00eda de tenda en tenda durante toda a xornada e os donos, que xa lle co\u00f1ec\u00edan, coid\u00e1banlle e d\u00e1banlle cousas. \"Jimmy\" faleceu en 2007. \nOs Stones tocaron en Excelsior por primeira vez en 1964. Non foron ben recibidos. Mick Jagger foi a unha tenda local para comprarse un refresco de cereixa -como di a canci\u00f3n, o seu sabor favorito. Naquel momento o refresco dispens\u00e1base directamente na tenda, onde se almacenaba nun distribuidor que ti\u00f1a cereixas reais dentro. Con todo, na tenda \u00e1 que foi Jagger, non hab\u00eda cereixas, s\u00f3 o refresco. Detr\u00e1s disto estaba \"Mr. Jimmy\", que lle dixo: \"\u201cYou can't always get what you want\u201d\" (non sempre podes ter o que queres).\nConta a lenda que \"Mr. Jimmy\" apareceu no concerto dos Stones ao d\u00eda seguinte e que Mick Jagger mandou unha limusina a recollerlle, a\u00ednda que tam\u00e9n se di que, como moitas outras veces, foron os donos das tendas os que lle conseguiron a entrada.\nA canci\u00f3n foi orixinalmente lanzada como lado B de \u00abHonky Tonk Women\u00bb en xullo de 1969. A\u00ednda que non apareceu nas listas desa \u00e9poca, London Records relanzou o sinxelo en 1973 e \u00abYou Can not Always Get What You Want\u00bb alcanzou o n\u00famero 42 no \"Billboard\" Hot 100 e o n\u00famero 34 no \"Cashbox Top 100\".\nUnha das gravaci\u00f3ns m\u00e1is popular\"e\"s dos Stones, desde ent\u00f3n apareceu nos \u00e1lbums compilatorios: \"Hot Rocks 1964-1971, Singles Collection: The London Years,\" \"Forty Licks, Rolled Gold+: The Very Best of the Rolling Stones,\" \"Singles 1968-1971,\" \"Slow Rollers\" e \"GRRR!\". As gravaci\u00f3ns en directo desta canci\u00f3n p\u00f3dense atopar nos \u00e1lbums \"Love You Live\", \"Flashpoint\", \"Live Licks\", e \"The Rolling Stones Rock and Roll Circus\" (este \u00faltimo con Brian Jones na guitarra).\u00ba\nPersoal.\nO persoal acreditado utilizado na gravaci\u00f3n da canci\u00f3n foi o seguinte:\nThe Rolling Stones"}
{"id": "518304", "revid": "1576", "url": "https://gl.wikipedia.org/wiki?curid=518304", "title": "Trec\u00e9n", "text": "Trec\u00e9n (ou Trizina) \u00e9 un pobo situado \u00f3 oeste do Peloponeso, \u00f3 norte do golfo Arg\u00f3lico. Actualmente pertence \u00f3 concello de Trizinia-Metana.\nNa Antig\u00fcidade, Trec\u00e9n era unha cidade da Arg\u00f3lida e aparece citada en numerosos eventos da mitolox\u00eda grega. As\u00ed, est\u00e1 consideraba como a cidade natal do heroe Teseo. \nO lugar foi cambiando de nome \u00f3 longo dos tempos: Orea, porque o primeiro rei se chamaba Oros; ou Altepia, derivado do rei Altepo, fillo de Poseid\u00f3n e de Leida (filla de Oros). \nPoseid\u00f3n e Atenea competiron pola titularidade da cidade, pero Zeus imp\u00faxolles ser titulares conxuntamente do territorio. As\u00ed, nas moedas antigas da cidade aparece un tridente xunto \u00e1 cabeza de Atenea.\nP\u00e9lope e Hipodam\u00eda tiveron dous fillos, Piteo e Trec\u00e9n, que se repartiron o reino con Aetio, fillo dun antigo rei que fundara novas cidades, pero pronto eliminaron a antiga dinast\u00eda reinando en cadans\u00faa cidade. Cando morreu Trec\u00e9n, Piteo uniunas nunha soa cidade de nome Trec\u00e9n en honor \u00f3 seu irm\u00e1n. \nPiteo tivo unha filla, Etra, que casou con Exeo, rei de Atenas, e tiveron un fillo, Teseo. Pero c\u00f3ntase que a mesma noite en que se uniron Etra e Exeo, ela foi, inspirada por Atenea, a ofrecer un sacrificio na illa veci\u00f1a, e al\u00ed foi violada por Poseid\u00f3n, acto polo que enxendrou a Teseo. "}
{"id": "518307", "revid": "72012", "url": "https://gl.wikipedia.org/wiki?curid=518307", "title": "Sete polgadas", "text": "Sete polgadas \u00e9 un termo popular con que se denomina ao disco de vinilo de devandito di\u00e1metro. P\u00f3dese utilizar tanto para referirse a un \"EP\" como para falar dun sinxelo.\nBreve historia.\nO 21 de xu\u00f1o de 1948, os discos de doce polgadas (30 cm), co\u00f1ecidos tam\u00e9n como \"LP\", foron presentados pola empresa Columbia Records nunha rolda de prensa en Nova York. En febreiro de 1949, RCA Victor lanzou os primeiros sinxelos de 45 RPM, pero en discos m\u00e1is pequenos de sete polgadas de di\u00e1metro, cun buraco no centro m\u00e1is grande, para obrigar ao usuario a ter que comprar tocadiscos con este novo mecanismo. Na actualidade, moitos dos \"EP\" que se publican neste formato te\u00f1en o buraco pequeno como os \"LP\"."}
{"id": "518310", "revid": "72012", "url": "https://gl.wikipedia.org/wiki?curid=518310", "title": "7 polgadas", "text": ""}
{"id": "518311", "revid": "72012", "url": "https://gl.wikipedia.org/wiki?curid=518311", "title": "7&quot;", "text": ""}
{"id": "518313", "revid": "72012", "url": "https://gl.wikipedia.org/wiki?curid=518313", "title": "Dereitos do colectivo LGTB en Marrocos", "text": ""}
{"id": "518314", "revid": "89787", "url": "https://gl.wikipedia.org/wiki?curid=518314", "title": "X\u00e1cara", "text": "A x\u00e1cara \u00e9 un dos x\u00e9neros sat\u00edricos que se representaban no entreacto das comedias do S\u00e9culo de Ouro espa\u00f1ol, en forma de romance octos\u00edlabo. Posteriormente deu nome a varias composici\u00f3ns populares de tipo similar en todo o territorio hispanofalante.\nHistoria.\nO seu nome prov\u00e9n de \"xaque\", \"malfeitor, rufi\u00e1n, valent\u00f3n\". Antes de ser representada, a x\u00e1cara xa exist\u00eda como composici\u00f3n po\u00e9tica en romance, co mesmo ton e tema antes referido, e de a\u00ed pasou ao segundo entreacto dunha comedia, no cal era o normal que se representasen pequenas composici\u00f3ns, que pod\u00edan ser bailes, loas, entremeses... A x\u00e1cara era un destes x\u00e9neros.\nO seu creador parece ser Rodrigo de Reinosa, heter\u00f3nimo de Rodrigo de Linde, que escribiu no \u00faltimo cuarto do s\u00e9culo XV o seu \"Razonamiento por coplas en que se contrahace la german\u00eda e fieros de los rufianes e las mujeres del partido; e de un rufi\u00e1n llamado Cortaviento y ella Catalina Torres-Altas. Fechas por Rodrigo de Reynosa\", compostas en forma de quintillas dobres. Pero nun principio alternan dous tipos de xaques: as personificaci\u00f3ns do soldado valent\u00f3n ou fanfarr\u00f3n o t\u00f3pico renacentista dos \"miles gloriosus\" e o criminal chulo emparellado cunha \"daifa\" ou \"tronga\" \u00e1 que coida e que o mant\u00e9n. Desde la \"Relaci\u00f3n de la c\u00e1rcel de Sevilla\" de Crist\u00f3bal de Chaves (1591-1592) o x\u00e9nero c\u00e9ntrase en personaxes claramente da mafia e \u00e1 marxe da sociedade. Cultiv\u00e1rono despois \u00c1lvaro de Solana, Pedro de Padilla, Pedro Li\u00f1\u00e1n de Riaza e Miguel de Cervantes. A primeira colecci\u00f3n impresa foi a de Juan Hidalgo, \"Romances de german\u00eda\" (Barcelona, 1609), pero o que fixou o x\u00e9nero foi sen d\u00fabida Francisco de Quevedo coa s\u00faa \"J\u00e1cara del Escarram\u00e1n\" (1612), que presentaba ao personaxe e f\u00edxose famos\u00edsima, co\u00f1ecendo infinidade de glosas e imitaci\u00f3ns. O x\u00e9nero alcanza a s\u00faa madurez xusto en 1650, a metade do s\u00e9culo XVII.\nOs personaxes adoitaban ser delincuentes, p\u00edcaros, chulos, guapos ou xente do mundo da mafia. Destaca o agudo humor e o dominio da xerga dos baixos fondos (xerman\u00eda), que provocaba a hilaridade con cr\u00edtica social. Tam\u00e9n era propio un ton especial ao cantar, o ton \"de x\u00e1cara\", caracter\u00edstico desta composici\u00f3n. Alg\u00fans dos personaxes que se caracterizaban como \"xaques\" ou chulos foron Cortaviento, Pedro de Castro, Cantarote, Montilla, o famoso Maladros, \"pai fundador\" de xaques, Escarram\u00e1n e a M\u00e9ndez, a famos\u00edsima parella creada por Quevedo, etc... \nMiguel de Cervantes, na s\u00faa comedia \"El rufi\u00e1n dichoso\" (I, 176-185), describe unha x\u00e1cara desta maneira:\nCalder\u00f3n de la Barca, Francisco de Quevedo (cuxas x\u00e1caras destacan sobre as demais), Juan V\u00e9lez de Guevara e moitos outros cultivaron o x\u00e9nero. \nA x\u00e1cara evolucionou, parodiando con frecuencia a haxiograf\u00eda divina, at\u00e9 o punto de que se chegou a chamar \"haxiograf\u00eda xermanesca\" en autores como Jer\u00f3nimo de C\u00e1ncer e Antonio de Sol\u00eds, e converteuse no s\u00e9culo XVIII no romance de guapos, bandoleiros ou contrabandistas, destacando en especial os sete famosos romances de Francisco Esteban.\nX\u00e1cara musical.\nDurante os s\u00e9culos XVII e XVIII, a x\u00e1cara foi tam\u00e9n un estilo musical de car\u00e1cter instrumental. Destacan as x\u00e1caras para guitarra de cinco ordes (hoxe chamada \"guitarra barroca\") dos compositores Antonio de Santa Cruz, Gaspar Sanz, Francisco Guerau e Santiago de Murcia; as\u00ed como x\u00e1caras para arpa de d\u00faas ordes de Lucas Ruiz de Ribayaz, e para tecla de Juan Bautista Cabanilles e Antonio Mart\u00edn y Coll.\nDo mesmo xeito que o canario, o vil\u00e1n e as marionas, as x\u00e1caras gozaron dunha predilecta posici\u00f3n entre as danzas espa\u00f1olas do seu tempo.\nNos arquivos musicais hispanoamericanos tam\u00e9n se conservan x\u00e1caras: por exemplo, a x\u00e1cara de Roque Cerutti (1683-1760), composta en Lima, \"Seg\u00fan veo el aparato\"."}
{"id": "518318", "revid": "1131", "url": "https://gl.wikipedia.org/wiki?curid=518318", "title": "Teatro de Comedia de Tampere", "text": "O Teatro de Comedia de Tampere un teatro fundado en 1991 na cidade de Tampere, Finlandia. A s\u00faa sede est\u00e1 localizada no Juhlatalo, un edificio constru\u00eddo en 1897 na r\u00faa Lapintie no barrio de Tampella no centro da cidade.\nHistoria.\nO Teatro de Comedia de Tampere foi fundado en 1991 por Esko Raipia e Tapio Parkkinen. Inicialmente as representaci\u00f3ns celebr\u00e1banse no patio da antiga f\u00e1brica Frenckell, na Praza Central e na sala de celebraci\u00f3ns da Universidade de Tampere. En 1994 trasladouse ao Juhlatalo, un edificio que anteriormente era empregado para festas por parte da compa\u00f1\u00eda Tampella, pasando as\u00ed a dispo\u00f1er dun espazo propio.\nNo ano 2000 o escenario exterior derrubouse polo peso da neve e tivo que ser reconstru\u00eddo e doutouse ao escenario e \u00e1 zona de butacas de teito e paredes fixas. En 2006 p\u00faxose en funcionamento o novo escenario principal, un auditorio con 256 asentos renovado baixo a direcci\u00f3n do arquitecto Pertti Neva. O teatro situado no xard\u00edn tam\u00e9n foi ampliado en 2012, pasando a ter capacidade para 800 persoas.\nDende outubro de 2011 o edificio do teatro emprega enerx\u00eda xeot\u00e9rmica. Durante anos empregou a enerx\u00eda e\u00f3lica e no ver\u00e1n de 2015 coloc\u00e1ronse 44 paneis solares."}
{"id": "518319", "revid": "58599", "url": "https://gl.wikipedia.org/wiki?curid=518319", "title": "St. Paul Saints", "text": "Os St. Paul Saints son un equipo de b\u00e9isbol estadounidense das Ligas Menores (Minor League Baseball) con sede en St. Paul, Minnesota. O club, de clase Triple-A, compite na Midwest Division da International League. Anteriormente, formou parte da Northern League (1993\u20132005) e da American Association (2006\u20132020), ambas ligas independentes. Desde 2021, a franqu\u00eda est\u00e1 afiliada aos Minnesota Twins da Major League Baseball. O equipo xoga os seus encontros como local no CHS Field, un estadio inaugurado o 21 de maiode 2015 con capacidade para 7.210 espectadores."}
{"id": "518320", "revid": "98629", "url": "https://gl.wikipedia.org/wiki?curid=518320", "title": "Juan Hidalgo", "text": "Juan Hidalgo (de) Polanco, nado en Madrid o 28 de setembro de 1614 e finado na mesma cidade o 31 de marzo de 1685, foi un compositor e arpista espa\u00f1ol pertencente ao per\u00edodo Barroco, un dos autores de m\u00fasica teatral m\u00e1is prol\u00edficos da segunda metade do s\u00e9culo XVII e considerado como o pai da \u00f3pera espa\u00f1ola e da Zarzuela.\nTraxectoria.\nNacido no seo dunha familia de m\u00fasicos, os seus primeiros contactos coa m\u00fasica puideron estar relacionados co mundo da construci\u00f3n de instrumentos no taller do seu av\u00f3, Juan de Polanco, guitarreiro ou lutier, no que tam\u00e9n traballaba o seu pai, Antonio Hidalgo, violeiro.\nIngresa na Capela Real de Filipe IV como arpista cara a 1630, e como claviarpista en 1633. Alg\u00fans consid\u00e9rano o inventor da claviarpa, instrumento do cal se te\u00f1en poucas referencias, pero o certo \u00e9 que a praza de claviarpista dentro da Capela Real xa exist\u00eda desde 1609. Desde 1645 traballou como compositor de m\u00fasica de teatro para a Corte, compo\u00f1endo tons humanos e canci\u00f3ns.\nBoa parte da informaci\u00f3n que temos de Hidalgo obt\u00edvose da documentaci\u00f3n conservada no Arquivo Xeral de Palacio, xa que toda a s\u00faa actividade musical desenvolveuse entre a Real C\u00e1mara, a Real Capela e as festas de Corte pola que foi percibindo ao longo dos anos unha importante remuneraci\u00f3n. O seu servizo \u00e1 Corte estendeuse at\u00e9 o reinado de Carlos II. O 19 de novembro de 1638 foille concedido, tras solicitalo, o cargo de Familiar do Santo Oficio, e o 23 de febreiro de 1640 converteuse en Notario da Santa Inquisici\u00f3n. Por un documento de 1671 s\u00e1bese que fixo a m\u00fasica dos espect\u00e1culos teatrais da Corte polo menos desde 1645. En tal documento \u00e9 descrito como \u00abmestre de toda a Real C\u00e1mara, as\u00ed en palacio e Bo Retiro, como en todas as xornadas\u00bb. Certamente estivo moi ben considerado na Corte e obtivo altos emolumentos: en 1655 conced\u00e9uselle unha renda anual de 200 ducados sobre o arcebispado de Sevilla e en 1668 \u00ab200 ducados de aumento sobre as mesadas eclesi\u00e1sticas\u00bb; \u00e9 m\u00e1is, en 1673 Juan Hidalgo solicitou \u00abunha raci\u00f3n ordinaria\u00bb alegando que levaba 44 anos de servizo e que, como era casado, non pod\u00eda obter renda eclesi\u00e1stica. O duque do Infantado apoiou esta demanda \u00abpola s\u00faa suficiencia e por ser \u00fanico na facultade da m\u00fasica\u00bb. Cando, en 1677, o Patriarca de Indias, Antonio Manrique, tentou reducir gastos na Real Capela, informou \u00f3 rei que Hidalgo recib\u00eda 400 ducados adicionais da Casa de Castela, pero que como era \"de superior habilidade e mereceu as maiores honras de SS. MM. en todos os tempos (\u2026) non parece se lle rebaixe nada de canto goza\". Segundo Varey e Shergold, o salario total de Hidalgo alcanzaba un total de 15\u00a0123 reais anuais.\nHidalgo faleceu en Madrid o 2 de agosto de 1685 e legou todos os seus bens \u00e1 s\u00faa esposa, Francisca Paula de Abaunza. A s\u00faa m\u00fasica era tan estimada que Carlos II esixiu a entrega a Palacio de todas as composici\u00f3ns do m\u00fasico para que se gardasen e, posiblemente, se atopasen no arquivo de m\u00fasica da corte que albergaba o Real Alc\u00e1zar de Madrid cando foi destru\u00eddo por un incendio en 1734. Por tanto, a maior parte da s\u00faa obra perdeuse e a que chegou at\u00e9 n\u00f3s \u00e1chase moi dispersa en diversos arquivos. O compositor est\u00e1 enterrado na capela da nosa Se\u00f1ora do Castelo da igrexa de San Xin\u00e9s de Madrid.\nHidalgo personifica a orixe da \u00f3pera en Espa\u00f1a da man do ilustre dramaturgo Calder\u00f3n de la Barca coa obra \"Celos aun del aire matan\", baseada na historia de C\u00e9falo e Procris narrada nas metamorfoses de Ovidio, estreada o 5 de decembro de 1660 para celebrar o terceiro aniversario do pr\u00edncipe Felipe Pr\u00f3spero. \u00c9 considerada a \u00f3pera m\u00e1is antiga conservada en Espa\u00f1a.\nHidalgo empezara a colaborar con Calder\u00f3n en 1657 con \"El laurel de Apolo\", unha das primeiras obras musicais en ser denominada co nome de zarzuela at\u00e9 o falecemento do dramaturgo en 1680. O binomio formado por Calder\u00f3n e Hidalgo consolidou o papel que a m\u00fasica teatral adquirira en Espa\u00f1a coa \"comedia nova\" de Lope de Vega en \"La selva sin amor\". Con todo, tam\u00e9n musicou en 1658 a obra de Antonio de Sol\u00eds \"Triunfos de Amor y Fortuna\" que se estreou o 27 de febreiro dese mesmo ano e, a\u00ednda que volveu traballar con Calder\u00f3n de la Barca en diversas ocasi\u00f3ns, estendeu os seus traballos a outros dramaturgos da \u00e9poca como Juan Bautista Diamante, Francisco de Avellaneda ou Juan V\u00e9lez de Guevara.\nEstilo.\nO m\u00e1is destacable do seu estilo \u00e9 a s\u00faa grande expresividade, a utilizaci\u00f3n de tons melanc\u00f3licos e sinxelos, o desenvolvemento da acci\u00f3n dram\u00e1tica e a asociaci\u00f3n de diferentes estilos musicais \u00e1 condici\u00f3n dos personaxes, \u00e9 dicir, \u00abnobres e mitos cantan en recitativos e ariosos\u00bb e os personaxes c\u00f3micos \u00abcantan en forma de coplas bailables con refr\u00e1n\u00bb.\nNa s\u00faa obra obs\u00e9rvanse influencias do estilo italiano que, por outra banda, invad\u00eda toda Europa durante o s\u00e9culo XVII: estilo recitativo, secci\u00f3ns en forma \"da capo\", coros homof\u00f3nicos monteverdianos e reiteraci\u00f3n de refr\u00e1ns. Con todo, non renuncia ao \"aire\" espa\u00f1ol utilizando letras e m\u00fasicas populares (seguidillas sen refr\u00e1n) e ritmos sincopados.\nO seu estilo ad\u00e1ptase ao peso do libreto. As\u00ed, na obra vinculada a Calder\u00f3n, de textos longos e temas mitol\u00f3xicos, c\u00e9ntrase m\u00e1is no desenvolvemento dram\u00e1tico que na caracterizaci\u00f3n de personaxes; con todo as zarzuelas, froito da s\u00faa colaboraci\u00f3n con outros dramaturgos, caracter\u00edzanse por cantos sinxelos, habitualmente solo ou tons humanos con acompa\u00f1amento instrumental estilisticamente similares que se van encadeando.\nJack Sage destaca tres trazos xerais no estilo musical de Hidalgo:\nPoder\u00edase dicir que adapta a estrutura italiana recitativo/aria a un estilo m\u00e1is espa\u00f1ol (a antiga panxoli\u00f1a), a\u00ednda que na s\u00faa obra atopamos varios \"lamentos\", \u00e1 maneira oper\u00edstica italiana.\nObras.\nCons\u00e9rvase moi pouco da s\u00faa obra relixiosa (froito da s\u00faa vinculaci\u00f3n \u00e1 Real Capela) debido ao incendio que se produciu no Alc\u00e1zar de Madrid en 1734. En canto \u00e1 s\u00faa obra profana, compuxo m\u00fasica esc\u00e9nica (\u00f3peras, zarzuelas, comedias\u2026), tons humanos, d\u00faos, panxoli\u00f1as e autos sacramentais."}
{"id": "518321", "revid": "89787", "url": "https://gl.wikipedia.org/wiki?curid=518321", "title": "Durham Bulls", "text": "Os Durham Bulls son un equipo de b\u00e9isbol estadounidense das Ligas Menores (Minor League Baseball) con sede en Durham, Carolina do Norte. O club, de clase Triple-A, compite na Northeast Division da International League. Fundado en 1902, anteriormente formou parte de diferentes competici\u00f3ns como a North Carolina League (1902), a North Carolina State League (1913\u20131917), a Piedmont League (1920\u20131933, 1936\u20131943) e a Carolina League (1945\u20131971, 1980\u20131997). Desde 1998, a franqu\u00eda est\u00e1 afiliada aos Tampa Bay Rays da Major League Baseball. O equipo xoga os seus xogos como local no Durham Bulls Athletic Park, un estadio con capacidade para 10.000 espectadores inaugurado o 6 de abril de 1995. O equipo \u00e9 co\u00f1ecio pola s\u00faa aparici\u00f3n no filme \"Os b\u00fafalos de Durham\", nomeado ao mellor gui\u00f3n orixinal na 61\u00aa edici\u00f3n dos \u00d3scar e protagonizado por Kevin Costner, Tim Robbins e Susan Sarandon."}
{"id": "518322", "revid": "23204", "url": "https://gl.wikipedia.org/wiki?curid=518322", "title": "Karaoke", "text": "O \u00e9 unha forma de cantar con pistas de canci\u00f3ns seguindo a letra da mesma impresa sobre unha pantalla e tendo todo o acompa\u00f1amento musical respectivo. Etimoloxicamente, prov\u00e9n da palabra xaponesa \"kara\" (\u7a7a), que significa \"baleiro\"; e \"oke\", abreviatura xaponesa da palabra \"\u014dkesutora\" (\u30aa\u30fc\u30b1\u30b9\u30c8\u30e9), \"orquestra\". O que significa que a orquestra toca \"en baleiro\", sen cantante. Isto permite que calquera poida usalo como acompa\u00f1amento para o seu canto.\nComezos.\nA historia do karaoke comeza no Xap\u00f3n, onde foi popular a m\u00fasica para entretemento en reuni\u00f3ns e comidas. A primeira m\u00e1quina de karaoke introduciuna o cantante Daisuke Inoue, quen se deu conta do potencial do sistema ao ser consultado insistentemente polos asistentes aos seus concertos por gravaci\u00f3ns, para poder cantar con axuda delas. El comezou alugando estas m\u00e1quinas \u2014que funcionaban con moedas\u2014 a diversos establecementos, e esta forma de entretemento comezou a popularizarse. As primeiras m\u00e1quinas utilizaron cintas para as gravaci\u00f3ns e m\u00e1is adiante o sistema implantouse en CDs, Laserdiscs e posteriormente en DVDs.\nAo seu impulsor, Daisuke Inoue, conced\u00e9uselle o Premio Ig Nobel da Paz en 2004.\nEn Francia, a partir do s\u00e9culo XIX, na tradici\u00f3n de canci\u00f3n popular nos cabarets chamada \"goguette\", acomp\u00e1\u00f1ase ao acorde\u00f3n ou \u00e1s veces ao piano a interpretaci\u00f3n que fai alg\u00fan asistente dunha peza co\u00f1ecida, pero como esixencia suplementaria este modifica a letra da canci\u00f3n. A diferenza do karaoke xapon\u00e9s, no cal o participante \u00e9 soamente un int\u00e9rprete, a \"goguette\" francesa pos\u00fae tam\u00e9n unha dimensi\u00f3n de creaci\u00f3n literaria e, frecuentemente, de parodia e cr\u00edtica pol\u00edtica.\nUnha m\u00e1quina de karaoke b\u00e1sica cont\u00e9n unha entrada de son, un modificador de ton e unha sa\u00edda de son. Algunhas m\u00e1quinas tam\u00e9n dispo\u00f1en dun sistema de supresi\u00f3n de voz, para eliminar a voz do cantante orixinal da canci\u00f3n. Tam\u00e9n adoitan dispor dunha pantalla de televisi\u00f3n en que se len os subt\u00edtulos da canci\u00f3n.\nPub de karaoke.\n\u00c9 un lugar de lecer cuxa principal atracci\u00f3n \u00e9 que a xente pode subir a cantar, mentres est\u00e1 a consumir bebidas cos seus amigos e ademais \u00e9 escoitado polo resto dos asistentes. Adoitan contar cun amplo conxunto de canci\u00f3ns, o que facilita a elecci\u00f3n do x\u00e9nero para os distintos gustos das persoas que acoden. Ademais dispo\u00f1en de equipos de karaoke profesionais, grandes pantallas onde poder seguir as letras e poder cantar cun son de alta calidade.\nA persoa que quere cantar, acode mediante un papel de petici\u00f3n para solicitar a canci\u00f3n que desexa \u2014e que pode buscar nos cat\u00e1logos\u2014. Cando lle chega a s\u00faa quenda, o profesional \u2014que se encarga de p\u00f3r as canci\u00f3ns e regular o son\u2014 chama \u00e1 persoa e esta acode ao escenario colocado nun lugar do recinto onde poida ser vista por todos.\nEste tipo de actividade foi utilizada tam\u00e9n por restaurantes e bares normais que a utilizan en ocasi\u00f3ns especiais, como vodas, bautizos, banquetes e outros eventos. A diferenza cun \u201cpub de karaoke\u201d \u00e9 que o pub non o utiliza en ocasi\u00f3ns determinadas, xa que \u00e9 a s\u00faa funci\u00f3n do d\u00eda a d\u00eda.\nConcursos.\nEsta actividade xerou concursos ao longo do planeta, onde a xente demostra o seu talento \u00e1 hora de cantar. Ben poden ser organizados por medios locais (como os organizados no ver\u00e1n de 2006 por diferentes televisi\u00f3ns rexionais espa\u00f1olas, como TV3, Arag\u00f3n Televisi\u00f3n e TVG), como por mor de eventos de banda dese\u00f1ada.\nCon todo, tam\u00e9n hai concursos internacionais a escala mundial como o \"Karaoke World Championships\".\nKaraoke en televisi\u00f3n.\nO karaoke en televisi\u00f3n deulle un gran pulo a esta actividade, son moitos os programas que utilizaron o karaoke como parte dun concurso ou dentro do programa.\nEspa\u00f1a.\nEn Espa\u00f1a usouse en programas como \"Furor\", \"El grand prix del verano\", e faladoiros da tarde nas distintas cadeas. Ademais sempre existiron os concursos onde vai a xente a cantar, alg\u00fans como \"Lluvia de estrellas\" e \"Menudas estrellas\" onde participaron alg\u00fans dos artistas que despois pasaron \u00e1s listas dos m\u00e1is escoitados.\nA comezos na d\u00e9cada de 2020 apareceron programas como \"Operaci\u00f3n triunfo\", \"Popstars\", \"Gente de Primera\", \"Factor X\", onde a pesar de ser o mecanismo do concurso m\u00e1is complexo cumpren coa definici\u00f3n de karaoke, persoas que cantan sobre unha base musical.\nAs\u00ed se conseguiu que esta actividade se vise m\u00e1is favorecida e no ver\u00e1n de 2006 nas televisi\u00f3ns rexionais sa\u00edron concursos deste tipo, como \"Canta comigo\" en Arag\u00f3n Televisi\u00f3n ou \"Supermartes\" na TVG. \nA finais de 2007 chegou \u00e1 televisi\u00f3n \"Al pi\u00e9 de la letra\", un programa de karaoke que utiliza o mesmo formato que o co\u00f1ecido programa de televisi\u00f3n \"The Singing Bee\" estreado o 10 de xullo pola cadea estadounidense NBC. A mec\u00e1nica do concurso ao utilizar s\u00f3 anacos de canci\u00f3ns \u00e9 moito m\u00e1is amena para o espectador.\nArxentina.\nNa Arxentina, o fen\u00f3meno foi popularizado por Susana Gim\u00e9nez dentro dunha secci\u00f3n do programa que leva o seu nome. Nela os participantes, sempre famosos, compiten tratando de interpretar pezas musicais.\nKaraoke no ordenador.\nInicialmente o karaoke s\u00f3 se pod\u00eda gozar en salas especializadas con equipos profesionais de son como micr\u00f3fonos ou monitores que mostraban a letra colore\u00e1ndose ao tempo que avanza a canci\u00f3n, pero cos avances tecnol\u00f3xicos no \u00e1mbito dos ordenadores empezaron a aparecer novas soluci\u00f3ns as cales facilitaron a entrada do karaoke a nivel dom\u00e9stico. Hoxe en d\u00eda cunha simple procura en internet xa podemos ver unha gran listaxe de software para \"kar\"aoke onde podemos atopar diversas soluci\u00f3ns tanto a nivel gratu\u00edto como de pago, desde programas que unicamente reproducen os cl\u00e1sicos formatos de karaoke como .kar ou .\"midi\" at\u00e9 os m\u00e1is avanzados programas capaces de reproducir formatos de maior calidade como .\"km3\" ou o .\"cdg\".\nTam\u00e9n foron diferentes compa\u00f1\u00edas de software as que crearon xogos baseados neste sistema, como Sony, Nintendo e outras, tendo un grande \u00e9xito de vendas."}
{"id": "518323", "revid": "89787", "url": "https://gl.wikipedia.org/wiki?curid=518323", "title": "Somoni", "text": "O somoni (en taxico: \"c\u043e\u043c\u043e\u043d\u04e3\") \u00e9 a moeda oficial da Rep\u00fablica de Taxiquist\u00e1n, dividida en 100 diram (\u0434\u0438\u0440\u0430\u043c). O seu c\u00f3digo ISO 4217 \u00e9 TJS e o seu s\u00edmbolo \u00e9 SM.\nO nome do somoni est\u00e1 inspirado no apelido do pai da naci\u00f3n taxica, Ismail Samani.\nConsonte o Decreto 415, do 26 de outubro de 2000, do presidente da Rep\u00fablica de Taxiquist\u00e1n, o somoni entrou en circulaci\u00f3n o 30 de outubro dese mesmo ano, en substituci\u00f3n do rublo taxico, cunha paridade de 1 somoni = 1.000 rublos.\nMoedas.\nAs primeiras moedas pux\u00e9ronse en circulaci\u00f3n o 3 de setembro de 2001 consonte o Decreto 645, do 28 de agosto dese ano, con valores faciais de 5, 10, 20, 25 e 50 diram cu\u00f1adas en aceiro revestido de lat\u00f3n, e 1, 3, e 5 somoni en aceiro ba\u00f1ado en n\u00edquel. A partir de novembro de 2004 comezaron a emitirse tam\u00e9n moedas conmemorativas circulantes de 1, 3 e 5 somoni, estas d\u00faas \u00faltimas bimet\u00e1licas. En 2011 produciuse a emisi\u00f3n dunha segunda serie, que entrou en circulaci\u00f3n en xu\u00f1o de 2012, que se compu\u00f1a dos valores de 5, 10, 20 e 50 diram, e 1 somoni. Finalmente, en 2018 entrou en circulaci\u00f3n unha terceira serie cos valores de 1, 3 e 5 somoni.\nAs moedas da primeira serie foron cu\u00f1adas pola corporaci\u00f3n p\u00fablica rusa \"Goznak\" na Casa da Moeda de San Petersburgo. As seguintes series cu\u00f1\u00e1ronse na Casa da Moeda de Casaquist\u00e1n.\nBilletes.\nEn 1999 imprimiuse a primeira emisi\u00f3n de billetes, composta polos valores faciais de 1, 5, 20 e 50 dirams, e 1, 5, 10, 20, 50 e 100 somoni, que se puxeron en circulaci\u00f3n o 30 de outubro de 2020. A esta serie engad\u00eduselle en 2010 o billete de 3 somoni. A presi\u00f3n inflacionaria producida desde a introduci\u00f3n do somoni trouxo como consecuencia a impresi\u00f3n dos valores de 200 e 500 somoni ese mesmo 2010. A serie inicial de 5, 10, 20, 50 e 100 somoni foi reemitida en 2013, a\u00ednda que mantendo a data de 1999."}
{"id": "518324", "revid": "65337", "url": "https://gl.wikipedia.org/wiki?curid=518324", "title": "Somoni taxico", "text": ""}
{"id": "518325", "revid": "65337", "url": "https://gl.wikipedia.org/wiki?curid=518325", "title": "TJS", "text": ""}
{"id": "518326", "revid": "5863", "url": "https://gl.wikipedia.org/wiki?curid=518326", "title": "Josefina Bolinaga", "text": "Josefina Bolinaga, nada en Balmaseda (Biscaia) en 1880 e finada en Madrid?, c. 1965, como membro reco\u00f1ecida mais a\u00ednda por recuperar da xeraci\u00f3n do 27, dedicouse \u00e1 literatura, especialmente \u00e1 infantil. Tivo unha longa traxectoria profesional e foi capaz de elaborar un amplo n\u00famero de contos para nenos, que alcanzaron un extenso reco\u00f1ecemento entre as d\u00e9cadas dos anos 30 e 60 do s\u00e9culo XX.\nTraxectoria.\nNos seus primeiros anos tivo predilecci\u00f3n pola poes\u00eda. A s\u00faa primeira obra co\u00f1ecida \u00e9 \"Alma rural\" (1925), onde os seus poemas enxalzan a vida e costumes rurais. Tras esta, existe constancia de \"Flores de amor\" (1927), un poemario con tema materno-filial. Tras isto, a\u00ednda que non son co\u00f1ecidas as motivaci\u00f3ns, parece que a s\u00faa obra deu un xiro cara \u00e1 literatura infantil, entre a que destacan os seus contos.\nO primeiro reco\u00f1ecemento \u00e1 s\u00faa carreira chegou en 1932, cando conseguiu o terceiro Premio Nacional de Literatura de Espa\u00f1a. Posteriormente, en 1934 recibiu o Premio Nacional de Literatura de Espa\u00f1a con \"Amanecer\". Igualmente, s\u00e1bese que a s\u00faa obra se publicaba en prensa de maneira peri\u00f3dica. Por exemplo, na revista ilustrada \"Blanco y Negro\", os seus contos infant\u00eds apareceron durante varios anos (polo menos entre 1933 e 1936) no suplemento infantil \"Gente Menuda\", onde tam\u00e9n se publicaron escritos de Elena Fort\u00fan e Gloria de la Prada. Varios destes contos recompil\u00e1ronse na s\u00faa obra \"Cu\u00e9vano de aventuras\" (1935). Hai constancia de que alg\u00fans dos seus escritos, como \"Amanecer\", foron empregados na educaci\u00f3n escolar destes anos, xa que conti\u00f1an un importante car\u00e1cter aleccionador.\nTras a guerra civil espa\u00f1ola (1936-1939) e o inicio da ditadura franquista, a s\u00faa carreira tivo que dar un xiro. Co\u00f1\u00e9cese que a s\u00faa obra \"Amanecer\" foi prohibida polo r\u00e9xime franquista e retirada do uso escolar. Tras sufrir unha adaptaci\u00f3n por mor da censura, a obra con modificaci\u00f3ns volveu \u00e1 circulaci\u00f3n e \u00e1 s\u00faa utilizaci\u00f3n nas aulas. Posteriormente, Josefina a\u00ednda se mantivo en temas de literatura infantil, mais adapt\u00e1ndose aos permitidos pola ditadura. As\u00ed, apareceron obras como \"Nueva raza\" (1941), \"Cuentos de primavera\" (1944), \"Mi patria es el mar\" (1951), \"Solo para ni\u00f1as\" (1957) ou \"Ven a mi jard\u00edn\" (1962). Moitos deles, especialmente os dous \u00faltimos, foron empregados como recurso de lectura na educaci\u00f3n das nenas durante o per\u00edodo franquista.\nReco\u00f1ecementos e distinci\u00f3ns.\nEn 1932, recibiu o Terceiro premio no Concurso Nacional de Literatura, por \"Amanecer\".\nEn 1952 obt\u00e9n o Premio Virgen del Carmen de Literatura e Periodismo.\nPublicaci\u00f3ns destacadas.\nJosefina foi autora de diversos libros de literatura, entre os que sobresaen os contos infant\u00eds. Destacan os seguintes:"}
{"id": "518327", "revid": "65337", "url": "https://gl.wikipedia.org/wiki?curid=518327", "title": "Diram", "text": ""}
{"id": "518331", "revid": "23204", "url": "https://gl.wikipedia.org/wiki?curid=518331", "title": "Arco de Carpentras", "text": "O Arco de Carpentras \u00e9 un arco triunfal romano, de principios do s\u00e9culo I d.C., situado no departamento franc\u00e9s de Vaucluse, na cidade de Carpentras. \nEste arco foi inclu\u00eddo na lista de primeiros monumentos hist\u00f3ricos franceses no ano 1840. S\u00f3 consta dun \u00fanico fornix, o cal est\u00e1 enmarcado por lesenas estriadas e decorado cunha arquivolta. Nos seus laterais, hai diferentes gravados e imaxes de trofeos flanqueados por prisioneiros b\u00e1rbaros, e segundo Joaqu\u00edn Ruiz de Arbulo, un deses prisioneiros poder\u00eda ser un guerreiro galaico. O arco estaba orixinalmente situado no cardo \"maximus\" da cidade. M\u00e1is tarde, incorporouse \u00e1 antiga catedral, coma a porta da antiga catedral, e logo diso, \u00f3 palacio epuiscopal, que vir\u00eda sendo agora o palacio de xustiza."}
{"id": "518336", "revid": "85894", "url": "https://gl.wikipedia.org/wiki?curid=518336", "title": "Alan Lomax", "text": "Alan Lomax, nado o 31 de xaneiro de 1915 en Austin e finado o 19 de xullo de 2002 en Safety Harbor, foi un importante etnomusic\u00f3logo estadounidense, considerado como un dos m\u00e1is grandes compiladores de canci\u00f3ns populares do s\u00e9culo XX.\nTraxectoria.\nAlan Lomax era fillo do tam\u00e9n etnomusic\u00f3logo John Lomax, con quen comezou a s\u00faa carreira aos 22 anos gravando temas cantados por presos ou por traballadores afroamericanos de Texas, Luisiana e Misisipi. Graduose en filosof\u00eda na Universidade de Texas en Austin, e traballou posteriormente en varios proxectos para a Biblioteca do Congreso dos Estados Unidos de Am\u00e9rica. Desenvolveu o seu propio sistema para analizar canci\u00f3ns, que chamou cantom\u00e9trica, onde trataba principalmente de atopar as relaci\u00f3ns entre a sociolox\u00eda e o corpus musical.\nDedicou a maior parte da s\u00faa vida a viaxar polo mundo para recoller coa s\u00faa gravadora mostras do folclore musical de pa\u00edses como Espa\u00f1a, Italia, Irlanda, India ou Roman\u00eda. Visitou Galicia en 1952, e realizou gravaci\u00f3ns que deron p\u00e9 ao disco \"The Spanish Recordings: Galicia\", onde inclu\u00edu o asub\u00edo recollido en Faramontaos (Nogueira de Ramu\u00edn) no que se inspirou Miles Davis para crear a peza \"The Pan Piper\".\nTam\u00e9n lanzou \u00e1 fama a varios int\u00e9rpretes de blues, como Muddy Waters, Leadbelly, Woody Guthrie, Jelly Roll Morton ou Jeannie Robertson, ademais de gravar estilos musicais case desco\u00f1ecidos, como os espirituais de Sea Islands. Participou en varios programas de radio e series de televisi\u00f3n, e desempe\u00f1ou un papel importante no \u201crenacemento\u201d do folk (\"folk revival\") que tivo lugar nos anos 1950 e 1960 nos EUA e Inglaterra.\nColaborou tam\u00e9n con Ruth Crowford Seeger en d\u00faas importantes antolox\u00edas durante a d\u00e9cada de 1940, \"Our Singing Country\", 1941, e \"Folk Song: USA\", 1947.\nGa\u00f1ou o prestixioso premio National Book Critics Circle Award en 1993 polo seu libro \"The Land Where the Blues Began\", onde expu\u00f1a a historia das orixes do blues. Morreu en Florida, aos 87 anos, e un ano m\u00e1is tarde recibiu un p\u00f3stumo Grammy en reco\u00f1ecemento \u00e1 s\u00faa vida e \u00e1 s\u00faa achega \u00e1 m\u00fasica."}
{"id": "518338", "revid": "51040", "url": "https://gl.wikipedia.org/wiki?curid=518338", "title": "Continente africano", "text": ""}
{"id": "518341", "revid": "89787", "url": "https://gl.wikipedia.org/wiki?curid=518341", "title": "Laura M. Castro", "text": "Laura Milagros Castro Souto, nada en Madrid en 1980, \u00e9 unha enxe\u00f1eira inform\u00e1tica profesora e investigadora na Universidade da Coru\u00f1a.\nTraxectoria.\nLaura Castro estudou enxe\u00f1er\u00eda inform\u00e1tica na Universidade da Coru\u00f1a, e posteriormente doutorouse en Inform\u00e1tica pola mesma universidade. Realizou varias estad\u00edas en Houston e en G\u00f6teborg. Na actualidade \u00e9 coordinadora do Grao en Enxe\u00f1ar\u00eda Inform\u00e1tica, e investiga a validaci\u00f3n autom\u00e1tica de software, liderando a participaci\u00f3n da UDC en varios proxectos europeos.\nDesde os tempos de estudante , como integrante de GPUL (Grupo de Usuarios e Programadores de Linux), o software libre figura entre as s\u00faas inquedanzas, publicando as ferramentas que son\u00a0 resultado das s\u00faas investigaci\u00f3ns en repositorios abertos como GitHub. \nEst\u00e1 involucrada en iniciativas que promoven a presenza das mulleres na enxe\u00f1er\u00eda e colabora na revista \"Revirada Feminista\"."}
{"id": "518343", "revid": "51040", "url": "https://gl.wikipedia.org/wiki?curid=518343", "title": "Gravidade terrestre", "text": ""}
