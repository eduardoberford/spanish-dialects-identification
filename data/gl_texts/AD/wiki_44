{"id": "483383", "revid": "89787", "url": "https://gl.wikipedia.org/wiki?curid=483383", "title": "Eugenio Mart\u00ednez Pasalodos", "text": "Eugenio Mart\u00ednez Pasalodos, nado en 1919 en Puertollano e finado o 6 de novembro de 1962 en Madrid, foi un xogador de rugby internacional e dirixente deportivo. \nTraxectoria.\nXogou \u00f3 rugby no SEU Madrid e ocupou durante dez anos a xefatura de deportes do sindicato estudantil. Ocupou a presidencia da Federaci\u00f3n Espa\u00f1ola de Atletismo durante dous anos (25/11/1954 - 14/01/1957) ata que foi elixido para ocupar a presidencia da Federaci\u00f3n Espa\u00f1ola de Rugby, na que estivo entre 1957 e o momento do seu falecemento.\nDurante a s\u00faa presidencia da RFEA tiveron lugar en Barcelona os segundos Xogos Mediterr\u00e1neos.\nExerceu as profesi\u00f3ns de m\u00e9dico xinecol\u00f3xico e mestre de educaci\u00f3n f\u00edsica."}
{"id": "483384", "revid": "23204", "url": "https://gl.wikipedia.org/wiki?curid=483384", "title": "The Black Angels", "text": "The Black Angels \u00e9 unha banda estadounidense de rock psicod\u00e9lico procedente de Austin, Texas. Ata a data o grupo leva publicados cinco \u00e1lbums de estudio e un \u00e1lbum recompilatorio. O seu nome deriva da canci\u00f3n de The Velvet Underground \"The Black Angel's Death Song\"."}
{"id": "483387", "revid": "5863", "url": "https://gl.wikipedia.org/wiki?curid=483387", "title": "Pilar Llop", "text": "Pilar Llop Cuenca, nada en Madrid o 3 de agosto de 1973, \u00e9 unha xu\u00edza e pol\u00edtica espa\u00f1ola, especialista en violencia de x\u00e9nero, deputada da Asemblea de Madrid dende 2015, senadora por designaci\u00f3n auton\u00f3mica dende xullo de 2019 e presidenta da C\u00e1mara Alta dende decembro do mesmo ano.\nTraxectoria.\nFormaci\u00f3n.\nDe familia humilde, o seu pai, nado en Barcelona, era taxista e a s\u00faa nai, nada en Madrid de orixe asturiana, era perruqueira. Licenciouse en Dereito pola Universidade Complutense de Madrid. Tam\u00e9n \u00e9 especialista en traduci\u00f3n xur\u00eddica ingl\u00e9s-espa\u00f1ol pola Universidade de Alacant. Foi estudante Erasmus durante o \u00faltimo ano da s\u00faa licenciatura na Universidade de Viena e fala ingl\u00e9s, alem\u00e1n e franc\u00e9s, ademais de saber italiano e b\u00falgaro. \nTraxectoria na Maxistratura.\nFormouse en Barcelona na Escola Xudicial e cando ingresou no poder xudicial por oposici\u00f3n, en 1999, un dos seus primeiros destinos foi o xulgado n\u00famero 1 de Matar\u00f3; momento no que ti\u00f1a a s\u00faa residencia en Xirona.\nDende 2001, estivo destinada a diferentes lugares como xu\u00edza instrutora, posto no que entrou en contacto coa trata e a violencia contra as mulleres. En 2004, foi ascendida a maxistrada e comezou a tomar contacto coa perspectiva de x\u00e9nero e a formarse, asistindo voluntariamente a cursos organizados polo Consello Xeral do Poder Xudicial, sobre violencia de x\u00e9nero e igualdade, segundo explicou nalgunhas entrevistas ao dar o paso \u00e1 pol\u00edtica.\nEn 2009, accedeu a un xulgado especializado en violencia de x\u00e9nero. De 2011 a 2015 foi avogada no Gabinete T\u00e9cnico do Consello Xeral do Poder Xudicial, con responsabilidades como a xefa da Secci\u00f3n do Observatorio da Violencia Dom\u00e9stica e de X\u00e9nero, Secretaria da Comisi\u00f3n de Igualdade, Secretaria do Foro de Xustiza e Discapacidade e Secretario do Comit\u00e9 de Direcci\u00f3n do Consello Xeral do Poder Xudicial. O seu derradeiro destino xudicial antes de se incorporar \u00e1 pol\u00edtica, foi o xulgado de violencia de x\u00e9nero n\u00famero 5 de Madrid. \nProxectos internacionais.\nEntre 2006 e 2007, Llop compaxinou a s\u00faa carreira como maxistrada coa de consultora internacional e traballou para a Comisi\u00f3n Europea na Direcci\u00f3n Xeral de Cooperaci\u00f3n Internacional (AIDCO) de Bruxelas, encargada de xustiza, dereitos humanos e asuntos das ONG; as\u00ed como en diversos proxectos internacionais en pa\u00edses en preadhesi\u00f3n \u00e1 Uni\u00f3n Europea. De xullo de 2009 a decembro de 2010 traballou en Bulgaria como asesora residente no proxecto de irmandamento para fortalecer o sistema xudicial b\u00falgaro e, en 2017, estivo na Rep\u00fablica Dominicana dentro dun proxecto da Uni\u00f3n Europea para apoiar e potenciar o Ministerio da Muller dominicano. \nTraxectoria pol\u00edtica.\nEn 2015, anunciou o seu paso \u00e1 pol\u00edtica como candidata a deputada auton\u00f3mica no n\u00famero 8 da lista do PSOE para as elecci\u00f3ns \u00e1 Asemblea de Madrid de 2015 na candidatura de \u00c1ngel Gabilondo. Foi a n\u00famero 8 da lista e obtivo un escano. Na 10\u00aa lexislatura da Asemblea de Madrid, foi o portavoz da Comisi\u00f3n de Xustiza e da Comisi\u00f3n de Estatuto de Autonom\u00eda, Regulamento e Estatuto Adxunto, ademais de membro do Consello Permanente. \nEn abril de 2016, anunciouse que ser\u00eda o n\u00famero dous da lista do PSOE por Madrid, que ser\u00eda encabezada por Pedro S\u00e1nchez, en substituci\u00f3n de Meritxell Batet, que pasar\u00eda \u00e1 cabeza da lista por Barcelona, mais, finalmente o posto foi ocupado por Margarita Robles. En xullo de 2018, foi nomeada delegada do goberno para a violencia de x\u00e9nero en substituci\u00f3n de Mar\u00eda Jos\u00e9 Ordo\u00f1ez. Deixou o seu posto en abril de 2019, tras anunciar a s\u00faa intenci\u00f3n de presentarse \u00e1s elecci\u00f3ns \u00e1 Asemblea de Madrid en 2019, sendo elixida en maio. En xullo, a Asemblea de Madrid nomeouna senadora rexional. Converteuse en senadora o 11 de xullo de 2019 e o 31 de xullo o seu grupo parlamentario asignouna \u00e1s comisi\u00f3ns de Igualdade, Xustiza, Xerais das Comunidades Aut\u00f3nomas e Defensa, sendo elixida presidenta desta \u00faltima. Despois da repetici\u00f3n electoral das elecci\u00f3n xerais de novembro de 2019, Llop foi elixida presidenta da C\u00e1mara Alta por 130 votos a favor. \nPosturas pol\u00edticas.\n\u00c9 independente, non est\u00e1 afiliada ao PSOE, por ser incompatible co seu exercicio como xu\u00edza e est\u00e1 afiliada \u00e1 asociaci\u00f3n xudicial Jueces para la Democracia. \nDefende a necesidade de que os xu\u00edces e fiscais que manexan procesos de violencia de x\u00e9nero te\u00f1an formaci\u00f3n especializada en perspectiva de x\u00e9nero; de xeito, que cando os casos cheguen a eles se afasten dos estereotipos. Est\u00e1 a favor de reformar e adaptar os delitos contra a liberdade sexual \u00e1 complexidade xur\u00eddica. Respecto da sentenza contra La Manada, sinalou que o medo \u00e9 un elemento esencial para considerar que hai intimidaci\u00f3n: \"o Tribunal Supremo di que para que haxa intimidaci\u00f3n a ameaza debe estar de palabra ou de feito. O medo \u00e9 un elemento esencial. E o medo vicia calquera consentimento. Sempre\". \nVida persoal.\nEst\u00e1 casada e ten unha filla. "}
{"id": "483388", "revid": "5863", "url": "https://gl.wikipedia.org/wiki?curid=483388", "title": "Pilar Llop Cuenca", "text": ""}
{"id": "483389", "revid": "5863", "url": "https://gl.wikipedia.org/wiki?curid=483389", "title": "Mar\u00eda Pilar Llop Cuenca", "text": ""}
{"id": "483393", "revid": "23204", "url": "https://gl.wikipedia.org/wiki?curid=483393", "title": "Hans Georg Stehlin", "text": "Hans Georg Stehlin, nado en Basilea o 13 de xaneiro de 1870 e finado na mesma cidade o 18 de decembro de 1941, foi un xe\u00f3logo su\u00edzo especializado en paleontolox\u00eda.\nTraxectoria.\nDespois de obter en 1893 o doutoramento en Zoolox\u00eda na Universidade de Basilea, Stehlin especializouse na paleontolox\u00eda dos vertebrados, especialmente nos mam\u00edferos do cenozoico. Publicou numerosos artigos cient\u00edficos sobre os primates e os ungulados. \nFoi xefe do Departamento de Osteolox\u00eda do Museo de Historia Natural de Basilea e, desde 1920 at\u00e9 a s\u00faa morte en 1941, presidente da comisi\u00f3n do Museo (e, polo tanto, director).\nRecolectou moitos mam\u00edferos f\u00f3siles do terciario en Francia, por exemplo, en Sen\u00e8ze, en Auvergne. \nEn 1910 Stehlin cu\u00f1ou o termo \"Gran Ruptura\" para referirse \u00e1 extinci\u00f3n masiva na que se desapareceron numerosos organismos, especialmente mam\u00edferos de Europa, que ocorreu hai 33,9 mill\u00f3ns de anos e que marca o final do eoceno, \u00e9 dicir, o l\u00edmite entre o eoceno e o oligoceno.\nEntre os seus colaboradores en Basilea estaba Samuel Schaub (que foi o seu sucesor no Museo).\nDistinci\u00f3ns.\nStehlin foi honrado polo seu compatriota o zo\u00f3logo Ehrenfried Schenkel que lle deu, en 1901, o seu nome ao lagarto canario \"Gallotia stehlini\"."}
{"id": "483394", "revid": "23204", "url": "https://gl.wikipedia.org/wiki?curid=483394", "title": "JxCAT", "text": ""}
{"id": "483395", "revid": "5863", "url": "https://gl.wikipedia.org/wiki?curid=483395", "title": "R\u00edo Nilo Branco", "text": ""}
{"id": "483403", "revid": "98629", "url": "https://gl.wikipedia.org/wiki?curid=483403", "title": "Murder the Mountains", "text": "Murder the Mountains \u00e9 o segundo \u00e1lbum de estudio da banda estadounidense de stoner metal Red Fang, publicado o 12 de abril de 2011 a trav\u00e9s do selo Relapse Records. Foron editados v\u00eddeos musicais para as canci\u00f3ns \"Wires\" e \"Hank Is Dead\".\nListaxe de canci\u00f3ns.\nTodos os temas escritos por Red Fang, ag\u00e1s onde se indique."}
{"id": "483404", "revid": "98629", "url": "https://gl.wikipedia.org/wiki?curid=483404", "title": "Henrique III de Bar", "text": "Henrique III de Bar, nado en 1259 e finado en N\u00e1poles en setembro de 1302, foi conde de Bar desde 1291 ata 1302. Era fillo de Teobaldo II, conde de Bar, e de Xoana de Toucy. \nTraxectoria.\nFixeron as s\u00faas primeiras armas durante un conflito entre o pai e o bispo de Metz, Bucardo de Avesnes; logo serviu a Frederico III, duque de Lorena. Dispo\u00f1\u00edase a partir para loitar a Terra Santa cando morreu seu pai. \nSete anos antes, a condesa de Champa\u00f1a Xoana I casara co futuro rei de Francia Filipe IV o Belo, facendo do Barrois o veci\u00f1o inmediato do dominio real. Desexando manter boas alianzas cun veci\u00f1o tan poderoso, casou en 1293 con Leonor, filla do rei Eduardo I de Inglaterra (1269-1297). \nA guerra pronto estalou entre Francia e Inglaterra e Henrique estivo implicado nos conflitos, que rematou o 4 de xu\u00f1o de 1301 polo Tratado de Bruxas. Henrique tivo que lle ceder algunhas forzas ao seu poderoso veci\u00f1o, pero sobre todo renderlle homenaxe a Filipe IV de Francia por unha parte do seu condado que se chamar\u00e1 Barrois Movedizo e prometeu ir a Chipre para loitar contra os infieis. \nFoi ao reino de N\u00e1poles para embarcarse cara Oriente. En N\u00e1poles prestou axuda ao rei Carlos II, que tivo que rexeitar unha invasi\u00f3n do rei Frederico I de Sicilia. Foi ferido grave durante un enfrontamento e morreu pouco despois.\nMatrimonio e fillos.\nCasou en Bristol o 20 de setembro de 1293 con Leonor de Inglaterra (1269- 1297), filla de Eduardo I de Inglaterra, rei de Inglaterra e Leonor de Castela e tivo: "}
{"id": "483406", "revid": "98629", "url": "https://gl.wikipedia.org/wiki?curid=483406", "title": "Condado de Namur", "text": "O condado de Namur era un feudo do Sacro Imperio Romanoxerm\u00e1nico, situado entre o principado de Liexa, o ducado de Brabante e o condado de Hainaut. As principais cidades foron Namur, Charleroi, Givet, Bouvines, Marienbourg e Fleurus. \nHistoria.\nO primeiro conde mencionado \u00e9 Berengario de Lomme que gobernou en Namur ao redor de 899 e durante nada menos que 32 anos do s\u00e9culo X. En 1189 pasou \u00e1 casa de Hainaut unida \u00e1 de Flandres. En 1212 entrou o primeiro conde da casa Courtenay. En 1238 foi ocupado por Francia. Volveu \u00e1 casa de Flandres e Hainaut en 1257. \nPara os asuntos relixiosos, o condado depend\u00eda do bispo de Liexa, a pesar de ser gobernado polo conde. Esta confusa situaci\u00f3n alimentaba a mi\u00fado as veleidades do pr\u00edncipe-bispo de anexionar o condado. Ao comezo do reinado de Xo\u00e1n VIII de Heinsberg enfront\u00e1ronse milicias de Liexa e Namur. En 1421, o conde Xo\u00e1n III vendeu o condado a Filipe III de Borgo\u00f1a o Bo. En 1429, Filipe III atribu\u00eduse o t\u00edtulo de conde de Namur. Heinsberg e as milicias atacaron Namur pero tiveron que se inclinar ante a superioridade militar dos borgo\u00f1\u00f3ns. Filipe III integrou o condado nas dezasete provincias. Despois de 1549 converteuse nun dos Pa\u00edses Baixos espa\u00f1ois e desde 1713 austr\u00edacos. Entre 1659 e 1678 Francia conquistou a parte sur coas cidades de Charleroi, Givet, Bouvines e Marienbourg. En 1795, Francia anexionou o resto do territorio e creou o Departamento de Sambre e Mosa. \nDespois do Congreso de Viena e do Tratado de Par\u00eds (1815) integrouse no Reino Unido dos Pa\u00edses Baixos e en 1830 en B\u00e9lxica. Os dous estados mantiveron a divisi\u00f3n administrativa francesa, malia cambiar o nome en provincia de Namur. O territorio da provincia non coincide co do antigo condado.\nXenealox\u00eda.\nA rama de Filipe o Nobre e a s\u00faa irm\u00e1, Iolanda de Namur, extinguiuse \u00e1 seguinte xeraci\u00f3n e o emperador Baldu\u00edno II, o \u00faltimo representante da li\u00f1axe, conseguiu o t\u00edtulo; En 1248 volveu ao Sacro Imperio Romano-Xerm\u00e1nico, e pouco despois, en 1257, o Namur regresou \u00e1 rama maior (Flandres e Hainaut). "}
{"id": "483408", "revid": "624", "url": "https://gl.wikipedia.org/wiki?curid=483408", "title": "Conde de Namur", "text": ""}
{"id": "483409", "revid": "1131", "url": "https://gl.wikipedia.org/wiki?curid=483409", "title": "Rosal\u00edadecastro", "text": "Rosal\u00edadecastro, anteriormente identificada como HD 149143, \u00e9 unha estrela localizada en constelaci\u00f3n de Ophiuchus que ten un clasificaci\u00f3n estelar de G0 e que se atopa a unha distancia de 240 anos luz da Terra. A s\u00faa magnitude aparente \u00e9 7,9 (un obxecto binocular) e a magnitude absoluta \u00e9 3,9\nA estrela foi bautizada como \"Rosal\u00edadecastro\" como parte do proxecto internacional NameExoWorlds, impulsado pola Uni\u00f3n Astron\u00f3mica Internacional (IAU). A estrela e o seu planeta foron asignados a Espa\u00f1a para a escolla do nome. O nome de Rosal\u00eda de Castro foi proposto pola Agrupaci\u00f3n Astron\u00f3mica Coru\u00f1esa IO e foi elixido a trav\u00e9s dunha votaci\u00f3n en li\u00f1a, conseguindo 13 413 votos en todo o pa\u00eds, ou m\u00e1is dun 39% do total. O seu planeta, HD 149143 b, foi bautizado como \"Riosar\" (en referencia ao r\u00edo Sar).\nSistema planetario.\nRiosar ou HD 149143 b, foi descuberto polo N2K Consortium, durante a s\u00faa busca de planetas xigantes gasosos arredor de estrelas ricas en metais. O planeta foi descuberto de maneira independente por Elodie na busca sesgada da metalicidade dos X\u00fapiter quentes en tr\u00e1nsito."}
{"id": "483410", "revid": "23204", "url": "https://gl.wikipedia.org/wiki?curid=483410", "title": "The End of the F***ing World", "text": "The End of the F***ing World \u00e9 unha serie brit\u00e1nica de comedia negra e drama. Est\u00e1 baseada na novela gr\u00e1fica hom\u00f3nima de Charles Forsman. O primeiro episodio estreouse orixinalmente a trav\u00e9s de Channel 4 no Reino Unido o 24 de outubro de 2017, despois do cal os oito episodios da primeira tempada foron estreados en All 4. Netflix encargouse da distribuci\u00f3n internacional e lanzouna en todo o mundo o 5 de xaneiro de 2018. Conta a historia de James (Alex Lawther), un rapaz de 17 anos que pensa que \u00e9 un psic\u00f3pata, e Alyssa (Jessica Barden), unha compa\u00f1eira de clase rebelde que ve en James unha oportunidade de fuxir do seu fogar. Gemma Whelan, Wunmi Mosaku, Steve Oram, Christine Bottomley, Navin Chowdhry, Barry Ward e Naomi Ackie aparecen nos papeis secundarios.\nA serie est\u00e1 baseada na serie de banda dese\u00f1ada de Forsman \"The End of the Fucking World\", que foi recollida nun libro no ano 2013. O creador da serie Jonathan Entwistle contactou con el sobre a posibilidade de facer un filme, e creouse unha curtametraxe en 2014. No seu canto, encargouse unha serie de oito episodios, cuxa rodaxe comezou en abril de 2017. Foi escrita por Charlie Covell, e os episodios foron dirixidos por Entwistle e Lucy Tcherniak. En agosto de 2018, a serie foi renovada para unha segunda tempada, que se estreou en Channel 4 o 4 de novembro de 2019, despois do cal os oito episodios foron emitidos en All 4, e internacionalmente a trav\u00e9s de Netflix o d\u00eda seguinte. Covell declarou antes da estrea da segunda tempada que non se producir\u00eda unha terceira tempada.\nA serie foi louvada polo seu gui\u00f3n, execuci\u00f3n e tem\u00e1tica, as\u00ed como polas interpretaci\u00f3ns de Lawther e Barden. Foi nomeado nos British Academy Television Award \u00e1 mellor serie dram\u00e1tica."}
{"id": "483412", "revid": "624", "url": "https://gl.wikipedia.org/wiki?curid=483412", "title": "Baldu\u00edno IX de Flandres", "text": ""}
{"id": "483414", "revid": "65337", "url": "https://gl.wikipedia.org/wiki?curid=483414", "title": "D\u00f3lar de 1804", "text": "O d\u00f3lar de 1804 \u00e9 unha moeda de prata dese valor facial cu\u00f1ada pola Casa da Moeda dos Estados Unidos, da que se co\u00f1ecen soamente quince exemplares. Malia o seu nome, e a\u00ednda que a data de 1804 aparece nos exergos dos seus anversos, ning\u00fan deses exemplares foi cu\u00f1ado no devandito ano, sen\u00f3n na d\u00e9cada de 1830 ou, mesmo, m\u00e1is tarde. \nCaracterizaci\u00f3n.\nO co\u00f1ecido como \"d\u00f3lar de 1804\" corresponde \u00e1 serie de moedas dun d\u00f3lar co\u00f1ecida como \"draped bust\" (\"busto drapeado\"), emitida desde 1798 ata 1803. \nEstas son as caracter\u00edsticas que o definen:\nHistoria.\nOrixe e finalidade.\nO motivo da s\u00faa creaci\u00f3n foi a s\u00faa inclusi\u00f3n en xogos especiais de moedas utilizados como obsequio a altos representantes doutros pa\u00edses durante as viaxes do comerciante e diplom\u00e1tico estadounidense Edmund Roberts (1784-1836) a Siam e ao sultanato de Mascate, na Pen\u00ednsula de Arabia.\nEdmund Roberts distribu\u00edu as moedas en 1834 e 1835. Ademais, encargouse a cu\u00f1axe de dous exemplares m\u00e1is destinados a altos representantes dos gobernos do Xap\u00f3n e a Cochinchina, a\u00ednda que Roberts faleceu en Macau antes de os poder entregar.\nAl\u00e9n da s\u00faa finalidade inicial, a \"United States Mint\" produciu posteriormente alg\u00fans exemplares m\u00e1is deste prestixioso d\u00f3lar coa data inmobilizada de 1804 para comerciar con elas e, sobre todo, intercambiar con coleccionistas por algunhas outras pezas escas\u00edsimas desexadas para a Colecci\u00f3n Numism\u00e1tica Nacional dos Estados Unidos.\nOs numism\u00e1ticos non tiveron constancia da existencia do d\u00f3lar de 1804 ata 1842, cando apareceu por primeira vez unha ilustraci\u00f3n del nunha publicaci\u00f3n feita por dous empregados da ceca, e un coleccionista adquiriu un exemplar en 1843 na propia Casa da Moeda. A partir dese momento, o coleccionismo comezou a interesarse por estas pezas e tense co\u00f1ecemento de que alg\u00fans empregados da ceca cu\u00f1aron uns poucos exemplares clandestinamente para atender tal demanda. Por\u00e9n, hai algunha leves diferenzas nos cantos entre estas emisi\u00f3ns irregulares e as aprobadas oficialmente. \nNo \u00e1mbito numism\u00e1tico, os 15 exemplares co\u00f1ecidos do d\u00f3lar de 1804 clasif\u00edcanse do seguinte xeito:\nCu\u00f1axes para a misi\u00f3n diplom\u00e1tica de Edmund Roberts.\nEn 1832, o diplom\u00e1tico e navegante comercial Edmund Roberts empezou a exercer como enviado do Goberno dos Estados Unidos en Asia, coa misi\u00f3n de negociar acordos de comercio internacional con esa rexi\u00f3n. Oficialmente, Roberts era un \"axente especial\", pero m\u00e1is tarde un documento do Departamento de Estado describ\u00edao como un \"enviado especial\". O historiador numism\u00e1tico Q. David Bowers suxire que o cargo orixinal de Roberts puido ser creado para evitar a intervenci\u00f3n do Congreso, xa que os embaixadores e os enviados especiais requir\u00edan a aprobaci\u00f3n do Senado. Durante a s\u00faa misi\u00f3n asinou acordos con Said ibn Sultan, o sult\u00e1n de Mascate e Om\u00e1n, e co ministro de Asuntos Exteriores de Siam (a actual Tailandia). Roberts recibiu inicialmente diversos artigos para presentar a modo de obsequio para as persoas coas que negociaba, a\u00ednda que el os describiu como \"de moi mala calidade e de moi pouco valor\". Despois da ratificaci\u00f3n nos Estados Unidos dos acordos que el asinara, Roberts tivo que regresar a Siam e a Mascate para recibir a aprobaci\u00f3n dos representantes daquelas naci\u00f3ns. Nunha carta ao Departamento de Estado dos EEUU do 8 de outubro de 1834, Roberts insist\u00eda nas cr\u00edticas aos agasallos anteriores, por inadecuados, e solicitaba un conxunto de moedas como un obsequio aca\u00eddo para o sult\u00e1n: \n\"\u00c1chome bastante perdido para saber que artigos ser\u00e1n m\u00e1is aceptables para o sult\u00e1n, mais supo\u00f1o un conxunto completo de moedas novas de cobre, prata e ouro dos EE.UU. coidadosamente disposto nun estoxo de pel ser\u00eda axeitado para llo enviar non s\u00f3 ao sult\u00e1n, sen\u00f3n tam\u00e9n a outros asi\u00e1ticos\".\nNoutra carta, enviada o 11 de novembro do mesmo ano ao director da Casa da Moeda dos Estados Unidos, o Secretario de Estado apoiaba e asum\u00eda as suxesti\u00f3ns feitas por Roberts:\n\"O Presidente Andrew Jackson ordenou que se env\u00ede un xogo completo das moedas dos Estados Unidos ao Rei de Siam e outro ao Sult\u00e1n de Mascate. Xa que logo, solic\u00edtaselle que lle env\u00ede ao Departamento, con ese fin, esp\u00e9cimes duplicados de cada tipo en circulaci\u00f3n, tanto de ouro, como de prata e de cobre.\"\nO Secretario de Estado ordenou tam\u00e9n ao director da ceca que fixese d\u00faas caixas de coiro para albergar as moedas, unha de cor amarela e outra carmes\u00ed, e que os custos das caixas e das moedas se collesen do Tesouro do pa\u00eds. M\u00e1is tarde, nunha carta do 2 de decembro de 1834, engadiu \u00e1s s\u00faas ordes que se inclu\u00edsen os emblemas nacionais (entre eles a aguia e as estrelas) na parte exterior das caixas.\nNo seu libro \"The Fantastic 1804 Dollar\", os historiadores numism\u00e1ticos Eric P. Newman e Kenneth E. Bressett afirman que xurdiu un problema na Casa da Moeda respecto a como interpretar as ordes do Secretario de Estado. Como na s\u00faa correspondencia inicial se indicaba que os xogos deb\u00edan inclu\u00edr moedas de cada tipo en circulaci\u00f3n, os funcionarios da ceca inclu\u00edron tanto o d\u00f3lar de prata como a moeda de 10 d\u00f3lares de ouro (os d\u00f3lares cu\u00f1ados en 1804 amosaban a data de 1803, e non as\u00ed os 10 d\u00f3lares). A\u00ednda que a moratoria da emisi\u00f3n de d\u00f3lares de prata xa se levantara en 1831, desde marzo de 1804 non volvera emitirse ningunha moeda con este valor. Cu\u00f1\u00e1ronse ent\u00f3n dous xogos de moedas, cun acabamento especial (\"proof\"), que lle foron entregados nas s\u00faas respectivas caixas a Roberts pouco antes da s\u00faa partida no buque \"USS Peacock\", o 27 de abril de 1835. As moedas de d\u00f3lar amosaban no anverso un busto drapeado como representaci\u00f3n aleg\u00f3rica da Liberdade, e nos reversos unha aguia her\u00e1ldica. Entre a listaxe doutros obsequios que Roberts levaba para as misi\u00f3ns no Xap\u00f3n e na Cochinchina (hoxe parte de Vietnam), figuraban outros dous xogos de moedas.\nRoberts entregoulle o primeiro xogo de modas a Said ibn Sultan o 1 de outubro de 1835, e o segundo ao rei Rama III de Siam o 6 de abril do ano seguinte. Roberts morreu en Macau o 12 de xu\u00f1o de 1836, polo que non puido completar a rolda de contactos con outras naci\u00f3ns. O 30 de xu\u00f1o, Edmund P. Kennedy, comandante en xefe da frota diplom\u00e1tica estadounidense no Extremo Oriente, comunicoulle por escrito ao Departamento de Estado que ordenara que os agasallos que ficaran sen entregar \u00e1 morte de Roberts se enviasen novamente aos Estados Unidos, e entre eles deb\u00edan estar os xogos destinados a Cochinchina e ao Xap\u00f3n. \nO m\u00e1is probable \u00e9 que todos os d\u00f3lares cu\u00f1ados para a inclusi\u00f3n nestes xogos de agasallo diplom\u00e1tico levasen a data de 1804. Non se co\u00f1ece a ciencia certa o porqu\u00e9 da escolla desa data, a\u00ednda que o historiador numism\u00e1tico R. W. Julian suxire que se puido deber \u00e1 intenci\u00f3n de non anoxar os coleccionistas, que non ter\u00edan podido adquirir estas moedas coa data de 1834 para completaren as s\u00faas series anuais, se se tivesen cu\u00f1ado coa data real do ano de cu\u00f1axe. O xefe de cu\u00f1axe da ceca, Adam Eckfeldt, despois de consultar co director da instituci\u00f3n, indicou equivocamente que a produci\u00f3n de d\u00f3lares datados en 1804 fora de 19.570. O equ\u00edcoco radicaba en que os datos consultados por el se correspond\u00edan coas moedas de d\u00f3lar cu\u00f1adas durante aquel ano, a\u00ednda que realmente se utilizaran cu\u00f1os vellos e aquelas moedas segu\u00edan amosando a data de 1803. \nTodos estes d\u00f3lares cu\u00f1ados para os conxuntos de agasallo diplom\u00e1tico, as\u00ed como outros esp\u00e9cimes cu\u00f1ados cos mesmos cu\u00f1os, co\u00f1\u00e9cense colectivamente co nome de \"d\u00f3lares de 1804 clase I\". En total, na actualidade co\u00f1\u00e9cense oito exemplares.\nRecu\u00f1axes posteriores.\nDurante o s\u00e9culo XIX, os empregados da ceca produciron en diversas ocasi\u00f3ns copias non autorizadas de moedas estadounidenses que xa non estaban en circulaci\u00f3n. A\u00ednda que esta pr\u00e1ctica de recu\u00f1axes se fixo con transparencia na ceca de Filadelfia a partir da d\u00e9cada de 1830, a finais da de 1850 as recu\u00f1axes seguiron produc\u00edndose dun xeito irregular e clandestino. \nNas d\u00e9cadas posteriores \u00e1 cu\u00f1axe dos primeiros d\u00f3lares de 1804, os coleccionistas decat\u00e1ronse da s\u00faa existencia e comezaron a devecer por obteren alg\u00fan exemplar, o que levou alg\u00fans funcionarios da ceca a cu\u00f1aren un pequeno n\u00famero de exemplares en 1858. Esas recu\u00f1axes, que hoxe se co\u00f1ecen como \"d\u00f3lares de 1804 clase II\", ti\u00f1an os cantos lisos e desprovistos de lendas, en oposici\u00f3n aos d\u00f3lares de circulaci\u00f3n regular do tipo \"draped bust\" e tam\u00e9n aos cu\u00f1ados para a misi\u00f3n diplom\u00e1tica, que si que levaban inscrici\u00f3n. \nEn 1859, o director da \"US Mint\", James Ross Snowden, solicitou sen \u00e9xito permiso ao Secretario de Estado para emitir probas e recu\u00f1axes de moedas raras para a s\u00faa venda a coleccionistas e, naquel ano, alg\u00fans comerciantes empezaron a ofrecer para a s\u00faa venda exemplares do d\u00f3lar de 1804. S\u00e1bese que varios comerciantes ofreceron polo menos tres exemplares, e o comerciante de moedas Ebenezer Locke Mason afirmou que Theodore Eckfeldt, un empregado da ceca e sobri\u00f1o do antigo xefe de cu\u00f1axe Adam Eckfeldt (que morrera en 1852) lle ofrecera tres exemplares. En canto o p\u00fablico se decatou de que alg\u00fans funcionarios da ceca fixeran diversas recu\u00f1axes da peza, organizouse un esc\u00e1ndalo que acabou cunha investigaci\u00f3n por parte do Congreso dos Estados Unidos e coa destruci\u00f3n dos cu\u00f1os cos que se realizaran as moedas orixinais. A controversia levou a William E. DuBois, ensaiador da ceca, a intentar reclamar, en 1860, os exemplares de d\u00f3lares de 1804 en mans privadas. DuBois co\u00f1ec\u00eda cinco esp\u00e9cimes propiedade de particulares, dos cales puideron ser recuperados catro e, destes, dixo que tres foran destru\u00eddos na s\u00faa presenza e un quedara en poder do Gabinete Numism\u00e1tico da Casa da Moeda, do que el era conservador, e que se reconverteu na Colecci\u00f3n Numism\u00e1tica Nacional, que segue a albergar a peza. Esta moeda, a \u00fanica da clase II cuxa existencia se co\u00f1ece, foi cu\u00f1ada sobre un \"t\u00e1lero de tiro\" de 1857 conmemorativo do festival de Berna. Do quinto dos exemplares aos que DuBois aludiu non se tivo constancia posterior, a\u00ednda que \u00e9 posible que se lle engadira posteriormente a lenda do canto para o facer pasar por pertencente \u00e1 emisi\u00f3n orixinal. Estas moedas con lenda engadida son as que se co\u00f1ecen como \"d\u00f3lar de 1804 de clase III. \nO cu\u00f1o do anverso utilizado para cu\u00f1ar os d\u00f3lares de 1804 de clase II e de clase III foi depositado en custodia en 1860 e finalmente desfigurado en 1869, en tanto que o dos reversos se destru\u00edu xa en 1860.\nOs d\u00f3lares das clases II e III son, xa que logo, exactos nos seus anversos e nos seus reversos, e difiren na existencia ou non de lenda nos seus reversos. O feito de se lles engadir a lenda aos de clase III con posterioridade \u00e1 s\u00faa cu\u00f1axe provocou unha aparencia lixeiramente c\u00f3ncava nestas moedas. C\u00f3mpre ter en conta, a este respecto, que a cu\u00f1axe da lenda no canto nas pezas orixinais se produc\u00eda na prensa de cu\u00f1axe simultaneamente \u00e1 cu\u00f1axe do anverso e do reverso. \nNewman e Bressett afirman que as pezas de clase III foron cu\u00f1adas case ao mesmo tempo que as de clase II, e que os empregados da ceca lles engadiron as lendas dos cantos e ocultaron as moedas ata 1869, cando se lle ofreceu un exemplar a un coleccionista, quen o rexeitou por tratarse dunha recu\u00f1axe. Pola contra, o numism\u00e1tico S. Hudson Chapman cre que alg\u00fans d\u00f3lares da clase III foron cu\u00f1ados en 1876. En 1875, varios foron vendidos polo comerciante numism\u00e1tico da Filadelfia John W. Haseltine. Hoxe co\u00f1\u00e9cense seis esp\u00e9cimes do d\u00f3lar da clase III.\nInterese numism\u00e1tico.\nCo\u00f1ecemento da s\u00faa existencia.\nOs mundo do coleccionismo tivo co\u00f1ecemento da existencia do d\u00f3lar de 1804 en 1842, cando apareceu unha reproduci\u00f3n pantogr\u00e1fica dun exemplar publicada nun manual de moedas de ouro e prata de todos os pa\u00edses, da autor\u00eda de dous empregados da ceca estadounidense: Jacob R. Eckfeldt e William DuBois. \nO primeiro coleccionista privado que obtivo un exemplar desta moeda foi Matthew A. Stickney, quen a adquiriu na Casa da Moeda o 9 de maio de 1843, como parte dun intercambio de moedas raras da s\u00faa colecci\u00f3n, entre as que se inclu\u00eda unha moeda de ouro \u00fanica dos primeiros tempos dos Estados Unidos, co\u00f1ecida como \"Immune Columbia\". O interese dos grandes coleccionistas por fac\u00e9rense cun exemplar do d\u00f3lar de 1804 comezou a aumentar, e a s\u00faa existencia xa era amplamente co\u00f1ecida por todos os numism\u00e1ticos en 1860. En 1885, o organizador de poxas numism\u00e1ticas W. E. Woodward falo do d\u00f3lar de 1804 d\u00f3lar como \"o rei de moedas estadounidense\", un alcume que se mant\u00e9n na actualidade no \u00e1mbito numism\u00e1tico. O estudoso Q. David Bowers afirmou que esta moeda atraeu m\u00e1is atenci\u00f3n que ningunha outra. Isto \u00e9 as\u00ed ata o punto de que cada un dos quince exemplares co\u00f1ecidos na actualidade te\u00f1en a s\u00faa propia denominaci\u00f3n, normalmente baseada nos seus propietarios m\u00e1is senlleiros ou nos primeiros individuos que as posu\u00edron.\nNa convenci\u00f3n de 1962 da \"American Numismatic Association\", o numism\u00e1tico brit\u00e1nico David B. Spink anunciou que estaba en posesi\u00f3n dun esp\u00e9cime do d\u00f3lar de 1804 desco\u00f1ecido ata o momento. A moeda estaba aloxada nun estoxo de coiro amarelo cunha aguia e outros adob\u00edos, consonte se describira a correspondente ao Rei de Siam, formando parte dunha serie de medio centavo, un e dez centavos, cuarto d\u00f3lar, medio d\u00f3lar e un d\u00f3lar e, xa en ouro, dous e medio, cinco e dez d\u00f3lares. Como todas as moedas do conxunto ti\u00f1an a data de 1834, coa excepci\u00f3n do d\u00f3lar e os dez d\u00f3lares, constitu\u00edu a proba fidedigna do que se supu\u00f1a ata ent\u00f3n: que se inclu\u00edra o d\u00f3lar de 1804 nos estoxos destinados a agasallo diplom\u00e1tico. Segundo Spink, o conxunto f\u00f3ralle ofrecido por d\u00faas mulleres que el cr\u00eda que eran descendentes de Anna Leonowens, titora dos fillos de Rama IV, medio irm\u00e1n e herdeiro do destinatario do agasallo diplom\u00e1tico, Rama III.\nTeor\u00edas sobre os anos de produci\u00f3n.\nO feito que ning\u00fan destes d\u00f3lares fora cu\u00f1ado realmente en 1804 non foi acadou a aceptaci\u00f3n xeral ata os principios do s\u00e9culo XX. Antes desa \u00e9poca o ano real de cu\u00f1axe segu\u00eda a ser motivo de controversia entre os estudosos. Cando se cr\u00eda que estas moedas foran cu\u00f1adas en 1804 xustific\u00e1base a s\u00faa gran rareza con diferentes argumentos, entre eles o de que a maior parte da produci\u00f3n servira como pagamento a piratas b\u00e9rberes como rescate ou que se perdera no mar cami\u00f1o da China, ou que as moedas foran refundidas antes de sa\u00edren da Casa de Moeda de Filadelfia. \nEn 1867, o numism\u00e1tico W. Elliot Woodward reco\u00f1eceu que alg\u00fans d\u00f3lares de 1804 foran cu\u00f1ados como agasallos diplom\u00e1ticos en 1834, a\u00ednda que manti\u00f1a que outros foran emitidos realmente en 1804. Lyman H. Low e William T. R. Marvin, escribindo para o \"American Journal of Numismatics\" en 1899, expuxeron que se pod\u00eda afirmar \"con confianza que non hab\u00eda ning\u00fan d\u00f3lar con data de 1804 cu\u00f1ado nese ano na Casa da Moeda dos Estados Unidos\". En 1891, o numism\u00e1tico John A. Nexsen escribiu que os d\u00f3lares de clase I foran cu\u00f1ados \"sen d\u00fabida en 1804\". Por\u00e9n, en 1905 retractouse expondo: \"ningu\u00e9n cre agora que foran cu\u00f1ados en 1804\".\nSegundo Newman e Bressett, o xeito en que se produciron os d\u00f3lares de 1804 \u00e9 proba de que ning\u00fan se cu\u00f1ou nese ano. Sinalan no seu traballo que a pesar de que os cu\u00f1os dos cantos da prensa de cu\u00f1axe utilizaron na lenda un \"H\" que era demasiado pequeno en relaci\u00f3n coas demais letras, do mesmo xeito que ocorr\u00eda nas emisi\u00f3ns regulares para a circulaci\u00f3n dos \"draped dollars\" feitas ata 1803, as inscrici\u00f3ns dos cantos de todos os d\u00f3lares de 1804 de clase I est\u00e1n algo deformadas e parcialmente borradas, o que implica que non foron cu\u00f1adas con colar aberto (como o que se usaba en 1804), sen\u00f3n cun de aceiro, que non foi introducido na casa da moeda ata 1833. A devandita deformaci\u00f3n das letras do canto foi causada pola presi\u00f3n que empuxaba o metal contra o colar no proceso de cu\u00f1axe. Ademais diso, varios d\u00f3lares de 1804 foron cu\u00f1ados cun acabamento especial co\u00f1ecido como \"cu\u00f1axe de proba\" (\"proof\"), unha t\u00e9cnica que se empezou a utilizar na \"US Mint\" en 1817.\nPrezos no mercado numism\u00e1tico.\nDesde que se co\u00f1eceu no \u00e1mbito numism\u00e1tico a existencias do d\u00f3lar de 1804, os prezos dos escasos exemplares que chegaron ao mercado foron moi elevados. Xa en 1859, alg\u00fans comerciantes empezaron a ofrecer d\u00f3lares da clase II por 75 d\u00f3lares, en tanto que Theodore Eckfeldt, segundo os arquivos conservados, lle ofreceu a un comerciante de moeda da Filadelfia tres moedas por 70 d\u00f3lares cada unha.\nPolo que se co\u00f1ece, Edward Cohen, un banqueiro de Richmond, Virxinia, comprou un d\u00f3lar de 1804 de venda libre cara a 1865. Segundo David Bowers, Cohen vendeulle posteriormente a s\u00faa moeda ao seu t\u00edo, Mendes I. Cohen, de Baltimore, Maryland, un coleccionista de arte, moedas e obxectos antigos. Este conservou a moeda ata 1875, cando a s\u00faa colecci\u00f3n foi vendida por Edward Cogan. A descrici\u00f3n que Cogan fixo do estado de conservaci\u00f3n do d\u00f3lar de 1804 no cat\u00e1logo da venda do 25 ao 29 de outubro de 1875 foi a seguinte:\n\"Circulou m\u00e1is que calquera dos outros dous vendidos anteriormente nunha poxa, e parece que foi golpeado na data, e gar\u00e1ntese a s\u00faa autenticidade\".\nCon todo, a primeira oferta p\u00fablica dun d\u00f3lar de 1804 foi a de W. E. Woodward do 28 de outubro de 1867, como parte da colecci\u00f3n de Joseph J. Mickley. Woodward describ\u00eda a moeda (o lote 1.696) deste xeito:\n\"Todos os coleccionistas estadounidenses consideran esta peza como a xoia da colecci\u00f3n Mickley. Estivo en circulaci\u00f3n, mais a\u00ednda se acha nas mellores condici\u00f3ns, conserva o brillo da s\u00faa superficie e non sufriu da\u00f1o ning\u00fan. Obt\u00edvose hai moitos anos no Banco de Pensilvania e non hai d\u00fabidas de que \u00e9 xenu\u00edna e orixinal. Dos dous esp\u00e9cimes co\u00f1ecidos, dous, \u00e9 certo, foron cu\u00f1ados nun momento posterior a 1804, e ata que o Coronel Cohen, de Richmond, obtivo un recentemente, sup\u00fa\u00f1ase que este era o \u00fanico orixinal; escaso.\"\nEn 1883, un exemplar da clase III foi vendido en Viena por 740 d\u00f3lares, e outro exemplar da clase I foi adxudicado en 1.000 d\u00f3lares nunha poxa de 1885 por Henry e Samuel H. Chapman.\nXa entrado s\u00e9culo XX, en 1903, unha destas moedas alcanzou o valor de 1.800 d\u00f3lares, e o mesmo exemplar foi revendido en 1941 por 4.250 d\u00f3lares. En 1960, un esp\u00e9cime da clase III chegou aos 28.000 d\u00f3lares nunha poxa dirixida pola compa\u00f1\u00eda de comercio numism\u00e1tico \"Stack\", e o mesmo exemplar alcanzou os 36.000 d\u00f3lares nunha segunda venda levada a cabo pola mesma casa en 1963. Nunha poxa de 1970, novamente \"Stack\" pechou en 77.500 d\u00f3lares un d\u00f3lar de 1804 de clase I, e en 1980, nunha \u00e9poca de aumento xeral dos prezos das moedas escasas, a compa\u00f1\u00eda \"Bowers and Ruddy Galleries\" vendeu un exemplar da clase III por 400.000 d\u00f3lares.\nOs prezos continuaron en ascenso na d\u00e9cada seguinte: un novo exemplar da clase I alcanzou os 990.000 d\u00f3lares nunha poxa de \"Superior Galleries\" en 1990, e un esp\u00e9cime que anteriormente fora propiedade do coleccionista Louis E. Eliasberg converteuse no primeiro d\u00f3lar de 1804 en superar o prezo dun mill\u00f3n de d\u00f3lares, nunha poxa organizada por \"Bowers and Merena\" en 1997, cun prezo de remate de 1.815.000.\nEn maio de 2016 rompeuse o teito do prezo m\u00e1is alto alcanzado por un d\u00f3lar de 1804, cos 10.575.000 d\u00f3lares por un exemplar que se cre que foi o presentado como agasallo a Said ibn Sultan, poxado por \"Stack's Bowers Co\". Ata ent\u00f3n o r\u00e9cord t\u00ed\u00f1ano os 4.140.000 d\u00f3lares dese mesmo exemplar sacado a poxa por \"Bowers and Merena\" en 1999. En 2008 \"Heritage Auctions\" adxudicou tam\u00e9n outro exemplar de clase I por 3.737.500 de d\u00f3lares, e o ano seguinte a mesma compa\u00f1\u00eda vendeu outro da clase III por 2.300.000 d\u00f3lares.\nFalsificaci\u00f3ns e reproduci\u00f3ns.\nDesde que os numism\u00e1ticos se decataron do alto valor destas moedas comezaron a xurdir as falsificaci\u00f3ns e as alteraci\u00f3ns para se facer pasar por xenu\u00ednas. James A. Bolen, un medallista e coleccionista de moedas que creou copias de moedas valiosas entre 1862 e 1869, fabricou un d\u00f3lar de 1804 alterando o derradeiro d\u00edxito da data dun exemplar bo de 1803. A pesar de que Bolen engadiu o seu nome no bordo da moeda, para evitar as confusi\u00f3ns, o certo \u00e9 que outros medallistas fixeron a mesma operaci\u00f3n con \u00e1nimo de engano. O actor teatral do s\u00e9culo XIX John T. Raymond adquiriu un exemplar do d\u00f3lar de 1804 que logo se demostrou que era falso por 300 d\u00f3lares. A\u00ednda que hai pezas con datas alteradas sobre orixinais correspondentes a todos os anos de emisi\u00f3n dos d\u00f3lares do tipo \"draped bust\" entre 1800 e 1803, a data de 1801 \u00e9 a m\u00e1is aproveitada polos falsificadores para este prop\u00f3sito, dado que o \"1\" e o \"4\" son os n\u00fameros que m\u00e1is se aproximan na s\u00faa forma.\nAdemais das alteraci\u00f3ns das datas de moedas xenu\u00ednas, elabor\u00e1ronse tam\u00e9n copias do d\u00f3lar de 1804 mediante t\u00e9cnicas galvanopl\u00e1sticas, non sempre con \u00e1nimo de fraude sen\u00f3n tam\u00e9n, en ocasi\u00f3ns de estudo. Na colecci\u00f3n da ceca de San Francisco figuraba un d\u00f3lar de 1804 que foi considerado verdadeiro desde 1887 a 1927, a\u00ednda que logo se demostrou que se trataba dunha destas copias. Os propios empregados da ceca tam\u00e9n crearon electrotipos, e un deles foi utilizado como base para as reproduci\u00f3ns en pant\u00f3grafo que se publicaron na obra de Eckeldt e DuBois, de 1842, \"A Manual of Gold and Silver Coins of All Nations\".\n\u00c1 parte destas r\u00e9plicas \"cl\u00e1sicas\" hai outras m\u00e1is recentes co\u00f1ecidas como \"copias de Saig\u00f3n\", que os nativos lles ofrec\u00edan como xenu\u00ednas a prezos baixos aos soldados estadounidenses durante a Guerra de Vietnam, asegurando que se trataba de reliquias familiares.\nEn 2012, David Hall, fundador do \"Professional Coin Grading Service\", asegurou que a falsificaci\u00f3n de d\u00f3lares de 1804 en Hong Kong fora habitual durante d\u00e9cadas."}
{"id": "483415", "revid": "23204", "url": "https://gl.wikipedia.org/wiki?curid=483415", "title": "Kurmanjan Datka", "text": "Kurmanjan Datka (en ) \u00e9 un filme \u00e9pico kirguiz de 2014 dirixido por Sadyk Sher-Niyaz. Foi escollido como o candidato kirguiz para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "483420", "revid": "23204", "url": "https://gl.wikipedia.org/wiki?curid=483420", "title": "Samsara (filme de 2001)", "text": "Samsara \u00e9 un filme independente de 2001 coproducido entre a India, Alema\u00f1a, Italia, Francia e Su\u00edza que foi dirixido por Pan Nalin. O filme conta a historia dun monxe budista e a s\u00faa procura da iluminaci\u00f3n. Est\u00e1 protagonizado por Shawn Ku no papel do monxe Tashi, e Christy Chung como Pema.\n\"Samsara\" foi galardoado co \"Premio da Audiencia\" \u00f3 filme m\u00e1is popular na 51\u00aa edici\u00f3n do Festival Internacional de Cinema de Melbourne, entre outros galard\u00f3ns noutros festivais, e entrou entre os dez primeiros filmes m\u00e1is vistos en Italia e Francia ese ano."}
{"id": "483422", "revid": "23204", "url": "https://gl.wikipedia.org/wiki?curid=483422", "title": "Mammu, es tevi m\u012blu", "text": "Mammu, es tevi m\u012blu \u00e9 un filme let\u00f3n de 2013 escrito e dirixido por J\u0101nis Nords. Estreouse no Festival Internacional de Cinema de Berl\u00edn o 11 de febreiro de 2013, e nos cinema de Letonia o 21 de febreiro. O filme foi escollido como a candidato let\u00f3n para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "483425", "revid": "89787", "url": "https://gl.wikipedia.org/wiki?curid=483425", "title": "Sailing the Seas of Cheese", "text": "Sailing the Seas of Cheese \u00e9 o segundo \u00e1lbum de estudio da banda estadounidense de metal alternativo Primus, publicado o 14 de maio de 1991 a trav\u00e9s do selo Interscope Records. Do disco edit\u00e1ronse tres sinxelos: \"Jerry Was a Race Car Driver\", \"Tommy the Cat\", e \"Those Damned Blue-Collar Tweekers\". \"Jerry Was a Race Car Driver\" aparece nos videoxogos \"ATV Offroad Fury\", \"Tony Hawk's Pro Skater\", \"Rock Band 3\", e como contido descargable para \"Rocksmith 2014\", mentres que \"American Life\" aparece en \"Tony Hawk's Project 8\", e tam\u00e9n na primeira tempada da serie \"True Detective\"."}
{"id": "483426", "revid": "89787", "url": "https://gl.wikipedia.org/wiki?curid=483426", "title": "Es esmu \u0161eit", "text": "Es esmu \u0161eit \u00e9 un filme let\u00f3n de 2016 dirixido por Ren\u0101rs Vimba. El\u012bna Vaska recibiu o Pav\u00f3n de Prata \u00e1 mellor actriz na 41\u00aa edici\u00f3n dos IFFI pola s\u00faa interpretaci\u00f3n no filme."}
{"id": "483429", "revid": "89787", "url": "https://gl.wikipedia.org/wiki?curid=483429", "title": "Viva Riva!", "text": "Viva Riva! \u00e9 un filme congol\u00e9s de suspense de 2010 escrito e dirixido por Djo Tunda Wa Munga, e protagonizado por Patsha Bay, Manie Malone, Fabrice Kwizera, Hoji Fortuna, Marlene Longage, Alex Herabo e Dipl\u00f4me Amekindra. O filme recibiu 12 nomeamentos e ga\u00f1ou 6 galard\u00f3ns na 7\u00aa edici\u00f3n dos Premios da Academia do Cinema Africano, inclu\u00edndo mellor filme, mellor director, mellor fotograf\u00eda e mellor dese\u00f1o de produci\u00f3n, o que o converteu no filme m\u00e1is galardoado na historia dos premios at\u00e9 o presente."}
{"id": "483433", "revid": "23204", "url": "https://gl.wikipedia.org/wiki?curid=483433", "title": "Kai apkabinsiu tave", "text": "Kai apkabinsiu tave \u00e9 un filme lituano de 2010 dirixido por Kristijonas Vild\u017ei\u016bnas. O filme foi escollido como a candidato lituano \u00f3 \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "483435", "revid": "23204", "url": "https://gl.wikipedia.org/wiki?curid=483435", "title": "Baby(a)lone", "text": "Baby(a)lone \u00e9 un filme luxemburgu\u00e9s de 2015 dirixido por Donato Rotunno. Foi escollido como o candidato luxemburgu\u00e9s \u00f3 \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "483438", "revid": "25871", "url": "https://gl.wikipedia.org/wiki?curid=483438", "title": "Bhaiyaa", "text": "Bhaiyaa \u00e9 un filme indio de 1961 en lingua magahi dirixido por Phani Majumdar."}
{"id": "483449", "revid": "25871", "url": "https://gl.wikipedia.org/wiki?curid=483449", "title": "Adrian Sherwood", "text": "Adrian Maxwell Sherwood, nado o 20 de xaneiro de 1958 en Londres, \u00e9 un produtor musical ingl\u00e9s especializado en m\u00fasica dub. Sherwood ten un distintivo estilo de produci\u00f3n baseado na aplicaci\u00f3n de efectos e t\u00e9cnicas de mestura dub noutras formas de m\u00fasica electr\u00f3nica ou m\u00fasica popular. Traballou cunha gran variedade de artistas de reggae ademais de facelo cos m\u00fasicos Keith LeBlanc, Doug Wimbish e Skip McDonald. Sherwood remesturou temas de Coldcut, Depeche Mode, The Woodentops, Primal Scream, Pop Will Eat Itself, Sin\u00e9ad O'Connor e Skinny Puppy. No seu papel de produtor musical traballou con varios selos discogr\u00e1ficos; por\u00e9n, a s\u00faa discogr\u00e1fica m\u00e1is co\u00f1ecida \u00e9 On-U Sound Records, que creou en 1979. Sherwood foi membro da banda Tackhead. Segundo el, padece acusia conx\u00e9nita que lle impide discriminar tons, e c\u00e9ntrase en facer sons e ru\u00eddos en vez de melod\u00eda."}
{"id": "483450", "revid": "98629", "url": "https://gl.wikipedia.org/wiki?curid=483450", "title": "Makibefo", "text": "Makibefo \u00e9 un filme malgaxe de 1999 en branco e negro escrito e dirixido por Alexander Abela. O director rodou o filme preto da vila de Faux Cap, Madagascar, cun \u00fanico asistente t\u00e9cnico. Ag\u00e1s o narrador, que fala en lingua inglesa, t\u00f3dolos papeis son interpretados por membros do pobo antandroy en lingua malgaxe (poucos dos cales viran anteriormente un filme) que recrearon unha historia amplamente improvisada baseada na obra de William Shakespeare \"Macbeth\"."}
{"id": "483459", "revid": "82922", "url": "https://gl.wikipedia.org/wiki?curid=483459", "title": "Hermenexildo Guterrez", "text": ""}
{"id": "483461", "revid": "89787", "url": "https://gl.wikipedia.org/wiki?curid=483461", "title": "Teobaldo I de Bar", "text": "Teobaldo I de Bar, nado ao redor de 1158 e finado o 13 de febreiro de 1214, foi conde de Bar de 1190 a 1214 e conde de Luxemburgo de 1197 a 1214. Era fillo de Reinaldo II de Bar e In\u00e9s de Champa\u00f1a. \nTraxectoria.\nSegundo fillo do conde de Bar, pertenceu pola s\u00faa nai \u00e1 li\u00f1axe dos Teobaldos de Champa\u00f1a, unha rama enfrontada co Ducado de Lorena a nivel local, e dentro do reino o centro dunha liga de oposici\u00f3n ao rei de Francia Filipe Augusto. \nRecibiu en principio as os se\u00f1or\u00edos de Briey e Stenay no reino de Francia. Participa co seu irm\u00e1n Henrique I na terceira cruzada e converteuse en Conde de Bar cando este morreu no asedio de San Xo\u00e1n de Acre (1191). \nDe volta a Europa, ded\u00edcase a aumentar o seu poder territorial, polos seus parentescos e os seus matrimonios. O seu terceiro matrimonio, en 1197, permitiulle adquirir Luxemburgo. At\u00f3pase \u00e1 fronte dun inmenso conxunto territorial entre Francia e o Sacro Imperio Romano Xerm\u00e1nico. Erixiuse en \u00e1rbitro local e en 1202 o duque de Lorena Sim\u00f3n II asinou un tratado para garantir que se respectasen os seus \u00faltimos desexos en relaci\u00f3n coa s\u00faa sucesi\u00f3n. A cambio, Teobaldo recibiu a soberan\u00eda feudal do condado de Vaud\u00e9mont que lle cedeu o duque de Lorena. \nEn 1211, foi a Occitania para loitar contra os c\u00e1taros, pero desaprobou a cabalgada de Sim\u00f3n IV de Montfort ao condado de Foix, e non o seguiu ata o Quercy, rompendo as\u00ed a cruzada. \nMorreu en 1214, pouco antes da batalla de Bouvines. O seu territorio dividiuse en dous, o Barrois e as s\u00faas dependencias pasaron ao seu fillo e Luxemburgo foi a Waleran IV de Limburgo, que casou coa s\u00faa vi\u00fava. \nMatrimonios e fillos.\nCasou en primeiras nupcias en 1176 con Laureta de Loon (m. 1190), filla de Lu\u00eds I, conde de Loon e de Rieneck, e de In\u00e9s de Metz, coa que tivo a: \nCasou en segundas nupcias en 1189 con Isabel (1189 - 1211), filla de Guido de Brienne, conde de Bar-sur-Seine e Isabel de Chacenay, da cal tivo a: \nO matrimonio foi anulado en 1195 e casou finalmente en terceiras nupcias en 1197 con Ermesinda I de Luxemburgo (1186-1247), condesa de Luxemburgo, filla de Henrique IV, conde de Luxemburgo e de Namur, e de In\u00e9s de Gueldre. Tiveron a: "}
{"id": "483463", "revid": "23204", "url": "https://gl.wikipedia.org/wiki?curid=483463", "title": "Naqoyqatsi", "text": "Naqoyqatsi, tam\u00e9n co\u00f1ecido como Naqoyqatsi: Life as War, \u00e9 un filme estadounidense de 2002 dirixido por Godfrey Reggio e editado por Jon Kane, coa m\u00fasica composta por Philip Glass. \u00c9 o terceiro e derradeiro filme da trilox\u00eda Qatsi."}
{"id": "483464", "revid": "23204", "url": "https://gl.wikipedia.org/wiki?curid=483464", "title": "Alan P. Peterson", "text": "Alan P. Peterson \u00e9 un ornit\u00f3logo e tax\u00f3nomo estadounidense. \nTraxectoria.\nAlan P. Peterson \u00e9 o editor da base de datos taxon\u00f3mica de referencia \"on line\" Zoonomen, baseada na taxonom\u00eda de Sibley-Ahlquist, resultante do traballo de Sibley e Monroe.\nPeterson adoito \u00e9 citado polo Sistema Integrado de Informaci\u00f3n Taxon\u00f3mica (\"Integrated Taxonomic Information System\", ITIS) como un experto."}
{"id": "483465", "revid": "23204", "url": "https://gl.wikipedia.org/wiki?curid=483465", "title": "Kili Poyi", "text": "Kili Poyi (en ) \u00e9 un filme indio de 2013 en lingua malayalam dirixido por Vinay Govind. Est\u00e1 protagonizado por Asif Ali, Aju Varghese, Sampath Raj, Raveendran e Sreejith Ravi. Foi producido por SJM Entertainments e escrito por Joseph Kurian, Vivek Ranjit e Vinay Govind. Conta coa m\u00fasica e os temas de Rahul Raj."}
{"id": "483467", "revid": "23204", "url": "https://gl.wikipedia.org/wiki?curid=483467", "title": "\u00d3liver Laxe Coro", "text": ""}
{"id": "483468", "revid": "23204", "url": "https://gl.wikipedia.org/wiki?curid=483468", "title": "Simshar", "text": "Simshar \u00e9 un filme malt\u00e9s de 2014 dirixido por Rebecca Cremona. Foi escollido como candidato de Malta para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado. Foi a primeira vez que Malta presentou un filme neste galard\u00f3n. O filme conta a historia do incidente de Simshar."}
{"id": "483470", "revid": "23204", "url": "https://gl.wikipedia.org/wiki?curid=483470", "title": "Choejongbyeonggi Hwal", "text": "Choejongbyeonggi Hwal (en ) \u00e9 un filme surcoreano de 2011 dirixido por Kim Han-min. Est\u00e1 protagonizado por Park Hae-il, Ryu Seung-ryong e Moon Chae-won. A historia est\u00e1 ambientada na segunda invasi\u00f3n manch\u00fa de Corea, e conta como un arqueiro arrisca a s\u00faa vida para salvar \u00e1 s\u00faa irm\u00e1 da escravitude baixo o control do pr\u00edncipe Dorgon da dinast\u00eda Qing."}
{"id": "483471", "revid": "5132", "url": "https://gl.wikipedia.org/wiki?curid=483471", "title": "Crociati Rugby", "text": ""}
{"id": "483474", "revid": "1131", "url": "https://gl.wikipedia.org/wiki?curid=483474", "title": "Stadio Sergio Lanfranchi", "text": "O Stadio Sergio Lanfranchi, antes co\u00f1ecido como \"Stadio XXV Aprile\", \u00e9 un estadio de rugby situado na cidade italiana de Parma (Emilia-Roma\u00f1a). O estadio \u00e9 utilizado actualmente polo Zebre, equipo profesional que compite no Pro14, unha das competici\u00f3ns m\u00e1is importantes do rugby, a cal agrupa equipos de Escocia, Gales, Irlanda, Italia e Sur\u00e1frica. O estadio ten capacidade para 5.000 espectadores. "}
{"id": "483475", "revid": "5132", "url": "https://gl.wikipedia.org/wiki?curid=483475", "title": "Estadio Sergio Lanfranchi", "text": ""}
{"id": "483476", "revid": "5132", "url": "https://gl.wikipedia.org/wiki?curid=483476", "title": "Stadio XXV Aprile", "text": ""}
{"id": "483477", "revid": "5132", "url": "https://gl.wikipedia.org/wiki?curid=483477", "title": "Estadio XXV Aprile", "text": ""}
{"id": "483478", "revid": "89787", "url": "https://gl.wikipedia.org/wiki?curid=483478", "title": "Alianza Democr\u00e1tica (Sur\u00e1frica)", "text": "A Alianza Democr\u00e1tica (DA en ingl\u00e9s, de \"Democratic Alliance\", en afrikaans \"Demokratiese Alliansie\") \u00e9 un partido pol\u00edtico surafricano e o principal partido da oposici\u00f3n, enfrontado ao partido gobernante Congreso Nacional Africano (ANC).\nDe ideolox\u00eda liberal fundado en 2000 a partir do Partido Dem\u00f3crata, por ent\u00f3n o principal partido de oposici\u00f3n. Def\u00ednese simplemente como \"liberal\" e a\u00ednda que habitualmente se relaciona coa centrodereita, tam\u00e9n ten inclinaci\u00f3ns cara ao centro e \u00e1 centroesquerda.\nO partido foi creado no ano 2000 trala uni\u00f3n do Partido Democr\u00e1tico (DP), do Nuwe Nasionale Party (NNP) e da pequena Alianza Federal (FA). A uni\u00f3n aguantou at\u00e9 finais do ano 2001, cando o NNP e a FA deixaron o partido, gardando o DP o novo nome. O primeiro l\u00edder do partido foi Tony Leon, que foi substitu\u00eddo en maio de 2007 por Helen Zille, a alcaldesa de Cidade do Cabo e dende o 2009 a Xefe de Goberno da provincia do Cabo Occidental. No ano 2015 decidiu non volver a presentarse \u00e1 reelecci\u00f3n de l\u00edder do partido e foi substitu\u00edda por Mmusi Maimane, a primeira vez que o partido foi dirixido por un l\u00edder negro.\n\u00c9 o principal partido da oposici\u00f3n no pa\u00eds, obtendo nas elecci\u00f3ns de 2014 un 22,23% dos votos (59,4% na Provincia do Cabo Occidental), tendo crecido un 5,57% fronte \u00e1s elecci\u00f3ns anteriores (16,7%). Alianza Democr\u00e1tica obtivo a maior\u00eda absoluta na Provincia Occidental do Cabo, sendo a \u00fanica provincia gobernada pola oposici\u00f3n (desde 2009), as\u00ed como \u00e9 o partido m\u00e1is votado e o partido gobernante na Cidade do Cabo desde 2006 (con resultados de m\u00e1is do 60% dos votos tanto nas elecci\u00f3ns locais de 2016 como nas nacionais e provinciais de 2014).\nNas elecci\u00f3ns municipais de 2016, a DA obyivo o 27% dos votos (16% en 2006), ga\u00f1ando o goberno de 39 municipalidades, 17 con maior\u00eda absoluta (entre elas Cidade do Cabo onde obtivo o 61% dos votos e 154 dos 231 postos do Consello). Na Provincia do Cabo Occidental a DA obtivo m\u00e1is do 60% do voto e ga\u00f1ou en 23 das 26 municipalidades (gobernando en 25 das 26), as outras 6 municipalidades ga\u00f1ounas nas provincias do Cabo Oriental (a grande metr\u00f3pole de Port Elizabeth e o municipio de Kouga-Jeffreys Bay), en Gauteng (as metr\u00f3poles de Pretoria-Tshwane, Xohanesburgo e Erkurhuleni e os municipios de Midvaal-Meyerton e Mogale-Krugersdorp), no Estado Libre (Metsimaholo-Sasolburg), en Limpopo (Modimolle/Mookgopong e Thabazimbi) e en Cabo Norte (Hantam-Calvinia, Nama Khoi, Kgatelopele-Dani\u00eblskuil e Ubuntu-Victoria West).\nO partido incrementou os seus resultados electorais at\u00e9 as elecci\u00f3ns xerais de 2019 cando perdeu votos por primeira vez ficando nunha porcentaxe de votos do 20,7%. Na provincia do Cabo Occidental conseguiu o DA a maior\u00eda absoluta no 2009, sendo esta a \u00fanica provincia de Sur\u00e1frica na que o ANC non goberna.\nO seu actual l\u00edder \u00e9 John Steenhuisen, quen exerce en calidade de interino desde outubro de 2019 tras a renuncia de Mmusi Maimane. Maimane fora o primeiro l\u00edder do partido de raza negra. Esta renovaci\u00f3n interna permitiulle \u00e1 Alianza Democr\u00e1tica obter triunfos electorais na elecci\u00f3n municipal do 2016, no cal o partido obtivo os municipios de Xohanesburgo, Tshwane, que incl\u00fae a capital, Pretoria, e Municipio Metropolitano de Nelson Mandela Bay, que incl\u00fae Porto Elizabeth, ademais de reter o municipio de Cidade do Cabo onde ampliou a s\u00faa maior\u00eda absoluta."}
{"id": "483491", "revid": "5608946", "url": "https://gl.wikipedia.org/wiki?curid=483491", "title": "Savages", "text": "Savages \u00e9 unha banda inglesa de post-punk formada no ano 2011 en Londres. O seu \u00e1lbum de estrea, \"Silence Yourself\", foi editado o 6 de maio de 2013 a trav\u00e9s do selo Matador Records. O disco chegou ao n\u00famero 19 da lista brit\u00e1nica de \u00e1lbums en maio de 2013 e foi aclamado pola cr\u00edtica. Tam\u00e9n chegou ao n\u00famero 5 das listas irlandesa e brit\u00e1nica de \u00e1lbums independentes, e ao 13 na estadounidense \"Billboard Independent Albums\". O segundo \u00e1lbum da banda, \"Adore Life\", foi editado o 22 de xaneiro de 2016. Os dous traballos foron nomeados para o Mercury Prize, en 2013 e 2016 respectivamente."}
{"id": "483492", "revid": "865", "url": "https://gl.wikipedia.org/wiki?curid=483492", "title": "The Seduction of Kansas", "text": "The Seduction of Kansas \u00e9 o segundo \u00e1lbum de estudio da banda estadounidense de Priests, publicado o 5 de abril de 2019 a trav\u00e9s do selo Sister Polygon Records.\nO \u00e1lbum recibiu maioritariamente cr\u00edticas positivas, loubando a cr\u00edtica do \u00e1lbum ao capitalismo e \u00e1s pol\u00edticas estadounidenses, ademais das s\u00faas ecl\u00e9cticas influencias como a m\u00fasica gospel, a m\u00fasica disco e o art punk. Outras recensi\u00f3ns menos favorables lamentaron a calidade da produci\u00f3n do \u00e1lbum e a vaguedade das pistas."}
{"id": "483493", "revid": "89787", "url": "https://gl.wikipedia.org/wiki?curid=483493", "title": "Janet Weiss", "text": "Janet Lee Weiss, nada o 24 de setembro de 1965, \u00e9 unha bater\u00eda estadounidense co\u00f1ecida por ser antiga membro da banda Sleater-Kinney e por tocar no presente en Quasi. Tam\u00e9n foi bater\u00eda en Stephen Malkmus and the Jicks, deixando o grupo despois do \u00e1lbum \"Mirror Traffic\", e contribu\u00edu no cuaro disco de The Shins, \"Port of Morrow\" (2012). Weiss tam\u00e9n foi a bater\u00eda do supergrupo Wild Flag.\nWeiss est\u00e1 moi ben considerada como bater\u00eda; a revista \"Stylus Magazine\" listouna en 2007 no n\u00famero 48 da s\u00faa lista dos 50 mellores bater\u00edas de rock, mentres que en 2014 \"LA Weekly\" colocouna no posto 12 do seu \"top 20\". En 2016 a \"Rolling Stone\" listouna no n\u00famero 90 na lista dos 100 mellores bater\u00edas de rock e pop, e en 2018 \"NME\" p\u00faxoa no 25 da s\u00faa lista dos mellores 32 bater\u00edas de rock."}
{"id": "483494", "revid": "15490", "url": "https://gl.wikipedia.org/wiki?curid=483494", "title": "Bula de ouro", "text": ""}
{"id": "483495", "revid": "6939", "url": "https://gl.wikipedia.org/wiki?curid=483495", "title": "Julio Abalde", "text": ""}
{"id": "483496", "revid": "6939", "url": "https://gl.wikipedia.org/wiki?curid=483496", "title": "Julio Abalde Alonso", "text": ""}
{"id": "483497", "revid": "5863", "url": "https://gl.wikipedia.org/wiki?curid=483497", "title": "Xerm\u00e1n Ancochea", "text": ""}
{"id": "483498", "revid": "5863", "url": "https://gl.wikipedia.org/wiki?curid=483498", "title": "German Ancochea Quevedo", "text": ""}
{"id": "483499", "revid": "5863", "url": "https://gl.wikipedia.org/wiki?curid=483499", "title": "German Ancochea", "text": ""}
{"id": "483505", "revid": "865", "url": "https://gl.wikipedia.org/wiki?curid=483505", "title": "The Spirit of the Beehive", "text": "The Spirit of the Beehive \u00e9 unha banda estadounidense de indie rock procedente de Filadelfia, Pensilvania. A banda est\u00e1 liderada polo guitarrista Zach Schwartz, antigo membro de Glocca Morra. Ata a data leva publicados catro \u00e1lbums de estudio: \"The Spirit of the Beehive\" (2014), \"Pleasure Suck\" (2017), \"Hypnic Jerks\" (2018)., e \"Entertainment, Death\" (2021), ademais dos EPs \"You Are Arrived (But You've Been Cheated)\" (2015) e \"i'm so lucky\" (2023).\nO seu nome procede da pel\u00edcula espa\u00f1ola dirixida por V\u00edctor Erice \"El esp\u00edritu de la colmena\"."}
{"id": "483514", "revid": "23204", "url": "https://gl.wikipedia.org/wiki?curid=483514", "title": "Dakan", "text": "Dakan \u00e9 un filme franco-guineano de 1997 escrito e dirixido por Mohamed Camara. Estreouse no Festival Internacional de Cinema de Cannes en 1997. Conta a historia de dous mozos que deben lidar co amor que senten entre eles, e foi descrito como o primeiro filme de \u00c1frica occidental en abordar o tema da homosexualidade."}
{"id": "483519", "revid": "23204", "url": "https://gl.wikipedia.org/wiki?curid=483519", "title": "Harishchandrachi Factory", "text": "Harishchandrachi Factory (en , que quere dicir a \"Factor\u00eda de Harishchandra\") \u00e9 un filme indio de 2009 en lingua marathi dirixido por Paresh Mokashi. Conta as dificultades de Dadasaheb Phalke na rodaxe de \"Raja Harishchandra\" en 1913, a primeira longametraxe da India, que supuxo o nacemento do cinema da India."}
{"id": "483522", "revid": "25871", "url": "https://gl.wikipedia.org/wiki?curid=483522", "title": "Nebesnye zheny lugovykh mari", "text": "Nebesnye zheny lugovykh mari (en , en ) \u00e9 un filme ruso de 2012 dirixido por Aleksei Fedorchenko. O filme foi rodado en lingua mari e conta 23 relatos diferentes baseados no folclore do pobo mari. Cada unha desas historias representa unha visi\u00f3n espec\u00edfica \u00e1 sexualidade dos \"derradeiros pag\u00e1ns aut\u00e9nticos de Europa\". En vista diso, o filme foi considerado como un \"Decamer\u00f3n\" mari."}
{"id": "483525", "revid": "5863", "url": "https://gl.wikipedia.org/wiki?curid=483525", "title": "Dolors Montserrat Montserrat", "text": ""}
{"id": "483526", "revid": "5863", "url": "https://gl.wikipedia.org/wiki?curid=483526", "title": "Dolors Montserrat i Montserrat", "text": ""}
{"id": "483527", "revid": "5863", "url": "https://gl.wikipedia.org/wiki?curid=483527", "title": "Dolors Monserrat", "text": ""}
{"id": "483528", "revid": "98629", "url": "https://gl.wikipedia.org/wiki?curid=483528", "title": "Eidee Kadaida", "text": "Eidee Kadaida \u00e9 un filme indio de 2014 en lingua meitei dirixido por O. Gautam e producido por Bigyani Hidangmayum. Foi distribu\u00eddo por Nilahari Films. Est\u00e1 protagonizado por Gokul Athokpam, Abenao Elangbam e Leishangthem Tonthoi.\nSinopse.\nO filme narra a historia dunha moza chamada Lakhi (interpretada por Abenao) cuxos desexos sempre son esmagados polo destino. Gokul Athokpam interpreta o obxecto de desexo de Lakhi."}
{"id": "483532", "revid": "5863", "url": "https://gl.wikipedia.org/wiki?curid=483532", "title": "Marta Rosique i Saltor", "text": ""}
{"id": "483533", "revid": "5863", "url": "https://gl.wikipedia.org/wiki?curid=483533", "title": "Marta Rosique Saltor", "text": ""}
{"id": "483535", "revid": "23204", "url": "https://gl.wikipedia.org/wiki?curid=483535", "title": "O Ornit\u00f3logo", "text": "O Ornit\u00f3logo \u00e9 un filme de 2016 dirixido por Jo\u00e3o Pedro Rodrigues. \u00c9 unha coproduci\u00f3n entre Portugal, o Brasil e Francia. Est\u00e1 protagonizado por Paul Hamy no papel de Fernando, un ornit\u00f3logo que estuda cego\u00f1as negras en Portugal, e que \u00e9 arrastrado a unha serie de incidentes paralelos coa vida de Santo Antonio de Padua.\nO director Jo\u00e3o Pedro Rodriguez describiu o filme como \u201cunha apropiaci\u00f3n intencionalmente transgresora e blasfema da vida do santo.\u201d"}
{"id": "483539", "revid": "56817", "url": "https://gl.wikipedia.org/wiki?curid=483539", "title": "Wend Kuuni", "text": "Wend Kuuni \u00e9 un filme de 1982 producido en Burkina Faso e dirixido por Gaston Kabor\u00e9. Foi seguido coa continuaci\u00f3n \"Buud Yam\", estrado en 1997."}
{"id": "483545", "revid": "23204", "url": "https://gl.wikipedia.org/wiki?curid=483545", "title": "Buud Yam", "text": "Buud Yam \u00e9 un filme de 1997 producido en Burkina Faso dirixido por Gaston Kabor\u00e9 e rodado en lingua mossi. \u00c9 a secuela de \"Wend Kuuni\". No ano 2001, era o filme africano m\u00e1is popular xamais feito en Burkina Faso.\nO significado do t\u00edtulo non est\u00e1 claro: \"buud\" pode traducirse como \"devanceiros\" e \"descendentes\", mentres que \"yam\" pode referirse a \"esp\u00edrito\" ou \"intelixencia\". Foi traducido como \"Soul of the Group\" ou \"Alma do grupo\"."}
{"id": "483546", "revid": "23204", "url": "https://gl.wikipedia.org/wiki?curid=483546", "title": "Samba Traor\u00e9", "text": "Samba Traor\u00e9 \u00e9 un filme de 1992 rodado en lingua mossi e dirixido por Idrissa Ouedraogo. \u00c9 unha coproduci\u00f3n entre Burkina Faso, Francia e Sur\u00e1frica. Estreouse na 43\u00aa edici\u00f3n do Festival Internacional de Cinema de Berl\u00edn, onde ga\u00f1ou o Oso de Prata."}
{"id": "483548", "revid": "98629", "url": "https://gl.wikipedia.org/wiki?curid=483548", "title": "Dig (comando)", "text": "dig (\"Domain Information Groper\") \u00e9 un comando utilizado na xesti\u00f3n de redes para facer petici\u00f3ns a servidores DNS. \u00dasase nos sistemas operativos con n\u00facleo Linux, a\u00ednda que tam\u00e9n \u00e9 pos\u00edbel executalo nos sistemas Windows. A sintaxe m\u00e1is utilizada (p\u00f3dense engadir ou quitar par\u00e1metros) \u00e9:\ncodice_1\nonde @IP \u00e9 a IP do servidor DNS ao que se lle fai a consulta, dominio \u00e9 o dominio sobre o que se solicita a informaci\u00f3n e tipo \u00e9 o tipo de consulta. Por exemplo, se solicitamos informaci\u00f3n sobre \u00abgl.wikipedia.org\u00bb obtemos:\n $ dig gl.wikipedia.org\n ; \u00ab\u00bb DiG 9.3.2 \u00ab\u00bb gl.wikipedia.org\n ;; global options: printcmd\n ;; Got answer:\n ;; -\u00bbHEADER\u00ab- opcode: QUERY, status: NOERROR, id: 56546\n ;; flags: qr rd ra; QUERY: 1, ANSWER: 3, AUTHORITY: 0, ADDITIONAL: 0\n ;; QUESTION SECTION:\n ;gl.wikipedia.org. IN A\n ;; ANSWER SECTION:\n gl.wikipedia.org. 1288 IN CNAME rr.wikimedia.org.\n rr.wikimedia.org. 593 IN CNAME rr.knams.wikimedia.org.\n rr.knams.wikimedia.org. 3593 IN A 145.97.39.155\n ;; Query time: 55 msec\n ;; SERVER: 212.185.252.73#53(212.185.252.73)\n ;; WHEN: Wed Mar 14 17:09:47 2007\n ;; MSG SIZE rcvd: 100"}
{"id": "483549", "revid": "98629", "url": "https://gl.wikipedia.org/wiki?curid=483549", "title": "Goodbye Bread", "text": "Goodbye Bread \u00e9 o cuarto \u00e1lbum de estudio do m\u00fasico estadounidense de garage rock Ty Segall, publicado o 20 de xu\u00f1o de 2011 a trav\u00e9s do selo Drag City. Pitchfork puxo ao disco no n\u00famero 31 na s\u00faa lista dos mellores \u00e1lbums de 2011. O \u00e1lbum presentou un estilo m\u00e1is mel\u00f3dico e remirado que os seus anteriores traballos m\u00e1is orientados cara o rock. Por\u00e9n, a\u00ednda hai efectos de distorsi\u00f3n como o fuzz e o overdrive en temas como \"My Head Explodes\" e \"Where Your Head Goes\".\nA\u00ednda que s\u00f3 se publicou un sinxelo do \u00e1lbum (\"I Can't Feel It\"), rod\u00e1ronse tres v\u00eddeos musicais para \"Goodbye Bread\", \"Where Your Head Goes\" e \"You Make the Sun Fry\"."}
{"id": "483550", "revid": "5863", "url": "https://gl.wikipedia.org/wiki?curid=483550", "title": "Bugallalista", "text": ""}
{"id": "483551", "revid": "98629", "url": "https://gl.wikipedia.org/wiki?curid=483551", "title": "1895 (filme)", "text": "1895 (en ) \u00e9 un filme taiwan\u00e9s de 2008 dirixido por Hung Chih-yu. Bas\u00e9ase na invasi\u00f3n xaponesa de Taiw\u00e1n do ano 1895, con \u00e9nfase nos loitadores Hakka e as s\u00faas familias. O filme tivo un orzamento de arredor de 2\u00a0000\u00a0000 de d\u00f3lares. Estreouse o 7 de novembro de 2008, e foi o filme taiwan\u00e9s de maior recadaci\u00f3n dese ano."}
{"id": "483556", "revid": "6939", "url": "https://gl.wikipedia.org/wiki?curid=483556", "title": "Libro Guinness dos R\u00e9cords", "text": ""}
{"id": "483558", "revid": "88215", "url": "https://gl.wikipedia.org/wiki?curid=483558", "title": "Todo vai ben", "text": " \nTodo vai ben \u00e9 o segundo \u00e1lbum da banda galega de rock Z\u00ebnzar.\nFoi publicado en 2001.\nProduci\u00f3n.\nFoi un disco autoproducido e gravado nos estudios Fussion de Javier Abreu en Vigo entre decembro do 2000 e febreiro de 2001. Inclu\u00edu 12 temas novos e unha regravaci\u00f3n da canci\u00f3n \"E ti que pensas\". \nColaboraron no disco o gaiteiro Xan, dos Papaqueixos, e o regueifeiro O Caruncho en \"Todos me queren\"; e R\u00f3mulo Sanjurjo dos Diplom\u00e1ticos de Monte Alto tocando o acorde\u00f3n en \"A banda do coche encarnado\", un \"narcocorrido\" ambientado en Galicia."}
{"id": "483559", "revid": "88215", "url": "https://gl.wikipedia.org/wiki?curid=483559", "title": "Regueifeiro", "text": ""}
{"id": "483560", "revid": "6939", "url": "https://gl.wikipedia.org/wiki?curid=483560", "title": "Sahrazad", "text": ""}
{"id": "483562", "revid": "98293", "url": "https://gl.wikipedia.org/wiki?curid=483562", "title": "Presidente de Etiop\u00eda", "text": " O presidente da Rep\u00fablica Democr\u00e1tica Federal de Etiop\u00eda \u00e9 o xefe de Estado de Etiop\u00eda. O cargo \u00e9 en gran parte cerimonial, co poder executivo atribu\u00eddo no primeiro ministro. A actual presidenta \u00e9 Sahle-Work Zewde, que tomou posesi\u00f3n do cargo o 25 de outubro de 2018. Os presidentes son elixidos pola C\u00e1mara de Representantes Populares para mandatos de seis anos, cun l\u00edmite de dous mandatos. \nHistoria.\nA presidencia foi creada na s\u00faa forma orixinal pola Constituci\u00f3n de 1987, que estableceu a Rep\u00fablica Democr\u00e1tica Popular de Etiop\u00eda durante o goberno de Mengistu Haile Mariam. Foi elixido para un mandato de cinco anos polo National Shengo (parlamento), sen l\u00edmite de mandatos. Dispu\u00f1a de amplos poderes executivos. Por exemplo, cando o Shengo estaba f\u00f3ra de sesi\u00f3n, ti\u00f1a dereito a nomear a varios oficiais do estado. A\u00ednda que tales nomeamentos requir\u00edan confirmaci\u00f3n lexislativa, na pr\u00e1ctica os principios do centralismo democr\u00e1tico fac\u00edan que esta confirmaci\u00f3n fose s\u00f3 unha formalidade. Tam\u00e9n era presidente do Consello de Estado, que actuaba en lugar do Shengo cando este estaba f\u00f3ra de sesi\u00f3n. O \u00fanico presidente deste sistema foi Mengistu Haile Mariam. \nDespois do derrocamento do goberno comunista ao finalizar a Guerra Civil de Etiop\u00eda, o cargo presidencial tomou a s\u00faa forma actual por etapas, culminando coa adopci\u00f3n da actual constituci\u00f3n en 1995. \nElecci\u00f3n.\nA C\u00e1mara de Representantes Populares nomea o candidato a presidente. O cargo queda vacante ao cumprir un mandato ou en caso de renuncia. O mandato presidencial non \u00e9 clave para que a C\u00e1mara de Representantes Populares poida asegurar a continuidade do goberno e o car\u00e1cter non partidario do cargo. No sistema gobernamental de Etiop\u00eda non hai vicepresidente. \nO presidente \u00e9 elixido nunha sesi\u00f3n conxunta da C\u00e1mara de Representantes Populares e da C\u00e1mara da Federaci\u00f3n por maior\u00eda de dous terzos. \nAo ser elixido e antes de comezar as s\u00faas funci\u00f3ns, o presidente xura o cargo nunha sesi\u00f3n conxunta das c\u00e1maras do seguinte xeito: \"Eu, ..., cando nesta data inicie a mi\u00f1a responsabilidade como presidente da Rep\u00fablica Democr\u00e1tica Federal de Etiop\u00eda, comprom\u00e9tome a cumprir fielmente a alta responsabilidade que se me encomendou\". \nPoderes e deberes.\nA Constituci\u00f3n et\u00edope de 1995 establece os deberes e poderes do presidente da Rep\u00fablica, que incl\u00faen: \nA diferenza da maior\u00eda das rep\u00fablicas parlamentarias, o presidente de Etiop\u00eda non o \u00e9 o xefe executivo nominal\".\" Pola contra, a Constituci\u00f3n atrib\u00fae explicitamente o poder executivo ao Consello de Ministros e nomea ao primeiro ministro como xefe executivo. Moitos dos poderes do presidente son funci\u00f3ns que deben desempe\u00f1ar, mentres que a maior\u00eda dos outros deben ser pasados ao primeiro ministro para que ser validados. Non obstante, os indultos e conmutaci\u00f3ns son reco\u00f1ecidos como poderes aut\u00f3nomos do presidente. \nSucesi\u00f3n.\nA \"Proclamaci\u00f3n n\u00fam. 255/2001: Administraci\u00f3n do Presidente da Rep\u00fablica Democr\u00e1tica Federal de Etiop\u00eda\" afirma que cando o presidente, antes do cesamento do seu mandato, interrompe as s\u00faas funci\u00f3ns por enfermidade, morte, dimisi\u00f3n ou debido \u00e1 unha condena, a C\u00e1mara dos Representantes Populares e a C\u00e1mara da Federaci\u00f3n, nunha sesi\u00f3n conxunta extra-ordinaria convocada polo presidente de calquera das c\u00e1maras ou polos portavoces de ambas as d\u00faas c\u00e1maras, designan un presidente en funci\u00f3ns. "}
{"id": "483565", "revid": "89787", "url": "https://gl.wikipedia.org/wiki?curid=483565", "title": "Galactol\u00edpido", "text": "Os galactol\u00edpidos son un tipo de glicol\u00edpidos cuxo azucre \u00e9 a galactosa. Difer\u00e9ncianse dos glicosfingol\u00edpidos en que non te\u00f1en nitr\u00f3xeno na s\u00faa composici\u00f3n.\nSon a parte principal dos l\u00edpidos de membrana das plantas, nas cales substit\u00faen os fosfol\u00edpidos para conservar o fosfato para outros procesos esenciais. A membrana dos cloroplastos cont\u00e9n unha elevada cantidade de monogalactosildiacilglicerol (MGDG) e digalactosildiacilglicerol (DGDG).\nProbablemente exercen un papel directo na fotos\u00edntese, xa que se atoparon nas estruturas obtidas por raios X dos complexos fotosint\u00e9ticos.\nOs galactol\u00edpidos est\u00e1n m\u00e1is biodispo\u00f1ibles que os \u00e1cidos graxos e presentan unha actividade antiinflamatoria mediada por COX. O fraccionamento bioguiado de follas de espinaca (\"Spinacia oleracea\") revelou que os galactol\u00edpidos de \u00e1cido alfa-linol\u00e9nico (18:3, n-3) eran responsables dos efectos inhibitorios sobre a activaci\u00f3n do virus de Epstein-Barr (EBV) inducida por promotor de tumores. Recentemente, demostrouse que este mesmo galactol\u00edpido, o 1,2-di-O-\u03b1-linolenoil-3-O-\u03b1-D-galactopiranosil-\"sn\"-glicerol, pode ser importante para a actividade antiinflamatoria da \"Rosa canina\", unha planta medicinal con efectos documentados sobre enfermidades inflamatorias como a artrite. \nO galactoesfingol\u00edpido galactocerebr\u00f3sido (GalC) e o seu derivado sulfatado sulf\u00e1tido est\u00e1 tam\u00e9n presente en abundancia (xunto cun pequeno grupo de prote\u00ednas) na mielina, a membrana arredor dos ax\u00f3ns no sistema nervioso dos vertebrados.\nSon os galactol\u00edpidos, en vez dos florotaninos, os que act\u00faan como disuasorios dos herb\u00edvoros na alga \"Fucus vesiculosus\" contra os ourizos de mar \"Arbacia punctulata\"."}
{"id": "483567", "revid": "27155", "url": "https://gl.wikipedia.org/wiki?curid=483567", "title": "Paulinella", "text": "Paulinella \u00e9 un x\u00e9nero que comprende unhas nove especies de ameboides acu\u00e1ticos.\nOs seus membros m\u00e1is famosos son as tres especies fotosint\u00e9ticas \"P. chromatophora\", \"P. micropora\" e \"P. longichromatophora\", as d\u00faas primeiras formas de auga doce e a terceira mari\u00f1a, que recentemente (en termos evolutivos) captaron unha cianobacteria como endosimbionte. Este plastidio denom\u00ednase \u00e1s veces 'cianela' ou cromat\u00f3foro. Consid\u00e9rase que o evento endosimbi\u00f3tico aconteceu hai uns 90\u2013140 mill\u00f3ns de anos nunha especie bacteriana que diverxeu hai uns 500 mill\u00f3ns de anos a partir dalgunas cianobacterias co\u00f1ecidas. Isto \u00e9 sorprendente, porque os cloroplastos de todos os demais eucariotas fotosint\u00e9ticos co\u00f1ecidos derivan en \u00faltima instancia dun s\u00f3 endosimbionte cianobacteriano, que foi captado probablemente hai uns mil mill\u00f3ns de anos por un arqueplastidiano ancestral (e seguidamente adoptado por outros grupos eucariotas, en ulteriores eventos endosimbi\u00f3ticos). O simbionte de \"P. chromatophora\" foi relacionado coas cianobacterias \"Prochlorococcus\" e \"Synechococcus\" (irm\u00e1ns do grupo que consta dos membros vivos deses dous x\u00e9neros). O xenoma do cromat\u00f3foro sufriu unha reduci\u00f3n e agora \u00e9 s\u00f3 dun terzo do tama\u00f1o do xenoma dos seus parentes vivos libres m\u00e1is pr\u00f3ximos, pero a\u00ednda as\u00ed \u00e9 10 veces m\u00e1is grande que a maior\u00eda dos xenomas de plastidios. Alg\u00fans dos xenes perd\u00e9ronse, outros migraron ao n\u00facleo da ameba por transferencia x\u00e9nica endosimbi\u00f3tica. Outros xenes dexeneraron debido ao chamado trinquete de Muller (acumulaci\u00f3ns de mutaci\u00f3ns nocivas debido ao illamento xen\u00e9tico e probablemente foron substitu\u00eddos por xenes doutros microbios por transferencia horizontal de xenes). Os xenes nucleares de \"P. chromatophora\" (as rexi\u00f3ns non modificadas polo simbionte) est\u00e1n m\u00e1is estreitamente relacionadas co heter\u00f3trofo \"P. ovalis\". \"P. ovalis\" tam\u00e9n ten polo menos dous xenes de tipo cianobacteriano, que foron probablemente integrados nos seus xenomas por transferencia horizontal de xenes desde a s\u00faa presa cianobacteriana. Xenes similares puideron facer que as especies fotosint\u00e9ticas estivesen preequipadas para aceptar o cromat\u00f3foro."}
{"id": "483571", "revid": "23204", "url": "https://gl.wikipedia.org/wiki?curid=483571", "title": "American Numismatic Association", "text": "A American Numismatic Association -ANA- (en galego: \"Asociaci\u00f3n de Numism\u00e1tica dos Estados Unidos\") \u00e9 unha sociedade erudita e sen \u00e1nimo de lucro dos Estados Unidos dedicada ao estudo, \u00e1 investigaci\u00f3n e \u00e1 difusi\u00f3n da numism\u00e1tica, desde as perspectivas educativa, hist\u00f3rica e cient\u00edfica. Foi fundada en Colorado Springs, en 1891 por George F. Heath e recibiu do Congreso dos Estados Unidos o reco\u00f1ecemento oficial como entidade de \u00e1mbito nacional (\"Federal Charter\") en 1912.\nA ANA ten m\u00e1is de 25.000 membros que se acollen a diversos beneficios, como descontos, o acceso a secci\u00f3ns privadas do sitio web e a subscrici\u00f3n \u00e1 revista \"The Numismatist\", de periodicidade mensual. Na sede social en Colorado Springs at\u00f3panse as oficinas de administraci\u00f3n, a biblioteca e o museo do di\u00f1eiro.\n\u00c1 fronte da ANA est\u00e1 unha xunta directiva, auxiliada nas s\u00faas funci\u00f3ns por diversos comit\u00e9s asesores. Entre os seus programas \u00e9 de salientar o dedicado \u00e1 promoci\u00f3n da numism\u00e1tica entre a xuventude. Outra das s\u00faas actividades m\u00e1is destacadas \u00e9 a organizaci\u00f3n dunha convenci\u00f3n, que se celebra anualmente desde 1891 (con algunha interrupci\u00f3n) ao longo de todo o territorio dos EEUU, e que en 1978 pasou a desdobrarase en d\u00faas convenci\u00f3ns anuais. Ademais, a ANA reco\u00f1ece co premio Chester L. Krause Memorial os seus membros m\u00e1is destacados, e mant\u00e9n actualizado un \"sal\u00f3n da fama\".\nHistoria.\nGeorge F. Heattz, da pequena localidade de Monroe, en M\u00edchigan, cultivaba o seu co\u00f1ecemento da historia mundial a trav\u00e9s da s\u00faa colecci\u00f3n de moedas, mais na s\u00faa vila non era quen de acceder a determinados exemplares e quixo facer part\u00edcipes outros numism\u00e1ticos das s\u00faas necesidades. As\u00ed as cousas, en 1888, imprimiu, publicou e distribu\u00edu un folleto de catro p\u00e1xinas que titulou \"Numismatist\" (\"Numism\u00e1tico\") , no que engad\u00eda unha listaxe coas moedas que precisaba e as repetidas das que dispu\u00f1a para a s\u00faa venda ou o seu intercambio, e onde tam\u00e9n comentaba diversos temas numism\u00e1ticos.\nAquela publicaci\u00f3n incipiente atopou moi bo acollemento entre outros coleccionistas dispersos e, \u00e1 medida que medraba o n\u00famero dos seus subscritores, ficaba patente a necesidade dunha organizaci\u00f3n que agrupase os coleccionistas a nivel nacional. O n\u00famero de febreiro de 1891 propu\u00f1a a cuesti\u00f3n \"E se houbese unha asociaci\u00f3n de numism\u00e1tica dos EEUU?\", seguida dunha declaraci\u00f3n de intenci\u00f3ns: \"non hai nada como a alianza dos intereses com\u00fans para estimular o crecemento e o interese\".\nOs d\u00edas 7 e 8 de outubro daquel mesmo ano, cinco homes \u2014o propio Heath, William G. Jerrems, David Harlowe, J. A. Heckelman e John Brydon\u2014, que representaban outros 26, xunt\u00e1ronse en Chicago con outros 61 interesados na cuesti\u00f3n. O resultado daquela xuntanza foi a fundaci\u00f3n da \"American Numismatic Association\", que se constitu\u00eda como a organizaci\u00f3n numism\u00e1tica sen \u00e1nimo de lucro que abrangu\u00eda unha \u00e1rea m\u00e1is grande en todo o mundo.\nDesde os primeiros momentos, Heath propuxo a idea dunha convenci\u00f3n numism\u00e1tica na que os membros da asociaci\u00f3n puidesen establecer os seus contactos. A primeira destas convenci\u00f3ns tivo lugar no mesmo 1891 e mant\u00edvose anualmente ata 1895; despois celebrouse en 1901 e en 1904, e a partir da convenci\u00f3n de Columbus, en Ohio, de 1907, tomou consistencia o seu car\u00e1cter anual.\nO 16 de xu\u00f1o de 1908 Heath morreu repentinamente e o que daquela era presidente da entidade, Farran Zerbe, asumiu o empe\u00f1o de seguir editando \"The Numismatist\", e de cami\u00f1o lles comprou aos herdeiros de Heath a cabeceira, que era da s\u00faa propiedade. En 1911, o canadense de Montreal W. C. C. Wilson mercoulle ao novo propietario a titularidade de \"The Numismatist\" e p\u00faxoa ao dispor da ANA. Desde esa data a revista \u00e9 propiedade da asociaci\u00f3n e publ\u00edcase con periodicidade mensual.\nO 9 de maio de 1912, a ANA obtivo co Congreso o reco\u00f1ecemento como asociaci\u00f3n de \u00e1mbito nacional mediante a sinatura dun reco\u00f1ecemento chamado \"Federal Charter\" por parte do presidente William H. Taft.\nEn 1962, o congreso aprobou unha emenda presentada polo congresista Wilbur Mills e o senador John L. McClellan, ambos de Arkansas, para facer permanente a consideraci\u00f3n de asociaci\u00f3n de \u00e1mbito nacional, que foi asinada o 10 de abril polo presidente John F. Kennedy.\nO 29 de abril de 1961 estableceuse un fondo para a construci\u00f3n dun edificio que servise de sede central da \"American Numismatic Association\", para o que se escolleron uns terreos en Colorado Springs. A inauguraci\u00f3n das obras tivo lugar o 6 de setembro de 1966 e, logo de acadar uns fondos de 250.000 d\u00f3lares para a construci\u00f3n, a sede da ANA inaugurouse o d\u00eda 10 de xu\u00f1o de 1967.\nActividades e servizos da ANA.\nA partir de ent\u00f3n, a sede de Colorado Springs converteuse no n\u00facleo da actividade da asociaci\u00f3n; desde al\u00ed dir\u00edxese a s\u00faa administraci\u00f3n e al\u00ed prod\u00facese \"The Numismatist\", con Barbara J. Gregory como editora e nutrido por colaboraci\u00f3ns de moitos dos seus membros.\nAs instalaci\u00f3ns albergan unha das bibliotecas numism\u00e1ticas m\u00e1is importantes do mundo, onde se lles prestan aos seus membros libros, obras videogr\u00e1ficas e material educativo sen ning\u00fan custo engadido ao propio do seu env\u00edo a calquera parte dos EEUU.\n\u00c1 parte das afiliaci\u00f3ns individuais, a ANA conta entre os seus membros con outras entidades asociativas de car\u00e1cter local, como \u00e9 o caso do \"Beberly Hills Coin Club\" ou do \"Chicago Coin Club\".\nOutro dos servizos da asociaci\u00f3n \u00e9 o seu Museo do Di\u00f1eiro, que cont\u00e9n arredor de 250.000 obxectos que abranguen a historia de numism\u00e1tica desde o uso da premoeda ata o s\u00e9culo XXI. A colecci\u00f3n Harry W. Bass componse de moedas de ouro estadounidenses, probas e esp\u00e9cimes experimentais e papel moeda. O museo tam\u00e9n ofrece exposici\u00f3ns temporais de historia do di\u00f1eiro, arte, arqueolox\u00eda, econom\u00eda monetaria e coleccionismo de moeda. Os membros da ANE poden estudar as pezas expostas no museo e, con cita previa, poden acceder a outros materiais para os seus prop\u00f3sitos investigadores.\nAfiliaci\u00f3n.\nA ANA con m\u00e1is de 25.000 membros, que poden ter unha afiliaci\u00f3n por un, tres ou cinco anos, ou ben con car\u00e1cter indefinido. O custo desta \u00faltima modalidade \u00e9 de entre 800 e 1.200 d\u00f3lares, en funci\u00f3n da idade, e d\u00e1 dereito tam\u00e9n \u00e1 recepci\u00f3n da versi\u00f3n impresa de \"The Numismatist\" e ao acceso restrinxido \u00e1 s\u00faa versi\u00f3n en li\u00f1a.\nXunta directiva.\nA xunta directiva da ANA componse de nove membros: o presidente, un vicepresidente e sete vogais, todos eles elixidos polos membros da asociaci\u00f3n bianualmente, nos anos impares. Para seren elixidos membros da xunta directiva deben ter unha antig\u00fcidade m\u00ednima na asociaci\u00f3n de tres anos, e o presidente e o vicepresidente deben ter exercido con anterioridade como vogais. O tempo m\u00e1ximo que se pode estar na xunta directiva \u00e9 de 10 anos.\nA composici\u00f3n da xunta directiva elixida en 2019 \u00e9 a seguinte:\nListaxe de presidentes de ANA.\nA American Numismatic Association tivo m\u00e1is de 60 presidentes desde a s\u00faa fundaci\u00f3n en 1891. O seu primeiro presidente foi W. G. Jerrems, quen o ano seguinte foi sucedido polo fundador da entidade, George F. Heath. Estes son os seus nomes e os seus per\u00edodos de mandato:\nComit\u00e9s asesores.\nA ANA conta tam\u00e9n con diversos comit\u00e9s asesores, alg\u00fans de car\u00e1cter temporal \u2014como o conformado para definir unha visi\u00f3n estrat\u00e9xica da xunta en 2012 ou os constitu\u00eddos para asesorar investigaci\u00f3ns concretas\u2014 e outros permanentes, que son os seguintes:\nProgramas para a xuventude.\nA ANA conta con diversos programas orientados \u00e1 difusi\u00f3n da numism\u00e1tica entre os m\u00e1is novos. En tres destes programas, os rapaces poden obter moedas como premio por completaren con \u00e9xito actividades relacionadas: un centrado nas primeiras moedas de cobre dos EEUU, outro sobre as moedas da Antig\u00fcidade e outro que se ocupa das moedas dun d\u00f3lar. Outro dos programas premia os cativos con moedas para as s\u00faas colecci\u00f3ns a cambio de obter unhas boas cualificaci\u00f3ns escolares. Desde 1968, a ANA outorga anualmente un premio ao numism\u00e1tico xuvenil m\u00e1is destacado.\nEventos peri\u00f3dicos.\nSeminario de Ver\u00e1n da ANA.\nO Seminario de Ver\u00e1n de ANA componse dunha serie de actividades de car\u00e1cter acad\u00e9mico dirixidas por expertos numism\u00e1ticos, a maior\u00eda dunha semana de duraci\u00f3n, que te\u00f1en lugar en Colorado Spring a mediados de cada ver\u00e1n (xeralmente na derradeira semana de xu\u00f1o e na primeira de xullo). Os asistentes son de todas as idades e div\u00eddense entre coleccionistas, afeccionados e numism\u00e1ticos profesionais, e hai programas educativos especiais para os m\u00e1is cativos. Tanto a ANA como algunhas asociaci\u00f3ns locais promoven bolsas para favorecer a asistencia a estes seminarios de ver\u00e1n.\nConvenci\u00f3n anual da ANA.\nA ANA organiza tam\u00e9n convenci\u00f3ns anuais desde 1891; a partir de 1978 pasaron a desenvolverse d\u00faas cada ano. A primeira destas convenci\u00f3ns, que se celebra na primavera, co\u00f1\u00e9cese como \"National Money Show\" (\"Mostra Nacional do Di\u00f1eiro\"), en tanto que no ver\u00e1n ten lugar a \"World's Fair of Money\" (\"Feira Mundial do Di\u00f1eiro\"). Nos anos 2011 e 2012 organiz\u00e1ronse, extraordinariamente, tres convenci\u00f3ns, xa que en paralelo \u00e1 Mostra de primavera se celebrou, neses anos, outra no outono.\nNestes eventos desenv\u00f3lvese unha importante actividade de compra-venda de moedas e hai outras actividades, como exposici\u00f3ns, programas educativos, actividades infant\u00eds, poxas numism\u00e1ticas e reuni\u00f3ns e asembleas dalgunhas das organizaci\u00f3ns afiliadas \u00e1 ANA.\nPremios.\nEstes son os premios outorgados anualmente pola \"American Numismatic Society\":\nAdemais, a ANA, en conxunto coa \"American Numismatic Society\" e o Gremio Literario Numism\u00e1tico (\"Numismatic Literary Guild\") outorga o Premio Burnett Anderson Memorial (formalmente e en ingl\u00e9s: \"Burnett Anderson Memorial Award for Excellence in Numismatic Writing\") concedido anualmente a un autor, xornalista ou investigador en reco\u00f1ecemento das contribuci\u00f3ns \u00e1 numism\u00e1tica entendida como un hobby, feitas ao longo da s\u00faa carreira.\nPor outra parte, no Sal\u00f3n da Fama (\"Numismatic Hall of Fame\") da \"American Numismatic Association\" figuran personaxes tan relevantes da numism\u00e1tica estadounidense como Barclay Vincent Head, B. Max Mehl, Edward T. Newell, Farran Zerbe, Q. David Bowers, Eric P. Newman, Agnes Baldwin Brett, Margo Russell ."}
{"id": "483572", "revid": "65337", "url": "https://gl.wikipedia.org/wiki?curid=483572", "title": "Asociaci\u00f3n Numism\u00e1tica Estadounidense", "text": ""}
{"id": "483573", "revid": "65337", "url": "https://gl.wikipedia.org/wiki?curid=483573", "title": "Asociaci\u00f3n Numism\u00e1tica dos Estados Unidos", "text": ""}
{"id": "483574", "revid": "65337", "url": "https://gl.wikipedia.org/wiki?curid=483574", "title": "Asociaci\u00f3n Numism\u00e1tica dos EEUU", "text": ""}
{"id": "483575", "revid": "65337", "url": "https://gl.wikipedia.org/wiki?curid=483575", "title": "Asociaci\u00f3n Numism\u00e1tica Americana", "text": ""}
{"id": "483577", "revid": "1410", "url": "https://gl.wikipedia.org/wiki?curid=483577", "title": "Lista de presidentes de Etiop\u00eda", "text": "Esta \u00e9 unha lista de presidentes de Etiop\u00eda e tam\u00e9n unha lista de xefes de Estado despois da ca\u00edda do Imperio Et\u00edope en 1974. \nAta 1974, os xefes de Estado do Imperio Et\u00edope eran emperadores ou rexentes. Dende o golpe de estado do Derg que levou \u00e1 ca\u00edda do Imperio en setembro de 1974 ata marzo de 1975, o Derg considerou ao pr\u00edncipe herdeiro Asfaw Wossen (m\u00e1is tarde chamado Amha Selassie) como \"xefe de estado\" nominal, mais este non aceptou o cargo. Durante este tempo, os presidentes do Derg, os l\u00edderes da Derg, foron considerados xefes de Estado en funci\u00f3ns. Despois do 21 de marzo de 1975, a xunta militar do Derg tomou o control plenamente. Ata que se creou a Rep\u00fablica Democr\u00e1tica Popular de Etiop\u00eda en 1987, a\u00ednda dominada polas figuras do Derg, os presidentes do Derg son considerados xefes de Estado, pero non presidentes. Despois da ca\u00edda do Derg e do establecemento do goberno de transici\u00f3n de Etiop\u00eda en 1991, o primeiro presidente inmediato (Meles Zenawi) \u00e9 considerado presidente interino. \nDesde a creaci\u00f3n formal do cargo de presidente en 1987, houbo seis presidentes oficiais. O presidente \u00e9 o xefe de Estado de Etiop\u00eda. A actual presidenta \u00e9 Sahle-Work Zewde, que tam\u00e9n \u00e9 a primeira muller presidenta de Etiop\u00eda, elixida o 25 de outubro de 2018 polos membros da Asemblea Parlamentaria Federal. \nLista.\nNa lista, os presidentes do Derg consid\u00e9ranse xefes de Estado, pero non presidentes. Consecuentemente, a numeraci\u00f3n comeza co primeiro establecemento do cargo de presidente de Etiop\u00eda en 1987. "}
{"id": "483578", "revid": "22570", "url": "https://gl.wikipedia.org/wiki?curid=483578", "title": "The Big Moon", "text": "The Big Moon \u00e9 unha banda inglesa de indie rock formada en Londres no ano 2014 por Juliette Jackson. O seu \u00e1lbum de estrea, \"Love in the 4th Dimension\", foi publicado o d\u00eda 6 de abril de 2017, contendo varios sinxelos anteriormente editados no seu EP \"The Road\". O \u00e1lbum entrou na lista curta do prestixioso Mercury Prize en 2017. A banda est\u00e1 fichada polo selo Fiction Records e ten xirado internacionalmente. O grupo foi o abreconcertos da xira dos Pixies polo Reino Unido e Irlanda no ano 2019."}
{"id": "483579", "revid": "5863", "url": "https://gl.wikipedia.org/wiki?curid=483579", "title": "Silu (filme)", "text": "Silu (en ) \u00e9 un filme nepal\u00e9s de 1987 dirixido por Pradeep Rimal. \u00c9 o primeiro filme rodado en lingua newari. O filme describe a dor de separaci\u00f3n dunha parella de Katmand\u00fa ap\u00f3s que a muller fose secuestrada durante unha peregrinaci\u00f3n no Himalaia, as\u00ed como o sufrimento do seu marido que persegue \u00f3s seus captores."}
{"id": "483583", "revid": "23204", "url": "https://gl.wikipedia.org/wiki?curid=483583", "title": "Sunflower Bean", "text": "Sunflower Bean \u00e9 unha banda estadounidense de rock procedente de Glen Head, Nova York e Brooklyn fundada no ano 2013. O grupo est\u00e1 composto por Julia Cumming (baixo e voz principal), Nick Kivlen (guitarra principal e voz) e Jacob Faber (bater\u00eda). A banda publicou dous \u00e1lbums ata a data, \"Human Ceremony\" (Fat Possum Records, 2016) e \"Twentytwo in Blue\" (Mom + Pop Music, 2018)."}
{"id": "483599", "revid": "23204", "url": "https://gl.wikipedia.org/wiki?curid=483599", "title": "Soongava", "text": "Soongava (en ) \u00e9 un filme nepal\u00e9s de 2012 escrito e dirixido por Subarna Thapa. \u00c9 o primeiro filme nepal\u00e9s de tem\u00e1tica lesbiana. O filme foi escollido como candidato nepal\u00e9s para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "483603", "revid": "23204", "url": "https://gl.wikipedia.org/wiki?curid=483603", "title": "Crime de Alc\u00e0sser", "text": "Co\u00f1\u00e9cese como crime de Alc\u00e0sser \u00f3 secuestro, violaci\u00f3n, tortura e asasinato de M\u00edriam, To\u00f1i e Desir\u00e9e, tres adolescentes de catorce e quince anos do concello valenciano de Alc\u00e0sser, Espa\u00f1a. \u00d3 xu\u00edzo derivado deste crime co\u00f1\u00e9cese como caso Alc\u00e0sser.\nAs adolescentes desapareceron a noite do venres 13 de novembro de 1992, cando se dirix\u00edan facendo autoestop a unha discoteca da veci\u00f1a localidade de Picassent onde se celebraba unha festa do seu instituto. A procura das co\u00f1ecidas como \u00abnenas de Alc\u00e0sser\u00bb tivo unha forte repercusi\u00f3n nos medios de comunicaci\u00f3n nacionais. O 27 de xaneiro de 1993, setenta e cinco d\u00edas despois da s\u00faa desaparici\u00f3n, dous apicultores atoparon os cad\u00e1veres semienterrados nunha fosa no barranco da Romana, unha paraxe de dif\u00edcil acceso achegado \u00f3 pantano de Tous. O achado dos corpos e o co\u00f1ecemento posterior das vexaci\u00f3ns \u00e1s que foron sometidas conmocionaron profundamente \u00e1 sociedade.\nAs investigaci\u00f3ns policiais apuntaron a que o triplo crime foi cometido por dous delincuentes com\u00fans: Antonio Angl\u00e9s e Miguel Ricart, de 26 e 23 anos respectivamente. O primeiro, considerado o presunto autor material dos feitos, fuxiu no mesmo momento no que as forzas de seguridade procederon \u00e1 s\u00faa localizaci\u00f3n. A\u00ednda que a procura foi incesante, Antonio Angl\u00e9s a\u00ednda se atopa en paradoiro desco\u00f1ecido. En troques, Miguel Ricart foi detido, xulgado e condenado a 170 anos de prisi\u00f3n nun xu\u00edzo moi mediatizado, dos que s\u00f3 cumpriu 21 antes de ser posto en liberdade.\nA instruci\u00f3n do caso foi duramente cuestionada por alg\u00fans dos pais das nenas que, de maneira alternativa, desenvolveron unha teor\u00eda da conspiraci\u00f3n. Segundo esta, a versi\u00f3n oficial era unha tapadeira para encubrir os verdadeiros criminais: un grupo de pol\u00edticos e empresarios poderosos involucrados na produci\u00f3n de v\u00eddeos \"snuff\". Arraigou con forza no imaxinario colectivo da sociedade espa\u00f1ola grazas \u00e1 s\u00faa intensa exposici\u00f3n dos medios."}
{"id": "483604", "revid": "865", "url": "https://gl.wikipedia.org/wiki?curid=483604", "title": "Tender Prey", "text": "Tender Prey \u00e9 o quinto \u00e1lbum de estudio da banda australiana de rock Nick Cave and the Bad Seeds, publicado o 19 de setembro de 1988 a trav\u00e9s do selo Mute Records. Producido por Flood, o disco foi gravado en varias sesi\u00f3ns durante catro meses en Berl\u00edn Occidental, onde a banda estaba baseada no momento do lanzamento, e Londres, e foi dedicado ao actor brasileiro Fernando Ramos da Silva."}
{"id": "483605", "revid": "98629", "url": "https://gl.wikipedia.org/wiki?curid=483605", "title": "Beneath the Eyrie", "text": "Beneath the Eyrie \u00e9 o s\u00e9timo \u00e1lbum de estudio da banda de rock alternativo Pixies, publicado o 13 de setembro de 2019 a trav\u00e9s do selo Infectious Music. Producido por Tom Dalgety e precedido polos sinxelos \"On Graveyard Hill\" e \"Catfish Kate\", o disco foi gravado nos Dreamland Recording Studios, unha igrexa reconvertida no estado de Nova York. A banda viuse influenciada polo ambiente g\u00f3tico durante o proceso de escritura e gravaci\u00f3n, dicindo o guitarrista e vocalista Black Francis: \"Quer\u00eda mesturarme co mundo espiritual, coa vida e a morte e coa paisaxe m\u00edstica e m\u00e1is surrealista\"."}
{"id": "483606", "revid": "5132", "url": "https://gl.wikipedia.org/wiki?curid=483606", "title": "De' Longhi Treviso", "text": ""}
{"id": "483607", "revid": "23204", "url": "https://gl.wikipedia.org/wiki?curid=483607", "title": "Life, Above All", "text": "Life, Above All \u00e9 un filme surafricano de 2010 dirixido por Oliver Schmitz. Estreouse na secci\u00f3n Un Certain Regard do Festival Internacional de Cinema de Cannes de 2010. O filme foi escollido como candidato de Sur\u00e1frica \u00f3 \u00d3scar \u00f3 mellor filme en lingua non inglesa na 83\u00aa edici\u00f3n dos premios e chegou a clasificarse na lista curta anunciada en xaneiro de 2011. O filme foi adaptado a partir da novela de 2004 de \"Chanda's Secrets\" escrita por Allan Stratton."}
{"id": "483608", "revid": "7523", "url": "https://gl.wikipedia.org/wiki?curid=483608", "title": "Marshawn Powell", "text": "Marshawn Powell, nado o 5 de xaneiro de 1990 en Newport News, Virxinia, \u00e9 un xogador profesional de baloncesto estadounidense. Formado na universidade de Arkansas, cunha altura de 2,01 m xoga na posici\u00f3n de ala-pivote. Actualmente xoga para o Leite R\u00edo Breog\u00e1n."}
{"id": "483609", "revid": "98629", "url": "https://gl.wikipedia.org/wiki?curid=483609", "title": "Hamburg Towers", "text": "O Hamburg Towers \u00e9 un equipo profesional de baloncesto alem\u00e1n con sede na cidade de Hamburgo. O club actualmente xoga na Basketball Bundesliga, a m\u00e1xima categor\u00eda do baloncesto xermano. Fundado en 2013, desde 2014 xoga os seus partidos como local no Edel-optics.de Arena, pavill\u00f3n con capacidade para 3\u00a0400 espectadores.\nHistoria.\nDesde a quebra do BCJ Hamburg en 2020, Hamburgo non contaba con ning\u00fan equipo profesional de baloncesto. Para remediar esta situaci\u00f3n, en febreiro de 2013 o ex-xogador Pascal Roller e o empresario Wolfgang Sahm anunciaron os seus plans para a creaci\u00f3n dun novo equipo para levar de volta \u00e1 cidade este deporte a nivel profesional. O obxectivo orixinal do club era obter os dereitos deportivos dun club da Basketball Bundesliga, a m\u00e1xima categor\u00eda do baloncesto do pa\u00eds. Con todo, non foi pos\u00edbel e o equipo inscribiuse para a temporada 2014\u221215 na ProA, a segunda divisi\u00f3n.\nO club debutou na ProA o 28 de setembro de 2014, nun encontro como local que ga\u00f1ou por 66\u221265 ante os Gie\u00dfen 46ers. Na s\u00faa tempada de debut, o equipo terminou oitavo na clasificaci\u00f3n. Na seguinte temporada, a 2015\u221216, os Towers tiveron a asistencia media m\u00e1is alta de todos os clubs ProA con 3.047 por xogo. Na temporada 2018\u221219, o equipo hamburgu\u00e9s terminou a temporada regular en cuarto lugar, o que lle permitiu disputar as eliminatoiras polo ascenso. Despois de derrotar o 30 de abril aos favoritos Chemnitz Niners en semifinais, o equipo ascendeu ao Basketball Bundesliga. Xa nas finais, o equipo consegue o t\u00edtulo despois de derrotar aos N\u00fcrnberg Falcons. "}
{"id": "483613", "revid": "56817", "url": "https://gl.wikipedia.org/wiki?curid=483613", "title": "Ist\u00f2ria d'Adrian", "text": "Ist\u00f2ria d'Adrian \u00e9 un filme franc\u00e9s de 1980 rodado en lingua occitana escrito, dirixido e producido por Jean-Pierre Denis. Estreouse na secci\u00f3n da Semana Internacional da Cr\u00edtica no Festival Internacional de Cinema de Cannes de 1980 onde ga\u00f1ou a Cam\u00e9ra d'Or."}
{"id": "483614", "revid": "89787", "url": "https://gl.wikipedia.org/wiki?curid=483614", "title": "Christopher Cockerell", "text": "Sir Christopher Sydney Cockerell, nado en Cambridge o 4 de xu\u00f1o de 1910 e finado en Hythe o 1 de xu\u00f1o de 1999, foi un enxe\u00f1eiro ingl\u00e9s, co\u00f1ecido por ser o inventor do aeroescorregador.\nTraxectoria.\nPrimeiros anos.\nCockerell naceu en Cambridge, onde o seu pai, Sir Sydney Cockerell, era conservador do Fitzwilliam Museum, e anteriormente fora secretario de William Morris. A s\u00faa nai era a ilustradora e dese\u00f1adora Florence Kingsford Cockerell. Christopher asistiu \u00e1 escola preparadora de St Faith's. Cockerell estudou na Gresham's School, Holt, Norfolk. Matriculouse en Peterhouse, Cambridge para estudar enxe\u00f1ar\u00eda mec\u00e1nica e tivo como titor a William Dobson Womersley.\nInicio da carreira.\nComezou a s\u00faa carreira traballando para W. H. Allen &amp; Sons de Bedford. Tras volver \u00e1 universidade de Cambridge en 1934 para estudar radio e electr\u00f3nica, pasou a traballar na Radio Research Company. En 1935, pasou a traballar na Marconi Company, e pouco despois casou con Margaret Elinor Belsham (4 de setembro de 1913\u2013setembro de 1996). Viviron no Gay Bowers Cottage de Danbury, Essex, entre 1940 e 1951. Durante o seu tempo en Chelmsford, liderou un equipo de investigaci\u00f3n na c\u00e9lebre cabana Marconi en Writtle e traballou en moitos sistemas, inclu\u00eddo o radar. Trala guerra contribu\u00edu ao desenvolvemento de varias pezas moi sofisticadas de equipamento, inclu\u00edda a tecnolox\u00eda de localizaci\u00f3n por radio e o primeiro equipo empregado pola BBC en Alexandra Palace.\nO aeroescorregador.\nTras deixar a Marconi Company, comprou Ripplecraft Ltd., perquena compa\u00f1\u00eda de alugamento de barcos e caravanas en Norfolk, cun legado que deixara o seu sogro. A empresa fixo poucos cartos, e Cockerell comezou a pensar como o nav\u00edo pod\u00eda ir m\u00e1is r\u00e1pido. Foi guiado polos traballos previos da compa\u00f1\u00eda Thornycroft, na que unha pequena embarcaci\u00f3n sa\u00edra parcialmente f\u00f3ra da auga mediante un pequeno motor.\nO maior invento de Cockerell, o aeroescorregador, creceu f\u00f3ra do seu traballo. Ocorr\u00e9uselle que se todo a nave fose levantada da auga, efectivamente non ter\u00eda rozamento. Isto, conxecturou, dar\u00eda \u00e1 nave a posibilidade de obter unha velocidade m\u00e1xima da que acadaban os barcos da \u00e9poca.\nA teor\u00eda de Cockerell era que en lugar de s\u00f3 bombear aire baixo a nave, como Thornycroft, se o aire fose canalizado para formar un estreito chorro arredor do per\u00edmetro da nave, o aire en movemento formar\u00eda unha cortina de momento, un muro de aire en movemento que limitar\u00eda a cantidade de aire que se filtrar\u00eda. Isto significaba que o mesmo cox\u00edn de aire a alta presi\u00f3n pod\u00eda manterse por un motor moito m\u00e1is pequeno, e por primeira vez, unha nave pod\u00eda ser levantada completamente f\u00f3ra da auga.\nComprobou as s\u00faas teor\u00edas empregando unha aspiradora e d\u00faas latas. Descubriu que a s\u00faa hip\u00f3tese ti\u00f1a potencial, mais a idea tardou varios anos en ser desenvolvida, e viuse obrigado a vender as s\u00faas posesi\u00f3ns persoais para financiar a s\u00faa investigaci\u00f3n. Contra 1955, constru\u00edra un modelo de traballo de madeira de balse e solicitara a s\u00faa primeira patenta para o aeroescorregador, o n\u00famero GB\u00a0854211. Cockerell descubrira que era imposible interesar o sector privado no desenvolvemento da s\u00faa idea, xa que tanto as industrias de aviaci\u00f3n como os estaleiros v\u00edano como f\u00f3ra dos seus n\u00facleos de negocios.\nPolo tanto achegou ao goberno brit\u00e1nico cunha visi\u00f3n para interesalo en posibles aplicaci\u00f3ns \u00e1 defensa. Os l\u00edderes dos grupos de defensa non estaban interesados en proporcionar fondos e situaron a idea do aeroescorregador na listaxe secreta do goberno. Estar nesa listaxe, parou a Cockerell de facer p\u00fablico o seu dese\u00f1o.\nNo outono de 1958, a National Research Development Corporation presentou unha orde con Saunders-Roe para o primeiro aeroescorregador a escala real. Este prototipo foi dese\u00f1ado como SR-N1 (Saunders-Roe \u2013 Nautical One) e constru\u00eddo baixo licenza pola NRDC. O 11 de xu\u00f1o de 1959, o SR-N1 foi amosado en p\u00fablico por vez primeira, e foi capaz de levar catro homes a unha velocidade de 28 millas por hora. Semanas m\u00e1is tarde, navegou sobre Francia. Cruzou con \u00e9xito o canal da Mancha entre Calais e Dover o 25 de xullo de 1959, cincuenta anos despois do hist\u00f3rico cruzamento por parte de Bleriot.\nCockerell recibiu un doutoramento de honra da Heriot-Watt University en 1971.\n\u00daltimos anos.\nNo final da s\u00faa vida, Cockerell desenvolveu moitas outras melloras no aeroescorregador, e inventou outras aplicaci\u00f3ns para o principio do cox\u00edn de air, como o hovertrain.\nAsistiu a moitos eventos relacionados cos aeroescorregadores, como a inauguraci\u00f3n de moitos deles en todo o Reino Unido.\nTras unha breve enfermidade, Christopher Cockerell faleceu en Hythe (Hampshire) o 1 de xu\u00f1o de 1999.\nOutros traballos.\nNos \u00faltimos anos, Cockerell desenvolveu o Cockerell Raft, un aparello de enerx\u00eda hidr\u00e1ulica que pode ter importancia no futuro da xeraci\u00f3n de electricidade.\nConmemoraci\u00f3n.\nDurante a s\u00faa vida, o aeroescorregaor SR.N4 \"GH2008 Sir Christopher\" recibiu este nome polo inventor. Foi operado por Hoverlloyd (posteriormente Hoverspeed) cruzando o canal entre 1972 e 1991.\nUnha placa en Cockerell Rise, East Cowes, illa de Wight, marca a situaci\u00f3n de White Cottage, onde Cockerell viviu e traballou. A casa foi demolida, mais o garaxe a\u00ednda se conserva. A placa foi colocada pola asociaci\u00f3n Friends of East Cowes con apoio financeiro do Big Lottery Fund.\nO taller de Cockerell, inclu\u00eddo o seu torno para zurdos, foi regalado ao Lowestoft Maritime Museum trala s\u00faa morte en 1999 onde foi volto a montar e se mostra ao p\u00fablico."}
{"id": "483615", "revid": "6939", "url": "https://gl.wikipedia.org/wiki?curid=483615", "title": "Oliver Twist ou o progreso dun neno de hospicio", "text": ""}
{"id": "483619", "revid": "865", "url": "https://gl.wikipedia.org/wiki?curid=483619", "title": "I, I", "text": "I, I (estilizado como i,i e proninciado como \"I and I\") \u00e9 o cuarto \u00e1lbum de estudio da banda estadounidense de indie folk Bon Iver, publicado o 9 de agosto de 2019 a trav\u00e9s do selo Jagjaguwar. Foi editado lanzando as canci\u00f3ns unha a unha cada hora, estando a intro s\u00f3 dispo\u00f1ible no subreddit de fans de Bon Iver ata o 9 de agosto, cando o \u00e1lbum foi lanzado en todos os servizos, cunha edici\u00f3n f\u00edsica lanzada o 30 de agosto. O \u00e1lbum foi precedido polos sinxelos \"Hey, Ma\" e \"U (Man Like)\", e os temas \"Faith\" e \"Jelmore\" foron publicados xunto coa reserva do disco. \"I, I\" ten contribuci\u00f3ns de James Blake, Aaron Dessner, Bruce Hornsby, Moses Sumney e Channy Leaneagh, entre outros.\nA publicaci\u00f3n en li\u00f1a \"Pitchfork Media\" situouno no posto 16 da s\u00faa lista dos 50 mellores \u00e1lbums do ano 2019."}
{"id": "483620", "revid": "98629", "url": "https://gl.wikipedia.org/wiki?curid=483620", "title": "Sterna", "text": " \nSterna \u00e9 un x\u00e9nero de aves acu\u00e1ticas da orde dos caradriformes, suborde dos laros, que para moitos autores \u00e9 o tipo da familia dos est\u00e9rnidos. (V\u00e9xase m\u00e1is abaixo \"Nota taxon\u00f3mica\").\nHai anos adoitaba inclu\u00edr especies de x\u00e9neros hoxe diferentes, pero estudos de secuenciaci\u00f3n de ADN mitocondrial determinaron recentemente que esta agrupaci\u00f3n era parafil\u00e9tica, polo que se separaron dela as especies dos x\u00e9neros \"Gelochelidon\", \"Hydroprogne\", \"Thalasseus\", \"Sternula\" e \"Onychoprion\". \nComprende 13 especies co\u00f1ecidas vulgarmente en galego como carr\u00e1ns, e noutros idiomas con nomes equivalentes a \"andori\u00f1as do mar\", aves de tama\u00f1o mediano que se encontran nas rexi\u00f3ns costeiras de case en todo o mundo. \nTaxonom\u00eda.\nDescrici\u00f3n.\nO x\u00e9nero foi descrito en 1758 por Linnaeus na 10\u00aa edici\u00f3n do seu \"Systema Naturae\".\nEtimolox\u00eda.\nO nome cient\u00edfico \"Sterna\", voz do x\u00e9nero feminino, deriva probabelmente do termo escandinavo \"Tern\" v\u00eda o ingl\u00e9s, e latinizado como \"sterna\", \"andori\u00f1a do mar\", desde, polo menos, o s\u00e9culo VIII. En lat\u00edn cl\u00e1sico, \"esterna\" deriva do verbo \"esternere\", \"tenderse no chan\", derivado do grego antigo \u03c3\u03c4\u03ad\u03c1\u03bd\u03bf\u03bd \"st\u00e9rnon\", \"peito\" (da que tam\u00e9n procede o nome do \u00f3so esterno). \nNota taxon\u00f3mica.\n\"Sterna\" situ\u00e1base anteriormente dentro da familia dos est\u00e9rnidos pero actualmente (2019) sit\u00faase dentro da familia dos l\u00e1ridos (como subfamilia dos esterninos) segundo o Congreso Ornitol\u00f3xico Internacional (IOC), e outras [[Base de datos|bases de datos]] e autores.\nEspecies.\nDesde [[2005]] reco\u00f1\u00e9cense dentro do x\u00e9nero as seguintes trece [[especies]]:\nEn Galicia.\nEn [[Galicia]] p\u00f3dense ver as especies: \"[[Sterna dougalli]]\", \"[[Sterna hirundo|S. hirundo]]\", \"[[Sterna paradisaea|S. paradisaea]]\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Est\u00e9rnidos]]"}
{"id": "483622", "revid": "89787", "url": "https://gl.wikipedia.org/wiki?curid=483622", "title": "Lil\u00ed \u00c1lvarez", "text": "Elia Mar\u00eda Gonz\u00e1lez-\u00c1lvarez y L\u00f3pez-Chicheri, nada en Roma o 9 de maio de 1905 e finada en Madrid o 8 de xullo de 1998, foi unha deportista, campioa de tenis, escritora, feminista e xornalista espa\u00f1ola, co\u00f1ecida como Lil\u00ed \u00c1lvarez.\nTraxectoria.\n\u00c1lvarez naceu no Hotel Flora de Roma, Italia, durante unha estad\u00eda dos seus adi\u00f1eirados pais. Creceu en Su\u00edza, pa\u00eds onde o papel da muller estaba m\u00e1is avanzado que en Espa\u00f1a, polo que puido comezar a practicar deporte dende moi nova. \nPracticaba a billarda nunha cadeira, cando era nena e a\u00ednda non chegara \u00e1 mesa. Aos catro anos aprendeu a patinaxe sobre xeo, e despois conseguiu vitorias en Saint-Moritz. Os seus deportes tam\u00e9n inclu\u00edan a equitaci\u00f3n, o esqu\u00ed alpino, as carreiras de motor e, sobre todo, o tenis.\nEn 1934 Lil\u00ed \u00c1lvarez casou co conde de Vald\u00e9ne, arist\u00f3crata franc\u00e9s. En 1939, perdeu o seu \u00fanico fillo e a parella pronto separouse. Regresou a Espa\u00f1a en 1941 onde seguiu facendo deporte e comezou a escribir sobre temas femininos e relixiosos. \nEn 1960, xunto con outras mulleres (Mar\u00eda Laffitte e P\u00e9rez del Pulgar, Consuelo de la G\u00e1ndara, Elena Catena L\u00f3pez, Mar\u00eda Salas Larraz\u00e1bal, Pura Salas Larraz\u00e1bal, Concepci\u00f3n Borreguero Sierra, Mar\u00eda Jim\u00e9nez de Obispo el Valle), fundou o Seminario de Sociolox\u00eda. Estudos da Muller (SESM) co obxectivo de ser un espazo de reflexi\u00f3n, di\u00e1logo e investigaci\u00f3n sobre as mulleres en Espa\u00f1a. Pertenceulle ata a s\u00faa desaparici\u00f3n en 1986. Participou na fundaci\u00f3n do partido da Esquerda Democr\u00e1tica Cristi\u00e1 en 1965. En 1968 foi convidada polo Ministerio de Asuntos Exteriores a Teher\u00e1n para falar sobre a eliminaci\u00f3n da discriminaci\u00f3n contra as mulleres.\nTraxectoria deportiva.\nA\u00ednda que a fama deportiva de \u00c1lvarez est\u00e1 asociada co tenis, este nunca foi o seu deporte preferido, sen\u00f3n que o foron os de inverno. Aprendeu a patinar con catro anos en Su\u00edza, e en 1917, aos once anos, ga\u00f1ou o seu primeiro campionato de patinaxe art\u00edstica sobre xeo, superando a campioa francesa Melle Joly. Aos dezaseis ga\u00f1ou o campionato deste deporte de St. Moritz. Foi convocada pola delegaci\u00f3n espa\u00f1ola dos primeiros Xogos Ol\u00edmpicos de Invierno de 1924; por\u00e9n, unha forte lesi\u00f3n fixo que se centrase no tenis, abandonando definitivamente a patinaxe. Non obstante, en 1940, retomou a pr\u00e1ctica de deportes de inverno e ga\u00f1ou o Campionato de Espa\u00f1a de esqu\u00ed alpino.\nContinuou a practicar outros deportes e competindo en esqu\u00ed, ata que un problema coa federaci\u00f3n a apartou da competici\u00f3n: en Candanch\u00fa, en 1941, acusou o xurado de machismo cando a federaci\u00f3n decidiu deixar agardando as mulleres mentres os homes participaban. A s\u00faa protesta foi considerada como \"ofensa a Espa\u00f1a\" e decidiron expulsala. Ao pouco tempo volveron admitila, mais ela decidiu abandonar a competici\u00f3n e dedicarse a este deporte de xeito persoal.\nEn 1924, con dezanove anos, decidiu participar no Campionato de Catalu\u00f1a de Automobilismo, conseguindo o seu primeiro e \u00fanico t\u00edtulo nese deporte, ao comprobar a pouca competencia que hab\u00eda. A importancia dese triunfo debeuse a que \u00e9 a \u00fanica muller que conseguiu un trofeo en categor\u00eda masculina.\nTraxectoria no tenis.\n\u00c1lvarez foi unha pioneira no tenis feminino en Espa\u00f1a e a xogadora m\u00e1is destacada do seu pa\u00eds durante a d\u00e9cada de 1920. O primeiro torneo que ga\u00f1ou foi o campionato de Xenebra de 1919, con catorce anos. Nos Xogos Ol\u00edmpicos de 1924 participou en dobres femininos xunto a Rosa Torras (foron as d\u00faas primeiras deportistas espa\u00f1olas nuns xogos ol\u00edmpicos) e con Jos\u00e9 Miguel Fern\u00e1ndez Liencres nos dobres mixtos, nos que chegou ata os cuartos de final.\nTivo unha actuaci\u00f3n brillante nos torneos franceses de terra batida celebrados na Costa Azul, e campionatos como Montecarlo, Cannes, Niza, Menton ou Le Tonquet (Par\u00eds), foron habituais no seu palmar\u00e9s durante toda a d\u00e9cada de 1920 e principios da de 1930. En Inglaterra logrou en 1926 o torneo de Beckenham, derrotando na final a campioa do Aberto dos Estados Unidos Molla Mallory.\nEntre 1926 e 1928 chegou a tres finais individuais consecutivas en Wimbledon. Segundo a estadounidense Helen Wills Moody, que venceu a \u00c1lvarez d\u00faas veces nas finais de Wimbledon, o xogo de \u00c1lvarez era \"infrecuentemente atevido\". Con Bill Tilden foi finalista da competici\u00f3n de dobres mixtos en Roland Garros en 1927.\nEn 1929, \u00c1lvarez fixo equipo coa xogadora neerlandesa Kornelia Bouman para ga\u00f1ar o t\u00edtulo de dobres femininos en Roland Garros. O ano seguinte, \u00c1lvarez ga\u00f1ou o t\u00edtulo individual no campionato de Roma, \u00e9xito que non repetiu ningunha tenista feminina espa\u00f1ola ata que 63 anos despois Conchita Mart\u00ednez ga\u00f1ou o aberto de Italia en 1993. En inverno viaxou a Suram\u00e9rica para ga\u00f1ar os torneos de R\u00edo de Xaneiro e Bos Aires. En 1931, sorprendeu o mundo do tenis xogando en Wimbledon cunha saia dividida en d\u00faas partes dese\u00f1ada especialmente por Elsa Schiaparelli que foi o precedente dos pantal\u00f3ns curtos. Tras unha ca\u00edda no seu rendemento decidiu retirarse en 1932, volvendo a reaparecer en 1937.\nSegundo Wallis Myers de \"The Daily Telegraph\" e \"Daily Mail\", \u00c1lvarez estivo entre as dez primeiras tenistas do mundo entre 1926 e 1928, en 1930 e en 1931, acadando o seu posto m\u00e1is alto, o n\u00famero 2 nas clasificaci\u00f3ns de 1927 e 1928.\nTenis e moda.\nEn 1931 foi a primeira tenista en vestir pantal\u00f3n-saia, un vestiario considerado escandaloso para a \u00e9poca, primeiro no Roland Garros de Par\u00eds, m\u00e1is tarde no torneo de Wimbledon cun dese\u00f1o creado expresamente para ela pola dese\u00f1adora Elsa Schiaparelli.\nOutras actividades.\nEn 1931, \u00c1lvarez comezou a informar sobre temas pol\u00edticos en Espa\u00f1a para o xornal brit\u00e1nico \"Daily Mail\".\nEn 1934, \u00c1lvarez casou con Jean de Gaillard de la Vald\u00e8ne, conde de Valdene, arist\u00f3crata e diplom\u00e1tico franc\u00e9s, e dende 1936 xogou por tres anos no circu\u00edto internacional de tenis como \"Condesa Vald\u00e8ne\". En 1939, perdeu o seu \u00fanico fillo e a parella separouse deseguido. Volveu ao seu pa\u00eds en 1941, onde continuou activa en deportes e comezou a escribir sobre temas relixiosos e feministas, publicando o seu libro \"Plenitud\" (\"Plenitude\") en 1946. Apoiou activamente o movemento feminista mundial e en 1951 deu un discurso titulado \"La batalla de la feminidad\" (\"A batalla da feminidade\") no Congreso Feminista Hispano-Americano. Nos seguintes anos escribiu varios libros m\u00e1is inclu\u00edndo, en 1965, o pr\u00f3logo \u00e1 primeira edici\u00f3n en castel\u00e1n de \"The Feminine Mystique\" de Betty Friedan.\n\u00c1lvarez faleceu en Madrid en 1998.\nCarreira literaria.\nEn 1927 Lil\u00ed \u00c1lvarez escribiu un libro en ingl\u00e9s publicado en Londres baixo o t\u00edtulo \"Modern lawn tennis\". Ese ano comezou a escribir artigos pol\u00edticos desde Espa\u00f1a para o diario brit\u00e1nico \"Daily Mail\" co que colaborou desde 1931 como comisaria en Espa\u00f1a e para o que entrevistou a Victoria Kent e Clara Campoamor. Tam\u00e9n cubriu a Guerra Civil. \nEn 1930 escribiu varios artigos deportivos para o xornal \"La Naci\u00f3n\" (Arxentina) que posteriormente foron publicados nos libros \"El gran enemigo de la estrella del tenis: el admirador\" e \"El tenis y la mujer\". Colaborou con \"Arriba\" e \"La Vanguardia\" en 1941, 42 e 43. Cubriu a Copa Davis de 1965 para a revista \"Blanco y Negro\". Tam\u00e9n escribiu para o \"Correo Literario\" e \"Cuadernos para el Di\u00e1logo\". O primeiro artigo que escribiu en \"Cuadernos para el Di\u00e1logo\" en 1964 titulouse \"El control de la natalidad\".\nEn 1946 publicou o seu libro \"Plenitude\". Apoiou activamente o movemento feminista mundial e en 1951 pronunciou un discurso titulado \"A batalla da feminidade\" no V Congreso Feminista Hispanoamericano. Ao longo dos anos escribiu moitos m\u00e1is libros, inclu\u00edndo, en 1965, o pr\u00f3logo da primeira edici\u00f3n espa\u00f1ola de \"The Mystique of Feminity\" de Betty Friedan.\nVida persoal.\nEn 2010, a revista \"Marie Claire\" sacou \u00e1 luz a s\u00faa correspondencia coa escritora Carmen Laforet, \u00e1 que co\u00f1eceu en xu\u00f1o de 1951 e coa que mantivo unha intensa amizade e relaci\u00f3n epistolar ata 1958. Os escritories Anna Caball\u00e9 e Israel Rol\u00f3n escribiron en \"Carmen Laforet. Unha muller fuxida\", refer\u00edndose a Laforet e a s\u00faa relaci\u00f3n con \u00c1lvarez nos seguintes termos:\nReco\u00f1ecementos.\nO 18 de xullo de 1958 foi galardoada co Lazo de Dama de Isabel a Cat\u00f3lica e o mesmo ano a Federaci\u00f3n Espa\u00f1ola de Tenis acorda crear o t\u00edtulo de Xogadoras de Honra da Real Federaci\u00f3n Espa\u00f1ola de Tenis, o primeiro deles foi concedido a Lili \u00c1lvarez. En 1968, o All England Lawn Tennis and Croquet Club fixouna membro honorario. \nA National Portrait Gallery de Londres ten dous retratos dela. \nO 24 de xaneiro de 1976, o Ministerio de Xustiza concedeulle a Cruz Distinguida de 1a Orde da Cruz de San Raimundo de Pe\u00f1afort.\nEn 1998 recibiu a Medalla de Ouro ao M\u00e9rito Deportivo, a\u00ednda que morreu antes de recollela e os seus familiares tiveron o galard\u00f3n a t\u00edtulo p\u00f3stumo. \nPremios Lili \u00c1lvarez.\nDesde 2017, o Instituto para a Muller e Igualdade de Oportunidades de Espa\u00f1a, en colaboraci\u00f3n co Consello Superior de Deportes, convoca os Premios Lil\u00ed \u00c1lvarez de xornalismo deportivo para destacar os traballos xornal\u00edsticos que m\u00e1is e mellor contribu\u00edron \u00e1 difusi\u00f3n e defensa da igualdade. entre mulleres e homes no \u00e1mbito deportivo e visibilizar o deporte feminino en Espa\u00f1a."}
{"id": "483623", "revid": "865", "url": "https://gl.wikipedia.org/wiki?curid=483623", "title": "From Her to Eternity", "text": "From Her to Eternity \u00e9 o primeiro \u00e1lbum de estudio da banda australiana de rock Nick Cave and the Bad Seeds, publicado o 18 de xu\u00f1o de 1984 a trav\u00e9s do selo Mute Records. Producido por Flood e a propia banda, o t\u00edtulo do disco \u00e9 un xogo de palabras co da novela de James Jones \"From Here to Eternity\"."}
{"id": "483624", "revid": "865", "url": "https://gl.wikipedia.org/wiki?curid=483624", "title": "The Firstborn Is Dead", "text": "The Firstborn Is Dead \u00e9 o segundo \u00e1lbum de estudio da banda australiana de post-punk Nick Cave and the Bad Seeds, publicado o 3 de xu\u00f1o de 1985 a trav\u00e9s do selo Mute Records. Neste disco o cantante Nick Cave contin\u00faa coa s\u00faa fascinaci\u00f3n co sur dos Estados Unidos, coas s\u00faas referencias a Elvis Presley e a bluesmen como Blind Lemon Jefferson.\nO \u00e1lbum gravouse nos Hansa Studios de Berl\u00edn. Cave despois dixo deste traballo, \"Berl\u00edn ofreceunos a liberdade e o \u00e1nimo para facer o que quix\u00e9semos. Viv\u00edramos en Londres durante tres anos e semallaba que se sacabas a cabeza f\u00f3ra da caixa a xente apresur\u00e1base a metercha novamente. Particularmente se eras australiano. Cando chegamos a Berl\u00edn era todo o contrario. A xente v\u00edanos como unha especie de forza e non como una especie de artistas novatos\"."}
{"id": "483626", "revid": "22570", "url": "https://gl.wikipedia.org/wiki?curid=483626", "title": "Laros", "text": "A dos laros (Lari) \u00e9 unha suborde de aves acu\u00e1ticas da orde dos caradriformes que comprende as gaivotas, os papamerdas, os carr\u00e1ns, os rinc\u00f3pidos, as alcas e os glare\u00f3lidos.\nEn xeral os membros desta suborde son aves de tama\u00f1o de madiano a grande, m\u00e1is adaptadas ao voo que as lim\u00edcolas, coas que comparten orde. A maior\u00eda son aves acu\u00e1ticas que viven no mar ou en zonas h\u00famidas, a\u00ednda que en inverno algunhas poden afastarse da costa dirix\u00edndose ao interior continental. Por\u00e9n, hai excepci\u00f3ns, como as especies do x\u00e9nero \"Cursorius\", que viven en estepas e desertos.\nTaxonom\u00eda.\nDescrici\u00f3n.\nA suborde foi descrita en 1891 polo zo\u00f3logo ingl\u00e9s, especializado en ornitolox\u00eda, Richard Bowdler Sharpe.\nEtimiolox\u00eda.\nO nome cient\u00edfico \"Lari\", \u00e9 o plural do nome do seu x\u00e9nero tipo, \"Larus\".\nNotas Taxon\u00f3micas.\nAt\u00e9 hau poucos anos os \u00e1lcidos non estaban inclu\u00eddos nos laros, pero foron inclu\u00eddos de acordo con investigaci\u00f3ns recentes. "}
{"id": "483627", "revid": "23204", "url": "https://gl.wikipedia.org/wiki?curid=483627", "title": "Richard Bowdler Sharpe", "text": "Richard Bowdler Sharpe, nado en Londres o 22 de novembro de 1847, e finado o 25 de decembro de 1909, foi un zo\u00f3logo ingl\u00e9s especializado en ornitolox\u00eda.\nTraxectoria.\nEstudou en Brighton, Peterborough e Loughborough. \u00c1 idade de dezaseis anos comezou a traballar para Smith &amp; Sons en Londres.\nEn 1864 comezou o seu primeiro traballo ornitol\u00f3xico, unha monograf\u00eda sobre os marti\u00f1os peixeiros (1868-1871). En 1867 Sharpe obtivo o posto de bibliotecario da Sociedade Zool\u00f3xica de Londres, recomendado por Osbert Salvin ey Philip Sclater.\n\u00c1 morte de George Robert Gray en 1872 ingresou no Museo Brit\u00e1nico como axudante maior na Secci\u00f3n de Zoolox\u00eda, encarg\u00e1ndose da colecci\u00f3n de aves. Foi conservador asistente deste Museo desde 1895, permanecendo neste posto at\u00e9 a s\u00faa morte, o 25 de decembro de 1909 a causa dunha pulmon\u00eda.\nSharpe foi un dos fundadores, en 1892, do \"British Ornithologists' Club\", e revisou o bolet\u00edn que esta organizaci\u00f3n editaba. Escribiu trece, \u00e9 dicir, case a metade dos 27 volumes do Cat\u00e1logo de Aves do Museo Brit\u00e1nico (1874-1898).\nAbreviatura.\nA abreviatura Sharpe empr\u00e9gase para reco\u00f1ecer como autoridade na descrici\u00f3n e taxonom\u00eda en zoolox\u00eda."}
{"id": "483629", "revid": "72012", "url": "https://gl.wikipedia.org/wiki?curid=483629", "title": "Lari", "text": ""}
{"id": "483630", "revid": "865", "url": "https://gl.wikipedia.org/wiki?curid=483630", "title": "Your Funeral... My Trial", "text": "Your Funeral... My Trial \u00e9 o cuarto \u00e1lbum de estudio da banda australiana de post-punk Nick Cave and the Bad Seeds, publicado o 3 de novembro de 1986 a trav\u00e9s do selo Mute Records. O disco foi orixinalmente editado como un EP dobre. O \u00e1lbum foi lanzado en CD cunha orde de canci\u00f3ns distinta e o tema extra \"Scum\". Durante ese per\u00edodo da s\u00faa vida Cave era adicto \u00e1 hero\u00edna, un feito quizais evidenciado pola melancol\u00eda e o \u00e1nimo desesperado deste \u00e1lbum."}
{"id": "483632", "revid": "27249", "url": "https://gl.wikipedia.org/wiki?curid=483632", "title": "Larus", "text": "Larus \u00e9 un x\u00e9nero de aves acu\u00e1ticas da orde dos caradriformes, suborde dos laros, que \u00e9 o tipo da suborde e da familia dos l\u00e1ridos\nComprende numerosas especies co\u00f1ecidas vulgarmente en galego como gaivotas ou gavotas,\nSon aves mari\u00f1as de mediano a gran porte, tipicamente de plumaxe gris, negra ou branca, frecuentemente con marcas negras na cabeza ou nas \u00e1s, e que te\u00f1en as patas palmadas, distribu\u00eddas por todo o mundo. Moitas delas son aves abundantes e moi co\u00f1ecidas nas s\u00faas respectivas \u00e1reas de distribuci\u00f3n.\nTaxonom\u00eda.\nDescrici\u00f3n.\nO x\u00e9nero foi descrito en 1758 por Linnaeus na p\u00e1xina 136 da 10\u00aa edici\u00f3n do seu \"Systema naturae\".\nEtimolox\u00eda.\nO nome cient\u00edfico \"Larus\" prov\u00e9n do grego antigo \u03bb\u03ac\u1fe5\u03bf\u03c2 \"l\u00e1ros\", \"gaivota\" (ou talvez outra ave mari\u00f1a grande).\nNota taxon\u00f3mica.\nDurante moito tempo a maior\u00eda das gaivotas situ\u00e1ronse neste x\u00e9nero, incluso ao longo do s\u00e9culo XX. Este sistema predominou at\u00e9 principios do s\u00e9culo XXI: nos anos 2005-2007 co\u00f1eceuse que esta agrupaci\u00f3n era polifil\u00e9tica.\nEn 2005 un estudo de filoxenia molecular realizado por primeira vez sobre todas as especies reco\u00f1ecidas de gaivotas (53 especies) demostrou que o x\u00e9nero \"Larus\" as\u00ed concibido non era monofil\u00e9tico. Confirmando as conclusi\u00f3ns de dous estudos anteriores, un sobre morfolox\u00eda, e o outro sobre caracteres moleculares, avogaron pola disociaci\u00f3n de \"Larus\" en seis x\u00e9neros:\nAlgunhas destas recomendaci\u00f3ns foron inmediatamente aceptadas pola comunidade cient\u00edfica internacional. Por\u00e9n, algunhas a\u00ednda son obxecto de debate.\nEspecies.\nNa actualidade reco\u00f1\u00e9cense as 24 especies seguintes:\nEn Galicia.\nEn Galicia p\u00f3dense ver 15 especies, segundo Xos\u00e9 Manuel Penas Pati\u00f1o e Carlos Pedreira L\u00f3pez, ou 13, segundo Estanislao Fern\u00e1ndez de la Cigo\u00f1a, moitas delas presentes todo o ano e outras de presenza accidental."}
{"id": "483633", "revid": "865", "url": "https://gl.wikipedia.org/wiki?curid=483633", "title": "Kicking Against the Pricks", "text": "Kicking Against the Pricks \u00e9 o terceiro \u00e1lbum de estudio da banda australiana de post-punk Nick Cave and the Bad Seeds, publicado o 18 de agosto de 1986 a trav\u00e9s do selo Mute Records. O disco \u00e9 unha colecci\u00f3n de versi\u00f3ns de canci\u00f3ns doutros artistas."}
{"id": "483634", "revid": "27155", "url": "https://gl.wikipedia.org/wiki?curid=483634", "title": "Flavonol", "text": "Os flavonois son unha clase de flavonoides que te\u00f1en un esqueleto de 3-hidroxiflavona (nome da IUPAC: 3-hidroxi-2-fenilcromen-4-ona). A diversidade destes compostos depende das diferentes posici\u00f3ns que ocupan os grupos OH fen\u00f3licos. Son diferentes dos flavanois (con \"a\"), como a catequina, outra clase de flavonoides.\nOs flavonois est\u00e1n presentes nunha ampla variedade de froitas e verduras. Nas poboaci\u00f3ns occidentais, a inxesta diaria estimada de flavonois \u00e9 de 20 a 50\u00a0mg ao d\u00eda. A inxesta individual var\u00eda dependendo do tipo de dieta consumida.\nNos flavonois (e glic\u00f3sidos) o fen\u00f3meno da fluorescencia dual (debido \u00e1 transferencia de prot\u00f3ns intramolecular en estado excitado - ou ESIPT, polas s\u00faas siglas en ingl\u00e9s -) \u00e9 inducido pola tautomer\u00eda destes compostos e poder\u00eda contribu\u00edr \u00e1 protecci\u00f3n ultravioleta das plantas e \u00e1 cor das flores.\nAdemais de ser un subtipo de flavonoides, suxeriuse nun estudo feito sobre o zume de arandos que os flavonois desempe\u00f1an un papel, xunto coas proantocianidinas, na capacidade do zume de bloquear a adhesi\u00f3n bacteriana, demostrada pola compresi\u00f3n das fimbrias da bacteria \"E. coli\" no tracto urinario, que reduce grandemente a capacidade desas bacterias de quedaren fixas no lugar e iniciar unha infecci\u00f3n. As aglicona de flavonol en plantas son potentes antioxidantes que serven para protexer a planta das especies reactivas do oxixeno.\nInteracci\u00f3ns con f\u00e1rmacos.\nOs flavonoides te\u00f1en efectos sobre a actividade de CYP (P450). Os flavonois son inhibitores de CYP2C9 e CYP3A4, que son encimas que metabolizan a maior\u00eda dos f\u00e1rmacos no corpo."}
{"id": "483636", "revid": "5863", "url": "https://gl.wikipedia.org/wiki?curid=483636", "title": "Mar\u00eda Vilas", "text": "O nome Mar\u00eda Vilas pode referirse a:"}
{"id": "483638", "revid": "27155", "url": "https://gl.wikipedia.org/wiki?curid=483638", "title": "Flavonois", "text": ""}
{"id": "483639", "revid": "17467", "url": "https://gl.wikipedia.org/wiki?curid=483639", "title": "Tautomerismo", "text": ""}
{"id": "483642", "revid": "27155", "url": "https://gl.wikipedia.org/wiki?curid=483642", "title": "Transferencia de prot\u00f3ns intramolecular en estado excitado", "text": "A transferencia de prot\u00f3ns intramolecular en estado excitado (nas s\u00faas siglas en ingl\u00e9s ESIPT) \u00e9 un proceso no cal mol\u00e9culas fotoexcitadas relaxan a s\u00faa enerx\u00eda por medio de tautomerizaci\u00f3n por transferencia de prot\u00f3ns. Alg\u00fans tipos de mol\u00e9culas poder\u00edan ter diferentes taut\u00f3meros de m\u00ednima enerx\u00eda en distintos estados electr\u00f3nicos, e se a estrutura molecular do taut\u00f3mero de m\u00ednima enerx\u00eda no estado excitado \u00e9 de xeometr\u00eda de transferencia de prot\u00f3ns entre \u00e1tomos veci\u00f1os, pode ocorrer a transferencia de electr\u00f3ns en estado excitado. A tautomerizaci\u00f3n adoita ser unha tautomer\u00eda ceto-enol. "}
{"id": "483643", "revid": "865", "url": "https://gl.wikipedia.org/wiki?curid=483643", "title": "Mask", "text": "Mask \u00e9 o segundo \u00e1lbum de estudio da banda inglesa de post-punk Bauhaus, publicado en outubro de 1981 a trav\u00e9s do selo Beggars Banquet Records."}
{"id": "483644", "revid": "89787", "url": "https://gl.wikipedia.org/wiki?curid=483644", "title": "Schlagenheim", "text": "Schlagenheim \u00e9 o primeiro \u00e1lbum de estudio da banda inglesa de rock Black Midi, publicado o 21 de xu\u00f1o de 2019 a trav\u00e9s do selo Rough Trade Records. O grupo gravou a meirande parte do traballo en cinco d\u00edas co produtor Dan Carey no seu estudio no sur de Londres. Durante a s\u00faa gravaci\u00f3n, a banda tomou a decisi\u00f3n consciente de non replicar o seu son en directo, embelecendo a s\u00faa configuraci\u00f3n de cuarteto con sintetizadores, secuenciadores, caixas de ritmos, banjos e \u00f3rganos, mentres que a m\u00fasica foi desenvolvida de forma org\u00e1nica a trav\u00e9s de extensas sesi\u00f3ns de improvisaci\u00f3n.\n\"Schlagenheim\" foi loubado polos cr\u00edticos musicais e posteriormente foi nomeado ao Mercury Prize de 2019. O disco tam\u00e9n chegou ao n\u00famero 43 da lista brit\u00e1nica de \u00e1lbums."}
{"id": "483646", "revid": "54334", "url": "https://gl.wikipedia.org/wiki?curid=483646", "title": "Blue Bell Knoll", "text": "Blue Bell Knoll \u00e9 o quinto \u00e1lbum de estudio da banda escocesa de rock alternativo Cocteau Twins, publicado o 19 de setembro de 1988 a trav\u00e9s do selo 4AD.\nEste foi o primeiro disco do grupo en ter unha gran distribuci\u00f3n nos Estados Unidos, e foi orixinalmente licenciado a Capitol Records por 4AD para a s\u00faa edici\u00f3n norteamericana. Despois dun per\u00edodo descatalogado mentres 4AD reclamaba os dereitos de distribuci\u00f3n nos Estados Unidos para o seu fondo de cat\u00e1logo, o \u00e1lbum (xunto con gran parte do material das bandas do selo) foi remasterizado por Robin Guthrie e reeditado en 2003. Elizabeth Fraser chamou ao \u00e1lbum as\u00ed por unha monta\u00f1a no sur de Utah chamada Bluebell Knoll.\nEn 2014 o \u00e1lbum foi reeditado en vinilo de 180 gramos usando m\u00e1sters novos de alta definici\u00f3n."}
{"id": "483647", "revid": "12452", "url": "https://gl.wikipedia.org/wiki?curid=483647", "title": "Celtic League", "text": ""}
{"id": "483648", "revid": "1131", "url": "https://gl.wikipedia.org/wiki?curid=483648", "title": "Rub\u00e9n P\u00e9rez M\u00ednguez", "text": "Rub\u00e9n P\u00e9rez M\u00ednguez, nado en Valladolid o 24 de febreiro de 1980, \u00e9 un exfutbolista espa\u00f1ol que xogou na posici\u00f3n de dianteiro centro.\nTraxectoria.\nXogou dende o ano 1999 ata o ano 2008 na Segunda divisi\u00f3n B espa\u00f1ola de f\u00fatbol. Fixo o seu debut como profesional no ano 2009 no Elche Club de F\u00fatbol na Segunda divisi\u00f3n espa\u00f1ola de f\u00fatbol. Nese momento a s\u00faa fichaxe ti\u00f1a un custo duns 200 mil \u20ac. Dende o ano 2010 ao ano 2011 xogou na Segunda Divisi\u00f3n B onde se retirou como futbolista."}
{"id": "483653", "revid": "5863", "url": "https://gl.wikipedia.org/wiki?curid=483653", "title": "Serra da Barbanza", "text": ""}
{"id": "483654", "revid": "5863", "url": "https://gl.wikipedia.org/wiki?curid=483654", "title": "Pen\u00ednsula da Barbanza", "text": ""}
{"id": "483656", "revid": "1505", "url": "https://gl.wikipedia.org/wiki?curid=483656", "title": "Carr\u00e1n", "text": ""}
{"id": "483658", "revid": "89787", "url": "https://gl.wikipedia.org/wiki?curid=483658", "title": "American Ornithological Society", "text": "A American Ornithological Society (AOS) ou Sociedade Ornitol\u00f3xica Estadounidense, \u00e9 a m\u00e1is grande e antiga organizaci\u00f3n do Novo Mundo dedicada ao estudo cient\u00edfico das aves. Ten a s\u00faa sede en Chicago, Illinois.\nHistoria.\nA sociedade formouse en outubro de 2016 pola fusi\u00f3n da American Ornithologists' Union (AOU), que fora fundada en setembro de 1883 por Elliott Coues, Joel Asaph Allen e William Brewster, e a Cooper Ornithological Society. Os seus membros son principalmente ornit\u00f3logos profesionais, a\u00ednda que a adhesi\u00f3n est\u00e1 aberta a calquera persoa que te\u00f1a interese nas aves. A AOS \u00e9 membro do Ornithological Council.\nA sociedade publica d\u00faas revistas cient\u00edficas, \"The Auk\",que se edita desde xaneiro de 1884, e \"The Condor\", as\u00ed como a lista de verificaci\u00f3n AOS das aves norteamericanas.\nEn 2013, a American Ornithologists'Union anunciou unha estreita colaboraci\u00f3n coa Cooper Ornithological Society, inclu\u00edndo reuni\u00f3ns conxuntas, unha oficina centralizada de publicaci\u00f3n e unha concentraci\u00f3n das s\u00faas respectivas revistas para aumentar a eficiencia da investigaci\u00f3n. \nEn outubro de 2016 a AOU anunciou que deixaba de funcionar como uni\u00f3n independente, e que se estaba a fusionar coa Cooper Ornithological Society para crear a American Ornithological Society.\nO South American Classification Committee (SACC) (Comit\u00e9 de Clasificaci\u00f3n de Am\u00e9rica do Sur), \u00e9 un comit\u00e9 oficial no marco da AOS que est\u00e1 encargado da creaci\u00f3n dunha clasificaci\u00f3n est\u00e1ndar, cos nomes en ingl\u00e9s, para as especies de aves de Am\u00e9rica do Sur."}
{"id": "483659", "revid": "72012", "url": "https://gl.wikipedia.org/wiki?curid=483659", "title": "Sociedade Ornitol\u00f3xica Estadounidense", "text": ""}
{"id": "483666", "revid": "865", "url": "https://gl.wikipedia.org/wiki?curid=483666", "title": "Sonic Temple", "text": "Sonic Temple \u00e9 o cuarto \u00e1lbum de estudio da banda inglesa de rock The Cult, publicado o 10 de abril de 1989 a trav\u00e9s dos selos Beggars Banquet Records e Sire Records. Seguindo na direcci\u00f3n de hard rock iniciada no seu anterior \u00e1lbum, \"Sonic Temple\" conta con algunhas das canci\u00f3ns m\u00e1is populares da banda, como \"Fire Woman\", \"Sun King\", \"Edie (Ciao Baby)\" e \"Sweet Soul Sister\". \"Sonic Temple\" foi o derradeiro \u00e1lbum gravado da banda gravado polo baixista Jamie Stewart, que deixou The Cult en 1990, e o primeiro en contar co antigo bater\u00eda de Hall &amp; Oates, Mickey Curry, que nese momento tocaba con Bryan Adams."}
{"id": "483667", "revid": "865", "url": "https://gl.wikipedia.org/wiki?curid=483667", "title": "Beyondless", "text": "Beyondless \u00e9 o cuarto \u00e1lbum de estudio da banda danesa de punk rock Iceage, publicado o 4 de maio de 2018 a trav\u00e9s do selo Matador Records."}
{"id": "483669", "revid": "865", "url": "https://gl.wikipedia.org/wiki?curid=483669", "title": "Hairway to Steven", "text": "Hairway to Steven \u00e9 o cuarto \u00e1lbum de estudio da banda estadounidense de rock experimental Butthole Surfers, publicado o 11 de abril de 1988 a trav\u00e9s do selo Touch and Go Records. Todas as s\u00faas canci\u00f3ns foron escritas pola banda, e coproducidas entre Butthole Surfers e Ric Wallace, que tam\u00e9n se ocupou da mestura. O \u00e1lbum foi gravado en xaneiro de 1988 no Sound Studio en Dallas. O disco foi reeditado polo selo Latino Buggerveil en 1999.\nO t\u00edtulo de \"Hairway to Steven\" \u00e9 un xogo de palabras co da popular canci\u00f3n de Led Zeppelin \"Stairway to Heaven\". Alg\u00fans dos seus temas tam\u00e9n fan menci\u00f3n a outros m\u00fasicos famosos, como Julio Iglesias.\nListaxe de canci\u00f3ns.\nTodos os temas escritos e coproducidos por Butthole Surfers."}
{"id": "483670", "revid": "865", "url": "https://gl.wikipedia.org/wiki?curid=483670", "title": "Silence Yourself", "text": "Silence Yourself \u00e9 o primeiro \u00e1lbum de estudio da banda inglesa de post-punk Savages, publicado o 6 de maio de 2013 a trav\u00e9s dos selos Matador Records e Pop Noire, unha discogr\u00e1fica propiedade da vocalista Jehnny Beth. O disco foi nomeado para o Mercury Prize de 2013."}
{"id": "483672", "revid": "98629", "url": "https://gl.wikipedia.org/wiki?curid=483672", "title": "Source Tags &amp; Codes", "text": "Source Tags &amp; Codes \u00e9 o terceiro \u00e1lbum de estudio da banda estadounidense de rock alternativo ...And You Will Know Us by the Trail of Dead, publicado o 26 de febreiro de 2002 a trav\u00e9s do selo Interscope Records. O disco adoita a ser citado como o mellor traballo do grupo, a\u00ednda que a banda contin\u00faa neg\u00e1ndoo, afirmando que o seu mellor \u00e1lbum \"\u00e9 no estamos traballando neste momento\".\nRod\u00e1ronse v\u00eddeos musicais para as canci\u00f3ns \"Another Morning Stoner\" e \"Relative Ways\", que foron emitidos pola canle \"MTV2\"."}
{"id": "483673", "revid": "865", "url": "https://gl.wikipedia.org/wiki?curid=483673", "title": "Black Forest", "text": "Black Forest \u00e9 o terceiro e derrradeiro \u00e1lbum de estudio da banda estadounidense de post-punk A Frames, publicado o 22 de marzo de 2005 a trav\u00e9s do selo Sub Pop Records."}
{"id": "483674", "revid": "865", "url": "https://gl.wikipedia.org/wiki?curid=483674", "title": "White Trash Heroes", "text": "White Trash Heroes \u00e9 o cuarto e derradeiro \u00e1lbum de estudio da banda estadounidense de indie rock Archers of Loaf, publicado o 22 de setembro de 1998 a trav\u00e9s do selo Alias Records."}
{"id": "483676", "revid": "865", "url": "https://gl.wikipedia.org/wiki?curid=483676", "title": "Osorezan no Stooges Kyo", "text": "Osorezan no Stooges Kyo \u00e9 un \u00e1lbum de estudio da banda xaponesa de noise rock Boredoms, publicado en marzo de 1988 a trav\u00e9s do selo Selfish Records."}
{"id": "483678", "revid": "1987", "url": "https://gl.wikipedia.org/wiki?curid=483678", "title": "620 a. C.", "text": ""}
{"id": "483679", "revid": "89787", "url": "https://gl.wikipedia.org/wiki?curid=483679", "title": "Judah Loew ben Bezalel", "text": "Judah Loew ben Bezalel (tam\u00e9n L\u00f6w, Loewe, L\u00f6we ou Levai), nado probablemente en Pozna\u0144 entre 1512 e 1526 e finado en Praga o 17 de setembro de 1609, co\u00f1ecido entre os estudosos do xuda\u00edsmo como Maharal de Praga ou simplemente Maharal, acr\u00f3nimo hebreo de \"Moreinu Ha-Rav Loew\" (\"O noso mestre, o rabino Loew\"), foi un estudoso do Talmud, m\u00edstico e fil\u00f3sofo que, durante a maior parte da s\u00faa vida foi un l\u00edder rabino nas cidades de Mikulov en Moravia e Praga en Bohemia.\nNo mundo da Tor\u00e1 e dos estudos talm\u00fadicos, Loew \u00e9 co\u00f1ecido polos seus traballos sobre filosof\u00eda e misticismo xudeus e a s\u00faa obra \"Gur Aryeh al HaTorah\", comentario sobre os comentarios de Rashi sobre a Tor\u00e1. Tam\u00e9n aparece na lenda do s\u00e9culo XIX como o creador do Golem de Praga, ser mitol\u00f3xico animado constru\u00eddo de arxila.\nO rabino Loew est\u00e1 enterrado no Cemiterio Vello Xudeu de Praga en Josefov.\nTraxectoria.\nMaharal naceu probablemente en Pozna\u0144, Polonia, (a\u00ednda que Perels sinala o lugar de nacemento erroneamente en Worms), fillo do rabino Bezalel (Loew), cuxa familia ti\u00f1a orixe na cidade renana de Worms. A s\u00faa data de nacemento \u00e9 desco\u00f1ecida, con fontes que indican 1512, 1520 e 1526. O seu t\u00edo Jakob ben Chajim era \"Reichsrabbiner\" (\"Rabino do Imperio\") do Sacro Imperio Romano e o seu irm\u00e1n Chaim de Friedberg era un famoso estudoso rab\u00ednico. Non existen informaci\u00f3n documentadas de recibise educaci\u00f3n relixiosa formal, levando os estudosos a conclu\u00edr que estaba dotado dun autodidactismo extremado.\nA s\u00faa familia consist\u00eda na s\u00faa esposa, Pearl, seis fillas, e un fillo, Bezalel, que chegou a ser rabino en Kol\u00edn, a\u00ednda que morreu a 1600. Era adi\u00f1eirado, probablemente polo \u00e9xito nos negocios do seu pai. Aceptou un posto como rabino en 1553 como \"Landesrabbiner\" de Moravia en Mikulov (Nikolsburg), dirixindo os asuntos da comunidade, mais tam\u00e9n determinando que tratado do Talmud \u00eda ser estudado polas comunidades da provincia. Tam\u00e9n revisou os estatutos comunitarios sobre a elecc\u00f3n e o proceso de taxaci\u00f3n. A\u00ednda que se retirou de Moravia en 1588 aos 68 anos, as comunidades continuaron a consideralo unha autoridade moito despois.\nUnha das s\u00faas actividades en Moravia foron as campa\u00f1as contra os rumores difamatorios sobre a lexitimidade (\"Nadler\") que se esparex\u00edan na comunidade contra certas familias e pod\u00edan arruinar a procura de parellas matrimoniais para os fillos desas familias. Este fen\u00f3meno afectou mesmo a s\u00faa familia. Empregou un dos dous grandes serm\u00f3ns anuais (entre Rosh Hashanah e Yom Kippur de 1583) para denunciar o fen\u00f3meno.\nVolveu a Praga en 1588, onde adoptou de novo un posto rab\u00ednic, substitu\u00edndo o retirado Isaac Hayoth. Inmediatamente reiterou as s\u00faas visi\u00f3ns sobre o \"Nadler\". O 23 de febreiro de 1592, tivo unha reuni\u00f3n co emperador Rodolfo II, \u00e1 que acudiu xunto co seu irm\u00e1n Sinai e o seu xenro Isaac Cohen; o pr\u00edncipe Bertier estaba presente co emperador. A conversa parece que estivo relacionada coa c\u00e1bala, materia que fascinaba ao emperador.\nEn 1592, Maharal mudouse a Pozna\u0144, onde fora elixido rabino xefe de Polonia. En Pozna\u0144 escribiu \"Netivoth Olam\" e parte de \"Derech Chaim\".\nMorte.\nCara ao final da s\u00faa vida volveu a Praga, onde morreu en 1609. Foi soterrado no Cemiterio Vello Xudeu.\nNome.\nO seu nome \"L\u00f6w\" ou \"Loew\", derivado do alem\u00e1n \"L\u00f6we\", \"le\u00f3n\" (a palabra yiddish \"Leib\" ten a mesma orixe), \u00e9 un kinnui ou nome substituto para o nome hebreo Judah ou Yehuda, xa que este nome, orixinariamente da tribo de Xud\u00e1, est\u00e1 asociado tradicionalmente cun le\u00f3n. No libro da X\u00e9nese, o patriarca Xacob ref\u00edrese ao seu fillo Xud\u00e1 como \"Gur Aryeh\", \"Le\u00f3n Novo\" (X\u00e9nese 49:9) cando o bend\u00ed. Na tradici\u00f3n onom\u00e1stica xud\u00eda, o nome hebreo e o nome substituto \u00e1s veces se combinan, como neste caso. A obra cl\u00e1sica de Maharal sobre o comentario de Rashi sobre a Tor\u00e1 ch\u00e1mase \"Gur Aryeh al HaTorah\" en hebreo, \u00e9 dicir, \"O Le\u00f3n Novo [comentando] sobre a Tor\u00e1\".\nA tumba de Maharal en Praga est\u00e1 decorada cun escudo her\u00e1ldico cun le\u00f3n con d\u00faas colas enlazadas, aludindo ao seu primeiro nome e a Bohemia, que ten como armas un le\u00f3n con d\u00faas colas.\nLi\u00f1a dav\u00eddica.\nSegundo a tradici\u00f3n xud\u00eda, a familia de Maharal descend\u00eda de forma patrilinear dos exilarcas babilonios e polo tanto da dinast\u00eda dav\u00eddica."}
{"id": "483680", "revid": "47401", "url": "https://gl.wikipedia.org/wiki?curid=483680", "title": "Rabbi Judah Loew", "text": ""}
{"id": "483682", "revid": "865", "url": "https://gl.wikipedia.org/wiki?curid=483682", "title": "I See a Darkness", "text": "I See a Darkness \u00e9 o sexto \u00e1lbum de estudio do m\u00fasico estadounidense Bonnie \"Prince\" Billy, publicado o 19 de xaneiro de 1999 a trav\u00e9s do selo Palace Records. Tr\u00e1tase do seu primeiro disco editado co nome de Bonnie \"Prince\" Billy. O \u00e1lbum conta con colaboraci\u00f3ns de Bob Arellano, Colin Gagon, Paul Oldham, David Pajo e Peter Townsend.\nNo ano 2003 a publicaci\u00f3n en li\u00f1a Pitchfork Media escolleu \"I See a Darkness\" como o noveno mellor \u00e1lbum dos anos 90."}
{"id": "483683", "revid": "72012", "url": "https://gl.wikipedia.org/wiki?curid=483683", "title": "AOS", "text": ""}
{"id": "483684", "revid": "22570", "url": "https://gl.wikipedia.org/wiki?curid=483684", "title": "The Auk", "text": "The Auk: Ornithological Advances \u00e9 unha revista cient\u00edfica revisada por pares e a publicaci\u00f3n oficial da American Ornithological Society (AOS). \nHistoria.\nFoi creada en 1884 e publ\u00edcase trimestralmente. A revista aborda a anatom\u00eda, o comportamento e a distribuci\u00f3n das aves. O seu nome \u00e9 o do arao xigante en ingl\u00e9s, o s\u00edmbolo do AOS.\nEn 2018 a American Ornithology Society anunciou unha colaboraci\u00f3n con Oxford University Press para publicar \"The Auk: Ornithological Advances\" e \"\".\nEditores.\nAs seguintes persoas foron os editores da revista:"}
{"id": "483685", "revid": "72012", "url": "https://gl.wikipedia.org/wiki?curid=483685", "title": "Auk", "text": ""}
{"id": "483688", "revid": "27155", "url": "https://gl.wikipedia.org/wiki?curid=483688", "title": "Chasco", "text": ""}
{"id": "483689", "revid": "22570", "url": "https://gl.wikipedia.org/wiki?curid=483689", "title": "Ladies and Gentlemen We Are Floating in Space", "text": "Ladies and Gentlemen We Are Floating in Space \u00e9 o terceiro \u00e1lbum de estudio da banda inglesa de space rock Spiritualized, publicado o 16 de xu\u00f1o de 1997 a trav\u00e9s do selo Dedicated Records. O \u00e1lbum conta coas colaboraci\u00f3ns do Balanescu Quartet, The London Community Gospel Choir e Dr. John."}
{"id": "483690", "revid": "865", "url": "https://gl.wikipedia.org/wiki?curid=483690", "title": "Regeneration", "text": "Regeneration \u00e9 o s\u00e9timo \u00e1lbum de estudio da banda norteirlandesa de chamber pop The Divine Comedy, publicado o 12 de marzo de 2001 a trav\u00e9s do selo Parlophone. Edit\u00e1ronse tres sinxelos do disco: \"Love What You Do\", \"Bad Ambassador\" e \"Perfect Lovesong\", o \u00faltimo deles chegando ao n\u00famero 42 das listas."}
{"id": "483691", "revid": "98629", "url": "https://gl.wikipedia.org/wiki?curid=483691", "title": "Ichthyaetus", "text": "Ichthyaetus \u00e9 un x\u00e9nero de aves acu\u00e1ticas da orde dos caradriformes, suborde dos laros e familia dos l\u00e1ridos.\nCompfrende seis especies que se distrib\u00faen en partes de Europa, Asia e \u00c1frica.\nTaxonom\u00eda.\nDescrici\u00f3n.\nO x\u00e9nero foi descrito en 1829 polo naturalista alem\u00e1n Johann Jakob Kaup, na s\u00faa obra \"Skizze zur Entwickelungsgeschichte der europ\u00e4ischen Thierwelt\".\nEtimolox\u00eda.\nO nome cient\u00edfico \"Ichthyaetus\" est\u00e1 formado pola uni\u00f3n dos elementos do lat\u00edn cient\u00edfico \"ichthy-\" e \"-aetos\", tirados das voces do grego antigo \u1f30\u03c7\u03b8\u03cd\u03c2 \"ichth\u00fds\", \"peixe\", e \u1f00\u03b5\u03c4\u03cc\u03c2 \"aet\u00f3s\", \"aguia\".\nNota taxon\u00f3mica.\nDurante moito tempo a maior\u00eda das gaivotas situ\u00e1ronse neste x\u00e9nero, entre elas as que se integran hoxe no x\u00e9nero \"Ichthyaetus \", incluso ao longo do s\u00e9culo XX. Este sistema predominou at\u00e9 principios do s\u00e9culo XXI: nos anos 2005-2007 co\u00f1eceuse que esta agrupaci\u00f3n era polifil\u00e9tica.\nEn 2005 un estudo de filoxenia molecular realizado por primeira vez sobre todas as especies reco\u00f1ecidas de gaivotas (53 especies) demostrou que o x\u00e9nero \"Larus\" as\u00ed concibido non era monofil\u00e9tico. Confirmando as conclusi\u00f3ns de dous estudos anteriores, un sobre morfolox\u00eda, e o outro sobre caracteres moleculares, avogaron pola disociaci\u00f3n de \"Larus\" en seis x\u00e9neros:\nAlgunhas destas recomendaci\u00f3ns foron inmediatamente aceptadas pola comunidade cient\u00edfica internacional.\nAt\u00e9 comezos do s\u00e9culo XXI as hoxe reco\u00f1ecidas como s\u00faas especies inclu\u00edanse no x\u00e9nero \"Larus\" como subx\u00e9neros, pero en 2005 prop\u00faxose que varios dos subx\u00e9neros que compo\u00f1\u00edan \"Larus\" foran ascendidos \u00e1 categor\u00eda de x\u00e9neros v\u00e1lidos, proposta que foi aceptada polo Congreso Ornitol\u00f3xico Internacional.\nEspecies.\nNa acualidade reco\u00f1\u00e9cense no x\u00e9nero as seguintes seis especies:\nV\u00e9xase tam\u00e9n.\nOutros artigos.\n[[Categor\u00eda:L\u00e1ridos]]"}
{"id": "483692", "revid": "89787", "url": "https://gl.wikipedia.org/wiki?curid=483692", "title": "There's a Riot Going On", "text": "There's a Riot Going On \u00e9 o d\u00e9cimo quinto \u00e1lbum de estudio da banda estadounidense de indie rock Yo La Tengo, publicado o 16 de marzo de 2018 a trav\u00e9s do selo Matador Records. \nO disco foi posto no n\u00famero 41 na lista dos mellores discos do ano segundo os cr\u00edticos da revista \"The Wire\". O t\u00edtulo do \u00e1lbum deriva do \u00e1lbum de 1971 de Sly and the Family Stone \"There's a Riot Goin' On\"."}
{"id": "483693", "revid": "865", "url": "https://gl.wikipedia.org/wiki?curid=483693", "title": "Bright Flight", "text": "Bright Flight \u00e9 o cuarto \u00e1lbum de estudio da banda estadounidense de indie rock Silver Jews, publicado o 20 de novembro de 2001 a trav\u00e9s do selo Drag City."}
{"id": "483695", "revid": "5132", "url": "https://gl.wikipedia.org/wiki?curid=483695", "title": "AS B\u00e9ziers", "text": ""}
{"id": "483697", "revid": "5132", "url": "https://gl.wikipedia.org/wiki?curid=483697", "title": "Stade Fran\u00e7ais Par\u00eds", "text": ""}
{"id": "483698", "revid": "5132", "url": "https://gl.wikipedia.org/wiki?curid=483698", "title": "Sporting Union Agen", "text": ""}
{"id": "483699", "revid": "5132", "url": "https://gl.wikipedia.org/wiki?curid=483699", "title": "Lot-et-Garonne", "text": ""}
{"id": "483700", "revid": "5132", "url": "https://gl.wikipedia.org/wiki?curid=483700", "title": "Union Bordeaux-B\u00e8gles", "text": ""}
{"id": "483701", "revid": "865", "url": "https://gl.wikipedia.org/wiki?curid=483701", "title": "Tales from the Punchbowl", "text": "Tales from the Punchbowl \u00e9 o cuarto \u00e1lbum de estudio da banda estadounidense de funk metal Primus, publicado o 6 de xu\u00f1o de 1995 a trav\u00e9s dos selos Interscope Records e Prawn Song. Foi o \u00faltimo disco do grupo con Tim Alexander antes de que volvese a unir \u00e1 banda sete anos despois, e novamente en setembro de 2013. Foi certificado ouro o 20 de xullo de 1995."}
{"id": "483702", "revid": "98629", "url": "https://gl.wikipedia.org/wiki?curid=483702", "title": "Don't Wake Me Up", "text": "Don't Wake Me Up \u00e9 o primeiro \u00e1lbum de estudio da banda estadounidense de indie rock The Microphones, publicado o 24 de agosto de 1999 a trav\u00e9s do selo K Records. O vinilo e o CD te\u00f1en portadas diferentes. A edici\u00f3n en vinilo usou a portada do sinxelo \"Moon Moon\", e inclu\u00eda un p\u00f3ster no interior da portada do CD."}
{"id": "483703", "revid": "4817", "url": "https://gl.wikipedia.org/wiki?curid=483703", "title": "Double Star", "text": "Double Star, tam\u00e9n co\u00f1ecido como Tan Ce (TC), foi unha misi\u00f3n espacial conxunta de Europa e China consistente en dous sat\u00e9lites artificiais lanzados para o estudo dos efectos do Sol na contorna da Terra.\nCaracter\u00edsticas.\nAs naves da misi\u00f3n foron denominadas \"Double Star 1\" e \"Double Star 2\". A primeira (denominada TC-1) foi lanzada o 29 de decembro de 2003 nunha \u00f3rbita ecuatorial para estudar os denominados procesos de subtormenta e a entrada de part\u00edculas solares na parte frontal da magnetosfera terrestre. A segunda (TC-2) foi enviada a unha \u00f3rbita polar o 25 de xullo de 2004 co fin de medir a entrada de enerx\u00eda do vento solar na ionosfera. Xunto coas naves da misi\u00f3n Cluster II recoll\u00e9ronse datos para entender o proceso de inicio e os mecanismos f\u00edsicos implicados das subtormentas xeomagn\u00e9ticas.\nAmbos sat\u00e9lites foron lanzados mediante foguetes CZ-2C. Ti\u00f1an forma cil\u00edndrica, cun di\u00e1metro duns 2,1 m e unha altura de 1,4 m. Cada un ti\u00f1a unha masa duns 270 kg. TC-1 reentrou na atmosfera o 14 de outubro de 2017, desintegr\u00e1ndose durante o descenso."}
{"id": "483704", "revid": "865", "url": "https://gl.wikipedia.org/wiki?curid=483704", "title": "Under the Western Freeway", "text": "Under the Western Freeway \u00e9 o primeiro \u00e1lbum de estudio da banda estadounidense de indie rock Grandaddy, publicado o 21 de outubro de 1997 a trav\u00e9s do selo Will Records."}
{"id": "483705", "revid": "72012", "url": "https://gl.wikipedia.org/wiki?curid=483705", "title": "Tan Ce", "text": ""}
{"id": "483706", "revid": "865", "url": "https://gl.wikipedia.org/wiki?curid=483706", "title": "Blue Screen Life", "text": "Blue Screen Life \u00e9 o segundo \u00e1lbum de estudio da banda estadounidense de indie rock Pinback, publicado o 23 de outubro de 2001 a trav\u00e9s do selo Ace Fu Records."}
{"id": "483707", "revid": "5132", "url": "https://gl.wikipedia.org/wiki?curid=483707", "title": "Stade Gerland", "text": ""}
{"id": "483708", "revid": "5132", "url": "https://gl.wikipedia.org/wiki?curid=483708", "title": "Montpellier H\u00e9rault Rugby Club", "text": ""}
{"id": "483710", "revid": "5132", "url": "https://gl.wikipedia.org/wiki?curid=483710", "title": "RC Toulon", "text": ""}
{"id": "483711", "revid": "5132", "url": "https://gl.wikipedia.org/wiki?curid=483711", "title": "Stadium Municipal de Toulouse", "text": ""}
{"id": "483712", "revid": "865", "url": "https://gl.wikipedia.org/wiki?curid=483712", "title": "You Forgot It in People", "text": "You Forgot It in People \u00e9 o segundo \u00e1lbum de estudio da banda canadense de indie rock Broken Social Scene, publicado o 15 de outubro de 2002 a trav\u00e9s dos selos Arts &amp; Crafts e Paper Bag Records."}
{"id": "483713", "revid": "65337", "url": "https://gl.wikipedia.org/wiki?curid=483713", "title": "Kintsugi", "text": "Kintsugi \u00e9 o oitavo \u00e1lbum de estudio da banda estadounidense de indie rock Death Cab for Cutie, publicado o 31 de marzo de 2015 a trav\u00e9s do selo Atlantic Records. Foi gravado nos Eldorado Recording Studios, en Burbank, California, \"e\" producido por Rich Costey. \u00c9 ademais o primeiro disco do grupo en contar cun produtor externo. O traballo foi nomeado ao premio ao mellor \u00e1lbum de rock na 58 edici\u00f3n dos Grammy."}
{"id": "483714", "revid": "5132", "url": "https://gl.wikipedia.org/wiki?curid=483714", "title": "Union Sportive Montauban", "text": ""}
{"id": "483716", "revid": "5863", "url": "https://gl.wikipedia.org/wiki?curid=483716", "title": "Eduardo S. Maragoto", "text": ""}
{"id": "483718", "revid": "65337", "url": "https://gl.wikipedia.org/wiki?curid=483718", "title": "Casa da Moeda de Filadelfia", "text": "A Casa da Moeda de Filadelfia (en ingl\u00e9s: \"Philadelphia Mint\") foi a primeira ceca establecida nos Estados Unidos de Am\u00e9rica, creada polas necesidades comerciais da nova naci\u00f3n no mometo do seu nacemento. A s\u00faa instituci\u00f3n foi a segunda prioridade dos \"pais fundadores\", logo da ratificaci\u00f3n da Constituci\u00f3n dos EEUU.\nNo s\u00e9culo XXI segue a ser unha das ramas operativas da Casa da Moeda dos Estados Unidos.\nHistoria.\nInmediatamente despois da ratificaci\u00f3n constitucional, o presidente Washington e o resto do Goberno quixeron crear unha moeda nacional, non s\u00f3 para satisfacer as necesidades do comercio, sen\u00f3n que tam\u00e9n eran conscientes de que a lenda sobre as moedas fortalecer\u00eda o sentimento nacional dos cidad\u00e1ns.\nO 2 de abril de 1792 aprobouse a Lei da moeda, que entre outros asuntos prev\u00eda a inmediata creaci\u00f3n dunha Casa da Moeda en Filadelfia, que daquela era a capital da naci\u00f3n. Outras cuesti\u00f3ns capitais recollidas nesta lei foron a instauraci\u00f3n do d\u00f3lar como unidade monetaria nacional, acoll\u00e9ndose ao sistema decimal, as\u00ed como a composici\u00f3n das aliaxes e os pesos e valores das moedas. Rexeitouse a inclusi\u00f3n do busto presidencial nas moedas polas reminiscencias mon\u00e1rquicas que iso ter\u00eda e acordouse utilizar no canto del representaci\u00f3ns aleg\u00f3ricas da Liberdade.\nPrimeiro edificio.\nDavid Rittenhouse (1732-1796), un cient\u00edfico norteamericano, foi nomeado como primeiro director da casa da moeda polo presidente George Washington. En xullo de 1792, Rittenhouse levou a cabo as xesti\u00f3ns para a adquisici\u00f3n de d\u00faas parcelas en Filadelfia, unha na r\u00faa S\u00e9tima e outra no n\u00famero 631 da r\u00faa Filbert, por un importe de 4.266,67 d\u00f3lares. O d\u00eda seguinte \u00e1 s\u00faa compra tir\u00e1ronse unhas ru\u00ednas que exist\u00edan no terreo dunha antiga destilar\u00eda de whisky e axi\u00f1a comezou a constru\u00edrse o primeiro dos edificios que m\u00e1is tarde compor\u00edan a planta, a casa de fundici\u00f3n, que estaba xa acabada o 7 de setembro. Este foi o primeiro edificio p\u00fablico levantado a expensas do Goberno dos Estados Unidos. Uns meses despois constru\u00eduse o edificio de cu\u00f1axe, cunha estrutura de ladrillo e con tres pisos, coa fachada cara \u00e1 r\u00faa S\u00e9tima, que med\u00eda 11 metros de ancho e ti\u00f1a un fondo doutros 10.\nO ouro e a prata para a casa da moeda estiveron almacenados en c\u00e1maras acoirazadas situadas nos sotos do edificio da ceca. O primeiro andar albergaba as salas de dep\u00f3sito e de pesaxe, xunto coa sala da prensa, onde se levaba a cabo a tarefa principal da instituci\u00f3n: a cu\u00f1axe de moedas. As instalaci\u00f3ns administrativas da empresa estaban situadas no segundo andar e a oficina de ensaios no terceiro.\nEn xaneiro de 1816, a fundici\u00f3n acabou destru\u00edda por mor dun incendio e o edificio foi substitu\u00eddo por un novo, en cuxo soto se instalou unha nova m\u00e1quina de vapor para impulsar a maquinaria.\nAta 1833, estes edificios foron os \u00fanicos que abasteceron os Estados Unidos de moeda circulante, ata que as operaci\u00f3ns se trasladaron \u00e1 segunda casa de moeda de Filadelfia. As primeiras instalaci\u00f3ns foron vendidas e acabaron por ser demolidas entre 1907 e 1911. Cons\u00e9rvase unha fotograf\u00eda tomada arredor de 1908 na que se aprecia a fachada do edificio, que amosaba a inscrici\u00f3n \"Ye Olde Mint\" (entre comi\u00f1as) e o seu ano de construci\u00f3n: 1792. Logo da s\u00faa demolici\u00f3n do edificio, unha pequena placa conmemora a significaci\u00f3n hist\u00f3rica do lugar.\nSegundo edificio.\nO 4 de xullo de 1829 produciuse a colocaci\u00f3n da primeira pedra do segundo edificio da Casa da Moeda de Filadelfia, situado na intersecci\u00f3n das r\u00faas Chestnut e Juniper. O arquitecto que se encargou do seu dese\u00f1o foi William Strickland (1788-1854) e foi constru\u00eddo en m\u00e1rmore branco con columnas de estilo grego. A s\u00faa fachada med\u00eda 46 metros e a s\u00faa profundidade era de 62 metros, o cal supu\u00f1a unha substancial mellora con respecto ao primeiro edificio, tanto pola s\u00faa imaxe como polos seus espazos fabr\u00eds.\nO novo edificio empezou a ser operativo en xaneiro de 1833, a\u00ednda que, malia a amplitude dos seus espazos, a s\u00faa produci\u00f3n viuse desde o primeiro momento moi limitada debido ao estado obsoleto da s\u00faa maquinaria, que provi\u00f1a integramente da que xa se utilizara nas instalaci\u00f3ns orixinais. Para ver de solucionar tal situaci\u00f3n, un dos empregados da ceca, Franklin Peale (1795-1870), foi enviado a Europa para estudar as tecnolox\u00edas avanzadas de cu\u00f1axe, que foron implantadas en Filadelfia logo do seu regreso, o que deu como resultado un aumento tanto da cantidade como da calidade da s\u00faa produci\u00f3n. \nEn 1902, este segundo edificio foi vendido e posteriormente demolido. A primeira pedra angular do edificio foi desenterrada logo da s\u00faa demolici\u00f3n e viuse que conti\u00f1a un tarro de lambetadas cun tap\u00f3n de codia petrificado como tapa. O tarro conti\u00f1a tres moedas, alg\u00fans xornais e un pergami\u00f1o con informaci\u00f3n sobre a primeira casa da moeda e sobre o proxecto de creaci\u00f3n da segunda.\nTerceiro edificio.\nO terceiro edificio da Casa de Moeda de Filadelfia foi constru\u00eddo nuns terreos situados no n\u00famero 1.700 da r\u00faa Spring Garden e foi dese\u00f1ado por James Knox Taylor (1857-1929), un arquitecto do Departamento do Tesouro dos Estados Unidos. O edificio comezou a actividade en 1901 e s\u00f3 no seu primeiro ano de produci\u00f3n alcanzouse a cantidade de 500 mill\u00f3ns de moedas cu\u00f1adas moedas para os Estados Unidos e outros 90 mill\u00f3ns de pezas por encarga para pa\u00edses estranxeiros.\nO edificio \u00e9 unha estrutura de grandes dimensi\u00f3ns que practicamente abrangue un bloque completo, que se caracteriza por presentar unha fachada inspirada nos templos romanos. No seu interior p\u00f3dense apreciar sete mosaicos de vidro dese\u00f1ados polo artista estadounidense Louis Comfort Tiffany (1848-1933), nun teito abovedado de cor dourada, que representan os antigos m\u00e9todos romanos de cu\u00f1axe. \nDesde 1973 o edificio pertence ao \"Community College\" de Filadelfia.\nCuarto edificio.\nEn 1969 abriu as s\u00faas portas o edificio que levou a Casa da Moeda de Filadelfia ao s\u00e9culo XXI. Foi dese\u00f1ado polo arquitecto Vincent G. Kling, quen tam\u00e9n se ocupou doutros edificios moi representativos na cidade, como \u00e9 o caso do \"Five Penn Center\", o \"Centre Square\" e o \"Annenberg Center for the Performing Arts\". No momento da s\u00faa inauguraci\u00f3n era a ceca m\u00e1is grande do mundo.\nA ceca de Filadelfia pode producir ata un mill\u00f3n de moedas en 30 minutos, o que \u00e1 ceca orixinal de 1792 lle supor\u00eda a produci\u00f3n de tres anos.\nA factor\u00eda, que \u00e9 unha das ramas da Casa da Moeda dos Estados Unidos, produce tam\u00e9n condecoraci\u00f3ns militares e medallas de moi distinto tipo, para entidades tanto gobernamentais como civ\u00eds. \nAs moedas cu\u00f1adas na ceca de Filadelfia levan desde 1981 a marca de ceca \"P\", excepto no caso das moedas dun centavo. Antes de 1980, as moedas cu\u00f1adas nesta ceca carec\u00edan de marca identificadora, ag\u00e1s as moedas de cinco centavos co busto de Thomas Jefferson emitidos entre 1942 e 1945, e as dun d\u00f3lar co busto de Susan B. Anthony de 1979.\nRoubos.\nO 19 de agosto de 1858, durante unha visita \u00e1 Casa de Moeda de Filadelfia, dous ladr\u00f3ns utilizaron unha chave falsificada para abrir unha vitrina que conti\u00f1a diversas rarezas numism\u00e1ticas de ouro valoradas en 265.00 d\u00f3lares, a\u00ednda que foron detidos ao pouco tempo cando pretend\u00edan comerciar con elas en establecementos da cidade.\nEn 1893, Henry S. Cochran, un empregado da secci\u00f3n de pesaxe provocou unha malversaci\u00f3n de 134.000 d\u00f3lares na xesti\u00f3n dos lingotes de ouro da c\u00e1mara acoirazada da ceca, durante un per\u00edodo de entre 8 e 10 anos. Cheg\u00e1ronse a recuperar uns 107.000 d\u00f3lares da s\u00faa casa e dun acocho no sistema de ventilaci\u00f3n dentro da mesma casa da moeda.\nEn setembro de 2011, o antigo oficial de polic\u00eda con destino na ceca, William Gris, foi declarado culpable de roubar moedas con erros de cu\u00f1axe por un valor de arredor de 2,4 mill\u00f3ns de d\u00f3lares, que colocaba no mercado grazas a un distribuidor."}
{"id": "483719", "revid": "65337", "url": "https://gl.wikipedia.org/wiki?curid=483719", "title": "Casa de Moeda de Filadelfia", "text": ""}
{"id": "483720", "revid": "65337", "url": "https://gl.wikipedia.org/wiki?curid=483720", "title": "Ceca de Filadelfia", "text": ""}
{"id": "483721", "revid": "89787", "url": "https://gl.wikipedia.org/wiki?curid=483721", "title": "Hanna Dam\u00e1sio", "text": "Hanna Dam\u00e1sio, nada en Lisboa o 24 de setembro de 1942, \u00e9 unha cient\u00edfica portuguesa dedicada ao campo da neurociencia cognitiva. Empregando tomograf\u00eda computadorizada e imaxes por resonancias magn\u00e9ticas, desenvolveu m\u00e9todos de investigaci\u00f3n sobre a estrutura do cerebro humano e estudou funci\u00f3ns como a linguaxe, memoria e emoci\u00f3n, mediante os m\u00e9todos da lesi\u00f3n e a neuroimaxe funcional. \u00c9 profesora de neurociencia e directora do Dana and David Dornsife Cognitive Neuroscience Imaging Center na Universidade do Sur de California.\nTraxectoria.\nTras obter un doutoramento en medicina pola Universidade de Lisboa en 1969, Dam\u00e1sio comezou a s\u00faa carreira acad\u00e9mica como instrutora no departamento de neurolox\u00eda da Universidade de Iowa en 1976. Rapidamente foi promocionada, convert\u00e9ndose en profesora do departamento de neurolox\u00eda en 1985. Ademais dos postos acad\u00e9micos, Dam\u00e1sio tam\u00e9n foi empregada como directora do laboratorio de neuroimaxe e neuroanatom\u00eda humana da mesma universidade entre 1982 e 2004, na que foi tam\u00e9n profesora adxunta.\nDam\u00e1sio emprega m\u00e9todos de imaxes cerebrais como a tomograf\u00eda computadorizada e a resonancia nuclear magn\u00e9tica, para mellorar os protocolos de diagn\u00f3stico para doenzas que afectan o cerebro. Os seus proxectos incl\u00faen o desenvolvemento de novas t\u00e9cnicas para investigar a estrutura cerebral \"in vivo\" mediante resonancias magn\u00e9ticas, desenvolvendo novas t\u00e9cnicas para avaliar resultados experimentais en tomograf\u00eda de emisi\u00f3ns positr\u00f3nicas e investigando os substratos neuroanat\u00f3micos da linguaxe, a memoria, a emoci\u00f3n e a toma de decisi\u00f3ns empregando o m\u00e9todo da lesi\u00f3n. Os seus traballos deron lugar a numerosos artigos cient\u00edficos que apareceron en importantes xornais. En 1989 publicou \"Lesion Analysis in Neuropsychology\" (Oxford University Press), libro de texto cl\u00e1sico polo que recibiu o premio ao Libro Destacado do Ano en Ciencias Biol\u00f3xicas e M\u00e9dicas da Association of American Publishers. O seu continuo interese en neuroanatom\u00eda humana levouna a desenvolver o primeiro atlas do cerebro humano baseado en imaxes de tomograf\u00edas computadorizadas, \"Human Brain Anatomy in Computerized Images\", tam\u00e9n publicado por Oxford University Press. A obra \u00e9 unha reco\u00f1ecida referencia sobre o tema.\nHonras e premios.\nDam\u00e1sio recibiu o premio Pessoa en 1992 polas s\u00faas destacadas contribuci\u00f3ns \u00e1 ciencia e \u00e1 literatura. Foi elixida para a American Neurological Association en 1995 e reco\u00f1ecida como membro da American Academy of Arts and Sciences en 1997. En 2004, compartiu o premio Jean-Louis Signoret en neurociencia cognitiva polo seu traballo pioneiro en cognici\u00f3n social. En 2010, recibiu o premio Cozzarelli da United States National Academy of Sciences polo mellor artigo en neurociencia do comportamento publicado en \"Proceedings of the National Academy of Sciences\" en 2009. En 2011, Hanna e o seu marido recibiron doutoramentos honorarios da Ecole Polytechnique Federale de Lausanne (EPFL) en Su\u00edza polas s\u00faas contribuci\u00f3ns en neurolox\u00eda. Tam\u00e9n ten doutoramentos honorarios da Sorbona (Universit\u00e9 Paris Descartes), a Universitat Oberta de Catalunya e as universidades de Lisboa e Aachen.\nO 9 de xu\u00f1o de 1995 foi nomeada Grande-Oficial da Ordem Militar de Sant'Iago da Espada xuntamente co seu marido. En 2005 recibiu tam\u00e9n xunto co seu marido o Premio Pr\u00edncipe de Asturias de Investigaci\u00f3n Cient\u00edfica e T\u00e9cnica.\nVida persoal.\nHanna est\u00e1 casada con Ant\u00f3nio Dam\u00e1sio, reco\u00f1ecido neur\u00f3logo e experto na relaci\u00f3n entre emoci\u00f3n e cognici\u00f3n, co que codirixe o Brain and Creativity Institute (BCI) na Universidade do Sur de California. No seu tempo de lecer tam\u00e9n se dedica \u00e1 escultura."}
{"id": "483722", "revid": "624", "url": "https://gl.wikipedia.org/wiki?curid=483722", "title": "Ra\u00fal I de Vermandois", "text": "Ra\u00fal I de Vermandois, chamado Ra\u00fal I o Valente, ou Ra\u00fal I o Chosco, tam\u00e9n co\u00f1ecido co nome de Ra\u00fal de Cr\u00e9py, nado ao redor de 1094 e finado o 13 de outubro de 1152, foi conde de Vermandois, de Amiens e de Valois de 1102 a 1152. \nTraxectoria.\nFillo de Adelaida de Vermandois e Hugo I o Grande, fillo do rei Henrique I de Francia, era o primo irm\u00e1n do rei Lu\u00eds VI de Francia. Deu o seu apoio a estes \u00faltimos contra os bar\u00f3ns refractarios \u00e1 autoridade real. \nTendo perdido un ollo no transcurso da captura do castelo de Livry en 1129, ao ano seguinte, no asedio de Coucy, feriu mortalmente a Tom\u00e9 de Marle, se\u00f1or de Coucy, que matara hab\u00eda moito tempo ao seu irm\u00e1n Henrique (1091 -1130), se\u00f1or de Chaumont-en-Vexin. En novembro de 1131, o rei Lu\u00eds VI nomeouno senescal. \nPouco despois da morte de Lu\u00eds VI en 1137, sostivo temporalmente a causa da Ra\u00ed\u00f1a Nai Adelaida de Savoia, que tem\u00eda que o seu dote fose usado ao servizo do Estado polo seu fillo Lu\u00eds VII axudado polo abade Suger. \nFiel \u00e1 Coroa de Francia, Lu\u00eds VII prop\u00faxolle \u00e1 irm\u00e1 da s\u00faa muller (Leonor de Aquitania) chamada Petronila de Aquitania (sobre 1125 - 1151 ) para casar con ela, Ra\u00fal repudiou en 1142 \u00e1 s\u00faa primeira esposa Leonor de Blois. A muller abandonada queixouse ent\u00f3n ao seu irm\u00e1n Teobaldo IV, conde de Blois e Champa\u00f1a, que \u00e1 s\u00faa vez se rebelou contra o rei de Francia. O papa Inocencio II interveu anulando este matrimonio e excomungando aos novos c\u00f3nxuxes as\u00ed como aos bispos que consentiron a bendiciron a s\u00faa uni\u00f3n. Por\u00e9n o papa Ux\u00edo III que sucedeu a Inocencio II, lexitimou este segundo matrimonio no concilio celebrado en Reims en 1148. \nDurante a ausencia de Lu\u00eds VII (que marchara \u00e1 segunda cruzada), en 1145, Ra\u00fal permaneceu en Francia como rexente do reino xunto a Suger. Despois do regreso de Lu\u00eds, Ra\u00fal, que quedara vi\u00favo de Petronila, a s\u00faa segunda muller, casou de novo en 1152 coa Laureta de Alsacia (sobre 1125 - 1151), filla de Teodorico de Alsacia, conde de Flandres. \nMatrimonios e descendencia.\n1) Cara a 1120, casou en primeiras nupcias con Leonor de Blois, filla de Estevo II de Blois e Adela de Inglaterra, da que se separou sobre 1141 por mor da consanguinidade. Algunhas xenealox\u00edas atrib\u00faen a esta uni\u00f3n un fillo, Hugo II de Vermandois, que se ter\u00eda feito monxe baixo o nome de F\u00e9lix de Valois, pero esta afirmaci\u00f3n parece ser unha broma do s\u00e9culo XVI. \n2) En 1142, casou con Petronila de Aquitania, filla de Guillerme X de Aquitania e irm\u00e1 de Leonor de Aquitania, coa que tivo a: \nEn 1152 casou con Laureta de Lorena, unha ef\u00e9mera uni\u00f3n da que non tivo fillos. "}
{"id": "483723", "revid": "47401", "url": "https://gl.wikipedia.org/wiki?curid=483723", "title": "Hanna Damasio", "text": ""}
{"id": "483725", "revid": "98629", "url": "https://gl.wikipedia.org/wiki?curid=483725", "title": "Hugo de Vermandois", "text": "Hugo I de Vermandois, nado en 1053 e finado o 18 de outubro de 1101, chamado \"Magnus\" ou \"o Grande\", foi o fillo m\u00e1is novo de Henrique I de Francia e a princesa rusa Ana de K\u00ediv, e irm\u00e1n m\u00e1is novo de Filipe I de Francia.\nTraxectoria.\nFoi conde de Vermandois por dereito propio, a\u00ednda que non levou a termo ning\u00fan fito como gobernante ou como militar. De feito, Steven Runciman afirma que o seu alcume \"Magnus\", que Guillerme de Tiro usa para facer referencia a el, \u00e9 en realidade un erro do copista e que deber\u00eda ser \"Minus\" (o menor), refer\u00edndose a que era o irm\u00e1n m\u00e1is novo do rei de Francia. \nParticipou na Primeira Cruzada con Godofredo de Bouillon e combate no cerco de Nicea, na Dorilea. despois da toma de Antioqu\u00eda, onde ga\u00f1a o sobrenome de \u00abGrande\u00bb, os turcos ve\u00f1en a cercar a cidade e Hugo, desanimado, abandona os cruzados e volve a Francia sen ter cumprido o seu voto. A toma de Xerusal\u00e9n c\u00f3breo de vergo\u00f1a e, para reparar a s\u00faa falta, parte de novo a Palestina; resulta ferido nun combate na beira do r\u00edo Halys e morre en Tarso, en Cilicia.\nMatrimonio e descendencia.\nCasou con Adelaida de Vermandois, filla do conde Heriberto IV de Vermandois e Adelaida de Valois. Tiveron nove fillos:"}
{"id": "483726", "revid": "89787", "url": "https://gl.wikipedia.org/wiki?curid=483726", "title": "Chroicocephalus", "text": "Chroicocephalus \u00e9 un x\u00e9nero de aves acu\u00e1ticas da orde dos caradriformes, suborde dos laros e familia dos l\u00e1ridos.\nComprende 11 especies (ou 12, segundos os autores) de gaviotas clasificadas anteriormente no x\u00e9nero \"Larus\". \nNota.\nPara ver as variaci\u00f3ns da clasificaci\u00f3n do x\u00e9nero \"Larus\", v\u00e9xase: Larus#Nota taxon\u00f3mica).\nTaxonom\u00eda.\nDescrici\u00f3n.\nA especie foi definida en 1836 polo naturalista brit\u00e1nico Thomas Campbell Eyton.\nEtimolox\u00eda.\nO nome do x\u00e9nero \"Chroicocephalus\" est\u00e1 formado polos elementos do lat\u00edn cient\u00edfico \"chroico-\", \"-cephal-\" e \"-us\", tirados das voces do grego antigo \u03c7\u03c1\u03c9\u03ca\u03ba\u03cc\u03c2 \"khr\u014d\u00efk\u00f3s\" \"coloreado\", \u03ba\u03b5\u03c6\u03b1\u03bb\u03ae \"kephal\u1e17\" \"cabeza\", e o sufixo grego -\u03bf\u03c2 \"-os\", \"-os\".\nClasificaci\u00f3n.\nNa actualidade reco\u00f1\u00e9cense no x\u00e9nero as especies seguintes:\nPor\u00e9n, o [[ITIS]] e Avibase reco\u00f1ecen outra especie m\u00e1is:\nque, para as obras de referencia antecitadas, ser\u00eda a [[subespecie]] \"Chroicocephalus novaehollandiae scopulinus\"\nEn Galicia.\nEn [[Galicia]] \u00e9 frecuente a especie \"[[Chroicocephalus ridibundus]]\", sendo de presenza espor\u00e1dica \"[[Chroicocephalus genei]]\" e \"[[Chroicocephalus philadelphia]]\".\nV\u00e9xase tam\u00e9n.\nOutros artigos.\n[[Categor\u00eda:L\u00e1ridos]]"}
{"id": "483727", "revid": "624", "url": "https://gl.wikipedia.org/wiki?curid=483727", "title": "Hugo I de Vermandois", "text": ""}
{"id": "483731", "revid": "1131", "url": "https://gl.wikipedia.org/wiki?curid=483731", "title": "Eyton Hall", "text": "Eyton Hall \u00e9 unha casa familiar (\"Manor\", en ingl\u00e9s) situada preto de Eyton-upon-the-Weald-Moors, rodeada polo campo do condado de Shropshire, Inglaterra.\nEn 1719 \u00e1 morte do seu propietario Soudley Eyton sen descendencia), o se\u00f1or\u00edo pasou ao seu irm\u00e1n Thomas. Thomas Eyton constru\u00edu o edificio actual ampliando un pavill\u00f3n de caza do s\u00e9culo XVIII. A partir daquela, e at\u00e9 1904, Eyton Hall pasou de pai a fillo. Un dos seus propietarios foi o naturalista Thomas Campbell Eyton (1809-1880)."}
{"id": "483732", "revid": "98629", "url": "https://gl.wikipedia.org/wiki?curid=483732", "title": "Thomas Campbell Eyton", "text": "Thomas Campbell Eyton, nado o 10 de setembro de 1809 en Eyton Hall, preto de Wellington, condado de Shropshire, Inglaterra, e finado o 25 de outubro de 1880, foi un naturalista brit\u00e1nico especializado en aves, peixes e animais de gando. Foi compa\u00f1eiro de estudos na Universidade de Cambridge, e amigo, de Charles Darwin, a\u00ednda que estaba en desacordo coas s\u00faas teor\u00edas.\nTraxectoria.\nPrimeiros anos.\nThomas C. Eyton naceu en Eyton Hall, cerca de Wellington, Shropshire. Estudou no Saint John's College daa Universidade de Cambridge, onde foi contempor\u00e1neo e amigo de Charles Darwin. \nEn 1835 Eyton casou con Elizabeth Frances Slaney, filla m\u00e1is vella e coherdeira do parlamentario Robert Aglionby Slaney. Tiveron sete fillos. Elizabeth faleceu dez anos antes que o propio Eyton.\nEn 1855, tras herdar a propiedade familiar de Eyton Hall, constru\u00edu al\u00ed un Museo de Historia Natural.\nCarreira profesional.\nEyton publicou \"History of the Rarer British Birds\" (1836), \"A Monograph on the Anatidae, Or Duck Tribe\" (1838), \"A History of Oyster and Oyster Fisheries\" (1858) e \"Osteologia Avium\" (1871\u201378). Ao redor de 1842, fundou a colecci\u00f3n \"Herd Book of Hereford Cattle\" (Libros do gando Hereford), que editar\u00eda at\u00e9 1860.\nFoi xu\u00edz de paz e \"Deputy Lieutenant\" do condado de Shropshire. \nEn 1830 ingresou na asociaci\u00f3n South Salopian Yeomanry Cavalry co grao de corneta, e foi ascendido a tenente en 1838.\nAbreviatura.\nA abreviatura Eyton empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "483734", "revid": "5863", "url": "https://gl.wikipedia.org/wiki?curid=483734", "title": "Dragon (nave espacial)", "text": "Dragon \u00e9 o nome dunha nave espacial non tripulada da empresa SpaceX. \u00dasase para levar e traer carga a e desde a Estaci\u00f3n Espacial Internacional baixo un contrato coa NASA.\nCaracter\u00edsticas.\nA c\u00e1psula Dragon foi desenvolvida por SpaceX tras ser unha das ga\u00f1adoras da competici\u00f3n Commercial Orbital Transportation Services (COTS) da NASA de setembro de 2006. COTS asignou varias cantidades de di\u00f1eiro a varias empresas para proporcionar un servizo de avituallamento \u00e1 Estaci\u00f3n Espacial Internacional despois da posta f\u00f3ra de servizo dos transbordadores espaciais. Inicialmente se asignaron 278 mill\u00f3ns de d\u00f3lares para tres voos de desmostraci\u00f3n.\nAs c\u00e1psulas l\u00e1nzanse mediante foguetes Falcon 9 e constan de catro partes: o morro en forma de cono, que protexe o resto da nave durante o ascenso; a secci\u00f3n presurizada, que acolle a carga presurizada; e a secci\u00f3n de servizo, que cont\u00e9n a avi\u00f3nica, o sistema de control a reacci\u00f3n, formado por 18 propulsores hiperg\u00f3licos, os paraca\u00eddas e outra infraestrutura; e secci\u00f3n non presurizada, no que hai carga que pode ir exposta ao baleiro e que sost\u00e9n os paneis solares que proporcionan enerx\u00eda \u00e1 nave. A c\u00e1psula est\u00e1 dese\u00f1ada para ser aut\u00f3noma e poder acoplarse coa estaci\u00f3n de maneira autom\u00e1tica. Ten un volume presurizado de 18 m3 e unha capacidade de carga de 2500 kg. A nave prot\u00e9xese durante a reentrada por un escudo t\u00e9rmico ablativo, amarando suavemente grazas aos seus paraca\u00eddas.\nDesde o inicio do seu desenvolvemento cre\u00e1ronse varias versi\u00f3ns da c\u00e1psula Dragon.\nVersi\u00f3ns.\nVersi\u00f3n de cualificaci\u00f3n.\nA unidade de cualificaci\u00f3n foi un modelo estrutural da c\u00e1psula que serviu de carga \u00fatil no voo inaugural do Falcon 9. Foi lanzada o 4 de xu\u00f1o de 2010 e permaneceu unida a prop\u00f3sito \u00e1 \u00faltima etapa do foguete Falcon 9. Carec\u00eda de equipamento e instrumentaci\u00f3n e non foi dese\u00f1ada para regresar intacta \u00e1 Terra. Reentrou na atmosfera o 27 de xu\u00f1o de 2010.\nDragon C1.\nA Dragon C1 foi un prototipo simplificado da c\u00e1psula final lanzado o 8 de decembro de 2010 nun voo de 4 horas. Esta nave non levaba paneis solares nin o sistema de acoplamento que levar\u00eda a versi\u00f3n definitiva. A secci\u00f3n non presurizada permaneceu acoplada \u00e1 \u00faltima etapa do Falcon 9, a diferenza dos voos operativos, co que s\u00f3 a c\u00e1psula se separou do foguete. Deu d\u00faas voltas completas \u00e1 Terra, despois das cales reentrou na atmosfera e amarou na costa oeste de M\u00e9xico. Foi posta en exposici\u00f3n nas instalaci\u00f3ns de SpaceX.\nDragon C2.\n\u00c9 a versi\u00f3n operativa da c\u00e1psula. Lanz\u00e1ronse 20 c\u00e1psulas Dragon C2 entre o 22 de maio de 2012 e o 5 de decembro de 2019. Unha delas perdeuse o 28 de xu\u00f1o de 2015 polo fallo do foguete Falcon 9."}
{"id": "483736", "revid": "23204", "url": "https://gl.wikipedia.org/wiki?curid=483736", "title": "Shropshire", "text": "Shropshire /\u02c8\u0283r\u0252p\u02cc\u0283\u0259/ (abreviado Salop ou Shrops) \u00e9 un dos corenta e sete condados de Inglaterra, Reino Unido, con capital es Shrewsbury. \nXeograf\u00eda.\nSituado na rexi\u00f3n Midlands do Oeste limita ao norte con Cheshire, ao leste con Staffordshire, ao sur con Worcestershire e Herefordshire, e ao oeste e noroeste con Gales. \nTen unha superficie de 3 487 km\u00b2 e, no ano 2018 unha poboaci\u00f3n de 473 900 habitantes, polo que a s\u00faa densidade de poboaci\u00f3n nese ano era de 136 hab./km\u00b2.\nLocalizada na zona leste do condado \u00e1chase unha autoridade unitaria, Telford &amp; Wrekin, onde se sit\u00faa a s\u00faa vila m\u00e1is grande, Telford. O resto do condado era unha autoridade de dous niveis dividida en cinco distritos, pero desde o 1 de abril de 2009 \u00e9 unha autoridade unitaria tam\u00e9n.\nShropshire est\u00e1 atravesado polo r\u00edo Severn, que divide a rexi\u00f3n en d\u00faas partes. A zona norte \u00e9s un terreo chan e apto para os cultivos, mentraes que a zona sur \u00e9 un terreo elevado, onde se encontra a \u00c1rea de Destacada Beleza Natural dos outeiros de Shropshire.\nHistoria.\nDurante alg\u00fans s\u00e9culos, o condado recibiu o nome oficial de \"Salop\", derivado do antigo nome da capital, \"Salopesbiry\". En 1888 estableceuse o consello do condado baixo o nome de \"Consello do condado de Salop\". Este nome non foi nunca popular e, en 1980, o consello renomeouse como \"Consello do condado de Shropshire\". Por\u00e9n, o termo \"Salopian\", derivado de \"Salop\", a\u00ednda se usa para denominar algo que procede de Shropshire.\nO 25 de xullo de 1995, Stephen P. Laurie, astr\u00f3nomo da vila de Shropshire de Church Stretton, descubriu un asteroide ao que lle deu o nome (7603) Salopia, conmemorando o nome en lat\u00edn do condado, \"Salopia\".\nEconom\u00eda.\nA econom\u00eda do condado bas\u00e9ase na agricultura e na gandar\u00eda. Elab\u00f3rase un queixo azul que leva o nome do condado, \"Shropshire\", pero foi creado na cidade de Inverness no norte de Escocia. Por iso, o seu nome serve soamente para asocialo cun condado rural. \nA Clun Forest Sheep (ovella do bosque de Clun) \u00e9 unha variedade de ovella do bosque cerca da vila de Clun, no suroeste de Shropshire. Foi introducida en Nova Escocia (Canad\u00e1) en 1970, e agora cr\u00edase en toda Am\u00e9rica do Norte, e incluso en Hawai.\nAdemais da agricultura e gandar\u00eda, tam\u00e9n pos\u00fae industrias metal\u00farxicas. Este condado \u00e9 a \"capital xeol\u00f3xica\" da Gran Breta\u00f1a, xa que todos os tipos de rochas que se encontran e no norte de Europa est\u00e1n presentes en Shropshire. Isto incl\u00fae dep\u00f3sitos de carb\u00f3n, cobre e chumbo. Ademais, o r\u00edo Severn, que atravesa o condado, utilizouse como medio de transporte de mercador\u00edas e servizos."}
{"id": "483737", "revid": "72012", "url": "https://gl.wikipedia.org/wiki?curid=483737", "title": "Condado de Shropshire", "text": ""}
{"id": "483752", "revid": "89787", "url": "https://gl.wikipedia.org/wiki?curid=483752", "title": "Illa Whakaari / White", "text": "A illa Whakaari / White \u00e9 un activo estratovolc\u00e1n\u00a0de andesita que se atopa a 48 km \u00f3 leste da costa da Illa Norte de Nova Zelandia, na Ba\u00eda de Plenty. \u00c9 o volc\u00e1n c\u00f3nico m\u00e1is activo de Nova Zelandia e a illa creouse por mor da continua actividade volc\u00e1nica por m\u00e1is de 150\u00a0000 anos. As localidades costeiras m\u00e1is achegadas son Whakatane e Tauranga. A illa Whakaari / White permaneceu nun proceso constante de liberaci\u00f3n de gas volc\u00e1nico cando menos dende que James Cook a divisou en 1769.\nA illa ten unha forma circular, de 2 km de di\u00e1metro, e \u00e1lzase a unha altura de 321 metros por enriba do nivel do mar. Abrangue unha \u00e1rea de arredor de 325 hect\u00e1reas. A parte da illa que asoma pola superficie da auga \u00e9 s\u00f3 o cumio dunha gran monta\u00f1a submarina, que mide 1600 metros dende o leito mari\u00f1o. \nNa illa houbo minar\u00eda de xofre e dez mineiros morreron en 1914 cando parte do muro do cr\u00e1ter colapsou. As principais actividades da illa son o turismo e a investigaci\u00f3n cient\u00edfica. Unha grande erupci\u00f3n produciuse durante unha visita tur\u00edstica o 9 de decembro de 2019, que provocou a morte de cinco persoas."}
{"id": "483753", "revid": "89787", "url": "https://gl.wikipedia.org/wiki?curid=483753", "title": "J'ai perdu mon corps", "text": "J'ai perdu mon corps \u00e9 un filme franc\u00e9s de animaci\u00f3n de 2019 dirixido por J\u00e9r\u00e9my Clapin. Estreouse na secci\u00f3n da Semana Internacional da Cr\u00edtica do Festival Internacional de Cinema de Cannes de 2019, onde ga\u00f1ou o Gran Premio \"Nespresso\", convert\u00e9ndose no primeiro filme animado en facelo na historia da secci\u00f3n."}
{"id": "483756", "revid": "5863", "url": "https://gl.wikipedia.org/wiki?curid=483756", "title": "Deputados galegos no Congreso desde a Transici\u00f3n", "text": ""}
{"id": "483757", "revid": "5863", "url": "https://gl.wikipedia.org/wiki?curid=483757", "title": "Elecci\u00f3ns a Cortes Xerais de abril de 2019", "text": ""}
{"id": "483758", "revid": "23204", "url": "https://gl.wikipedia.org/wiki?curid=483758", "title": "Festival Internacional de Cinema de Hainan", "text": "O Festival Internacional de Cinema de Hainan (en ) \u00e9 un festival de cinema celebrado en Sanya, Hainan, na China. O festival inaugural celebrouse entre o 9 e o 16 de decembro de 2018. O actor Jackie Chan \u00e9 o seu embaixador promocional.\nXunto con Chan, o festival contou coa presenza de estrelas internacionais do cinema, como o director turco Nuri Bilge Ceylan, a estrela de Bollywood Aamir Khan, e estrelas de Hollywood como Johnny Depp, Nicolas Cage e Mads Mikkelsen. O primeiro filme galardoado no festival co premio principal foi \"Dying to Survive\", sendo o premio presentado por Khan."}
{"id": "483760", "revid": "23204", "url": "https://gl.wikipedia.org/wiki?curid=483760", "title": "The Irishman", "text": "The Irishman (tam\u00e9n titulado nas pantallas I Heard You Paint Houses) \u00e9 un filme estadounidense de 2019 dirixido e producido por Martin Scorsese e escrito por Steven Zaillian, que est\u00e1 baseado no libro de 2004 \"I Heard You Paint Houses\" de Charles Brandt. Est\u00e1 protagonizado por Robert De Niro, Al Pacino e Joe Pesci, xunto con Ray Romano, Bobby Cannavale, Anna Paquin, Stephen Graham, Stephanie Kurtzuba, Jesse Plemons e Harvey Keitel nos papeis secundarios. Conta a historia de Frank Sheeran (De Niro), un condutor de cami\u00f3ns que se converte nun mat\u00f3n baixo as ordes de Russell Bufalino (Pesci) e a s\u00faa familia criminal, as\u00ed como para o poderoso Jimmy Hoffa (Pacino).\nEn setembro de 2014, despois de anos no limbo da fase de desenvolvemento, \"The Irishman\" foi anunciado como o pr\u00f3ximo filme de Scorsese despois de \"Silence\" (2016). De Niro, que tam\u00e9n serviu como produtor, e Pacino foron confirmados ese mes, as\u00ed como Pesci, que sa\u00edu do seu retiro non oficial logo de ser preguntado numerosas veces para tomar o papel. A fotograf\u00eda principal comezou en setembro de 2017 na cidade de Nova York, en Mineola e Williston Park de Long Island, e estendeuse at\u00e9 marzo de 2018. Cun orzamento de produci\u00f3n de 159 mill\u00f3ns de d\u00f3lares e unha duraci\u00f3n de 209 minutos, \u00e9 o filme m\u00e1is longo de Scorsese e est\u00e1 entre os seus m\u00e1is custosos da s\u00faa carreira.\n\"The Irishman\" estreouse na 57\u00aa edici\u00f3n do Festival Internacional de Cinema de Nova York, e tivo unha estrea limitada nos cinemas dos Estados Unidos o 1 de novembro de 2019, seguida por unha estrea en streaming dixital en Netflix o 27 de novembro de 2019. Foi aclamado pola cr\u00edtica, que louvou a direcci\u00f3n de Scorsese e as interpretaci\u00f3ns de De Niro, Pacino e Pesci. O filme recibiu numerosos galard\u00f3ns."}
{"id": "483765", "revid": "5863", "url": "https://gl.wikipedia.org/wiki?curid=483765", "title": "Mar\u00eda Pilar Ramallo", "text": ""}
{"id": "483766", "revid": "5863", "url": "https://gl.wikipedia.org/wiki?curid=483766", "title": "Mar\u00eda Ramallo V\u00e1zquez", "text": ""}
{"id": "483767", "revid": "5863", "url": "https://gl.wikipedia.org/wiki?curid=483767", "title": "Pilar Ramallo", "text": ""}
{"id": "483768", "revid": "1888", "url": "https://gl.wikipedia.org/wiki?curid=483768", "title": "Perfecto Allo Sabor", "text": "Perfecto Allo Sabor, nado no Grove en xaneiro de 1907 e finado en Vilagarc\u00eda de Arousa o 12 de abril de 1938, foi un sindicalista galego.\nTraxectoria.\nMari\u00f1eiro. Afiliado ao sindicato mari\u00f1eiro La Fraternidad do Grove da CNT. Foi o representante dos mari\u00f1eiros do Grove e outros portos da r\u00eda de Arousa nas negociaci\u00f3ns provinciais para resolver o conflito do baixo prezo da sardi\u00f1a celebradas en Vigo en maio de 1936. Co golpe de Estado do 18 de xullo de 1936 fuxiu e refuxiouse primeiro durmindo no mar e no monte despois nun agocho que lle fan na casa. Polo d\u00eda cos\u00eda zapatillas e remendaba calzado e roupa para axudar na econom\u00eda dom\u00e9stica. Foi detido na madrugado do 12 de abril de 1938, cando un grupo de gardas civ\u00eds practicaban rexistros domiciliarios por ter confidencias de que varios fuxidos baixaban \u00e1s casas dos seus familiares para pasar a noite. Aplic\u00e1ronlle a \"lei de fugas\". O seu cad\u00e1ver apareceu no Monte Lobeira, na parroquia de Cornazo, e foi soterrado no cemiterio desa parroquia xunto co de Manuel \u00c1lvarez Silva. A s\u00faa morte foi rexistrada en Vilagarc\u00eda de Arousa a causa da fractura da b\u00f3veda do cranio e a perda de masa encef\u00e1lica producida por unha bala.\nVida persoal.\nCasou con Rita Rodr\u00edguez Ba\u00falde en 1931."}
{"id": "483769", "revid": "5863", "url": "https://gl.wikipedia.org/wiki?curid=483769", "title": "Orientaci\u00f3n do papel hixi\u00e9nico", "text": "O uso do papel hixi\u00e9nico inserido nun dispensador de eixo horizontal \u00e1 parede contempla d\u00faas orientaci\u00f3ns pos\u00edbeis : o papel hixi\u00e9nico pode pender encol do rolo ou embaixo do rolo. A elecci\u00f3n \u00e9 estudada por cuesti\u00f3ns de preferencia persoal, costume ou psicol\u00f3xicas. A Doutora Gilda Carle dirixiu o \"Toilet Paper Personality Test\" sobre 2000 suxeitos Nas enquisas entre un 60% e un 70% dos consumidores norteamericanos e de especialistas en cuartos de aseo e de coci\u00f1a prefiren a orientaci\u00f3n encol. Existen diversas teor\u00edas sobre as inferencias de cada escolla sobre as preferencias do usuario. E o programa da Doutora Carle recolle testemu\u00f1as de usuarios do papel que cambian a orientaci\u00f3n para a s\u00faa preferencia antes de usalo en casas alleas aos que son invitados. \nEn enumeraci\u00f3n sobre as vantaxes e inconvenientes rec\u00f3llense as seguintes."}
{"id": "483773", "revid": "1888", "url": "https://gl.wikipedia.org/wiki?curid=483773", "title": "Celia D\u00edaz N\u00fa\u00f1ez", "text": ""}
{"id": "483774", "revid": "17467", "url": "https://gl.wikipedia.org/wiki?curid=483774", "title": "Rhodostethia", "text": ""}
{"id": "483775", "revid": "54334", "url": "https://gl.wikipedia.org/wiki?curid=483775", "title": "Rhodostethia rosea", "text": ""}
{"id": "483776", "revid": "25871", "url": "https://gl.wikipedia.org/wiki?curid=483776", "title": "Outside the Simian Flock", "text": "Outside the Simian Flock \u00e9 o primeiro \u00e1lbum de estudio da banda belga de rock Millionaire, publicado o 28 de setembro de 2001 a trav\u00e9s do selo Play It Again Sam."}
{"id": "483777", "revid": "865", "url": "https://gl.wikipedia.org/wiki?curid=483777", "title": "Your Blues", "text": "Your Blues \u00e9 o sexto \u00e1lbum de estudio da banda canadense de indie rock Destroyer, publicado o 8 de marzo de 2004 a trav\u00e9s dos selos Merge Records, Trifekta Records, Scratch Records, Talitres Records e Acuarela Discos. O disco foi reeditado no ano 2014 por Merge Records."}
{"id": "483778", "revid": "1131", "url": "https://gl.wikipedia.org/wiki?curid=483778", "title": "Adolfo P\u00e9rez Abell\u00e1s", "text": " \nAdolfo P\u00e9rez Abell\u00e1s, nado en Loureiro (Rouz\u00f3s, Amoeiro) o 25 de setembro de 1952, \u00e9 un profesor e pol\u00edtico galego do PSdeG-PSOE, deputado pola Provincia de Ourense no Congreso dos Deputados nas lexislaturas XIII\u00aa e XIV\u00aa.\nTraxectoria.\nFixo o bacharelato nos Salesianos e estudou Maxisterio. Traballou como mestre en Guadalajara, Donostia e Ourense. \u00c9 doutor en psicopedagox\u00eda e profesor contratado doutor no Campus de Ourense da Universidade de Vigo. Nas Elecci\u00f3ns xerais de Espa\u00f1a de abril de 2019 e nas de novembro do mesmo ano, foi de segundo na lista do seu partido ao Congreso, obtendo un escano en ambas ocasi\u00f3ns.\nTen un fillo e dous netos."}
{"id": "483784", "revid": "23204", "url": "https://gl.wikipedia.org/wiki?curid=483784", "title": "Atlantique (filme)", "text": "Atlantique \u00e9 un filme de 2019 dirixido por Mati Diop, rodado en lingua wolof, sendo o seu primeiro filme como directora. \u00c9 un drama rom\u00e1ntico con tem\u00e1tica sobrenatural, e tr\u00e1tase dunha coproduci\u00f3n internacional entre o Senegal, Francia e B\u00e9lxica. Foi escollido para competir pola Palma de Ouro no Festival Internacional de Cannes de 2019. Diop fixo historia cando o seu filme se estreou en Cannes, convert\u00e9ndose na primeira muller negra en dirixir un filme que compitiu na secci\u00f3n principal do festival. En Cannes, o filme ga\u00f1ou o Grand Prix. Foi escollido como candidato do Senegal para o \u00d3scar \u00f3 mellor filme en lingua non inglesa no 92\u00aa edici\u00f3n dos premios, clasific\u00e1ndose na lista curta de decembro."}
{"id": "483791", "revid": "25871", "url": "https://gl.wikipedia.org/wiki?curid=483791", "title": "Diamond Dogs", "text": "Diamond Dogs \u00e9 o oitavo \u00e1lbum de estudio do m\u00fasica ingl\u00e9s David Bowie, publicado o 24 de maio de 1974 a trav\u00e9s do selo RCA Records. Tematicamente, foi un matrimonio da novela de George Orwell \"1984\" e a provia visi\u00f3n glamorosa dun mundo post-apocal\u00edptico de Bowie. O m\u00fasico quer\u00eda facer unha produci\u00f3n teatral do libro de Orwell e comezou a escribir material despois de rematar as sesi\u00f3ns do seu \u00e1lbum de 1973 \"Pin Ups\", pero os herdeiros do autor neg\u00e1ronlle os dereitos. Esas canci\u00f3ns apareceron na segunda metade de \"Diamond Dogs\" onde, as the titles indicated,como indicaban os t\u00edtulos, o tema de \"1984\" era prominente. O \u00e1lbum foi listado no n\u00famero 995 no libro \"All-Time Top 1000 Albums\" (3\u00ba edici\u00f3n, 2000) e no 447 na lista da \"NME\" dos 500 mellores \u00e1lbums de todos os tempos."}
{"id": "483792", "revid": "98629", "url": "https://gl.wikipedia.org/wiki?curid=483792", "title": "Elling (filme)", "text": "Elling \u00e9 un filme noruegu\u00e9s de 2001 dirixido por Petter N\u00e6ss. O filme bas\u00e9ase na novela de Ingvar Ambj\u00f8rnsen \"Br\u00f8dre i blodet\", unha das catro novelas protagonizadas polo personaxe de Elling, sendo as outras \"Utsikt til paradiset\", \"Fugledansen\" e \"Elsk meg i morgen\".\nFoi rodado arredor e no interior da capital norueguesa, Oslo, e estreouse no ano 2001. O filme foi seguido por unha precuela orixinal que non est\u00e1 baseada en ningunha novela, \"Mors Elling\" (2003), e unha secuela, \"Elsk meg i morgen\" (2005) baseado no cuarto e derradeiro libro da serie."}
{"id": "483795", "revid": "865", "url": "https://gl.wikipedia.org/wiki?curid=483795", "title": "Ease Down the Road", "text": "Ease Down the Road \u00e9 o s\u00e9timo \u00e1lbum de estudio do m\u00fasica estadounidense Bonnie \"Prince\" Billy, publicado o 19 de marzo de 2001 a trav\u00e9s do selo Palace Records. Domino Recording Company tam\u00e9n editou unha edici\u00f3n limitada no Reino Unido formada por 2 discos (Domino WIGCD89X). O disco extra cont\u00e9n temas dunha Peel Session da BBC retrasmitida por primeira vez o 16 de marzo de 1999. A formaci\u00f3n da banda neste disco inclu\u00eda a Will Oldham, Mike Fellows, James Lo e Matt Sweeney."}
{"id": "483800", "revid": "89787", "url": "https://gl.wikipedia.org/wiki?curid=483800", "title": "Krampus (filme)", "text": "Krampus \u00e9 un filme estadounidense de 2015 dirixido por Michael Dougherty, e escrito polo propio Dougherty, Todd Casey e Zach Shields. \u00c9 un filme de fantas\u00eda, terror e comedia negra baseado no personaxe ep\u00f3nimo do folclore austrob\u00e1varo \"Krampus\". Est\u00e1 protagonizado por Adam Scott, Toni Collette, David Koechner, Allison Tolman, Conchata Ferrell, Emjay Anthony, Stefania LaVie Owen e Krista Stadler."}
{"id": "483803", "revid": "88215", "url": "https://gl.wikipedia.org/wiki?curid=483803", "title": "Presidencia de Etiop\u00eda", "text": ""}
{"id": "483805", "revid": "98629", "url": "https://gl.wikipedia.org/wiki?curid=483805", "title": "Boards of Canada", "text": "Boards of Canada \u00e9 un d\u00fao escoc\u00e9s de m\u00fasica electr\u00f3nica formado polos irm\u00e1ns Michael Sandison e Marcus Eoin. Tras fichar con Skam Records e despois con Warp Records nos anos 90, o grupo conseguiu o reco\u00f1ecemento tras o lanzamento do seu \u00e1lbum de estrea \"Music Has the Right to Children\" en 1998. Os seus seguintes \u00e1lbums, \"Geogaddi\" (2002), \"The Campfire Headphase\" (2005) e \"Tomorrow's Harvest\" (2013), foron aclamados pola cr\u00edtica. O d\u00fao mant\u00edvose reclu\u00eddo, e rara vez concede entrevistas ou act\u00faa ao vivo.\nTraxectoria.\nO grupo comeza a s\u00faa traxectoria propiamente en 1987, ao xuntarse os irm\u00e1ns Sandison con amigos dos seus arredores, entre os que se atopaban Chris Horne, que ter\u00eda posteriormente unha carreira musical \u00e1 parte co nome de \"Christ\". O nome do grupo prov\u00e9n do National Film Board of Canada, unha instituci\u00f3n dependente do goberno canadense semellante a National Geographic, da que Marcus e Mike eran grandes admiradores, chegando a usar fragmentos de son dos seus documentais nas s\u00faas canci\u00f3ns.\nCo paso do tempo o grupo centrar\u00edase soamente nos irm\u00e1ns Sandison, e a comezos da d\u00e9cada dos 90 gravar\u00edan as primeiras maquetas no seu propio estudio, chamado \"Hexagon Sun\". As primeiras gravaci\u00f3ns distribu\u00edanas entre os seus amigos de Edimburgo, figurando como discogr\u00e1fica Music70, creada por eles mesmos.\nEn 1995 publican o EP \"Twoism\", o primeiro lanzamento \"oficial\" do grupo. O disco chegar\u00eda a mans de Sean Booth, membro de Autechre e dono de Skam Records, onde publicaron o seguinte EP \"Hi Scores.\"\nEn 1996 lanzan o LP \"Music Has the Right to Children\", o cal ser\u00eda acollido con grande \u00e9xito de cr\u00edtica e de p\u00fablico. Ao ano seguinte realizar\u00edan a s\u00faa primeira e \u00fanica Peel Session.\nO seu segundo \u00e1lbum, \"Geogaddi\", foi publicado no 2002. O enigm\u00e1tico nome, xunto coa portada e as canci\u00f3ns deron lugar a varias teor\u00edas sobre o seu significado.\n\"The Campfire Headphase\", lanzado no 2005, presenta un son m\u00e1is orientado cara o folk.\nEn 2013, mediante unha elaborada campa\u00f1a de publicidade previa, anunciouse a publicaci\u00f3n do cuarto \u00e1lbum \"Tomorrow's Harvest\", lanzado en xu\u00f1o de dito ano."}
{"id": "483809", "revid": "56817", "url": "https://gl.wikipedia.org/wiki?curid=483809", "title": "Hymie's Basement", "text": "Hymie's Basement \u00e9 unha banda estadounidense de indie rock formado por Yoni Wolf e Andrew Broder, da banda Fog. O grupo s\u00f3 ten publicado un \u00e1lbum, \"Hymie's Basement\", editado a trav\u00e9s do selo Lex Records en 2003."}
{"id": "483811", "revid": "7523", "url": "https://gl.wikipedia.org/wiki?curid=483811", "title": "Ashley Hamilton", "text": "Ashley Hamilton, nado o 28 de setembro de 1988 en Londres, \u00e9 un xogador de baloncesto profesional brit\u00e1nico.\nTraxectoria.\nO 4 de decembro de 2019, Hamilton asinou co B\u00e1squet Coru\u00f1a da Liga LEB Ouro ata o final da tempada.\nO 31 de agosto de 2021, Hamilton regresou o B\u00e1squet Coru\u00f1a tras asinar un contrato por unha tempada."}
{"id": "483812", "revid": "22570", "url": "https://gl.wikipedia.org/wiki?curid=483812", "title": "Flying Saucer Attack", "text": "Flying Saucer Attack \u00e9 unha banda inglesa de space rock experimental formada en Bristol no ano 1992 e liderada polo compositor David Pearce. Rachel Brook (agora Rachel Coe) de Movietone tocou na banda durante os seus primeiros anos; outros m\u00fasicos que colaboraron nas gravaci\u00f3ns e actuaci\u00f3ns do grupo foron Rocker (ex-The Flatmates), Matt Elliott (Third Eye Foundation) e Sam Jones (Crescent)."}
{"id": "483813", "revid": "89787", "url": "https://gl.wikipedia.org/wiki?curid=483813", "title": "Primeiro ministro de Etiop\u00eda", "text": " O primeiro ministro de Etiop\u00eda \u00e9 o xefe do goberno e o xefe executivo de Etiop\u00eda. \u00c9 a figura m\u00e1is poderosa da pol\u00edtica et\u00edope e comandante en xefe das Forzas Armadas de Etiop\u00eda. A residencia oficial do primeiro ministro, \u00e9 o Palacio Menelik en Ad\u00eds Abeba. O actual primeiro ministro \u00e9 Abiy Ahmed da FDRPE, o 15\u00ba xefe de goberno de Etiop\u00eda e o cuarto primeiro ministro desde que a nova constituci\u00f3n formou a Rep\u00fablica Democr\u00e1tica Federal de Etiop\u00eda.\nEtiop\u00eda \u00e9 unha rep\u00fablica parlamentaria co presidente como xefe de Estado e o primeiro ministro como xefe de goberno. Non obstante, a diferenza da maior\u00eda das rep\u00fablicas parlamentarias, a Constituci\u00f3n de Etiop\u00eda de 1995 delega explicitamente o poder executivo no Consello de Ministros e nomea ao primeiro ministro como xefe do executivo, tendo o presidente un papel case enteiramente cerimonial.\nO primeiro ministro \u00e9 elixido entre os membros da C\u00e1mara de Representantes. O nomeado presenta ent\u00f3n unha plataforma gobernamental e debe recibir un voto de confianza para converterse en primeiro ministro. Na pr\u00e1ctica, o primeiro ministro adoita ser o l\u00edder do maior partido na C\u00e1mara dos Representantes Populares.\nOrixes e historia.\nOs xefes de goberno de Etiop\u00eda foron chamados ministros xefes (1909-1943), e logo primeiros ministros (de 1943 ata a actualidade). Dende 1995, Etiop\u00eda segue un sistema de goberno parlamentario.\nO cargo de primeiro ministro, sobre o papel, ten m\u00e1is poder que noutros sistemas parlamentarios como os que seguen o sistema de Westminster. Na maior\u00eda dos outros sistemas parlamentarios, o xefe do Estado ou o seu representante oficial (\u00e9 dicir, o monarca, o presidente ou o gobernador xeral) \u00e9 o xefe executivo nominal, pero na pr\u00e1ctica est\u00e1 obrigado a actuar segundo o consello do primeiro ministro. As\u00ed, o xefe de Estado ostenta \"de facto\" unha posici\u00f3n puramente cerimonial, mentres que o primeiro ministro \u00e9 o xefe de goberno, conselleiro delegado e l\u00edder pol\u00edtico. Non obstante, en Etiop\u00eda, o primeiro ministro \u00e9 xefe executivo \"de iure\" e \"de facto\".\nO primeiro ministro acostuma a converterse en deputado da C\u00e1mara dos Representantes Populares dentro dos seis meses seguintes ao inicio do seu mandato, se non era xa membro.\nPapel e poderes do primeiro ministro.\nDespois de cada elecci\u00f3n, o presidente de Etiop\u00eda invita ao l\u00edder do partido ou coalici\u00f3n maioritario na C\u00e1mara de Representantes Populares a formar un goberno a nivel federal e exercer os seus poderes. Na pr\u00e1ctica, o primeiro ministro nomea aos ministros do gabinete.\nO primeiro ministro \u00e9 tam\u00e9n o comandante en xefe das Forzas Armadas de Etiop\u00eda.\nO primeiro ministro, en consulta co gabinete, programa e asiste \u00e1s sesi\u00f3ns das C\u00e1maras do Parlamento e est\u00e1 obrigado a responder \u00e1 pregunta dos membros do parlamento como encargados das carteiras en calidade de primeiro ministro de Etiop\u00eda .\nO primeiro ministro representa ao pa\u00eds en diversas delegaci\u00f3ns, reuni\u00f3ns de alto nivel e organizaci\u00f3ns internacionais que requiren a asistencia da m\u00e1xima autoridade do goberno.\nSeguridade.\nOs gardacostas do primeiro ministro et\u00edope est\u00e1n equipados con rifles de asalto TAR-21."}
{"id": "483815", "revid": "5863", "url": "https://gl.wikipedia.org/wiki?curid=483815", "title": "Marcos Helly Orsi", "text": ""}
{"id": "483817", "revid": "23204", "url": "https://gl.wikipedia.org/wiki?curid=483817", "title": "Guerras celtiberas", "text": "Denom\u00ednanse guerras celtiberas ou guerras celt\u00edberas \u00e1 xeira de enfrontamentos b\u00e9licos habidos entre os s\u00e9culos III e II a. C. entre o conxunto de pobos celtiberos que habitaban a meseta superior e zona media do Ebro contra a Rep\u00fablica romana. Estes enfrontamentos tiveron unha duraci\u00f3n temporal desigual, con tres per\u00edodos nos que houbo varias paces, pactos, asedios e batallas. O resultado final foi a anexi\u00f3n por Roma da rexi\u00f3n denominada Celtiberia.\nA Primeira guerra celtibera (181\u2013179 a.C.) e a Segunda guerra celtibera (154\u2013151 a.C.) foron d\u00faas das tres rebeli\u00f3ns importantes levadas a cabo polos Celtiberos (unha alianza das tribos c\u00e9lticas que viviron en Hispania central e oriental, entre as que se poden inclu\u00edr os Ar\u00e9vacos, os Lus\u00f3ns, os Titos e os Belos) contra a presenza dos romanos en Hispania. A Terceira guerra celtibera (143-133 a.C.) foi a maior de todas e, acot\u00edo, \u00e9 co\u00f1ecida tam\u00e9n como Guerra Numantina.\nAo rematar a Segunda guerra p\u00fanica, os cartaxineses perderon o control dos territorios hispanos fronte a Roma. A seguir, Roma dividiu o territorio e creou as provincias de Hispania Ulterior e Hispania Citerior. Daquela, os celtiberos, que compart\u00edan fronteira con esta \u00faltima provincia comezaron a se enfrontaren co ex\u00e9rcito romano que actuaba nas \u00e1reas de Celtiberia e isto levou \u00e1 Primeira guerra celtibera. A vitoria romana nesta guerra e os tratados de paz establecidos polo pretor romano Sempronio Graco con varias tribos conseguiron uns 24 anos de relativa paz.\nNo 154 a.C., o Senado romano rexeitou a ampliaci\u00f3n das murallas da cidade de Segeda pertencente aos Belos e foi a causa da declaraci\u00f3n de guerra. Esta Segunda guerra celtibera (154-152 a. C.) afectou polo menos a tres tribos celtiberas: os Titos, os Belos (cidades de Segeda e Nertobriga) e os Ar\u00e9vacos (cidades de Numantia, Axinum e Ocilis). Tras algunhas vitorias iniciais dos celtiberos, o c\u00f3nsul Marco Claudio Marcelo conseguiu derrotalos en varias ocasi\u00f3ns e asinaron a paz. O seguinte c\u00f3nsul, Lucio Licinio L\u00faculo, atacou os Vacceos, unha tribo que viv\u00eda no centro do val do Douro e que non estaba en guerra con Roma, coa escusa de que maltrataba os Carpetanos. Esta Segunda guerra celtibera solapouse coa Guerra Lusitana (154-150 a.C.).\nFontes.\nA Primeira guerra celtibera est\u00e1 inclu\u00edda na detallada Historia de Roma de Livio. Perd\u00e9ronse os libros da obra de Livio que se refiren ao per\u00edodo da Segunda guerra celtibera. S\u00f3 existen alg\u00fans fragmentos dos escritos de Polibio sobre Hispania. S\u00f3 temos catro fragmentos da Segunda guerra celtibera e estes s\u00f3 recollen a historia dos enviados celtiberos que foron a Roma. Para esta guerra dep\u00e9ndense dos libros de Apiano sobre as guerras en Hispania.\nAntecedentes.\nAo chegar os romanos, os celtiberos estaban gobernados por pr\u00edncipes, non por reis, e formaban un xeito de confederaci\u00f3n que exerc\u00eda a s\u00faa influencia en zonas moi afastadas do seu territorio orixinal. As relaci\u00f3ns entre Celtiberia e Oretania, no alto val do Betis (actual Guadalquivir) foron intensas como amosa a abondosa presenza de armas e broches celtib\u00e9ricos presentes nun cemiterio de C\u00e1stulo, no s\u00e9culo IV a.C. A tendencia cara a unificaci\u00f3n da Celtiberia non semella que fose obra de ning\u00fan xefe pol\u00edtico ou militar, sen\u00f3n m\u00e1is ben resultado dun proceso interno onde o obxectivo m\u00e1is importante foi o control das minas.\nAs fontes cl\u00e1sicas, referidas a Celtiberia, mencionan un pa\u00eds pobre, cun clima severo, cun h\u00e1bitat diseminado, normalmente de tipo dun poboado, e de extensi\u00f3n moi reducida. A principal actividade econ\u00f3mica desenvolvida polos celtiberos foi a gandar\u00eda provocada pola pobreza do solo, o desco\u00f1ecemento das t\u00e9cnicas agr\u00edcolas avanzadas e a concentraci\u00f3n da riqueza nunha xerarqu\u00eda guerreira, o que provocou unha forte desigualdade social que deu como resultado a organizaci\u00f3n de bandas de mercenarios ou bandidos que buscaban no recurso \u00e1s armas unha posible sa\u00edda para subsistir fronte \u00e1 tradicional dificultade do traballo agr\u00edcola ou gandeiro. \nAs estimaci\u00f3ns falan de que a poboaci\u00f3n da Celtiberia prerromana estar\u00eda probablemente entre 225.000 e 585.000 persoas, base\u00e1ndose nunha densidade de poboaci\u00f3n estimada entre cinco e trece habitantes por quil\u00f3metro cadrado, nun territorio de aproximadamente 45.000\u00a0km\u00b2. Sobre esta base, os estudos modernos estiman que haber\u00eda entre 18.000 e 50.000 de guerreiros con capacidade de portar armas na rexi\u00f3n, cifras confirmadas polo tama\u00f1o dos maiores ex\u00e9rcitos celtib\u00e9ricos, entre 15.000 e 35.000 combatentes.\nContexto das guerras celtiberas.\nOs romanos ocuparon os territorios dos cartaxineses no sur de Hispania despois de derrotalos na batalla de Ilipa (206 a.C.) durante a Segunda guerra p\u00fanica (218-201 a.C.).\nDespois da guerra, crearon d\u00faas provincias: Hispania Citerior (Hispania m\u00e1is pr\u00f3xima) que abrangu\u00eda toda a costa mediterr\u00e1nea (corresponder\u00eda con territorios das actuais comunidades aut\u00f3nomas de Arag\u00f3n, Catalu\u00f1a e Valencia) e Hispania Ulterior (Hispania m\u00e1is afastada) no sur, que se corresponder\u00eda, aproximadamente, coa actual Andaluc\u00eda. Houbo numerosas rebeli\u00f3ns de tribos, tanto do interior do territorio romano como do exterior durante este per\u00edodo de case cen anos, at\u00e9 o remate da Primeira guerra celtibera no 179 a.C.\nOs celtiberos, ou as coalici\u00f3ns formadas en parte por celtiberos, enfront\u00e1ronse moi cedo con novo poder romano. Mart\u00ednez Bl\u00e1zquez, destaca a consideraci\u00f3n da Primeira guerra celtibera como unha guerra defensiva por parte de Roma que trataba de impedir os ataques e a expansi\u00f3n destes cara a Hispania Ulterior; \u00e9 dicir, o val do Ebro e a zona de Levante. No 197 a.C., 20.000 celtiberos atacaron un ex\u00e9rcito romano preto de Iliturgis, e no 195 a.C., 10.000 celtiberos foron recrutados como mercenarios para un\u00edrense cos t\u00fardulos contra Roma, o que provocou que Roma mandase un ex\u00e9rcito consular dirixido por Cat\u00f3n o Vello para pacifica-la Citerior. Este enviou un ex\u00e9rcito consular \u00e1 Celtiberia e, a pesar de non poder tomar Saguntia, conseguiu que os celtiberos detivesen as hostilidades no 195 a.C. Trala marcha de Cat\u00f3n a Roma, no 193 a.C., outra coalici\u00f3n de celtiberos (Lus\u00f3ns), Vacceos e Vet\u00f3ns foi derrotada por Marco Fulvio Nobilior preto de Toletum. Na mesma zona, no 185 a.C., outra coalici\u00f3n, probablemente, formada por celtiberos, Vet\u00f3ns e Carpet\u00e1ns, derrotaron a dous ex\u00e9rcitos pretorianos, mais foron tam\u00e9n derrotados eles nun enfrontamento preto do Texo por Quinto Fulvio Flaco.\nA Primeira guerra celtibera ou dos lus\u00f3ns (181\u2013179 a.C.).\nA batalla de Ebura (Carpetania) (181 a.C.).\nDebido aos antecedentes anteriores, no 182 a.C., Quinto Fulvio Flaco aumentou a presi\u00f3n actuando m\u00e1is preto da Celtiberia cunha idea de conquista definitiva. Conquistou a cidade de Urbicua e, como resposta, os celtiberos ergueron un ex\u00e9rcito de 35.000 homes que, segundo Tito Livio, era unha cifra non alcanzada nunca antes. Para enfrontarse cun grande ex\u00e9rcito celtibero de 35.000 efectivos, Flaco recibiu como 3.000 soldados romanos de infantar\u00eda e 6.000 aliados e outros 200 romanos e 300 aliados de cabalar\u00eda e xuntou tantas tropas de auxiliares como puido. Con ese continxente marchou \u00e1 Carpetania e, preto de Ebura, derrotou o ex\u00e9rcito celtibero, no que morreron 23.000 celtiberos e outros 4.700 foron capturados fronte a unhas perdas romanas de 200 mortos, 800 aliados e uns 2.400 auxiliares nativos. Tam\u00e9n conseguiu toma-la cidade. Os detalles dados por Tito Livio suxire que os celtiberos formaron unha coalici\u00f3n organizada, usando un ex\u00e9rcito composto tanto por cabalar\u00eda como por infantar\u00eda, e loitaron en formaci\u00f3ns pechadas empregando estandartes.\nCampa\u00f1as de Flaco na Celtiberia (180-179 a.C.).\nA seguir, Quinto Fulvio Flaco cruzou Carpetania cara a Contrebia. Un ex\u00e9rcito celtibero marchou a protexe-la cidade mais debido \u00e1s intensas choivas cando chegou, a cidade, xa se rendera. Os celtiberos foron collidos por sorpresa pola sa\u00edda do ex\u00e9rcito romano. A\u00ednda que a maior\u00eda puido escapar, morreron 12.000 celtiberos e outros 5.000 xunto con 400 cabalos e 63 estandartes foron capturados. Os fuxidos tropezaron con outro grupo de celtiberos, cami\u00f1o de Contrebia, que ao ser informados da derrota, se dispersou. Mentres tanto, Quinto Fulvio, marchou a trav\u00e9s do territorio celtibero devastando os campos e asaltando moitas fortalezas at\u00e9 que os celtiberos se renderon.\nComo o seu sucesor, Tiberio Sempronio Graco, chegou tarde, Flaco comezou unha terceira campa\u00f1a contra os celtiberos que segu\u00edan sen se render, desvastando as partes m\u00e1is afastadas da Celtiberia, onde viv\u00edan os Lus\u00f3ns. No cami\u00f1o de volta para Tarraco, para entregar o mando do ex\u00e9rcito a Graco, Flaco foi emboscado no paso de Manlia. Conseguiu derrotar os celtiberos (matando 17.000 celtiberos e capturando outros 3.700, amais 600 cabalos), pero tam\u00e9n tivo perdas importantes (4.400 romanos) e continuou cara a Tarraco e despois para Roma con alg\u00fans veteranos, sendo substitu\u00eddo por Graco que marchou para a Celtiberia.\nAs campa\u00f1as de Graco na Celtiberia (179 a.C.).\nAsistido polo seu colega, Lucio Postumo Albino, Graco marchou para a Celtiberia. Tomou, en primeiro lugar, a cidade de Munda e, de seguido, atacou a importante cidade de C\u00e9rtima. A cidade pediu axuda a un campamento militar celtibero na cidade pr\u00f3xima de Alce, que enviou dez emisarios para indagar aos romanos sobre as raz\u00f3ns do ataque. Despois de que Graco ordenase a todo o ex\u00e9rcito que marchase diante deles, os legados sa\u00edron e desalentaron o seu pobo de enviar axuda \u00e1 cidade asediada. Munda rendeuse, enviou a corenta mozos nobres como ref\u00e9ns e, Graco, imp\u00faxolles unha indemnizaci\u00f3n.\nDespois de C\u00e9rtima, Tiberio Graco derrotou os celtiberos que gardaban o campamento militar en Alce (Livio menciona 9.000 homes e 320 homes e 112 cabalos capturados; 109 romanos caeron). Graco capturou ent\u00f3n a cidade e negociou a defecci\u00f3n dalg\u00fans nobres importantes, inclu\u00eddo o que Livio pensaba de lonxe o home m\u00e1is poderoso de Hispania, un xefe celtibero chamado Turro. Ergavica, outra cidade celtibera, alarmouse polas derrotas dos seus veci\u00f1os e abriu as portas \u00f3s romanos. Ademais, Graco derrotou 20.000 celtiberos que asediaban a cidade de Caravis (Magall\u00f3n, no noroeste de Arag\u00f3n), aliada de Roma, e conquistaron a cidade de Complega.\nLivio sospeitaba que algunhas das rendici\u00f3ns eran de mala fe porque sempre que Graco marchaba, reemprend\u00edanse as hostilidades; e tam\u00e9n houbo unha batalla importante preto de Mons Chaunus (probablemente o Macizo de Moncayo) con moitas v\u00edtimas en \u00e1mbolos dous bandos. Tres d\u00edas despois, houbo outra batalla m\u00e1is grande que custou aos celtiberos derrotados 22.000 feridos e a captura de 300 homes e 300 cabalos. Esta \u00faltima derrota foi tan decisiva que provocou a fin \u00e1s hostilidades e a pacificaci\u00f3n da Celtiberia.\nConsecuencias.\nGraco asinou unha serie de tratados cos celtiberos que \"foron envexados nas guerras posteriores\". Ao contrario dos pretores anteriores, dedicou tempo a negociar e cultivar as relaci\u00f3ns persoais cos l\u00edderes tribais. Despois da entrega de Complega, destinou terra aos pobres e fixo tratados coidadosamente definidos coas tribos circundantes e o pa\u00eds que os rodea, vencell\u00e1ndoos a seren amigos de Roma. Graco impuxo \u00e1 vix\u00e9sima, o requisito do 5% da colleita de cereais, unha forma de imposto m\u00e1is eficiente e menos vulnerable ao abuso que a pr\u00e1ctica romana habitual de licitar a recadaci\u00f3n de impostos aos agricultores por parte de axentes privados. Silva sinala que esta \u00e9 a primeira referencia a unha recollida regular de ingresos. Os seus tratados estipulaban que os aliados deb\u00edan proporcionar aos romanos tropas auxiliares. Tam\u00e9n estableceron que os nativos pod\u00edan fortificar as cidades existentes, pero non crear outras novas. Existen algunhas evidencias de que tam\u00e9n introduciu medidas administrativas civ\u00eds, como a creaci\u00f3n de cecas e a construci\u00f3n de estradas. Ademais, Graco fundou a colonia (asentamento) de Gracchurris (Alfaro, na Rioxa, norte de Hispania) no val do Alto Ebro; e Iliturgi, cidade mineira e fronteira avanzada en Hispania Ulterior.\nOs tratados de Graco e as medidas administrativas aseguraron a paz no territorio durante os vindeiros vinte e cinco anos. \u00c1 parte duns cantos episodios menores, Hispania ficou tranquila at\u00e9 o gromo da Guerra lusitana (155\u2013150 a.C.) e a Segunda guerra celtibera (154\u2013151 a.C.).\nSegunda guerra celtibera, ou dos belos, titos e ar\u00e9vacos (154\u2013151 a.C.).\nCausas.\nApiano escribiu que esta guerra estalou porque Segeda (preto de Zaragoza), unha poderosa cidade da tribo celtibera dos Belos, persuadiu a xente dalgunhas cidades m\u00e1is pequenas e a tribo dos Titos a instal\u00e1rense al\u00ed polo que comezou a constru\u00edr unha muralla circular de sete quil\u00f3metros de lonxitude. Os Belos tam\u00e9n asinaran os tratados que Tiberio Sempronio Graco fixera con varias tribos en Hispania ao final da Primeira guerra celtibera.\nCando se comezara a muralla, Roma considerou que Segeda estaba a romper o tratado e prohibiuna, e esixiu tam\u00e9n os tributos e a subministraci\u00f3n dun continxente para o ex\u00e9rcito romano de acordo coas estipulaci\u00f3ns do tratado de Graco. Os seged\u00e1ns responderon que o tratado prohib\u00eda a construci\u00f3n de novas vilas, mais non prohib\u00eda a mellora da fortificaci\u00f3n existente. Tam\u00e9n dixeron que foran liberados posteriormente dos tributos e do continxente militar para os romanos. Apiano, afirmaba que isto era certo, pero que o Senado conced\u00eda tales exenci\u00f3ns durante o tempo que quixer e que agora decidira revocalas porque estaba preocupado polo desenvolvemento de Segeda, unha cidade poderosa na terra dos celtiberos, que ti\u00f1an uns antecendentes de continuas revoltas polo que Roma se preparou para a guerra.\nVitorias da coalici\u00f3n celtibera.\nEn 153 a.C., o pretor Quinto Fulvio Nobilitor chegou a Hispania cunha forza de case 30.000 homes. As persoas de Segeda, cuxa muralla non estaba completada, fuxiron e buscaron refuxio entre os ar\u00e9vacos. Este d\u00e9ronlles a benvida e escolleron como xefe a Carus, un de Segeda. Preparou 20.000 homes de infantar\u00eda e 500 de cabalar\u00eda para unha emboscada nun bosque denso e atacou os romanos cando pasaban por el, ocasion\u00e1ndolles 6.000 baixas pero, ao perseguilo en desorde, a cabalar\u00eda romana que gardaba o campamento atacou, conseguindo salvar o ex\u00e9rcito romano e matar a Carus e a un gran n\u00famero dos seus homes. A\u00ednda as\u00ed, a batalla foi un desastre para os romanos e, desde ent\u00f3n, compromet\u00e9ronse a non entrar en batalla no d\u00eda da festividade do deus Vulcano, porque a derrota produc\u00edrase nesa data.\nOs ar\u00e9vacos reun\u00edronse na cidade de Numantia (7\u00a0km ao norte de Soria), que contaba con fortes defensas naturais, e elixiron a Ambo e Leuco como caudillos. Tres d\u00edas despois, Nobilitor acampou a catro quil\u00f3metros da cidade. A el xunt\u00e1ronse 300 cabaleiros e dez elefantes enviados por Masinissa, o rei de Numidia, un aliado romano en \u00c1frica. Antes do comezo da batalla, Nobilitor colocou os elefantes na parte traseira para que non fosen vistos e despois dividiu o ex\u00e9rcito en dous. Durante a batalla, p\u00faxoos \u00e1 vista e provocou o medo no inimigo, que nunca vira estes animais, e fuxiu cara ao interior da cidade. Nobilitor atacou as murallas e houbo unha feroz batalla. Ent\u00f3n, cando un elefante foi golpeado por unha gran pedra, provocou un forte ru\u00eddo que asustou os outros elefantes e sa\u00edron \u00e1s pr\u00e9sas, pisando os romanos e desbaratando o ex\u00e9rcito. A seguir, os numantinos sa\u00edron da cidade e mataron 4.000 romanos e 3 elefantes. De contado, Nobilitor atacou ent\u00f3n a cidade de Axinium que almacenaba as subministraci\u00f3ns inimigas, pero tampouco tivo \u00e9xito e perdeu moitos homes e regresou ao seu campamento \u00e1 noite.\nDaquela, enviou o seu comandante de cabaler\u00eda para buscar alianza cunha tribo veci\u00f1a e pedir a axuda da s\u00faa cabaler\u00eda. O comandante, recibiu alg\u00fans cabaleiros pero foi emboscado cando volv\u00eda e perdeu a vida xunto coa maior parte das d\u00faas tropas e da cabaler\u00eda aliada. Estes desastres romanos animaron a cidade de Ocilis (Medinaceli) a desertar para se uniren cos celtiberos, e conseguiron quedar coas subministraci\u00f3ns romanas, polo que Nobilitor tivo que se retirar para o seu campamento de inverno e tivo unha grande escaseza de alimentos. Isto mailas xeadas e as tormentas de neve ocasionaron a morte de moitos dos seus homes.\nNo 152 a.C. Marco Claudio Marcelo, c\u00f3nsul por terceira vez, tomou o mando, traendo 8.000 soldados de infantar\u00eda e 500 de cabalar\u00eda a Hispania. Os celtiberos prepar\u00e1ranlle unha emboscada pero conseguiu evitala e acampou fronte \u00e1 cidade de Ocilis da que se apoderou. Trala conquista, concedeulles o perd\u00f3n, tomou ref\u00e9ns e impuxo un tributo de trinta talentos.\nEsta moderaci\u00f3n nas condici\u00f3ns animou tam\u00e9n a cidade de Nertobriga (cidade dos Belos, na actual provincia de Zaragoza) a pedi-la paz. Marcelo pediulle 100 soldados de cabalar\u00eda e eles estiveron de acordo. As\u00ed e todo, mentres tanto, a garda traseira romana foi atacada, perdendo moito bot\u00edn. Ao chegar a cabalar\u00eda prometida, os seus xefes dixeron que os responsables do ataque foran algunhas persoas que ignoraban o acordo cos romanos. Daquela, Marcelo encadeou os cabaleiros, vendeu os cabalos, saqueou o campo e comezou o asedio da cidade que, de novo, enviou un emisario solicitando a paz. Marcelo respondeu que non a asinar\u00eda de non inclu\u00edr os ar\u00e9vacos, titos e belos conxuntamente. Os habitantes de Nertobriga enviaron mensaxeiros a estas tribos e pediron clemencia a Marcelo e a renovaci\u00f3n do tratado feito con Graco. Por\u00e9n, unha parte das tribos estaban contra o acordo e defend\u00edan a guerra. Ante esta situaci\u00f3n, Marcelo mandou delegados de cada bando a Roma para solucionar al\u00ed a disputa ao mesmo tempo en que enviaba cartas privadas ao Senado manifest\u00e1ndose a prol da paz, pois quer\u00eda rematar coa guerra e, deste xeito, ga\u00f1a-la gloria.\nOs celtiberos env\u00edan delegados a Roma para asina-la paz.\nApiano escribiu que os enviados da facci\u00f3n amable foron tratados como h\u00f3spedes na cidade, mentres que os da facci\u00f3n hostil foron aloxados f\u00f3ra das murallas da cidade, como era costume. Polibio especificou que foron os Belos e os Titos os que tomaron o lado de Roma. Por iso, os seus enviados puideron entrar na cidade, mentres que os enviados dos Ar\u00e9vacos, como inimigos, recibiron a orde de acampar ao outro lado do r\u00edo T\u00edber. O Senado escoitou os enviados amigables primeiro que dixeron que de non ser castigados axeitadamente, os rebeldes, axi\u00f1a volver\u00edan toma-las armas e far\u00edan que toda Hispania se inclinase pola rebeli\u00f3n. Tam\u00e9n afirmaron que o ex\u00e9rcito romano, mandado por un c\u00f3nsul, hab\u00eda permanecer en Hispania para pacificar os ar\u00e9vacos ou se, Roma, retirase as tropas, ter\u00edan que lles aplicar un castigo exemplar. Segundo Polibio, cando chamaron aos enviados ar\u00e9vacos para escoitalos, atop\u00e1ronse que non estaban dispostos a se someteren nin a acepta-la derrota e, mesmo, deron a impresi\u00f3n de estaren dispostos a loitar m\u00e1is duramente contra os romanos. Afirmaron que estaban dispostos a pagar un tributo, se lles for imposto, mais esixiron que os romanos aceptasen os termos do tratado de Sempronio Graco. Unha vez o\u00eddos os oficiais de Marco Claudio Marcelo, que semellaban estaren predispostos cara a paz, o Senado pensou que o c\u00f3nsul estaba m\u00e1is preto dos inimigos que dos aliados ind\u00edxenas. Apiano escribiu que o Senado non estaba satisfeito con que se rexeitasen as condici\u00f3ns que Nobilitor expuxera anteriormente. Por\u00e9n, cando describiu a campa\u00f1a deste, non mencionara a existencia de ning\u00fan acordo cos celtiberos. Finalmente, o Senado respondeu que Marcelo lles comunicar\u00eda a decisi\u00f3n.\nPolibio escribiu que a opini\u00f3n privada do Senado era que o que os aliados dic\u00edan era certo e en beneficio de Roma e que os ar\u00e9vacos ti\u00f1an unha alta opini\u00f3n de si mesmos e que Marcelo tem\u00eda a guerra. Deste modo, ordenaron secretamente aos oficiais que Marcelo enviou que continuasen coa guerra e, como desconfiaban de Marcelo, ti\u00f1an intenci\u00f3n de enviar un novo c\u00f3nsul para substitu\u00edlo. A seguir, o Senado ordenou os preparativos para a campa\u00f1a como se o futuro de Hispania dependese disto, esperando que se o inimigo era derrotado, t\u00f3dalas demais tribos hab\u00edan someterse a Roma mentres que se o ar\u00e9vacos consegu\u00edan evitar unha nova guerra, isto alentar\u00edaos a resistir. Quinto Fulvio Nobilitor difundiu rumores de continuas batallas e grandes perdas romanas e sobre o valor dos celtiberos, as\u00ed como a afirmaci\u00f3n de que Marcelo tem\u00eda continuar coa guerra. Os novos recrutas entraron en p\u00e1nico e atoparon escusas para evita-lo recrutamento e os oficiais competentes non estaban dispostos a participar na guerra. Daquela, un mozo Publio Cornelio Escipi\u00f3n Emiliano falou no Senado e pediu ir a Hispania como oficial ou cun cargo menor afirmou que estaba listo para ir \u00e1 guerra. Todo o mundo se sorprendeu porque, para el, ser\u00eda m\u00e1is c\u00f3modo acudir a Macedonia onde fora invitado para resolver unhas disputas, polo que, rapidamente, f\u00edxose moi popular e serviu de exemplo para aqueles que intentaran esquivar o servizo e, de novo, houbo voluntarios.\nApiano afirmou que, por primeira vez, o ex\u00e9rcito que marchar\u00eda a Hispania hab\u00eda ser elixido por sorteo en vez de empregar o m\u00e9todo tradicional. Isto foi debido a que \"moitos queix\u00e1ranse de que os c\u00f3nsules os trataran inxustamente na inscrici\u00f3n, mentres que outros foran elixidos para servizos m\u00e1is doados\"\nNo 151 a. C., o novo c\u00f3nsul, Lucio Licinio L\u00faculo, foi asignado a Hispania. Mentres estaba en cami\u00f1o, Marcelo advertiu \u00f3s celtiberos sobre a inminencia da guerra e devolveulles os ref\u00e9ns. A seguir, tivo unha longa conversa co xefe da legaci\u00f3n que estivera en Roma e intentou persuadir os celtiberos de que chegaran a un acordo con el, pois quer\u00eda p\u00f3r fin \u00e1 guerra antes da chegada de L\u00faculo. Despois disto, 5.000 ar\u00e9vacos tomaron a cidade de Nertobriga mentres Marcelo acampara preto de Numancia. O l\u00edder ar\u00e9vaco, mentres conduc\u00eda aos seus cara ao interior, pediulle a Marcelo unha xuntanza. Afirmou que ar\u00e9vacos, belos e titos por\u00edanse nas s\u00faas mans e, a cambio de ref\u00e9ns e cartos, quedaron en liberdade. As\u00ed, conseguiu Marcelo p\u00f3r remate \u00e1 guerra antes das chegada de L\u00faculo.\nA guerra ilegal de L\u00faculo e os Vacceos.\nApiano escribiu que Lucio Licinio L\u00faculo cobizaba a fama e os cartos e atacou os vacceos porque estaba \"en circunstancias dif\u00edciles\". Isto sucedeu a pesar de que o Senado non lles declarara a guerra, e esta tribo non atacara nunca antes os romanos. Cruzou o Texo e acampou preto de Cauca (Coca). Cando os seus habitantes preguntaron por que vi\u00f1era e o motivo da guerra, L\u00faculo respostou que maltrataran os Carpetanos e que vi\u00f1a a axudar a estes. Os de Cauca atacaron un grupo de le\u00f1adores e recolectores romanos, matando moitos e perseguindo o resto at\u00e9 o campamento. Na batalla posterior, actuando coma unha infanter\u00eda lixeira, tiveron vantaxe ao principio. No entanto, ao se quedaren sen dardos, fuxiron e 3.000 deles foron asasinados mentres se abr\u00edan paso a trav\u00e9s das portas. Os anci\u00e1ns do pobo buscaron a paz, pero L\u00faculo esixiu ref\u00e9ns, 100 talentos de prata e un continxente de cabalar\u00eda para o seu ex\u00e9rcito. E cando entregaron todo, esixiu tam\u00e9n que a cidade tivera unha gornici\u00f3n romana. Tras acordalo todo, L\u00faculo ordenou que 2.000 soldados elixidos tomaran a cidade; despois entrou o resto do ex\u00e9rcito romano, ao que se lle ordenou matar t\u00f3dolos var\u00f3ns adultos, escapando tan s\u00f3 uns poucos de 20.000 que fuxiron para outras cidades e queimaron todo o que non puideron levar para privar a L\u00faculo do bot\u00edn.\nL\u00faculo marchou \u00e1 cidade de Itercatia (de situaci\u00f3n incerta), onde m\u00e1is de 20.000 infantes e 2.000 cabaleiros se refuxiaron. Cando pediu conversaci\u00f3ns de paz, os habitantes reproch\u00e1ronlle a matanza dos de Cauca e pregunt\u00e1ronlle se ti\u00f1a intenci\u00f3n de facer o mesmo. Apiano escribiu: \"el, como todas as almas culpables, enfadado cos seus acusadores en vez de reprocharse a si mesmo, devastou os seus campos\". Despois comezou un asedio e ali\u00f1ou repetidamente os seus homes para loitar, mais o inimigo non respondeu. Un home frecuentaba as li\u00f1as romanas e desafi\u00e1baos a un duelo e, como ningu\u00e9n aceptou, fac\u00eda xestos insultantes. Finalmente, un mozo Escipi\u00f3n Emiliano aceptou e derrotou a ese home e iso, ergueu os \u00e1nimos dos romanos.\nNo entanto, \u00e1 noite seguinte, un continxente de cabalar\u00eda inimiga que sa\u00edra buscar comida anes de que chegara L\u00faculo, comezou a berrar e os da cidade tam\u00e9n berraron, o que ocasionou un gran p\u00e1nico no campamento romano. Moitos dos soldados estaban enfermos pola falta de sono e disenter\u00eda causada pola comida local coa que non estaban afeitos. Moitos faleceron deste \u00faltimo. Cando conclu\u00edron algunhas das obras de asedio, os romanos derrubaron unha secci\u00f3n das murallas da cidade, pero foron rapidamente derrotados. Fuxiron e sen co\u00f1ecer a zona moitos caeron nun encoro e morreron. O inimigo reparou o muro. Como os dous bandos sufr\u00edan a fame, Escipi\u00f3n Emiliano propuxo a paz e prometeu que non a violar\u00eda. Os de Itercatia confiaron nel e deron a L\u00faculo 10.000 capas, algunhas cabezas de gando e cincuenta ref\u00e9ns como parte do pacto.\nDe seguido, L\u00faculo marchou para Pallantia (Palencia). Esta cidade acoll\u00eda un gran n\u00famero de refuxiados e era co\u00f1ecida pola s\u00faa bravura. Aconsell\u00e1ronlle que a evitase, mais como oira que era unha cidade rica, acampou ao seu car\u00f3n e tan s\u00f3 cando o acoso continuo da cabalar\u00eda de Pallantia lle impediu obter subministraci\u00f3ns comezou a retirada, sendo perseguidos at\u00e9 o r\u00edo Durius (Douro). Tras cruzalo, marchou aos campamentos de inverno no territorio dos Turdetanos. Este foi o final da s\u00faa guerra ilegal contra os Vacceos, e nunca foi chamado a contas por iso. Apiano escribiu: \"En canto ao ouro e a prata que L\u00faculo buscaba (o motivo polo que librara esta guerra, pensando que toda Hispania era abondosa en ouro), non conseguiu nada. Non s\u00f3 non ti\u00f1an nada, sen\u00f3n que estas tribos tampouco conced\u00edan valor a eses metais\".\nNo seu relato sobre as Guerras Lusitanas, Apiano, escribiu que L\u00faculo e Servio Sulpicio Galba, un pretor que estaba ao mando das tropas na Hispania Ulterior e estaba en campa\u00f1a contra a revolta lusitana, levaron a cabo unha operaci\u00f3n conxunta de pinza contra Lusitania. Segundo o autor, despoboaron o territorio gradualmente, e describiu a Galba como m\u00e1is cobizoso a\u00ednda que L\u00faculo, matando moitos lusitanos traizoeiramente.\nConsecuencias.\nNo 147 a. C., catro anos despois do final da Segunda guerra celtibera, os lusitanos, que se rebelaran entre o 155 a. C. e o 150 a. C., rebel\u00e1ronse de novo na Guerra de Viriato (147-139 a. C.). No 144 a.C., o cuarto ano desta guerra, Viriato, o l\u00edder lusitano, incitou aos celtiberos a se rebelaren tam\u00e9n. Isto provocou a Terceira Guerra celtibera ou Guerra de Numancia (143-133 a. C.), que foi a guerra de resistencia m\u00e1is longa contra os romanos.\nTerceira Guerra Celtibera ou guerra de Numancia (143 a.C.-133 a.C.).\nA obcecaci\u00f3n do Senado, que esix\u00eda a rendici\u00f3n sen condici\u00f3ns, maila perfidia dos dirixentes provinciais romanos, que violaban continuamente as condici\u00f3ns do pacto conseguido co c\u00f3nsul Claudio Mardelo no 152 a.C. e, finalmente, as vitorias de Viriato na Guerra Lusitana, motivaron a revolta das tribos celtiberas, comezando a Terceira Guerra Celtibera (143-133 a. C.).\nRoma enviou o c\u00f3nsul Quinto Cecilio Metelo (143 a.C., proc\u00f3nsul o 142 a.C.), vencedor do Falso Filipo, \u00e1 fronte de 40.000 soldados,\u200b e empeza a pacificaci\u00f3n da Celtiberia tomando carias cidades, como Nertobriga coa que foran asinados, anteriormente, pactos de amizade. Despois cercou Numancia sen podela ocupar e, debido aos ataques dos numantinos, retirouse para o seu campamento de inverno.\nO sucesor de Metelo foi o c\u00f3nsul Quinto Pompeio que, no 141 a.C., chegou cun ex\u00e9rcito de 30.000 soldados de infanter\u00eda e 2.000 xinetes. Tras ser derrotado en varias ocasi\u00f3ns polos numantinos marchou contra Termancia, considerando que era unha tarefa m\u00e1is doada, mais foi novamente derrotado, perdendo gran cantidade de soldados e subministraci\u00f3ns. Temeroso de ser chamado para render contas ante o Senado, iniciou negociaci\u00f3ns de paz cos numantinos, chegando a un acordo antes da chegada de Marco Popilio Lenas, o seu sucesor no 139 a.C., quen non aceptou o pacto porque non fora aprobado polo Senado e o pobo romano. Popilio enviou mensaxeiros a Roma para p\u00f3r en evidencia al\u00ed a conduta de Pompeio. Como o Senado decidira continua-la guerra e non admitir o pacto asinado, atacou Numancia, sufrindo unha gran perda de vidas no seu ex\u00e9rcito e continuou cun ataque aos lus\u00f3ns, sen ning\u00fan resultado positivo.\nNo 137, a. C., chegou un novo c\u00f3nsul, Caio Hostilio Mancino, con outro ex\u00e9rcito de 22.000 homes, con Tiberio Sempronio Graco como cuestor. Mancino mantivo frecuentes enfrontamentos cos numantinos e ao ser derrotado en numerosas ocasi\u00f3ns e estenderse o rumor de que os c\u00e1ntabros e vacceos acud\u00edan en axuda de Numancia, pretendeu retirarse do asedio refuxi\u00e1ndose no antigo campamento de Nobilior, nos arredores de Almaz\u00e1n, provincia de Soria, pero foi rodeado polo numantinos e capitulou. Os numantinos esixiron un tratado con igualdade de dereitos, (\"foedus aequum\"), negociado por Tiberio e, a\u00ednda que se reco\u00f1eceron as anteriores conquistas de Roma, o Senado considerouno o tratado m\u00e1is vergo\u00f1ento xamais asinado, e enviaron a Emilio L\u00e9pido, c\u00f3nsul da Hispania Ulterior, chamando a Mancino a xu\u00edzo en Roma, ao que seguiron os embaixadores de Numantia. L\u00e9pido atacou os vacceos coa escusa de que axudaran aos numantinos Cando o Senado descubriu este feito, mandou que perdera o mando e o o consulado e que se entregase aos numantinos, permanecendo un d\u00eda enteiro \u00e1s portas da cidade, mais estes, para non rompe-lo tratado asinado, non o admitiron. Finalmente, a\u00ednda que o tratado foi desestimado, Roma mantivo un armisticio total durante tres anos: entre o 137 e o 135 a.C., nin Emilio L\u00e9pido nin Lucio Furio Filo nin Quinto Calpurnio Pis\u00f3n retomaron a guerra.\nAs\u00ed e todo, no 134 a. C., a petici\u00f3n do pobo romano e grazas a un procedemento legal extraordinario, Escipi\u00f3n Emiliano, o destrutor de Cartago, obtivo de novo un mando consular, sen que transcorrese o intervalo de dez anos establecido pola lei. Decidido a continuar a loita e ante a prohibici\u00f3n de novas exacci\u00f3ns, formou unha cohorte de amigos, \"cohors amicorum\", duns 4.000 homes, entre os que hab\u00eda personalidades tan destacadas como Gaius Mario, Polibio ou Iugurta, neto de Massinisa. \u00c1 s\u00faa chegada \u00e1 pen\u00ednsula Ib\u00e9rica, reorganizou e disciplinou as tropas que hab\u00eda nas provincias, tropas totalmente desmoralizadas polas continuas derrotas contra os inimigos. Durante o ver\u00e1n saqueou as terras dos vacceos para que non axudasen aos numantinos e, na primavera do 133 a.C., comezou o asedio definitivo de Numancia cun ex\u00e9rcito duns 60.000 homes.\nRodeou a cidade con sete campamentos, fosos e torres de vixilancia e cortou o Douro para que os sitiados non puidesen recibir axuda. Os intentos de eludi-lo cerco ou as solicitudes de axuda doutras cidades celtib\u00e9ricas fracasaron. Ret\u00f3xenes Caraunio superou o valado, pero s\u00f3 recibiu a axuda da mocidade da cidade de Lutia. Advertido Escipi\u00f3n polos anci\u00e1ns da cidade, rodeou Lutia e cortou as mans a 400 mozos. Ante a precaria situaci\u00f3n, os numantinos enviaron ao xeneral romano embaixadores, baixo o mando de Avaros, para preguntar sobre como chegar a un compromiso, pero non tiveron \u00e9xito. A cidade arevaca foi reducida pola fame e os sobreviventes suicid\u00e1ronse ou foron escravizados, permanecendo deshabitada ata o comezo do Imperio. A s\u00faa destruci\u00f3n puxo fin \u00e1s guerras celtiberas e a\u00ednda que houbo outras rebeli\u00f3ns no s\u00e9culo I a.C. (guerras sertorianas, guerra cimbria), non volveron, como pobo, a molestar m\u00e1is aos romanos.\nConsecuencias.\nA Celtiberia sufrira anos de loita continua, que provocou o desprazamento e reduci\u00f3n de poboaci\u00f3ns e a devastaci\u00f3n xeral do territorio, coas consecuentes consecuencias sociais e econ\u00f3micas. Mais tam\u00e9n Roma sufriu as consecuencias dun enfrontamento de longa duraci\u00f3n. As lagoas no sistema pol\u00edtico-lexislativo republicano quedaron en evidencia, a longa duraci\u00f3n da guerra foi o resultado do r\u00edxido mecanismo xur\u00eddico romano e das rivalidades internas das distintas facci\u00f3ns senatoriais. A leva continua dos campesi\u00f1os it\u00e1licos, a base do ex\u00e9rcito romano republicano, para as distintas campa\u00f1as aumentou as tensi\u00f3ns sociais que alcanzaron o seu auxe pouco despois, na \u00e9poca dos Gracos. O alistamento de clientes e amigos de Escipi\u00f3n serviu de precedente para outros posteriores e esbozou alg\u00fans m\u00e9todos de estilo principesco que, no s\u00e9culo seguinte, acabar\u00edan co r\u00e9xime republicano en Roma."}
{"id": "483819", "revid": "5863", "url": "https://gl.wikipedia.org/wiki?curid=483819", "title": "Web.archive.org", "text": ""}
{"id": "483820", "revid": "89787", "url": "https://gl.wikipedia.org/wiki?curid=483820", "title": "If'n", "text": "If'n \u00e9 o segundo \u00e1lbum de estudio da banda estadounidense de rock alternativo Firehose, publicado o 4 de novembro de 1987 a trav\u00e9s do selo SST Records. O nome do disco \u00e9 unha referencia \u00e1 canci\u00f3n de Bob Dylan \"Don't Think Twice, It's All Right\", do \u00e1lbum \"The Freewheelin' Bob Dylan\". No lado esuqero da portada do disco hai unha fotograf\u00eda de H\u00fcsker D\u00fc, antigos compa\u00f1eiros de Minutemen en SST Records."}
{"id": "483821", "revid": "27155", "url": "https://gl.wikipedia.org/wiki?curid=483821", "title": "Txasko", "text": ""}
{"id": "483822", "revid": "865", "url": "https://gl.wikipedia.org/wiki?curid=483822", "title": "Karate (\u00e1lbum)", "text": "Karate \u00e9 o primeiro \u00e1lbum de estudio da banda estadounidense de indie rock Karate, publicado o 18 de marzo de 1996 a trav\u00e9s do selo Southern Records."}
{"id": "483824", "revid": "23204", "url": "https://gl.wikipedia.org/wiki?curid=483824", "title": "Creagrus furcatus", "text": "Creagrus furcatus, \u00e9 unha especie de ave da orde dos caradriformes, suborde dos laros e familia dos l\u00e1ridos, a \u00fanica integrante do x\u00e9nero \"Creagrus\".\n\u00c9 end\u00e9mica das illas Gal\u00e1pagos, a\u00ednda que pode verse tam\u00e9n nas costas continentais ecuatorianas e peruanas.\nTaxonom\u00eda.\nDescrici\u00f3n.\nX\u00e9nero.\nA descrici\u00f3n do x\u00e9nero foi feita en 1854 polo naturalista franc\u00e9s Charles Lucien Bonaparte.\nEspecie.\nA especie foi descrita en 1846 polo m\u00e9dico e naturalista franc\u00e9s, Adolphe-Simon Neboux, citado na obra de \nJoseph Decaisne \"Voyage Autour du Monde sur la Fr\u00e9gate la Venus Pendant les Ann\u00e9es 1836-1839. Botanique\", publicada o ano 1864, baixo o nome de \"Larus furcatus\"."}
{"id": "483825", "revid": "72012", "url": "https://gl.wikipedia.org/wiki?curid=483825", "title": "Creagrus", "text": ""}
{"id": "483832", "revid": "5109", "url": "https://gl.wikipedia.org/wiki?curid=483832", "title": "Casa da Moeda de Denver", "text": "A Casa da Moeda de Denver (en ingl\u00e9s: \"Denver Mint\") \u00e9 unha f\u00e1brica de moeda estadounidense de titularidade p\u00fablica, sita en Denver, Colorado, que se constit\u00fae como unha das ramas da Casa da Moeda dos Estados Unidos. Esta ceca cu\u00f1ou as s\u00faas primeiras moedas o 1 de febreiro de 1906 e contin\u00faa vixente no s\u00e9culo XXI, producindo moedas tanto conmemorativas e de investimento como para a s\u00faa circulaci\u00f3n regular.\nAs moedas producidas na Casa da Moeda de Denver amosan como marca de ceca a letra \u00abD\u00bb (comparte a marca coa da ceca de Dahlonega, a\u00ednda que non se d\u00e1 lugar a confusi\u00f3n, xa que estas cecas funcionaron en \u00e9pocas diferentes). A ceca de Denver \u00e9 o maior produtor individual de moedas do mundo.\nHistoria.\nClark, Gruber &amp; Co..\nOs antecedentes da Casa de Moeda de Denver est\u00e1n na compa\u00f1\u00eda Clark, Gruber &amp; Co. Durante a febre do ouro do pico Pikes cu\u00f1\u00e1ranse moedas co ouro proveniente daquelas veas mineiras. En 1858, Austin M. Clark, Milton E. Clark e Henry Emanuel Gruber fundaron unha empresa de corretaxe en Kansas e logo estableceron unha oficina en Denver, durante o inicio da febre do ouro de Colorado. Coa intenci\u00f3n de aforrar nos custos de traslado do mineral extra\u00eddo cara ao leste e nos seguros vinculados a estas operaci\u00f3ns, a compa\u00f1\u00eda abriu unha ceca privada, que comezou a funcionar o 25 de xullo de 1860, cu\u00f1ando moedas de ouro con valor facial de 10 d\u00f3lares. Nos anversos destas moedas representouse o pico Pikes en medio dunha fraga e na s\u00faa base o top\u00f3nimo ; rodeando o cumio am\u00f3sase a lenda e, no exergo, . Os reversos locen unha aguia americana rodeada pola lenda . e debaixo a data: 1860. A tecnolox\u00eda desta primeira ceca privada permit\u00eda a cu\u00f1axe de entre 15 o 20 moedas por minuto.\nA estas primeiras moedas sum\u00f3uselle outra de 20 d\u00f3lares, cun peso superior \u00e1 que xa se usaba nos Estados Unidos, a\u00ednda que co seu mesmo valor. Cu\u00f1\u00e1ronse tam\u00e9n outras moedas, tam\u00e9n de ouro, con valores de 2'5 e de 5, ata lograr converter en moeda uns 18.000 d\u00f3lares cada semana. Estas moedas levaban no seu anverso a cabeza dunha representaci\u00f3n aleg\u00f3rica da Liberdade coa inscrici\u00f3n no diadema e rodeada por trece estrelas. A lenda do reverso \u00e9 .\nNos case tres anos en que esta compa\u00f1\u00eda mantivo a s\u00faa operatividade cu\u00f1ou moedas por valor de 594.305 d\u00f3lares co ouro que extraeu. Ademais adquiriu 77.000 onzas troy de ouro bruto que foi enviado para a s\u00faa refinaxe \u00e1 Casa da Moeda de Filadelfia. O edificio e a maquinaria de cu\u00f1axe foron adquiridos polo Departamento do Tesouro dos Estados Unidos en abril de 1863. Pola s\u00faa banda, o banco que era propiedade da compa\u00f1\u00eda Clark, Gruber &amp; Co. pasou ao First National Bank, de Denver, en 1865.\nLei do Congreso de 1862.\nEstablecida ao abeiro da Lei do Congreso do 21 de abril de 1862, a Casa da Moeda de Denver, concibida como unha das ramas da Casa da Moeda dos Estados Unidos, empezou a operar en 1863 como Oficina de Ensaios dos Estados Unidos\u00bb (\"United States Assay Office\") nas mesmas instalaci\u00f3ns da compa\u00f1\u00eda Clark, Gruber &amp; Co., situadas no n\u00famero 16 da r\u00faa Market, que foran adquiridas polo Goberno por 25.000 d\u00f3lares. Durante a s\u00faa existencia como Oficina de Ensaios, o edificio foi o m\u00e1is importante da cidade de Denver.\nPor\u00e9n, de xeito diferente \u00e1 s\u00faa etapa anterior como ceca privada, nos primeiros tempos da nova instituci\u00f3n p\u00fablica, dependente da Casa da Moeda dos Estados Unidos, non se chegou a realizar cu\u00f1axe ningunha, como se pretend\u00eda inicialmente. Esta foi unha das raz\u00f3ns dadas polo ent\u00f3n director da instituci\u00f3n para explicar a escaseza da produci\u00f3n da naqueles primeiros momentos:[...] \"A hostilidade das tribos indias ao longo das rutas, indubidablemente instigados por emisarios rebeldes (xa que a\u00ed hai unha guerra civil) e homes brancos malos\". [...]A Oficina de Ensaios de Denver aceptaba o ouro e as pebidas dese metal levadas al\u00ed polos mineiros da contorna para o seu ensaio, a s\u00faa estampaxe e a s\u00faa conversi\u00f3n en barras e lingotes certificados. A maior parte daquel ouro provi\u00f1a dos ricos dep\u00f3sitos dos leitos dos regatos, que se descubriran en 1858, o mesmo ano da fundaci\u00f3n da cidade. Cando a subministraci\u00f3n de ouro desta procedencia se esgotou, o centro de interese dos mineiros pasou a ser a procura de veas de ouro, que aparec\u00edan tam\u00e9n acompa\u00f1adas de importantes cantidades de prata. En 1859, o valor anual do ouro e a prata depositados na Oficina de Ensaios superaba os 5,6 mill\u00f3ns de d\u00f3lares.\nO Tesouro dos Estados Unidos non acrecentou as s\u00faas operaci\u00f3ns de refinaxe e de fundici\u00f3n de ouro ao mesmo ritmo en que se produc\u00edan descubertas de nova veas que fac\u00edan que aumentase a produci\u00f3n. En 1872, un grupo de empresarios encabezado polo xu\u00edz Hiram Bond (que antes fora un dos maiores corredores na bolsa de ouro de Nova York), Joseph Miner e o alcalde da cidade, Joseph E. Bates, creou unha compa\u00f1\u00eda chamada \"Denver Smelting and Refining Works\", que se constitu\u00edu como unha planta de refinaxe e fundici\u00f3n independente e complementaria, xa que os lingotes e as barras que esta produc\u00eda eran posteriormente analizados, pesados e estampados pola Oficina de Ensaios de Denver.\nNesta conxuntura, o Congreso dispuxo en 1895 o establecemento en Denver dunha nova rama da Casa de Moeda dos Estados Unidos, para a produci\u00f3n de moedas de ouro e de prata. O 22 de abril de 1896 adquir\u00edronse os terreos para a construci\u00f3n da nova planta, nas r\u00faas West Colfax e Delaware, por uns 60.000 euros, e a construci\u00f3n comezou en 1897.\nAs asignaci\u00f3ns econ\u00f3micas para completar e equipar a nova planta resultaban insuficientes, o que motivou o atraso da s\u00faa entrada en funcionamento. O traslado das operaci\u00f3ns de ensaio e fundici\u00f3n ao novo edificio produciuse finalmente o 1 de setembro de 1904 e as operaci\u00f3ns de cu\u00f1axe comezaron o 1 de febreiro de 1906, logo de que as m\u00e1quinas de cu\u00f1axe regresasen da Exposici\u00f3n de San Lu\u00eds de 1904, onde estiveran en exposici\u00f3n. Nesa data p\u00f3dese xa considerar que a antiga Oficina de Ensaios se constitu\u00edu como Casa da Moeda de Denver, unha das ramas da \"United States Mint\".En febreiro de 1906 cu\u00f1\u00e1ronse as primeiras moedas de prata na Casa da Moeda de Denver. Durante o primeiro ano produc\u00edronse 2.132.250 mill\u00f3ns de moedas, inclu\u00edndo as de ouro con valor de 20 d\u00f3lares, 10 d\u00f3lares e 5 d\u00f3lares, as\u00ed como diversos valores en prata, por un valor total de 17.9 mill\u00f3ns de d\u00f3lares.\nO 18 de decembro de 1922, uns g\u00e1nsters roubaron 200.000 d\u00f3lares en billetes de 5 d\u00f3lares nun cami\u00f3n estacionado ao p\u00e9 da Casa da Moeda de Denver, feito que se co\u00f1ece como \"o gran roubo da ceca\". Naqueles momentos, a casa da moeda almacenaba papel moeda para a Reserva Federal dos Estados Unidos.\nNo ano 2000, a ceca de Denver acadou un r\u00e9cord mundial na produci\u00f3n de moeda, coa cu\u00f1axe de 15.400 mill\u00f3ns de pezas. En 2006 a Casa da Moeda de Denver celebrou o seu centenario en actividade nas mesmas instalaci\u00f3ns, o que sup\u00f3n que \u00e9 a planta m\u00e1is antiga con produci\u00f3n ininterrompida das que hoxe constit\u00faen a Casa da Moeda dos Estados Unidos."}
{"id": "483833", "revid": "65337", "url": "https://gl.wikipedia.org/wiki?curid=483833", "title": "Casa de Moeda de Denver", "text": ""}
{"id": "483834", "revid": "65337", "url": "https://gl.wikipedia.org/wiki?curid=483834", "title": "Ceca de Denver", "text": ""}
{"id": "483837", "revid": "5863", "url": "https://gl.wikipedia.org/wiki?curid=483837", "title": "Jacobo Vilari\u00f1o Sobrado", "text": "Jacobo Vilari\u00f1o Sobrado, nado na Pobra de San Xiao (L\u00e1ncara) o 1 de xaneiro de 1999, \u00e9 un futbolista galego que xoga coma mediocampista, co\u00f1ecido comunmente como Jaco.\nTraxectoria.\nFormouse nas categor\u00edas inferiores do Club Deportivo Lugo, disputou a liga Divisi\u00f3n de Honor Xuvenil. Xogou na selecci\u00f3n galega sub-18 e disputou o campionato de Espa\u00f1a de selecci\u00f3ns. No ano 2018 fichou pola UD Somozas, completando un ano en terceira divisi\u00f3n, e despois fichou pola SD Sarriana, compartindo equipo con seu irm\u00e1n Keko Vilari\u00f1o."}
{"id": "483849", "revid": "5132", "url": "https://gl.wikipedia.org/wiki?curid=483849", "title": "ASM Clermont", "text": ""}
{"id": "483852", "revid": "56817", "url": "https://gl.wikipedia.org/wiki?curid=483852", "title": "Daha Balunga", "text": "Daha Balunga (en ) \u00e9 un filme indio de 2013 rodado en lingua oriya dirixido por Sudhakar Basanta. Est\u00e1 protagonizado por Babushan Mohanty e Sanjana Mitra. O veter\u00e1n actor de Bollywood Jackie Shroff tam\u00e9n aparece no filme. Abhijit Majumdar \u00e9 o director musical."}
{"id": "483856", "revid": "119587", "url": "https://gl.wikipedia.org/wiki?curid=483856", "title": "Sensei Redenshon", "text": "Sensei Redenshon \u00e9 un filme de 2013 producido en Cura\u00e7ao e dirixido por German Gruber, Jr. \u00c9 un filme de acci\u00f3n e artes marciais producido por Alejandra Sanchez Gruber.\nO filme foi completamente rodado en papiamento, mais distribu\u00eduse con subt\u00edtulos en neerland\u00e9s e ingl\u00e9s."}
{"id": "483867", "revid": "98629", "url": "https://gl.wikipedia.org/wiki?curid=483867", "title": "Bawandar", "text": "Bawandar \u00e9 un filme indio de 2000 dirixido por Jag Mundhra. Bas\u00e9ase na historia real de Bhanwari Devi, unha v\u00edtima de violaci\u00f3n\u00a0de Rajasthan, na India. O filme amosa o trauma persoal, a humillaci\u00f3n p\u00fablica e a inxustiza legal que Bhanwari Devi padeceu mentres buscaba xustiza nas cortes indias."}
{"id": "483871", "revid": "23204", "url": "https://gl.wikipedia.org/wiki?curid=483871", "title": "Pear ta ma 'on maf", "text": "Pear ta ma 'on maf \u00e9 un filme fidxiano de 2004, rodado en lingua rotuman, escrito e dirixido por Vilsoni Hereniko. \u00c9 o primeiro (e o \u00fanico) filme producido en Fidxi.\nSinopse.\nO personaxe principal, Viki (Sapeta Taito), \u00e9 unha rapaza rotuma avergo\u00f1ada por ser a filla dun home \u00f3 que acusan erradamente de ser un ladr\u00f3n. Ela atopa inspiraci\u00f3n nunha misteriosa \"Warrior Woman\" (Rena Owen) das lendas do seu pobo."}
{"id": "483880", "revid": "89787", "url": "https://gl.wikipedia.org/wiki?curid=483880", "title": "Tor Bina", "text": "Tor Bina \u00e9 un filme indio de 2017, rodado en lingua sadri, e dirixido por Dipen Toppo. Est\u00e1 protagonizado por Joy Bose, Binod Mahli, Kajal Singh e Neeraj Vats.\nBanda sonora.\nHai catro canci\u00f3ns principais na banda sonora compostas por Bubai. Manoj Sahri, Pawan Roy, Jyoti Sahu e Vivek Nayak son os cantantes destes temas."}
{"id": "483882", "revid": "89787", "url": "https://gl.wikipedia.org/wiki?curid=483882", "title": "Adi Shankaracharya (filme)", "text": "Adi Shankaracharya (en ) \u00e9 un filme indio de 1983, rodado en lingua s\u00e1nscrita, dirixido por G. V. Iyer. O filme conta a vida e os feitos do fil\u00f3sofo hind\u00fa do s\u00e9culo VIII Adi Shankaracharya, quen consolidou a doutrina Advaita Vedanta (non dualismo) na filosof\u00eda hind\u00fa. Foi o primeiro filme da India en ser rodado en s\u00e1nscrito. Na 31\u00aa edici\u00f3n dos Premios Nacionais de Cinema da India ga\u00f1ou catro galard\u00f3ns, inclu\u00edndo mellor filme, mellor gui\u00f3n, mellor fotograf\u00eda e mellor audiograf\u00eda."}
{"id": "483889", "revid": "98629", "url": "https://gl.wikipedia.org/wiki?curid=483889", "title": "Seediq Bale", "text": "Seediq Bale (que en lingua seediq quere dicir literalmente \"seediq reais\" ou \"homes reais\") \u00e9 un filme taiwan\u00e9s de 2011 dirixido por Wei Te-sheng e producido por John Woo. Bas\u00e9ase en feitos reais e conta a historia do incidente Wushe, ocorrido en 1930 no centro de Taiw\u00e1n. A versi\u00f3n completa do filme estreado en Taiw\u00e1n est\u00e1 dividido en d\u00faas partes. A primeira parte \u00e9 camada \"\u592a\u967d\u65d7\" (\"A bandeira do sol\"), e a segunda parte \"\u5f69\u8679\u6a4b\" (\"A ponte arco da vella\"), cunha duraci\u00f3n total de 4 horas e 36 minutos. Por\u00e9n, as d\u00faas partes foron combinadas nunha \u00fanica versi\u00f3n para a s\u00faa estrea internacional, cunha duraci\u00f3n de 2 horas e 30 minutos. \u00c9 a produci\u00f3n m\u00e1is cara da historia do cinema de Taiw\u00e1n. Foi comparado con outros filmes, como \"Braveheart\" de Mel Gibson e \"O derradeiro dos mohicanos\" polos medios de comunicaci\u00f3n taiwaneses."}
{"id": "483899", "revid": "89787", "url": "https://gl.wikipedia.org/wiki?curid=483899", "title": "Weed Forestin'", "text": "Weed Forestin' \u00e9 un \u00e1lbum de estudio da banda estadounidense de indie rock Sebadoh, publicado no ano 1990 a trav\u00e9s do selo Homestead Records. Orixinalmente fora autoeditado por Lou Barlow en casete en 1987 baixo o nome de Sentridoh, o seu proxecto en solitario de gravaci\u00f3ns caseiras, e fora vendido en tendas de discos de Massachusetts nunha tirada dunhas 100 unidades.\nEn 1990 foi editado oficialmente por Homestead, en vinilo e casete, co nome da nova banda de Barlow, Sebadoh. Posteriormente nese ano foi lanzado en CD por Homestead no \u00e1lbum recompilatorio de Sebadoh \"The Freed Weed\", que tam\u00e9n conti\u00f1a varias canci\u00f3ns do \u00e1lbum de estrea da banda, \"The Freed Man\" (1989).\nEn 2012 foi autoeditado novamente baixo o nome de Sentridoh en varios formatos a trav\u00e9s de Bandcamp, inclu\u00eddos CD, vinilo, casete e descarga dixital.\nO \u00e1lbum foi bautizado pola letra da canci\u00f3n de Barlow \"Lose\", que non foi inclu\u00edda en \"Weed Forestin\"' pero foi refeita como unha canci\u00f3n de Dinosaur Jr. e inclu\u00edda no seu \u00e1lbum de 1987 \"You're Living All Over Me\"."}
{"id": "483900", "revid": "865", "url": "https://gl.wikipedia.org/wiki?curid=483900", "title": "Frankenchrist", "text": "Frankenchrist \u00e9 o terceiro \u00e1lbum de estudio da banda estadounidense de hardcore punk Dead Kennedys, publicado en outubro de 1985 a trav\u00e9s do selo Alternative Tentacles.\nO \u00e1lbum \u00e9 un exemplo da cara psicod\u00e9lica e progresiva da personalidade musical dos Dead Kennedys. Tam\u00e9n poden observarse as influencias das bandas sonoras de pel\u00edculas de spaghetti western e o traballo atmosf\u00e9rico de guitarra de East Bay Ray. \"Frankenchrist\" destaca pola s\u00faa relativa falta de material hardcore \"tradicional\". A meirande parte das canci\u00f3ns do disco son m\u00e1is lentas e longas que o resto dos temas do grupo. \"M.T.V. - Get off the Air\" destaca pola s\u00faa aguda cr\u00edtica \u00e1 industria da m\u00fasica e \"Stars and Stripes of Corruption\" pola s\u00faa exexese das filosof\u00edas pol\u00edticas do vocalista Jello Biafra."}
{"id": "483901", "revid": "23204", "url": "https://gl.wikipedia.org/wiki?curid=483901", "title": "Igla ispod praga", "text": "Igla ispod praga \u00e9 un filme dram\u00e1tico\u00a0montenegrino de 2016 dirixido por Ivan Marinovi\u0107. Foi escollido como candidato montenegrino \u00f3 \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "483905", "revid": "865", "url": "https://gl.wikipedia.org/wiki?curid=483905", "title": "Chelsea Light Moving (\u00e1lbum)", "text": "Chelsea Light Moving \u00e9 o primeiro e \u00fanico \u00e1lbum de estudio da banda estadounidense de noise rock Chelsea Light Moving, publicado o 5 de marzo de 2013 a trav\u00e9s do selo Matador Records. Gravado en d\u00faas sesi\u00f3ns en Easthampton, Massachusetts co produtor Justin Pizzoferrato a mediados de 2012, o \u00e1lbum ten unha forma de rock alternativo e experimental que a banda bautizou como \"Burroughs rock\" e incl\u00fae referencias a escritores, artistas de vangarda, o movemento contracultural dos 60 e a Nova York.\nTras o seu lazamento \"Chelsea Light Moving\" e os seus tres sinxelos (\"Burroughs\", \"Groovy &amp; Linda\" e \"Frank O'Hara Hit\") recibiron cr\u00edticas positivas. O \u00e1lbum entrou nas listas en B\u00e9lxica e nos Estados Unidos, chegando ao n\u00famero 12 da lista da \"Billboard\" \"Heatseekers Album Chart\". Para promocionar o disco a banda iniciou unha xira internacional.\nListaxe de canci\u00f3ns.\nTodos os temas compostos por Thurston Moore ag\u00e1s onde se indique."}
{"id": "483906", "revid": "865", "url": "https://gl.wikipedia.org/wiki?curid=483906", "title": "Nervous Like Me", "text": "Nervous Like Me \u00e9 o primeiro \u00e1lbum de estudio da banda estadounidense de rock alternativo Cayetana, publicado o 24 de agosto de 2014 a trav\u00e9s do selo Tiny Engines."}
{"id": "483912", "revid": "23204", "url": "https://gl.wikipedia.org/wiki?curid=483912", "title": "Ne gledaj mi u pijat", "text": "Ne gledaj mi u pijat \u00e9 un filme croata-dinamarqu\u00e9s de 2016 escrito e dirixido por Hana Ju\u0161i\u0107.\nEstreouse na secci\u00f3n Venice Days da 73\u00aa edici\u00f3n do Festival Internacional de Cinema de Venecia, no cal foi galardoado co Premio Fedeora \u00f3 mellor filme euroeo. Foi escollido como candidato croata \u00f3 \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "483916", "revid": "89787", "url": "https://gl.wikipedia.org/wiki?curid=483916", "title": "Iliturgis", "text": "IIliturgis, Illiturgi ou Iliturgi foi unha cidade ib\u00e9rica e posteriormente da Hispania romana. Atop\u00e1base na Oretania, pr\u00f3xima ao sur do r\u00edo Betis (actual Guadalquivir), na v\u00eda de C\u00f3rdoba a C\u00e1stulo, no actual termo municipal de Meng\u00edbar, co poboamento romano na chamada \u00abEncomenda de Maquiz\u00bb e o ibero, descuberto en 2017, no cerro da Muela, a\u00ednda que durante moito tempo creuse que estaba preto de And\u00fajar, no que terminou por ser identificado como a antiga Isturgi.\nHistoria.\nDurante a Segunda guerra p\u00fanica, p\u00faxose ao lado dos romanos, e foi asediada polos cartaxineses en d\u00faas ocasi\u00f3ns, no 214 a.C. e no 211 a.C., mais con todo, levant\u00e1ronse os asedios. Cando os irm\u00e1ns Publio e Cneo Cornelio Escipi\u00f3n foron derrotados, Iliturgi e C\u00e1stulo pas\u00e1ronse ao bando dos cartaxineses. Ademais, de acordo coas fontes romanas, dise que os cidad\u00e1ns de Iliturgi executaran aos romanos que fuxiran \u00e1 cidade en busca de refuxio durante a guerra. Cando Escipi\u00f3n o Africano tomou por asalto a cidade no ano 206\u00a0a.C., fixo executar a todos os seus habitantes e queimar os seus cad\u00e1veres.\nFoi refundada por Tiberio Sempronio Graco, cando era pretor de Hispania Citerior (181-179\u00a0a.C.) e chegou a ser, durante a etapa a etapa imperial, unha cidade considerable que levou o nome de Forum Julium e formou parte da provincia da B\u00e9tica, e medrou en tama\u00f1o.\nEufrasio de Iliturgi dise que foi o seu primeiro bispo cristi\u00e1n. No s\u00e9culo VII, o rei visigodo Sisebuto constru\u00edu unha igrexa sobre o sepulcro de Eufrasio en Iliturgi, pero durante a conquista musulm\u00e1 da pen\u00ednsula ib\u00e9rica no s\u00e9culo VIII, as reliquias de Eufrasio foron trasladadas a Galicia, at\u00e9 o Val do Mao en Samos..\nLocalizaci\u00f3n.\nDurante moitos anos pensouse que a cidade de Iliturgi ach\u00e1base na actual And\u00fajar. Hoxe en d\u00eda, a hip\u00f3tese aceptada pola maior\u00eda dos arque\u00f3logos e historiadores e a que a identifica coa Encomenda de Maquiz\" no termo municipal de Meng\u00edbar. A\u00ednda que, recentemente, uns autores propo\u00f1en que poder\u00eda acharse baixo a actual cidade de Xa\u00e9n."}
{"id": "483918", "revid": "89787", "url": "https://gl.wikipedia.org/wiki?curid=483918", "title": "Kaddu Beykat", "text": "Kaddu Beykat \u00e9 un filme senegal\u00e9s de 1975 dirixido por Safi Faye. Foi o primeiro filme realizado por unha muller africana subsahariana en ser comercialmente distribu\u00eddo e en outorgar reco\u00f1ecemento internacional \u00e1 s\u00faa directora. A historia c\u00e9ntrase nun romance, e conta as vidas diarias dos habitantes rurais do Senegal."}
{"id": "483925", "revid": "72012", "url": "https://gl.wikipedia.org/wiki?curid=483925", "title": "Philipp Melanchthon", "text": "Philipp Melanchthon (en ), nado como Philipp Schwartzerdt en Bretten o 16 de febreiro de 1497 e finado en Wittenberg o 19 de abril de 1560, foi un reformador relixioso, colaborador de Marti\u00f1o Lutero, primeiro te\u00f3logo sistem\u00e1tico da reforma protestante, l\u00edder intelectual a reforma luterana, nun dese\u00f1ador influente de sistemas educativos. Permanece con Lutero e Jean Calvin como reformador, te\u00f3logo e moldeador do protestantismo.\nTraxectoria.\nPhilipp Schwartzerdt naceu en Bretten en 1497 e cursou estudos nas universidades de Heidelberg e Tubinga. Ao ingresar no primeiro de ditos centros aos doce anos de idade, o seu t\u00edo, o humanista e hebra\u00edsta Johannes Reuchlin, aconselloulle que cambiase o seu nome pola s\u00faa traduci\u00f3n ao grego Melanchthon (\u039c\u03b5\u03bb\u03ac\u03b3\u03c7\u03b8\u03c9\u03bd), \"terra negra\". En Heidelberg estudou filosof\u00eda, ret\u00f3rica e astronom\u00eda/astrolox\u00eda, e comezou a ser co\u00f1ecido como estudoso do grego.\nGrazas \u00e1 influencia do seu t\u00edo, en 1518 obtivo a c\u00e1tedra de lingua grega na Universidade de Wittenberg. O discurso que pronunciou ao acceder \u00e1 mesma atraeu notabelmente a atenci\u00f3n de Marti\u00f1o Lutero, catedr\u00e1tico de Teolox\u00eda B\u00edblica en Wittenberg dende 1512 e que exerceu unha fonda influencia nel. Estudou teolox\u00eda e licenciouse en 1519. En 1521 escribiu \"Loci communes rerum theologicarum\", un relatorio a favor da reforma protestante, e substitu\u00edu a Lutero como l\u00edder desa causa en Wittenberg cando o seu mentor foi confinado no castelo de Wartburg. En 1526 converteuse en catedr\u00e1tico de teolox\u00eda e participou, con outros vinte e sete delegados, na unificaci\u00f3n das constituci\u00f3ns das igrexas reformadas de Alema\u00f1a.\nEn 1529 acompa\u00f1ou a Xo\u00e1n de Saxonia na Dieta de Espira e foi un dos que asinaron a protesta de Espira, pola que os pr\u00edncipes luteranos en minor\u00eda do Imperio reclamaron a tolerancia relixiosa ao emperador Carlos V, acto do que tomou o seu nome o protestantismo. \nPhilipp Melanchthon foi o creador da palabra \"psicolox\u00eda\" para designar a disciplina \u00e1 que se refer\u00eda como \"o estudo da alma\". Partindo do radical grego \"psykho\" (\"alma\"), derivado \u00e1 s\u00faa vez de \"psykh\u00e9\" (\"soplo de vida\", \"alento\"), m\u00e1is o sufixo \"lox\u00eda\" (\"ciencia\", \"disciplina\", \"tratado\"), formado a partir de \"logos\" (\"palabra\"). A partir do s\u00e9culo XVII, coa oposici\u00f3n dos pensadores da \u00e9poca comezou a empregarse a palabra como \"estudo do funcionamiento da mente humana\" ou do \"comportamento humano\". Non foi ata a partir do segundo cuarto do s\u00e9culo XIX cando a disciplina foi aceptada no \u00e1mbito cient\u00edfico.\nComo representante da Reforma ante a dieta de Augsburgo, en 1530 presentou as Confesi\u00f3ns de Augsburgo, 28 artigos de fe redactados en colaboraci\u00f3n con Lutero. O ton dese credo era tan conciliador que sorprendeu mesmo os cat\u00f3licos. Un ano despois publicou unha apolox\u00eda en defensa da Confesi\u00f3n de Augsburgo, profundizando nalg\u00fans dos seus aspectos espec\u00edficos en \"Variaci\u00f3ns\" (1540). Debido \u00e1 s\u00faa intenci\u00f3n de lograr un entendemento entre protestantes e cat\u00f3licos ou polo menos entre as distintas facci\u00f3ns protestantes, os seguidores m\u00e1is estritos do luteranismo consideraron her\u00e9ticas as s\u00faas opini\u00f3ns. Foi comprensivo coa doutrina evanx\u00e9lica e durante un tempo conservou a maior\u00eda das cerimonias cat\u00f3licas por consideralas \"adiaphora\" (\"cousas indiferentes\"), \u00e9 dicir, materias de escasa transcendencia que era mellor tolerar, polo que os seus seguidores foron chamados adiaforistas.\n\u00daltimos d\u00edas.\nO car\u00e1cter humanista de Melanchton foi moi resistido polos te\u00f3logos luteranos ortodoxos, veteranos das primeiras batallas. As\u00ed e todo, logrou reunir gran cantidade de disc\u00edpulos que mantiveron, propagaron e mesmo perfeccionaron as s\u00faas propostas.\nPhilipp Melanchton faleceu en Wittenberg o 16 de abril de 1560. Morreu orando pola uni\u00f3n das igrexas \"en Cristo\" e queix\u00e1ndose pola \"rabies theologorum\" (\"a rabia dos te\u00f3logos\") do seu propio campo, que dende a morte de Lutero libraran batalla contra el."}
{"id": "483926", "revid": "89787", "url": "https://gl.wikipedia.org/wiki?curid=483926", "title": "Casa da Moeda de San Francisco", "text": "A Casa da Moeda de San Francisco (en ingl\u00e9s: \"San Francisco Mint\") \u00e9 unha f\u00e1brica de moeda estadounidense que se estableceu en 1854 como unha das ramas da Casa da Moeda dos Estados Unidos.\nSimultaneamente ao seu labor de cu\u00f1axe, desde 1962 a 1988 a Casa da Moeda de San Francisco foi tam\u00e9n unha das Oficinas de Ensaio dos EEUU.\nA marca de ceca das moedas cu\u00f1adas na ceca de San Francisco \u00e9 a inicial do top\u00f3nimo da cidade: \"S\".\nHistoria.\nOrixes e primeira sede.\nA apertura dunha rama da Casa da Moeda dos Estados Unidos en San Francisco veu motivada polas necesidades de dar sa\u00edda \u00e1 gran produci\u00f3n de ouro nos tempos da Febre do Ouro da California, que inicialmente se levaba \u00e1 Casa da Moeda de Filadelfia, nun desprazamento moi longo e moi perigoso. Nesta situaci\u00f3n, August Humbert, un antigo fabricante de reloxos que traballaba como ensaiador de ouro na Oficina de Ensaios de San Francisco, levou a cabo cu\u00f1axes de moedas co ouro extra\u00eddo nas explotaci\u00f3ns locais, que chegaron a acadar unha consideraci\u00f3n de semioficiais, xa que mesmo se aceptaban pola Administraci\u00f3n como pagamento de impostos.\nComo resposta ante esta situaci\u00f3n, o 3 de xullo de 1852 o Congreso aprobou unha lei que ordenaba a creaci\u00f3n dunha rama da Casa da Moeda dos Estados Unidos en California, e a Secretar\u00eda do Tesouro elixiu para o seu lugar a Cidade de San Francisco. Por\u00e9n, a primeira Casa da Moeda de San Francisco non abriu ata dous anos m\u00e1is tarde, o 3 de abril de 1854, coa misi\u00f3n de aceptar os dep\u00f3sitos feitos polos mineiros.\nA sede daquela primitiva ceca de San Francisco atop\u00e1base nas aforas do distrito financeiro da cidade, en \"Commercial Street\", no mesmo lugar onde se produciran anteriormente as cu\u00f1axes privadas de Augustus Humbert, a\u00ednda que non se contou con el como ensaiador da ceca oficial, sen\u00f3n que se contratou para ese labor a August Haraszthy, un cidad\u00e1n de orixe h\u00fangara. Durante o seu primeiro ano de operaci\u00f3n, a nova ceca converteu lingotes de ouro en moeda por un valor de m\u00e1is de catro mill\u00f3ns de d\u00f3lares.\nO 1 de abril de 1873 entrou en vigor a Lei da Moeda de 1873, pola que se pretend\u00eda reorganizar as casas de moeda do pa\u00eds. En tanto que ata ent\u00f3n todas as cecas (San Francisco, Nova Orle\u00e1ns, Dahlonega e Charlotte) foran consideradas como sucursais da ceca principal de Filadelfia, agora pasaban a depender todas elas da Casa da Moeda dos Estados Unidos, cunha sede central en Washington.\nA Casa da Moeda de San Francisco superou axi\u00f1a a capacidade da s\u00faa primeira localizaci\u00f3n e en 1874 inaugurouse un edificio \"ad hoc\", co\u00f1ecido posteriormente como a \"ceca vella\" (\"The Old Mint\") ou, m\u00e1is popularmente, a \"Dama de Granito\" (\"The Granite Lady\"), un dos poucos que permaneceu en p\u00e9 logo do terremoto de 1906, e que en 1937 foi substitu\u00eddo novamente por outro edificio.\nSegunda sede: a \"ceca vella\".\nAos vinte anos da s\u00faa inauguraci\u00f3n, en 1874, as instalaci\u00f3ns da ceca traslad\u00e1ronse a un edificio novo. Estaba dese\u00f1ado polo arquitecto angloestadounidense Alfred B. Mullet (1834-1890) xefe da axencia do Departamento do Tesouro que se ocupaba da construci\u00f3n de edificios p\u00fablicos, quen tam\u00e9n se encargara da construci\u00f3n da Casa da Moeda de Carson City. O edificio \u00e9 dun estilo conservador e sobrio de reminiscencias da orde d\u00f3rica grega. Ten un p\u00f3rtico central cun front\u00f3n flanqueado por \u00e1s en forma de \"E\", e foi constru\u00eddo arredor dun patio central completamente pechado e cun pozo.\nO edificio as\u00e9ntase sobre unha base de cemento e granito especialmente dese\u00f1ada para impedir a construci\u00f3n de t\u00faneles cara \u00e1s s\u00faas c\u00e1maras acoirazadas, que no momento do incendio xerado polo terremoto de 1906 albergaban ouro por valor de 300 mill\u00f3ns de d\u00f3lares, un terzo das reservas dos Estados Unidos. Os esforzos do superintendente e dos empregados da Casa da Moeda preservaron o edificio e os lingotes de ouro, que logo serviron de apoio para a cu\u00f1axe de moeda no pa\u00eds. A Ceca Vella recuperou a s\u00faa operatividade pouco despois do incendio e mant\u00edvoa ata 1937.\nEn 1961 a ceca vella acadou a consideraci\u00f3n de Sitio Hist\u00f3rico Nacional e en 1974 o de Sitio Hist\u00f3rico de California.\nO apelativo de Dama de Granito (\"The Granite Lady\") non se corresponde coa realidade do edificio, xa que o granito s\u00f3 est\u00e1 presente na s\u00faa base, en tanto que a maior parte da construci\u00f3n \u00e9 de arenito. A orixe deste apelativo est\u00e1 nunha campa\u00f1a de mercadotecnia dos anos 1970, que acabou por fixarse na cultura popular.\nO edificio da ceca vella estivo aberto para os visitantes ata 1993. En 2003 o Goberno federal vendeu as instalaci\u00f3ns \u00e1 cidade de San Francisco por un d\u00f3lar \u2014un vello d\u00f3lar Morgan de 1879 cu\u00f1ado na propia ceca\u2014 para o seu uso como museo hist\u00f3rico, que pasou a denominarse como Museo de San Francisco na Casa da Moeda (\"San Francisco Museum at the Mint\").\nCoincidindo co centenario do terremoto de 1906, a ra\u00edz do cal a ceca se converteu nun s\u00edmbolo pola s\u00faa supervivencia, unha Lei do Congreso creou unhas moedas conmemorativas da propia casa da moeda, cu\u00f1adas en prata e en ouro.\nNo outono de 2005 comezaron as obras para converter o patio central nunha galer\u00eda acristalada, e esta primeira fase da renovaci\u00f3n conclu\u00edu en 2011. En 2014, o Museo de San Francisco e a Sociedade Hist\u00f3rica comezaron unha campa\u00f1a de recadaci\u00f3n de di\u00f1eiro para unha segunda fase da remodelaci\u00f3n, para dar cabida a exposici\u00f3ns permanentes, e a partir de 2015 as instalaci\u00f3ns util\u00edzanse tam\u00e9n para a celebraci\u00f3n de eventos de diversa \u00edndole. En abril de 2016, a Sociedade Hist\u00f3rica de California acordou acometer a restauraci\u00f3n integral do edificio e o seu mantemento como espazo p\u00fablico.\nTerceira sede: a \"ceca nova\".\nA nova sede da Casa da Moeda de San Francisco abriu as s\u00faas portas en 1937, no n\u00famero 155 da r\u00faa Hermann, onde continuou a s\u00faa actividade.\nA partrir de 1955 as cu\u00f1axes nesta ceca permaneceron suspendidas durante un per\u00edodo de 13 anos. Esa situaci\u00f3n acabou en 1968, cando pasou a ocuparse da maior\u00eda das emisi\u00f3ns especiais para coleccionistas e para investimento (\"proof\") que ata a data se vi\u00f1eran facendo na Casa da Moeda de Filadelfia, de xeito simult\u00e1neo coa cu\u00f1axe de moeda circulante ata 1974.\nEntre 1975 e 2012, a ceca de San Francisco utilizouse case exclusivamente para as emisi\u00f3ns especiais, coas \u00fanicas excepci\u00f3ns dos d\u00f3lares circulantes da serie Susan B. Anthony (1979-1981) e unha parte da produci\u00f3n das moedas dun centavo a principios dos anos 1980 (estes \u00faltimos sen a tradicional marca de ceca \"S\", de San Francisco, xa que se trataba dunha cu\u00f1axe de apoio \u00e1 ceca de Filadelfia, cuxas moedas carecen de marca).\nEn 2012, a ceca de San Francisco comezou a cu\u00f1ar moedas de cuarto d\u00f3lar conmemorativas de lugares singulares dos EEUU, coa marca de ceca \"S\", unicamente para coleccionistas."}
{"id": "483927", "revid": "65337", "url": "https://gl.wikipedia.org/wiki?curid=483927", "title": "Casa de Moeda de San Francisco", "text": ""}
{"id": "483928", "revid": "65337", "url": "https://gl.wikipedia.org/wiki?curid=483928", "title": "Ceca de San Francisco", "text": ""}
{"id": "483929", "revid": "65337", "url": "https://gl.wikipedia.org/wiki?curid=483929", "title": "San Francisco Mint", "text": ""}
{"id": "483931", "revid": "65337", "url": "https://gl.wikipedia.org/wiki?curid=483931", "title": "Philadelphia Mint", "text": ""}
{"id": "483932", "revid": "65337", "url": "https://gl.wikipedia.org/wiki?curid=483932", "title": "Denver Mint", "text": ""}
{"id": "483933", "revid": "47401", "url": "https://gl.wikipedia.org/wiki?curid=483933", "title": "Philip Melanchthon", "text": ""}
{"id": "483937", "revid": "5863", "url": "https://gl.wikipedia.org/wiki?curid=483937", "title": "Luis Lamela Garc\u00eda", "text": ""}
{"id": "483940", "revid": "89787", "url": "https://gl.wikipedia.org/wiki?curid=483940", "title": "Debbie Reynolds", "text": "Mary Frances \"Debbie\" Reynolds, nada en El Paso o 1 de abril de 1932 e finada nos \u00c1nxeles o 28 de decembro de 2016, foi unha actriz, cantante e empresaria estadounidense, cunha carreira de case setenta anos. Foi candidata ao Globo de Ouro \u00e1 mellor promesa pola s\u00faa interpretaci\u00f3n de Helen Kane no filme de 1950 \"Three Little Words\", e revelouse pola s\u00faa primeira protagonista, Kathy Selden en \"Singin' in the Rain\" (1952). Outros \u00e9xitos seus foron \"The Affairs of Dobie Gillis\" (1953), \"Susan Slept Here\" (1954), \"Bundle of Joy\" (1956, candidata ao Globo de Ouro), \"The Catered Affair\" (1956, mellor actriz secundaria pola National Board of Review) e \"Tammy and the Bachelor\" (1957), en que interpretou a canci\u00f3n \"Tammy\", que alcanzou o n\u00famero un da clasificaci\u00f3n da revista \"Billboard\".\nTraxectoria.\nReynolds protagonizou \"Singin' in the Rain\" (1952), \"A conquista do Oeste\" (1962) e \"The Unsinkable Molly Brown\" (1964), filme biogr\u00e1fico sobre a c\u00e9lebre Molly Brown. A s\u00faa interpretaci\u00f3n de Brown sup\u00faxolle unha candidatura ao \u00d3scar \u00e1 mellor actriz. Outros dos seus filmes foron \"The Singing Nun\" (1966), \"Divorce American Style\" (1967), \"\u00bfQue lle pasa a Helen?\" (1971), \"A ara\u00f1eira de Charlotte\" (1973), \"Mother\" (1996), pola que obtivo unha nova candidatura aos Globos de Ouro, e \"In &amp; Out\" (1997). Reynolds tam\u00e9n foi int\u00e9rprete de cabar\u00e9. En 1979, fundou Debbie Reynolds Dance Studio en North Hollywood.\nEn 1959, publicou o seu primeiro \u00e1lbum de m\u00fasica pop, titulado \"Debbie\".\nEn 1969, protagonizou na televisi\u00f3n \"The Debbie Reynolds Show\", pola que foi candidata aos Globos de Ouro. En 1973, Reynolds protagonizou unha versi\u00f3n para Broadway do musical \"Irene\" e foi candidata ao premio Tony \u00e1 mellor actriz de musical. Tam\u00e9n optou ao premio Daytime Emmy Award polo seu traballo en \"A Gift of Love\" (1999) e ao Primetime Emmy por interpretar a nai de Grace, Bobbi, en \"Will &amp; Grace\". No inicio do s\u00e9culo XXI, Reynolds chegou a unha xeraci\u00f3n m\u00e1is nova polo seu papel de Aggie Cromwell na serie de Disney \"Halloweentown\".\nEn 1988, publicou a s\u00faa autobiograf\u00eda, titulada \"Debbie: My Life\". En 2013, publicouse unha segunda autobiograf\u00eda, \"Unsinkable: A Memoir\".\nReynolds realizou tam\u00e9n varias aventuras empresariais, inclu\u00edda a propiedade dun estudio de danza e un hotel e casino en Las Vegas, e foi unha coleccionista de memorabilia cinematogr\u00e1fica, que comezou cos obxectos adquiridos na poxa de MGM de 1970. Foi presidenta de The Thalians, organizaci\u00f3n dedicada \u00e1 causa da sa\u00fade mental.\nReynolds continuou a actuar con \u00e9xito no teatro, na televisi\u00f3n e no cinema cumpridos os oitenta anos. En xaneiro de 2015, recibiu o premio honor\u00edfico do Screen Actors Guild. En 2016, recibiu o premio Jean Hersholt. Ese mesmo ano, estreouse un documental sobre a s\u00faa vida titulado \"\", que resultou a s\u00faa \u00faltima aparici\u00f3n no cinema; o filme estreouse en HBO o 7 de xaneiro de 2017.\nReynolds faleceu o 28 de decembro de 2016 tras sufrir un infarto. O seu pasamento sucedeu un d\u00edas despois do da s\u00faa filla, Carrie Fisher.\nVida privada.\nReynolds casou en tres ocasi\u00f3ns. O primeiro matrimonio foi co cantante Eddie Fisher en 1955. Foron pais de Carrie (1956\u20132016) e Todd Fisher (1958). A parella divorciouse en 1959 cando se descubriu que pouco despois da morte do marido de Elizabeth Taylor, Mike Todd, Fisher mantivo unha relaci\u00f3n con Taylor. Nese momento Taylor e Reynolds eran boas amigas. O asunto foi un grande esc\u00e1ndalo p\u00fablico que provocou a cancelaci\u00f3n do programa de televisi\u00f3n de Eddie Fisher.\nEn 2011, Reynolds apareceu en \"The Oprah Winfrey Show\" poucas semanas antes do falecemento de Elizabeth Taylor e explicou que as d\u00faas coincidiran viaxando no cruceiro \"Queen Elizabeth\" a finais dos sesenta ou principios dos setenta cando se reconciliaron. Reynolds enviou unha nota ao cuarto de Taylor e esta respondeulle cunha proposta para cear xuntas e rematar coa s\u00faa disputa. Reynolds describiuno como \"un ser\u00e1n marabilloso con moitas risas\".\nO segundo matrimonio de Reynolds, co empresario millonario Harry Karl, durou de 1960 a 1973. Durante un per\u00edodo na d\u00e9cada de 1960, deixou de traballar no estudio o venres pola tarde para asistir \u00e1s reuni\u00f3ns das Girl Scout, xa que era a l\u00edder da tropa da que formaban parte a s\u00faa filla Carrie e a s\u00faa fillastra Tina Karl, ambas de trece anos. Reynolds viuse posteriormente en dificultades financeiras a causa das apostas e os malos investimentos de Karl. O terceiro matrimonio de Reynolds foi co investidor inmobiliario Richard Hamlett entre 1984 e 1996."}
{"id": "483943", "revid": "10599", "url": "https://gl.wikipedia.org/wiki?curid=483943", "title": "Remu\u00edn", "text": ""}
{"id": "483945", "revid": "56817", "url": "https://gl.wikipedia.org/wiki?curid=483945", "title": "Painted Ruins", "text": "Painted Ruins \u00e9 o quinto \u00e1lbum de estudio da banda estadounidense de indie rock Grizzly Bear, publicado o 18 de agosto de 2017 a trav\u00e9s do selo RCA Records. Xunto co anuncio do disco a banda tam\u00e9n anunciou unha xira de outono por Europa e Am\u00e9rica do Norte."}
{"id": "483948", "revid": "1888", "url": "https://gl.wikipedia.org/wiki?curid=483948", "title": "Felipe Pedreira", "text": "Felipe Pedreira Deibe, nado en Cuenca cara a 1896, foi un profesor e xornalista galego.\nTraxectoria.\nFillo de Leopoldo Pedreira Taibo, criouse na Coru\u00f1a onde fixo o bacharelato. Licenciado en Filosof\u00eda e Letras pola Universidade de Santiago de Compostela. Foi profesor da Academia Cat\u00f3lica da Coru\u00f1a. En 1918 foi nomeado, por oposici\u00f3n libre, profesor numerario de Xeograf\u00eda da Normal de Ourense. Na ditadura de Primo de Rivera foi concelleiro de Ourense. En 1932 pediu a excedencia voluntaria, e dous anos despois foi nomeado profesor numerario de Xeograf\u00eda da Escola de Maxisterio de Lugo. En decembro de 1949 volveu \u00e1 Normal de Ourense por dereito de consorte. Colaborou en \"El Diario de Orense\", \"La Regi\u00f3n\", \"Vida Gallega\", \"El Ideal Gallego\", \"El Progreso\" e Alborada.\nPublicou \"Apuntes de Historia de Espa\u00f1a (Hasta la uni\u00f3n definitiva de Castilla y Arag\u00f3n)\".\nVida persoal.\nCasou en 1921 con Araceli Ancochea Rold\u00e1n, e foi pai de Rom\u00e1n, Mar\u00eda del Carmen e To\u00f1ita Pedreira Ancochea."}
{"id": "483949", "revid": "1888", "url": "https://gl.wikipedia.org/wiki?curid=483949", "title": "Felipe Pedreira Deibe", "text": ""}
{"id": "483953", "revid": "865", "url": "https://gl.wikipedia.org/wiki?curid=483953", "title": "Storytelling", "text": "Storytelling \u00e9 o quinto \u00e1lbum de estudio da banda escocesa de indie pop Belle and Sebastian, publicado o 3 de xu\u00f1o de 2002 a trav\u00e9s do selo Jeepster Records. Tr\u00e1tase da banda sonora da pel\u00edcula de Todd Solondz \"Storytelling\". Belle and Sebastian tivo moitos problemas de comunicaci\u00f3n con Solondz mentres compo\u00f1\u00eda a m\u00fasica para o filme, e debido a iso s\u00f3 uns seis minutos da s\u00faa m\u00fasica foi realmente usada na pel\u00edcula. O \u00e1lbum cont\u00e9n cinco canci\u00f3ns que son di\u00e1logos gravados. O tema instrumental \"Fuck This Shit\" usa a prosodia da frase do t\u00edtulo en varias claves diferentes pero nunca as propias palabras. O disco foi o derradeiro lanzamento do grupo con Jeepster, ao fichar con Rough Trade no seguinte ano."}
{"id": "483954", "revid": "5863", "url": "https://gl.wikipedia.org/wiki?curid=483954", "title": "F\u00e1tima B\u00e1\u00f1ez Garc\u00eda", "text": ""}
{"id": "483960", "revid": "27155", "url": "https://gl.wikipedia.org/wiki?curid=483960", "title": "Amplic\u00f3n", "text": "En biolox\u00eda molecular, un amplic\u00f3n \u00e9 un segmento de ADN ou ARN que \u00e9 a fonte e/ou produto de eventos de amplificaci\u00f3n ou replicaci\u00f3n. Pode formarse artificialmente usando varios m\u00e9todos, como a reacci\u00f3n en cadea da polimerase (PCR) ou a reacci\u00f3n en cadea da ligase (LCR), ou de maneira natural por duplicaci\u00f3n x\u00e9nica. Neste contexto, \"amplificaci\u00f3n\" ref\u00edrese \u00e1 produci\u00f3n dunha ou m\u00e1is copias dun fragmento xen\u00e9tico ou secuencia diana, especificamente o amplic\u00f3n. Como se refire ao produto dunha reacci\u00f3n de amplificaci\u00f3n, o termo \"amplic\u00f3n\" util\u00edzase indistintamente xunto con outros termos de laboratorio com\u00fans como \"produto de PCR\".\nA amplificaci\u00f3n artificial util\u00edzase en investigaci\u00f3n, ciencia forense, e medicina para prop\u00f3sitos como a detecci\u00f3n e cuantificaci\u00f3n de axentes infecciosos, identificaci\u00f3n de restos humanos, e extraer xenotipos dun cabelo humano.\nA duplicaci\u00f3n x\u00e9nica natural xoga un importante papel na evoluci\u00f3n. Tam\u00e9n est\u00e1 implicada en varias formas de cancro humano, como o linfoma de c\u00e9lulas B mediastinal primario e o linfoma de Hodgkin. Neste contexto o termo \"amplic\u00f3n\" pode referirse tanto \u00e1 secci\u00f3n do ADN cromos\u00f3mico que foi escindido, amplificado e reinserido noutro lugar no xenoma coma ao fragmento de ADN extracromos\u00f3mico co\u00f1ecido como diminuto dobre (\"double minute\"), cada un dos cales pode estar composto por un ou m\u00e1is xenes. A amplificaci\u00f3n dos xenes codificados por estes amplic\u00f3ns xeralmente incrementa a transcrici\u00f3n destes xenes e finalmente o volume de prote\u00ednas asociadas.\nEstrutura.\nEn xeral os amplic\u00f3ns son repetici\u00f3ns directas (cabeza-cola) ou repetici\u00f3ns invertidas (cabeza-cabeza ou cola-cola) de secuencias xen\u00e9ticas, e poden ser de estrutura linear ou circular. Os amplic\u00f3ns circulares consisten en duplicaci\u00f3ns invertidas imperfectas aneladas en c\u00edrculo e p\u00e9nsase que se orixinan a partir de amplic\u00f3ns lineares precursores.\nDurante a amplificaci\u00f3n artificial, a lonxitude do amplic\u00f3n est\u00e1 determinada polos obxectivos experimentais perseguidos.\nTecnolox\u00eda.\nA an\u00e1lise de amplic\u00f3ns foi posible grazas ao desenvolvemento de m\u00e9todos de amplificaci\u00f3n como a PCR e cada vez m\u00e1is por tecnolox\u00edas m\u00e1is baratas e de maior alto rendemento para a secuenciaci\u00f3n de ADN ou secuenciaci\u00f3n de seguinte xeraci\u00f3n, como a secuenciaci\u00f3n de semicondutor de Ion, popularmente denominada pola marca da compa\u00f1\u00eda que a desenvolve, Ion Torrent Systems.\nAs tecnolox\u00edas de secuenciaci\u00f3n de ADN como a secuenciaci\u00f3n de seguinte xeraci\u00f3n fixeron posible o estudo de amplic\u00f3ns en biolox\u00eda dos xenomas e xen\u00e9tica, inclu\u00edndo a investigaci\u00f3n da xen\u00e9tica do cancro, investigaci\u00f3n filoxen\u00e9tica e xen\u00e9tica humana. Por exemplo, utilizando o xene do ARNr de 16S, que forma parte de todos os xenomas bacterianos e arqueanos e est\u00e1 moi conservado, poden clasificarse taxonomicamente as bacterias comparando a secuencia amplic\u00f3n con secuencias co\u00f1ecidas. Este funciona de xeito similar no dominio dos fungos co xene do ARNr de 18S e coa rexi\u00f3n non codificante ITS1.\nIndependentemente da aproximaci\u00f3n utilizada para amplificar os amplic\u00f3ns, debe utilizarse algunha t\u00e9cnica para cuantificar o produto amplificado. Xeralmente, estas t\u00e9cnicas incorporan un paso de captura e un paso de detecci\u00f3n, a\u00ednda que o modo en que se incorporan estas t\u00e9cnicas depende do experimento ou ensaio concreto que se realice.\nSon exemplos o \"Amplicor HIV-1 Monitor Assay\" (RT-PCR), que ten a capacidade de reco\u00f1ecer o VIH no plasma sangu\u00edneo; a HIV-1 QT (NASBA), que se utiliza para medir a carga viral no plasma amplificando un segmento do ARN do VIH; e a Amplificaci\u00f3n mediada por transcrici\u00f3n, que emprega un ensaio de protecci\u00f3n de hibridaci\u00f3n para distinguir as infecci\u00f3ns por \"Chlamydia trachomatis\". En cada estratexia est\u00e1n implicados varios pasos de detecci\u00f3n e captura para avaliar o produto da amplificaci\u00f3n ou amplic\u00f3n. Coa secuenciaci\u00f3n de amplic\u00f3n son concatenados e secuenciados o alto n\u00famero de amplic\u00f3ns diferentes resultantes da amplificaci\u00f3n dunha mostra usual. Despois de facer a clasificaci\u00f3n do control de calidade, faise por diferentes m\u00e9todos a contaxe de taxons id\u00e9nticos que representan as s\u00faas respectivas abundancias na mostra.\nAplicaci\u00f3ns.\nPara determinar o sexo a partir dunha mostra humana pode utilizarse a PCR. O locus de inserci\u00f3n do elemento Alu \u00e9 seleccionado, amplificado e avaliado en canto ao tama\u00f1o do fragmento. O ensaio do sexo utiliza AluSTXa para o cromosoma X, AluSTYa para o cromosoma Y, ou tanto AluSTXa coma AluSTYa para reducir a posibilidade de erro a un valor insignificante. O cromosoma inserido rende un gran fragmento cando se amplifica a rexi\u00f3n hom\u00f3loga. Os machos dist\u00ednguense por ter dous amplic\u00f3ns de ADN, mentres que as femias te\u00f1en s\u00f3 un. O kit adaptado para levar a cabo o m\u00e9todo incl\u00fae un par de cebadores para amplificar o locus e opcionalmente reactivos da reacci\u00f3n en cadea da polimerase.\nPara diagnosticar a tuberculose pode utilizarse a LCR. A secuencia que cont\u00e9n a prote\u00edna ant\u00edxeno B \u00e9 a diana de catro cebadores oligonucle\u00f3tidos, dous para a febra sentido e d\u00faas para a febra antisentido. Os cebadores \u00fanense uns ao lado dos outros, formando un segmento de ADN bicatenario que, unha vez separado, pode servir como diana para roldas futuras de replicaci\u00f3n. Nese caso o produto pode detectarse por medio de inmunoensaio encim\u00e1tico de micropart\u00edculas (MEIA)."}
{"id": "483965", "revid": "5863", "url": "https://gl.wikipedia.org/wiki?curid=483965", "title": "Leopoldo Pedreira Taibo", "text": "Leopoldo Pedreira Taibo, nado na Coru\u00f1a o 4 de agosto de 1869 e finado na mesma cidade o 12 de setembro de 1915, foi un profesor, escritor e xornalista galego.\nTraxectoria.\nLicenciado e doutorado en Filosof\u00eda e Letras pola Universidade de Madrid. Aos 25 anos obtivo unha c\u00e1tedra de Instituto e foi profesor de Xeograf\u00eda e Historia en San Crist\u00f3bal de La Laguna, Baeza, Cuenca e dende 1907 na Coru\u00f1a. Sendo estudante colaborou en \"La Voz de Galicia\"; en Madrid foi redactor da \"Revista Contempor\u00e1nea\" e da \"Ilustraci\u00f3n Nacional\" e colaborou en \"Uni\u00f3n Cat\u00f3lica\", \"La Justicia\" e \"El Globo\"; nas Canarias dirixiu \"Diario de La Laguna\", \"El Lagunero\" e \"Aguerre\"; en Cuenca foi un dos fundadores de \"Las Noticias\" e colaborou en \"El Progreso Conquense\", \"Correo Cat\u00f3lico\" e \"Juventud\"; na Coru\u00f1a foi asiduo colaborador de \"La Voz de Galicia\", \"Galicia Solidaria\", \"Tierra Gallega\" e \"El Eco de Galicia\". Foi membro correspondente da Real Academia Galega.\nVida persoal.\nCasou con Luciana Deibe e foi pai de Felipe Pedreira Deibe."}
{"id": "483966", "revid": "34155", "url": "https://gl.wikipedia.org/wiki?curid=483966", "title": "Rugby Pro D2", "text": "O Pro D2 \u00e9 o campionato de Francia de rugby de segunda divisi\u00f3n profesional. Xestionada pola Ligue nationale de rugby (LNB), \u00e9 a segunda categor\u00eda do rugby franc\u00e9s ap\u00f3s o Top 14. A liga de segunda divisi\u00f3n existe desde 1924, a\u00ednda que a categor\u00eda de profesional non a acadou at\u00e9 o ano 2000. Est\u00e1 considerada como a mellor competici\u00f3n de segunda divisi\u00f3n de rugby do mundo.\nEquipos.\nOs seguintes son os equipos da Pro 14 para a temporada 2019\u221220."}
{"id": "483968", "revid": "5132", "url": "https://gl.wikipedia.org/wiki?curid=483968", "title": "Pro D2", "text": ""}
{"id": "483974", "revid": "5863", "url": "https://gl.wikipedia.org/wiki?curid=483974", "title": "Lourdes M\u00e9ndez", "text": "O nome Lourdes M\u00e9ndez pode referirse a:"}
{"id": "483986", "revid": "865", "url": "https://gl.wikipedia.org/wiki?curid=483986", "title": "Carrie &amp; Lowell", "text": "Carrie &amp; Lowell \u00e9 o s\u00e9timo \u00e1lbum de estudio do m\u00fasico estadounidense Sufjan Stevens, publicado o 31 de marzo de 2015 a trav\u00e9s do selo Asthmatic Kitty. A diferenza do anterior disco de Stevens, o electr\u00f3nico \"The Age of Adz\", Carrie &amp; Lowell \u00e9 pouco instrumental e marca un regreso \u00e1 ra\u00edces indie folk do m\u00fasico. O disco foi estreado unha semana antes do seu lanzamento na rede de radio NPR.\nO \u00e1lbum foi editado coa aclamaci\u00f3n do cr\u00edticos, con moitos deles considerando que era o mellor de Stevens. \"Carrie &amp; Lowell\" foi amplamente considerado un dos mellores discos do ano 2015.\nO disco inspirouse na morte da nai de Stevens, Carrie, reger\u00edndose o t\u00edtulo a ela e ao seu segundo marido Lowell Brams."}
{"id": "483990", "revid": "1131", "url": "https://gl.wikipedia.org/wiki?curid=483990", "title": "Sen to Chihiro no kamikakushi", "text": ""}
{"id": "483991", "revid": "6939", "url": "https://gl.wikipedia.org/wiki?curid=483991", "title": "D\u00e1mocles", "text": ""}
{"id": "483997", "revid": "5643937", "url": "https://gl.wikipedia.org/wiki?curid=483997", "title": "Lista de xefes de goberno de Etiop\u00eda", "text": "Esta \u00e9 unha lista dos xefes de goberno de Etiop\u00eda desde a creaci\u00f3n do cargo de ministro xefe do imperio et\u00edope en 1909 (renomeado a primeiro ministro en 1943). Dende 1909, houbo 3 ministros xefes, 11 primeiros ministros e un que foi tanto ministro xefe como primeiro ministro, resultando nun total de 15 persoas que foron xefes de goberno.\nDurante o intento de golpe de Estado de 1960, houbo dous primeiros ministros ao mesmo tempo, o regular e un irregular designado polos l\u00edderes do golpe. Tam\u00e9n houbo un primeiro ministro interino despois do final da guerra civil de Etiop\u00eda.\nNa Etiop\u00eda moderna, desde 1995, o primeiro ministro non s\u00f3 \u00e9 o xefe do goberno, sen\u00f3n tam\u00e9n comandante en xefe das Forzas Armadas de Etiop\u00eda. O actual primeiro ministro, Abiy Ahmed, tomou posesi\u00f3n o 2 de abril de 2018."}
{"id": "483998", "revid": "197", "url": "https://gl.wikipedia.org/wiki?curid=483998", "title": "MCER", "text": ""}
{"id": "484004", "revid": "23204", "url": "https://gl.wikipedia.org/wiki?curid=484004", "title": "Tune-Yards", "text": "Tune-Yards (estilizado como tUnE-yArDs) \u00e9 o proxecto musical da nativa de Nova Inglaterra Merrill Garbus (nada o 3 de marzo de 1979), xunto co baixista Nate Brenner. A m\u00fasica de Garbus insp\u00edrase nunha ecl\u00e9ctica variedade de fontes e utiliza elementos como pedais de bucle, ukulele, voces, e percusi\u00f3n lo-fi. O seu \u00e1lbum de 2011, \"Whokill\", foi n\u00famero 1 nese ano na enquisa de cr\u00edticos Pazz and Jop da publicaci\u00f3n \"The Village Voice's\".\nO \u00e1lbum \"Nikki Nack\" foi publicado en 2014, co seu primeiro sinxelo, \"Water Fountain\", que foi escollido por Google Pixel en 2016 para unha campa\u00f1a publicitaria. O \u00e1lbum \"I Can Feel You Creep Into My Private Life\" foi editado en xaneiro de 2018. O seu derradeiro traballo \u00e9 unha atmosf\u00e9rica banda sonora para o filme \"Sorry to Bother You\"."}
{"id": "484005", "revid": "22570", "url": "https://gl.wikipedia.org/wiki?curid=484005", "title": "Luis Salvador", "text": "O nome Luis Salvador pode referirse a:"}
{"id": "484006", "revid": "5863", "url": "https://gl.wikipedia.org/wiki?curid=484006", "title": "Mar\u00eda Asunci\u00f3n Jacoba P\u00eda de la Concha Garc\u00eda-Mauri\u00f1o", "text": ""}
{"id": "484013", "revid": "72012", "url": "https://gl.wikipedia.org/wiki?curid=484013", "title": "Zoonomen", "text": ""}
{"id": "484022", "revid": "865", "url": "https://gl.wikipedia.org/wiki?curid=484022", "title": "The End of Radio", "text": "The End of Radio \u00e9 un \u00e1lbum ao vivo da banda estadounidense de post-hardcore Shellac, publicado o 14 de xu\u00f1o de 2019 a trav\u00e9s do selo Touch and Go Records. As canci\u00f3ns do disco proceden de d\u00faas \"Peel Sessions\" in\u00e9ditas na BBC Radio, unha o 14 de xullo de 1994 e a outra o 1 de decembro de 2004. As sesi\u00f3ns grav\u00e1ronse nos hist\u00f3ricos BBC Maida Vale Studios.\n\"The End of Radio\" foi editado como un disco dobre, con cada sesi\u00f3n nun deles. A primeira sesi\u00f3n gravouse no Maida Vale Studio 3 e emit\u00eduse no programa \"John Peel Radio One Show\" o 22 de xu\u00f1o de 1994, e a segunda gravouse no Maida Vale Studio 4 e sa\u00edu ao aire ao d\u00eda seguinte, o 2 de decembro de 2004, no programa \"John Peel Show\"."}
{"id": "484024", "revid": "56817", "url": "https://gl.wikipedia.org/wiki?curid=484024", "title": "Sherpa (filme)", "text": "Sherpa \u00e9 un filme documental de 2015 dirixido por Jennifer Peedom. Foi rodado durante o alude de xeo no monte Everest de 2014. O filme cont\u00e9n imaxes de arquivo de Tenzing Norgay e Edmund Hillary e incl\u00fae entrevistas cos fillos de Norgay.\nEstreouse no Festival Internacional de Cinema de Toronto en setembro de 2015. Estreouse nos Estados Unidos no outono de 2015, e nos cinemas de Australia o 31 de marzo de 2016."}
{"id": "484026", "revid": "55340", "url": "https://gl.wikipedia.org/wiki?curid=484026", "title": "Igrexa ortodoxa de Ucra\u00edna", "text": "A Igrexa ortodoxa de Ucra\u00edna (en ), \u00e9 unha das igrexas ortodoxas autoc\u00e9falas, en comu\u00f1\u00f3n co resto da Igrexa ortodoxa.\nO primado da Igrexa \u00e9 o metropolita de K\u00ediv e toda Ucra\u00edna. O seu territorio abrangue Ucra\u00edna, e ten tam\u00e9n xurisdici\u00f3n sobre as dioceses ucra\u00ednas no estranxeiro.\nEstrutura.\nA Igrexa ortodoxa ucra\u00edna estrut\u00farase como un metropolia, o metropolia de K\u00ediv. O metropolia est\u00e1 divididas en dioceses e arquidioceses. Cada unha das dioceses est\u00e1 encabezada por un bispo.\nAs arquidioceses e dioceses en Ucra\u00edna son as seguintes:\nNos pa\u00edses lindeiros e na di\u00e1spora, as xurisdici\u00f3ns son as seguintes:"}
{"id": "484030", "revid": "89787", "url": "https://gl.wikipedia.org/wiki?curid=484030", "title": "Tanyaradzwa", "text": "Tanyaradzwa \u00e9 un filme cimbabu\u00e9s de 2005 escrito e dirixido por Tawanda Gunda Mupengo. Est\u00e1 protagonizado por Tongayi Chirisa, Kudakwashe Maradzika e Tendai Musoni. Estreouse nos cinemas en agosto de 2005 e recibiu valoraci\u00f3ns positivas por parte da cr\u00edtica. Tam\u00e9n recibiu varios nomeamentos e galard\u00f3ns."}
{"id": "484031", "revid": "103725", "url": "https://gl.wikipedia.org/wiki?curid=484031", "title": "Igrexas ortodoxas autoc\u00e9falas", "text": ""}
{"id": "484033", "revid": "1888", "url": "https://gl.wikipedia.org/wiki?curid=484033", "title": "Xos\u00e9 Ram\u00f3n Su\u00e1rez Ord\u00f3\u00f1ez", "text": ""}
{"id": "484034", "revid": "5863", "url": "https://gl.wikipedia.org/wiki?curid=484034", "title": "M\u00e1is Pa\u00eds", "text": ""}
{"id": "484042", "revid": "5863", "url": "https://gl.wikipedia.org/wiki?curid=484042", "title": "Ricardo Garc\u00eda-Mira", "text": ""}
{"id": "484046", "revid": "89787", "url": "https://gl.wikipedia.org/wiki?curid=484046", "title": "Sassui Punhun (filme de 1958)", "text": "Sassui Punhun (en ) \u00e9 un filme paquistan\u00ed de 1958 dirixido por Akbar Ali. \u00c9 unha adaptaci\u00f3n dun conto popular sindhi e foi producido por Syed A. Haroon. Estreouse o 30 de maio de 1958 e est\u00e1 protagonizado por Nighat Sultana, Sayani e Rakhshi. Foi rodado en branco e negro e en lingua sindhi."}
{"id": "484050", "revid": "89787", "url": "https://gl.wikipedia.org/wiki?curid=484050", "title": "Bandcamp", "text": "Bandcamp \u00e9 unha compa\u00f1\u00eda estadounidense de m\u00fasica en li\u00f1a fundada no ano 2008 polo cofundador de Oddpost Ethan Diamond e os programadores Shawn Grunberger, Joe Holt e Neal Tucker. A empresa ten a s\u00faa sede en Oakland, California.\nModelo.\nArtistas e selos discogr\u00e1ficos soben m\u00fasica a Bandcamp e controlan como queren vendela, po\u00f1endo os seus propios prezos, ofrecendo aos fans a opci\u00f3n de poder pagar m\u00e1is e vendendo mercadotecnia.\nOs fans poden descargar as s\u00faas compras ou escoitalas a trav\u00e9s da p\u00e1xina ou da aplicaci\u00f3n de Bandcamp. Tam\u00e9n poden enviar m\u00fasica mercada como regalo, ver as letras, e engadir canci\u00f3ns individuais ou \u00e1lbums a unha lista de desexos. Subir m\u00fasica a Bandcamp e gratis, e a compa\u00f1\u00eda faise cunha porcentaxe das vendas feitas dende a s\u00faa p\u00e1xina (15% en m\u00fasica e 10% en mercadotecnia), porcentaxe que baixa ao 10% cando as vendas dun artista superan os 5 000 d\u00f3lares.\nAs descargas ofr\u00e9cense tanto en formatos con perdas como MP3 (320k ou V0), AAC e Ogg Vorbis as\u00ed como en formatos sen perdas como FLAC, ALAC, WAV e AIFF. Ademais das descargas dixitais os artistas poden ofrecer a compra da s\u00faa m\u00fasica en formatos f\u00edsicos como CDs ou vinilos.\nA p\u00e1xina de Bandcamp ofrece aos usuarios acceso a unha p\u00e1xina de artista con informaci\u00f3n, ligaz\u00f3ns a redes sociais, ligaz\u00f3ns a mercadotecnia e listando a s\u00faa m\u00fasica dispo\u00f1ible. Os artistas poden cambiar o aspecto da s\u00faa p\u00e1xina e personalizar as s\u00faas caracter\u00edsticas."}
{"id": "484054", "revid": "109216", "url": "https://gl.wikipedia.org/wiki?curid=484054", "title": "Eat the Elephant", "text": "Eat the Elephant \u00e9 o cuarto \u00e1lbum de estudio da banda estadounidense de rock alternativo A Perfect Circle, publicado o 20 de abril de 2018 a trav\u00e9s do selo BMG. Tr\u00e1tase do seu primeiro \u00e1lbum en catorce antos, dende o \"Emotive\" de 2004. A\u00ednda que os primeiros traballos co novo material rem\u00f3ntanse ata 2008, anos de progreso lento debido a problemas entre os dous principais compositores da banda, o l\u00edder Maynard James Keenan e o guitarrista Billy Howerdel, en boa medida derivados dos seus compromisos con outros proxectos e a incapacidade de chegar a un acordo sobre a direcci\u00f3n que tomar coa banda.\nUn enfoque renovado, xunto coa axuda do produtor Dave Sardy, axudou \u00e1 banda a realizar sesi\u00f3ns moito m\u00e1is produtivas ao longo de 2017, sendo o \u00e1lbum completado a principios de 2018. Tematicamante, o \u00e1lbum cobre distintas visi\u00f3ns de Keenan sobre a sociedade moderna, a relixi\u00f3n e temas pol\u00edticos, centr\u00e1ndose na s\u00faa percibida falta de responsabilidade na humanidade. Musicalmente, o \u00e1lbum foi visto como unha extensi\u00f3n e madurez do seu son rock, engadindo m\u00e1is piano e elementos electr\u00f3nicos nas canci\u00f3ns para conseguir un son m\u00e1is suave que nos seus anteriores traballos.\nEdit\u00e1ronse catro sinxelos como avance do disco, \"The Doomed\" en outubro de 2017, \"Disillusioned\" en xaneiro de 2018, \"TalkTalk\" en febreiro de 2018, e \"So Long, and Thanks for All the Fish\" en abril de 2018. En xeral o \u00e1lbum foi ben recibido polos cr\u00edticos, quien eloxiaron o \u00e1lbum por ser un exitoso traballo de regreso, e a madurez no son da banda, a\u00ednda que alg\u00fans lamentaron a falta de m\u00e1is canci\u00f3ns hard rock. O disco estreouse no n\u00famero 3 da lista estadounidense \"Billboard 200\", sendo o seu cuarto \u00e1lbum en estrearse no \"top 4\" da lista, e no top 10 das listas de oito pa\u00edses."}
{"id": "484058", "revid": "98629", "url": "https://gl.wikipedia.org/wiki?curid=484058", "title": "Gamperaliya (filme)", "text": "Gamperaliya (en ) \u00e9 un filme producido en Sri Lanka en 1963 dirixido por Lester James Peries. O gui\u00f3n foi creado por Tissa Abeysekara e bas\u00e9ase na novela \"Gamperaliya\" de Martin Wickramasinghe. O filme foi revolucionario no cinema cingal\u00e9s \u00f3 ser rodado completamente f\u00f3ra dun estudio empregando unha l\u00e1mpada e luces de man para a iluminaci\u00f3n. O filme exemplifica o uso de Peries das tensi\u00f3ns familiares para simbolizar cuesti\u00f3ns m\u00e1is extensos."}
{"id": "484064", "revid": "72012", "url": "https://gl.wikipedia.org/wiki?curid=484064", "title": "Esterninos", "text": ""}
{"id": "484065", "revid": "5863", "url": "https://gl.wikipedia.org/wiki?curid=484065", "title": "Campo de f\u00fatbol de Atotxa", "text": ""}
{"id": "484066", "revid": "23204", "url": "https://gl.wikipedia.org/wiki?curid=484066", "title": "Forzas Armadas Revolucionarias de Cuba", "text": "As Forzas Armadas Revolucionarias (en , FAR) de Cuba \u00e9 o ex\u00e9rcito regular da Rep\u00fablica de Cuba. Ten a s\u00faa orixe no Ex\u00e9rcito Rebelde que derrocou a ditadura de Fulgencio Batista, tras unha insurrecci\u00f3n armada que tivo lugar dende o 2 de decembro de 1956 ata o 1 de xaneiro de 1959. Fund\u00e1ronse oficialmente o 2 de decembro de 1961 .\nA Constituci\u00f3n cubana de 2019 establece que o presidente do Consello de Estado exerce a Xefatura Suprema das FAR e determina a s\u00faa organizaci\u00f3n xeral.\nEstrutura.\nA estrutura de direcci\u00f3n das FAR parte do papel do comandante en xefe. Este cargo foi ocupado desde a \u00e9poca do Ex\u00e9rcito Rebelde ata o 24 de febreiro de 2008 por Fidel Castro. Ra\u00fal Castro exerceu con posterioridade esta funci\u00f3n e na actualidade o xefe supremo das FAR \u00e9 o presidente de Cuba, Miguel D\u00edaz-Canel.\nO actual ministro das FAR \u00e9 o Xeneral de Corpo do Ex\u00e9rcito Leopoldo Cintra Fr\u00edas, nomeado o 9 de novembro de 2011 tras a morte do xeneral Julio Casas Regueiro. Ten dous viceministros primeiros, sendo un deles o xeneral do ex\u00e9rcito \u00c1lvaro L\u00f3pez Miera e o outro o xeneral do corpo do ex\u00e9rcito, Joaqu\u00edn Quintas Sol\u00e1. Os dous co t\u00edtulo de Heroe da Rep\u00fablica de Cuba e veteranos das guerras en \u00c1frica.\nA estrutura das FAR ten o seu n\u00facleo operativo nun Estado Maior Xeneral, cuxo xefe, co rango de viceministro, \u00e9 o xeneral do ex\u00e9rcito Alvaro L\u00f3pez Miera, artilleiro e veterano da Operaci\u00f3n Carlota (intervenci\u00f3n cubana en Angola entre 1975 e 1991 ) e a Guerra de Etiop\u00eda, tam\u00e9n Heroe da Rep\u00fablica de Cuba .\nAs FAR est\u00e1n formadas por catro formaci\u00f3ns regulares principais:\nComplementado polas forzas irregulares:\nAs FAR est\u00e1n divididas estruturalmente, ademais das armas, en tres ex\u00e9rcitos, \u00e1 xefatura das cales est\u00e1n subordinadas todas as unidades militares situadas neses territorios. As\u00ed mesmo, cada provincia ten un Estado Maior Provincial e constit\u00fae unha Rexi\u00f3n Militar.\nO cuarto grupo militar, o Ex\u00e9rcito Xuvenil do Traballo (EJT), recruta unidades mobilizadas para tarefas produtivas xeralmente agr\u00edcolas, pero que reciben antes adestramento militar.\nAdemais, as FAR dirixen a Defensa Civil de Cuba, unha axencia para a prevenci\u00f3n de desastres naturais; e o Instituto Nacional das Reservas Estatais (INRE), unha axencia que controla as reservas en tempos de guerra e emerxencia de todo o pa\u00eds.\nRecrutamento e licenciamento.\nNo proceso de recrutamento, diferentes comisi\u00f3ns son as encargadas de decidir o destino de cada persoa que entrou nas filas. Estas comisi\u00f3ns est\u00e1n estruturadas por oficiais das FAR, MININT, organizaci\u00f3ns pol\u00edticas e sociais locais. \u00c1s entrevistas tam\u00e9n est\u00e1n convidadas as familias do recrutado.\nOs mozos cubanos que chegan aos 18 anos deben tomar unha parte obrigatoria do Servizo Militar Activo (SMA) durante un per\u00edodo de dous anos. No caso das mulleres, \u00e9 voluntario e ch\u00e1mase Servizo Militar Voluntario Feminino. Se cumpren os requisitos de entrada, xeralmente son aceptadas. O SMA tam\u00e9n \u00e9 unha das opci\u00f3ns posibles para entrar no ensino universitario.\nAs licenzas antes do prazo fixado son un est\u00edmulo para os combatentes exemplares.\nAo rematar o Servizo Militar Activo, os militares reciben o correspondente certificado dos seus respectivos xefes de unidade. Consid\u00e9rase licenciado do Servizo Militar Activo cando o cidad\u00e1n, ao finalizar o prazo, recibe os seus documentos para inscribirse no Servizo Militar de Reserva ou ser exclu\u00eddo do rexistro militar e acreditalo debidamente no \u00f3rgano de rexistro militar do seu lugar. de residencia.\nCasos nos que se regula a concesi\u00f3n da licenza do Servizo Militar.\nA Resoluci\u00f3n n\u00ba 47 complementaria ao Cap\u00edtulo IV da Lei 75 no seu Artigo 51 establece que: Os sarxentos, cabos, soldados e mari\u00f1eiros que se encontren cumprindo o servizo militar activo poder\u00e1n ser licenciados nos seguintes casos:\nOs militares non profesionais:\nTropas especiais.\nAs Tropas Especiais foron fundadas en 1977, despois de darse conta o MINFAR, que non posu\u00eda este tipo de tropas e ter que usar as do Ministerio do Interior (MININT) na primeira fase da misi\u00f3n internacionalista de Cuba en Angola, para evitar a toma de Luanda e outras acci\u00f3ns.\nForm\u00e1ronse coa asesor\u00eda de oficiais sovi\u00e9ticos, vietnamitas, norcoreanos e a experiencia de oficiais das tropas especiais do MININT. Co\u00f1ecidas como Vespas Negras, esta formaci\u00f3n recibe adestramento de elite e \u00e9 responsable de realizar misi\u00f3ns de intelixencia e acci\u00f3n en territorio controlado por inimigos. Pertencen ao Ministerio das Forzas Armadas Revolucionarias (MINFAR). O seu pol\u00edgono de preparaci\u00f3n base est\u00e1 situado na localidade de \"El Cacho\", na provincia occidental de Pinar del R\u00edo, co\u00f1ecida como \"Academia Barag\u00faa\", a\u00ednda que existen outros centros de preparaci\u00f3n en \"El Nicho\", na c\u00e9ntrica Serra do Escambray e \"Seboruco\", na oriental Sierra Maestra.\nPero actualmente o seu volume principal radica na localidade habanera da antiga prisi\u00f3n militar \"El Pitirre\", no Km 8 da Autoestrada Nacional, e \"Playa Baracoa\" nos lindes entre A Habana e Artemisa, con outras unidades m\u00e1is pequenas en \"El Bosque de La Habana \"e en\" El Reloj Club\", preto do Aeroporto Internacional Jos\u00e9 Mart\u00ed.\nDesde 2011, estas tropas especiais dist\u00ednguense por levar \"boinas verdes\". Ademais, a elas tam\u00e9n pertencen as \"Tropas de Prevenci\u00f3n\" coas s\u00faas \"boinas vermellas\", que \u00e9 a Polic\u00eda Militar cubana, e un batall\u00f3n adicional como custodios especiais, subordinados \u00e1 Direcci\u00f3n de Contraintelixencia das FAR.\nAs\u00ed mesmo, tam\u00e9n destaca a Brigada Especial da PNR (Polic\u00eda Nacional Revolucionaria), que dende 2012 visten uniformes de cor verde oliva e pasaron a chamarse Brigada Especial do Ministerio do Interior, cuxo principal obxectivo \u00e9 o control antidisturbios (tropas antidisturbios). Non obstante, reciben adestramento das tropas de elite e en tempo de guerra est\u00e1n preparados para realizar misi\u00f3ns na retagarda inimiga. Esta unidade estivo subordinada ata 2011 \u00e1 Direcci\u00f3n Xeral da Polic\u00eda Nacional Revolucionaria (PNR) e agora a Brigada Especial Nacional do MININT est\u00e1 rexida por ordes do propio Ministro do Interior e as Brigadas Especiais Provinciais do MININT est\u00e1n subordinadas aos delegados do MININT en cada provincia.\nForzas a\u00e9reas.\nAs tropas da Defensa Antia\u00e9rea das Forzas Armadas (DAAFAR) est\u00e1n estruturadas dentro das unidades regulares dos tres ex\u00e9rcitos. Te\u00f1en como principal misi\u00f3n rexeitar os golpes externos, apoiar as acci\u00f3ns das tropas terrestres e da Mari\u00f1a de Guerra, as\u00ed como garantir o aviso \u00e1s tropas, forzas e \u00e1 poboaci\u00f3n xeral de todo o territorio cubano.\nMari\u00f1a de Guerra.\nAs unidades da Mari\u00f1a de Guerra constit\u00faen bases navais que contan con escuadr\u00f3ns de lanchas fogueteiras e torpedeiras, cazas submarinos e outras unidades de superficie e destino especial. Te\u00f1en a misi\u00f3n de loitar contra as agrupaci\u00f3ns nos accesos ao territorio nacional e golpear os seus medios navais. Un papel importante x\u00f3gao a Mari\u00f1a Popular, constitu\u00edda por Formaci\u00f3ns Especiais Navais e Brigadas de Produci\u00f3n e Defensa especializadas en loitar no mar.\nTecnolox\u00edas e potencial b\u00e9lico.\nAs FAR est\u00e1n armadas principalmente por tecnolox\u00eda da desaparecida URSS. Pos\u00faen unha industria militar que produce armas lixeiras e minas.\nNo desfile polo 50\u00ba aniversario das FAR, o 2 de decembro de 2006, p\u00faidose ver o armamento ex-sovi\u00e9tico modificado pola industria militar cubana. O seu principal armamento de infanter\u00eda \u00e9 o rifle de asalto AKM.\nCentros de ensino militar.\nColexio de Defensa Nacional.\nO Colexio de Defensa Nacional (CODEN) foi fundado en outubro de 1990 como centro de ensino superior adscrito ao Ministerio das Forzas Armadas Revolucionarias. \u00c9 o responsable da educaci\u00f3n de posgrao dos principais cadros civ\u00eds e militares do pa\u00eds en materia de concepci\u00f3n e desenvolvemento da seguridade e defensa nacional. Tam\u00e9n pretende fortalecer a conciencia nacional sobre a defensa da Patria e contribu\u00edr ao desenvolvemento das relaci\u00f3ns externas.\nEscolas Militares de Camilo Cienfuegos.\nOs centros preuniversitarios vocacionais militares son instituci\u00f3ns educativas subordinadas \u00e1s FAR. Levan o nome do comandante do Ex\u00e9rcito Rebelde Camilo Cienfuegos, un dos fundadores das Forzas Armadas Revolucionarias (FAR) e combatente do Ex\u00e9rcito Rebelde. Actualmente hai 20 por todo o pa\u00eds.\nEscola Interarmas Maior Xeneral Jos\u00e9 Maceo y Grajales.\nInstituci\u00f3n fundada o 15 de setembro de 1980 situada en Santiago de Cuba, a segunda cidade m\u00e1is grande do pa\u00eds. Leva o nome de Jos\u00e9 Maceo Grajales, reco\u00f1ecido xefe militar das guerras de independencia cubanas do s\u00e9culo pasado. Forma oficiais nas especialidades do perfil de mando das distintas armas das tropas terrestres.\nEscola Interarmas Lugartenente Xeneral Antonio Maceo y Grajales (EIGAM).\nCentro fundado en febreiro de 1963. Nas s\u00faas instalaci\u00f3ns, situada ao suroeste da capital do pa\u00eds, centos de mozos adestran como oficiais das FAR en especialidades do perfil de mando e enxe\u00f1ar\u00edas das distintas ramas das tropas terrestres. Conta coa Orde Antonio Maceo.\nInstituto T\u00e9cnico Militar Jos\u00e9 Mart\u00ed.\nCentro dese\u00f1ado para a formaci\u00f3n de cadros de mando e enxe\u00f1eiros para as distintas armas e tropas da Forza A\u00e9rea Cubana e a defensa antia\u00e9rea. Est\u00e1 situado na Cidade da Habana. Ten a honra de levar o nome de Jos\u00e9 Mart\u00ed, Heroe Nacional de Cuba.\nAcademia das FAR Xeneral\u00edsimo M\u00e1ximo G\u00f3mez B\u00e1ez.\nInstituci\u00f3n fundada o 3 de xullo de 1963 que actualmente constit\u00fae o principal centro cient\u00edfico docente das Forzas Armadas Revolucionarias. As s\u00faas instalaci\u00f3ns, situadas ao leste da capital cubana, dan formaci\u00f3n militar a centos de mozos oficiais para ocupar altos cargos na cadea de mando. Leva o nome de M\u00e1ximo G\u00f3mez B\u00e1ez, un dominico que loitou pola independencia de Cuba e converteuse en xeneral en xefe do Ex\u00e9rcito Libertador.\nAcademia Naval Granma.\nSituado ao leste da capital, comparte instalaci\u00f3ns coa Academia FAR \"Xeneral\u00edsimo M\u00e1ximo G\u00f3mez\". Localizada na s\u00faa fundaci\u00f3n no Mariel, foi trasladada ao que agora \u00e9 a escola m\u00e9dica internacional, nos conf\u00edns de Santa Fe e Baracoa, \u00e1 beira do r\u00edo Santa Ana. Ten como obxectivo preparar oficiais para a Armada. O proceso docente educativo desenv\u00f3lvese tam\u00e9n nas unidades navais de terra e nos buques, bases e talleres de reparaci\u00f3n durante os per\u00edodos pr\u00e1cticos. Esta instituci\u00f3n comezou a preparar oficiais para a Mari\u00f1a de Guerra Revolucionaria desde 1959, polo que conta con experiencia nesta tarefa. Granma \u00e9 o nome do iate que levou dende M\u00e9xico aos 82 expedicionarios que, baixo o mando de Fidel Castro Ruz, desembarcaron en Cuba, o 2 de decembro de 1956 para comezar a loita insurreccional.\nEscola Superior Militar Comandante Arides Est\u00e9vez S\u00e1nchez.\nInstituci\u00f3n encargada de preparar funcionarios do perfil xur\u00eddico. O seu nome \u00e9 unha homenaxe ao comandante Arides Est\u00e9vez, un oficial das Forzas Armadas Revolucionarias que caeu en misi\u00f3n internacionalista e un dos primeiros xefes da Direcci\u00f3n de Intelixencia Militar.\nUniversidade de Ciencias M\u00e9dicas das FAR.\nAntigo Instituto Superior de Medicina Militar \"Luis D\u00edaz Soto\". O seu nome foi cambiado en 2008, cando foi trasladada do Hospital Naval ao lugar que actualmente ocupa, o hospital militar central Dr. Carlos J. Finlay situado ao oeste da Cidade da Habana. Foi fundada o 7 de outubro de 1981 e \u00e9 unha unidade subordinada directamente ao Ministerio das Forzas Armadas Revolucionarias. Est\u00e1 prevista para a formaci\u00f3n de oficiais de perf\u00eds m\u00e9dicos superiores, para a superaci\u00f3n, formaci\u00f3n e investigaci\u00f3n acad\u00e9mica de posgrao no campo da medicina militar. Os titulados reciben a seguinte cualificaci\u00f3n: Doutor en Medicina na especialidade de M\u00e9dico Xeral Integral B\u00e1sico Militar.\nExperiencia combativa.\nAdemais das misi\u00f3ns realizadas en territorio cubano durante a invasi\u00f3n de Gir\u00f3n (1961), as FAR tomaron parte en conflitos en Alxeria (1963), Siria (1973), Etiop\u00eda (1978), Angola (1975-1989) e Nicaragua (d\u00e9cada dos 80). Efectivos das FAR, alg\u00fans deles con altos graos militares, participaron en diversas acci\u00f3ns armadas en apoio da guerrilla en Venezuela (d\u00e9cada de 1960), Arxentina (d\u00e9cada de 1960), O Salvador (anos 1980), as\u00ed como en varios pa\u00edses de \u00c1frica.\nA intervenci\u00f3n das FAR en Angola, en 1975, permitiu a supervivencia do goberno de Agostinho Neto e, a longo prazo, a derrota da Sur\u00e1frica racista en Cuito Cuanavale, en 1988, un dos factores que segundo algunhas opini\u00f3ns contribu\u00edron \u00e1 destruci\u00f3n dese r\u00e9xime. Esta operaci\u00f3n, chamada \"Operaci\u00f3n Carlota\", supuxo enviar m\u00e1is de 300.000 soldados cubanos a Angola en trece anos, o que significa que nos \u00faltimos anos hab\u00eda m\u00e1is de 50.000 efectivos en terra angolana, con m\u00e1is de mil veh\u00edculos blindados e decenas. de avi\u00f3ns de caza, o que tam\u00e9n revela a gran cantidade de lox\u00edstica empregada.\nActualidade.\nDespois da ca\u00edda do bloque socialista en Europa do Leste e da disoluci\u00f3n da URSS, as subministraci\u00f3ns de armas e outros materiais para as FAR reduc\u00edronse a case cero. Debido a isto o goberno cubano tivo que desenvolver o seu propio sistema de abastecemento.\nConflitos de guerra.\nAs FAR reco\u00f1ecen oficialmente 5 intervenci\u00f3ns militares de Cuba: en Alxeria, Siria, Congo Brazzaville, Angola e Etiop\u00eda. Non obstante, outras fontes ampl\u00edan a lista inclu\u00edndo Nicaragua. Esta lista incl\u00fae s\u00f3 o env\u00edo de persoal militar cubano como forzas regulares reco\u00f1ecidas como belixerantes entre os estados. Eng\u00e1dense por separado outras participaci\u00f3ns militares cubanas para apoiar os movementos de liberaci\u00f3n nacional en Am\u00e9rica Latina."}
{"id": "484069", "revid": "88215", "url": "https://gl.wikipedia.org/wiki?curid=484069", "title": "Forzas Armadas Revolucionarias (Cuba)", "text": ""}
{"id": "484070", "revid": "88215", "url": "https://gl.wikipedia.org/wiki?curid=484070", "title": "Forzas Armadas Cubanas", "text": ""}
{"id": "484071", "revid": "88215", "url": "https://gl.wikipedia.org/wiki?curid=484071", "title": "Forzas Armadas de Cuba", "text": ""}
{"id": "484072", "revid": "88215", "url": "https://gl.wikipedia.org/wiki?curid=484072", "title": "Forzas Armadas Revolucionarias Cubanas", "text": ""}
{"id": "484073", "revid": "88215", "url": "https://gl.wikipedia.org/wiki?curid=484073", "title": "Forzas armadas revolucionarias de Cuba", "text": ""}
{"id": "484074", "revid": "88215", "url": "https://gl.wikipedia.org/wiki?curid=484074", "title": "Fuerzas Armadas Revolucionarias de Cuba", "text": ""}
{"id": "484076", "revid": "89787", "url": "https://gl.wikipedia.org/wiki?curid=484076", "title": "Casa da Moeda de Dahlonega", "text": "A Casa da Moeda de Dahlonega foi unha f\u00e1brica de moeda estadounidense, unha das ramas da Casa da Moeda dos Estados Unidos, que estivo operativa entre 1838 e 1861, exclusivamente para a cu\u00f1axe de moedas de ouro.\nEsta casa de moeda estaba na localidade de Dahlonega, no condado de Lupkin, en Xeorxia, e a marca de ceca das s\u00faas moedas era a s\u00faa inicial \"D\" (coincide coa da ceca de Denver, a\u00ednda que non hai p\u00e9 para a confusi\u00f3n, xa que o seu per\u00edodo de actividade \u00e9 diferente).\nHistoria.\nCreaci\u00f3n da ceca.\nMediante unha Lei do Congreso aprobada o 3 de marzo de 1835, estabelec\u00edase:\n[...] \"unha rama\" [da Casa de Moeda dos EEUU] \"na cidade de Nova Orle\u00e1ns para a moeda de ouro e prata; unha rama na cidade de Charlotte [...] s\u00f3 para a moeda de ouro, e unha rama en Dahlonega ou nas s\u00faas proximidades, no condado de Lumpkin, no estado de Xeorxia, tam\u00e9n exclusivamente para as moedas de ouro.\" [...]\nO establecemento destas ramas tivo lugar nun contexto de expansi\u00f3n da Febre do Ouro en Xeorxia, xa que os mineiros precisaban unhas instalaci\u00f3ns pr\u00f3ximas para o ensaio, a fundici\u00f3n e a cu\u00f1axe do ouro que extra\u00edan sen necesidade de envialo \u00e1 \u00fanica casa de moeda existente naquela \u00e9poca, a ceca de Filadelfia, a unha distancia inasumible pola inseguridade do traxecto e polo elevado custo do transporte, tendo en conta ademais o importe dos seguros.\nComisionouse para a posta en marcha da nova ceca a Ignatius Alphonso Few, un granxeiro, xurista e predicador local, quen en agosto de 1835 adquiriu por 1.050 d\u00f3lares un terreo de 40.000 metros cadrados ao sur de Dahlonega e contratou o arquitecto Benjamin Towns para a construci\u00f3n do edificio da casa de moeda nun prazo de dezaoito meses.Finalizado o levantamento do edificio, en 1837 instalouse a maquinaria de cu\u00f1axe nas instalaci\u00f3ns, entre a que hab\u00eda prensas para cortar o metal, unha prensa de volante, instrumental de debuxo, un cego\u00f1al, instrumental para a fundici\u00f3n e a prensa de cu\u00f1axe, que pod\u00eda cu\u00f1ar de cincuenta a sesenta moedas de ouro por minuto.\nA Casa da Moeda de Dahlonega abriu en febreiro de 1838 tendo como primeiro director da instituci\u00f3n a Joseph Singleton, ata ent\u00f3n propietario dunha plantaci\u00f3n en Athens. Singleton, que se mantivo no posto ata 1841, foi descrito polo editor do xornal local \"The Dahlonega Watchman\" como \"demasiado d\u00e9bil para calquera asunto que requirise un esforzo mental\".\nNa s\u00faa primeira semana de existencia deposit\u00e1ronse na ceca arredor de mil onzas de ouro, e o 17 de abril de 1838 sa\u00edron da prensa as primeiras moedas: oitenta pezas de ouro de cinco d\u00f3lares. A partir desa primeira emisi\u00f3n, en Dahlonega cu\u00f1\u00e1ronse ininterrompidamente moedas con valores de 1 d\u00f3lar, 2'5 d\u00f3lares e 5 d\u00f3lares durante todos os anos da s\u00faa actividade, e en 1854 cu\u00f1ouse tam\u00e9n unha moeda de 3 d\u00f3lares.\nA ceca na Guerra Civil.\nCando comezou a guerra civil estadounidense (1861-1865), Dahlonega e a s\u00faa casa de moeda quedaron en poder dos confederados. Cando estes se apoderaron da ceca cu\u00f1aron algunhas moedas dun d\u00f3lar e de cinco d\u00f3lares baixo a autoridade do Goberno dos Estados Confederados. Deco\u00f1\u00e9cese o n\u00famero exacto de d\u00f3lares de 1861 coa marca de ceca \"D\", a\u00ednda que se sabe que se cu\u00f1aron arredor de 1.597 moedas de cinco d\u00f3lares aquel ano en Dahlonega.\nTodas as moedas da ceca foron cu\u00f1adas en cantidades pequenas, o que as converte en moi escasas e desexadas polos coleccionistas de moeda estadounidense.\nPechamento.\nDespois da fin da guerra o Goberno dos Estados Unidos decidiu non reabrir a Casa da Moeda de Dahlonega e o edificio caeu en desuso ata a fundaci\u00f3n do \"North Georgia College\" en 1873, cando pasou a utilizarse como sede administrativa e acad\u00e9mica desta instituci\u00f3n universitaria.\nEn decembro de 1878 o edificio foi devastado por un incendio e a universidade levantou un novo sobre os alicerces da que fora a casa de moeda, que a\u00ednda se utiliza como sede da \"University of North Georgia\".\nDirectores da ceca.\nDurante a s\u00faa existencia, a Casa da Moeda de Dahlonega tivo seis directores (entre par\u00e9nteses, as datas de exercicio do cargo):"}
{"id": "484077", "revid": "65337", "url": "https://gl.wikipedia.org/wiki?curid=484077", "title": "Casa de Moeda de Dahlonega", "text": ""}
{"id": "484078", "revid": "65337", "url": "https://gl.wikipedia.org/wiki?curid=484078", "title": "Ceca de Dahlonega", "text": ""}
{"id": "484079", "revid": "65337", "url": "https://gl.wikipedia.org/wiki?curid=484079", "title": "Dahlonega Mint", "text": ""}
{"id": "484081", "revid": "65337", "url": "https://gl.wikipedia.org/wiki?curid=484081", "title": "Casa da Moeda de West Point", "text": "A Casa da Moeda de West Point (en ingl\u00e9s: \"West Point Mint\") \u00e9 unha f\u00e1brica de moeda estadounidense establecida en 1937 como dep\u00f3sito de metais preciosos e convertida despois nunha das ramas da Casa da Moeda dos Estados Unidos. Local\u00edzase en West Point, Nova York, preto da Academia Militar dos EEUU.\nNalg\u00fan momento chegou a ter a maior concentraci\u00f3n de prata de todas as casas de moeda do pa\u00eds. Durante 12 anos dedicouse principalmente \u00e1 cu\u00f1axe de moedas circulantes dun centavo, a\u00ednda que m\u00e1is recentemente se ocupa case en exclusiva da fabricaci\u00f3n de moedas conmemorativas e de investimento, as\u00ed como \u00e1 almacenaxe de ouro.\nA\u00ednda que o seu establecemento data de 1937 como dep\u00f3sito de metais preciosos (co nome de \"West Point Bullion Depository\"), non foi ata o 31 de marzo de 1988 cando se constitu\u00edu como unha das ramas da Casa da Moeda dos Estados Unidos. As s\u00faas instalaci\u00f3ns est\u00e1n inclu\u00eddas no Rexistro Nacional de Lugares Hist\u00f3ricos.\nInstalaci\u00f3ns.\nAntes da s\u00faa remodelaci\u00f3n de 2002, na que se lle engadiu un segundo andar ao edificio que duplicou a s\u00faa capacidade, a casa da moeda era unha estrutura de formig\u00f3n armado cunha superficie de 4.000 metros cadrados e cunha cubrici\u00f3n plana, constru\u00edda en 1937 segundo os dese\u00f1os do arquitecto Louis A. Simon. Os seus muros son sobrios e carentes de ornamentos, con alg\u00fans arcos nos accesos. Hai catro torres nas esquinas do edificio utilizadas para vixilancia. As instalaci\u00f3ns est\u00e1n nun terreo de 1,6 hect\u00e1reas, con aparcadoiros para autom\u00f3biles a ambos os lados.\nHistoria das s\u00faas emisi\u00f3ns.\nS\u00e9culo XX.\nLogo do seu establecemento en 1937, a planta serviu para o almacenamento de lingotes de prata. Xa a principios da d\u00e9cada de 1980, as s\u00faas c\u00e1maras acoirazadas albergaban tam\u00e9n arredor de 20.000 mill\u00f3ns de d\u00f3lares en ouro.\nDurante a segunda guerra mundial o establecemento tivo unha grande importancia grazas a un programa de 1942 mediante o cal lle fac\u00eda pr\u00e9stamos de prata a outras instituci\u00f3ns, como a Comisi\u00f3n da Enerx\u00eda At\u00f3mica, e tam\u00e9n \u00e1 industria e mesmo a outros pa\u00edses aliados.\n\u00c1 parte deste labor de almacenaxe, mesmo antes da s\u00faa vinculaci\u00f3n org\u00e1nica \u00e1 Casa da Moeda dos EEUU, West Point emitiu algunhas moedas para a s\u00faa circulaci\u00f3n no pa\u00eds. De feito, xa entre 1973 e 1986 produciu moedas dun centavo co busto do presidente Lincoln; estas cu\u00f1axes carec\u00edan de marca de ceca, de maneira que non se pod\u00edan diferenciar das procedentes da ceca de Filadelfia, da que West Point actuaba como ceca de apoio.\nEn 1976 encargouse tam\u00e9n da cu\u00f1axe de moedas dun cuarto de d\u00f3lar conmemorativas do bicentenario da independencia dos Estados Unidos, para o que utilizou unhas novas prensas de maior capacidade de cu\u00f1axe.\nEn setembro de 1983 apareceu por primeira vez nunha moeda de West Point a s\u00faa propia marca de ceca: a s\u00faa letra inicial \"W\". Trat\u00e1base da moeda de ouro de 10 d\u00f3lares conmemorativa dos Xogos Ol\u00edmpicos de 1984, a primeira moeda de ouro estadounidense de curso legal emitida desde 1933.\nEn 1986, West Point foi a \u00fanica planta na que se produciu a serie de moedas de ouro de investimento co\u00f1ecida como \"American Gold Eagle\", novamente sen marca de ceca.\nO 31 de marzo de 1988, o dep\u00f3sito de West Point (\"West Point Bullion Depository\") reconverteuse nunha ceca formalmente reco\u00f1ecida como unha das ramas da \"United States Mint.\" A partir desta data continuaron as cu\u00f1axes de series de moedas destinadas ao coleccionismo e ao investimento. Nos anos 90 comezou en West Point a emisi\u00f3n da serie de moedas de investimento en metais preciosos co\u00f1ecida como \"American Silver Eagle\", e en 1997 emitiuse a primeira moeda en platino en West Point, correspondente a esta serie.\nEn 1996 produciuse unha emisi\u00f3n pouco habitual na Casa da Moeda de West Point: unha moeda de 10 centavos (un \"dime\") co busto de Roosvelt que conmemoraba o 50\u00ba aniversario do seu dese\u00f1o e do comezo da emisi\u00f3n, en 1946. Esta moeda inseriuse nos xogos anuais que a ceca lles vend\u00eda aos coleccionistas, do que se produciron arredor de 1.457 mill\u00f3ns de exemplares. Xa que logo, esta moeda, que leva a marca de ceca \"W\", a\u00ednda que se fixo s\u00f3 para os coleccionistas, non ten unha escaseza particular.\nEn 2000 sa\u00edron da ceca de West Point as primeiras moedas bimet\u00e1licas; trat\u00e1base dunha emisi\u00f3n en ouro e platino conmemorativa da Biblioteca do Congreso dos Estados Unidos, \u00e1 que lle correspondeu unha parte dos beneficios da s\u00faa comercializaci\u00f3n, como apoio aos programas divulgativos daquela instituci\u00f3n.\nS\u00e9culo XXI.\nEn 2002, a veci\u00f1a Academia Militar dos Estados Unidos de West Point celebrou o segundo centenario da s\u00faa fundaci\u00f3n, feito que foi conmemorado pola casa da moeda coa emisi\u00f3n de moedas dun d\u00f3lar de prata que amosaba uns gardas abandeirados no seu anverso e o casco de Atenea no seu reverso.\nEn 2014, cu\u00f1ouse en West Point unha moeda de medio d\u00f3lar co busto de Kennedy no anverso, tanto en prata como en ouro de 24 quilates, coa marca de ceca \"W\", para conmemorar o 50\u00ba aniversario do inicio da posta en circulaci\u00f3n desta moeda.En 2015, a ceca de West Point sumouse \u00e1 cu\u00f1axe de moedas circulantes dun d\u00f3lar da serie \"Sacagawea\", a\u00ednda que a produci\u00f3n se limitou a 90.000 exemplares. Nese mesmo ano emitiuse unha nova \"dime\" e tam\u00e9n un d\u00f3lar, coa marca \"W\", como parte dun conxunto de tres moedas como apoio a unha campa\u00f1a de sa\u00fade infantil denominada \"March of Dimes\"; esta emisi\u00f3n reduciuse unicamente a 75.000 xogos.\nAs primeiras moedas dun centavo que amosaron a marca de ceca \"W\" foron cu\u00f1adas en 2019, exclusivamente para inclu\u00edr nas presentaci\u00f3ns destinadas aos coleccionistas.\nO 2 de abril de 2019 a Casa da Moeda dos Estados Unidos anunciou que se cu\u00f1ar\u00edan en West Point 10 mill\u00f3ns de moedas de cuarto d\u00f3lar destinadas \u00e1 circulaci\u00f3n, coa marca de ceca \"W\", co \u00e1nimo de estimular a afecci\u00f3n polo coleccionismo.A Casa da Moeda de West Point produce todas as series \"American Eagle\" de moedas de investimento, tanto en ouro como en prata, en platino e en paladio, as\u00ed como algunhas moedas conmemorativas en prata e en ouro. Ademais, desta ceca saen, coa marca de ceca \"W\", outras series conmemorativas e de investimento, como \u00e9 o caso da serie \"American Buffalo\", que se cu\u00f1a al\u00ed desde 2006.\nNos \u00faltimos anos, as instalaci\u00f3ns seguen a servir como dep\u00f3sito de lingotes de ouro, e a prata depositada al\u00ed non excede a cantidade da que se precisa para levar a cabo as cu\u00f1axes que a ceca ten encomendadas. Debido \u00e1 presenza de tanto ouro nos seus dep\u00f3sitos, a seguridade \u00e9 moi alta e non se ofrecen visitas p\u00fablicas."}
{"id": "484083", "revid": "65337", "url": "https://gl.wikipedia.org/wiki?curid=484083", "title": "Casa de Moeda de West Point", "text": ""}
{"id": "484084", "revid": "65337", "url": "https://gl.wikipedia.org/wiki?curid=484084", "title": "Ceca de West Point", "text": ""}
{"id": "484085", "revid": "65337", "url": "https://gl.wikipedia.org/wiki?curid=484085", "title": "West Point Mint", "text": ""}
{"id": "484094", "revid": "17467", "url": "https://gl.wikipedia.org/wiki?curid=484094", "title": "Igrexa Ortodoxa Ucra\u00edna", "text": ""}
{"id": "484098", "revid": "89787", "url": "https://gl.wikipedia.org/wiki?curid=484098", "title": "Juan Domingo de Deus", "text": "Juan Domingo de Deus Fonticoba \u00e9 un pol\u00edtico galego do PPdeG.\nTraxectoria.\nFoi elixido alcalde de Mugardos en 2015. Deixou a alcald\u00eda en agosto de 2016, logo de prosperar unha moci\u00f3n de censura presentada conxuntamente por EU, Iniciativa Cidad\u00e1 de Mugardos (ICM) e BNG. En decembro de 2019 volveu ser elixido alcalde tras prosperar unha moci\u00f3n de censura apoiada polos tres concelleiros do PSdeG-PSOE."}
{"id": "484099", "revid": "1888", "url": "https://gl.wikipedia.org/wiki?curid=484099", "title": "Juan Domingo de Deus Fonticoba", "text": ""}
{"id": "484102", "revid": "27155", "url": "https://gl.wikipedia.org/wiki?curid=484102", "title": "Inmunoensaio encim\u00e1tico", "text": ""}
{"id": "484104", "revid": "56817", "url": "https://gl.wikipedia.org/wiki?curid=484104", "title": "Reacci\u00f3n en cadea da ligase", "text": "A reacci\u00f3n en cadea da ligase (ou LCR polas s\u00faas siglas en ingl\u00e9s de \"ligase chain reaction\") \u00e9 un m\u00e9todo para a amplificaci\u00f3n do ADN. A reacci\u00f3n en cadea da ligase \u00e9 un proceso de amplificaci\u00f3n que se diferencia da reacci\u00f3n en cadea da polimerase (PCR) en que utiliza unha ligase termostable para unir d\u00faas sondas ou outras mol\u00e9culas, que poden ser despois amplificadas por ciclos de PCR convencional. Cada ciclo ten como resultado dobrar a cantidade de mol\u00e9culas do \u00e1cido nucleico diana. Unha vantaxe clave da LCR \u00e9 a s\u00faa maior especificidade en comparaci\u00f3n coa PCR. As\u00ed, a LCR require dous encimas completamente diferentes para funcionar axeitadamente: unha ligase, para unir as mol\u00e9culas da sonda, e unha polimerase termoestable (por exemplo, a polimerase \"Taq\") para amplificar aquelas mol\u00e9culas implicadas na ligaci\u00f3n exitosa. As sondas implicadas na ligaci\u00f3n son dese\u00f1ados de modo que o extremo 5' dunha sonda est\u00e1 en posici\u00f3n directamente adxacente ao extremo 3' da outra sonda, e dese modo proporciona os grupos substrato 3\u2032-OH e 5\u2032-PO4 necesarios para a ligase.\nA LCR desenvolveuse orixinalmente para detectar mutaci\u00f3ns puntuais; unha discordancia nunha soa base na uni\u00f3n das d\u00faas mol\u00e9culas sonda \u00e9 todo o que c\u00f3mpre para evitar a ligaci\u00f3n. Realizando a ligaci\u00f3n xusto \u00e1 Tm (temperatura de fusi\u00f3n) da sonda oligonucleot\u00eddica, s\u00f3 se tolerar\u00e1n os d\u00faplex cebador:molde que concorden perfectamente. A LCR pode tam\u00e9n utilizarse para amplificar mol\u00e9culas molde que foron ligadas con \u00e9xito co prop\u00f3sito de avaliar a eficiencia da ligaci\u00f3n e producindo unha gran cantidade de produto con incluso maior especificidade qe a PCR. As\u00ed, a LCR non \u00e9 necesariamente unha alternativa, sen\u00f3n m\u00e1is ben un complemento, da PCR.\nCondici\u00f3ns das dianas.\nFoi ampamente utilizada para a detecci\u00f3n de mutaci\u00f3ns dunha soa base, como as de moitas enfermidades xen\u00e9ticas.\nA LCR e a PCR poden utilizarse para detectar a gonorrea e a clamidia, e poden realizarse en mostras de urina first-catch urine, proporcionando unha doada recolida e un gran rendemento de organismos. Os inhibidores end\u00f3xenos limitan a sensibilidade, pero se este efecto puidese eliminarse, a LCR e a PCR ter\u00edan vantaxes cl\u00ednicas sobre calquera outro m\u00e9todo de diagn\u00f3stico da gonorrea e clamidia.\nEntre todos estes m\u00e9todos, a LCR est\u00e1 convert\u00e9ndose no m\u00e9todo m\u00e1is sensible con alta especificidade para a detecci\u00f3n de SNP co\u00f1ecidos. A LCR foi desenvolvida orixinalmente por Barany, que utilizou unha ADN ligase termoestable para discriminar entre o ADN normal e o mutante e para amplificar o produto espec\u00edfico de alelo. Unha discordancia no extremo 3' do cebador discriminador impide que a ADN ligase una os dous fragmentos. Utilizando ambas as febras do ADN xen\u00f3mico como dianas para a hibridaci\u00f3n de oligonucle\u00f3tidos, os produtos xerados a partir de dous conxuntos de cebadores oligonucle\u00f3tidos adxacentes, complementarios de cada febra diana nunha rolda de ligaci\u00f3n, poden converterse en dianas para a seguinte rolda. A cantidade de produtos pode as\u00ed ser incrementada exponencialmente por ciclos t\u00e9rmicos repetidos."}
{"id": "484119", "revid": "89787", "url": "https://gl.wikipedia.org/wiki?curid=484119", "title": "Francisco Garc\u00eda Moldes", "text": "Francisco Garc\u00eda Moldes, finado no Grove o 7 de maio de 1948, foi un mestre e pol\u00edtico galego.\nTraxectoria.\nRematou a carreira de Maxisterio en 1934. Militante nacionalista desde os d\u00edas escolares en Pontevedra, foi un dos art\u00edfices da reactivaci\u00f3n do Partido Galeguista no Grove en 1934. En febreiro de 1935 foi elixido bibliotecario do consello directivo do PG que presid\u00eda Xacobe Barral Otero. Afiliado \u00e1 Federaci\u00f3n de Trabajadores de la Ense\u00f1anza da UGT, participaba do sindicato de oficios varios do Grove. Foi correspondente administrativo de \"El Pueblo Gallego\" no Grove, e colaborou en \"El Pa\u00eds\". Logo do golpe de Estado do 18 de xullo de 1936 foi nomeado mestre interino de Quintela (Crecente) a principios de setembro, pero incorporouse ao ex\u00e9rcito fascista e foi promovido a xur\u00eddico militar. Axudou os republicanos procesados nos consellos de guerra, como Manuel Filgueira Filgueira, a quen salvou dunha morte segura. Unha vez licenciado, retornou ao maxisterio e foi mestre de Cambados en 1942. Participou no Grove en actividades culturais, algunhas delas de car\u00e1cter antifranquista, como a posta en escena da obra \"O se\u00f1or Feudal, ou quen Matou ao Meco\". Foi asasinado \u00e1 unha da madrugada do 7 de maio de 1948 nun caf\u00e9 da r\u00faa Principal do Grove polo comandante de posto da Garda Civil e un falanxista apelidado Soto, que ordenaron ao dono do bar baixar os machetes da electricidade para deixar o local a escuras, abat\u00e9ndoo con varios disparos, un deles na cabeza.\nVida persoal.\nCasou en Pontevedra con Dolores Vilela Pereira en novembro de 1937."}
{"id": "484121", "revid": "89787", "url": "https://gl.wikipedia.org/wiki?curid=484121", "title": "Koza", "text": "Koza \u00e9 un filme eslovaco de 2015 dirixido por Ivan Ostrochovsk\u00fd. Estreouse na secci\u00f3n de Cinema Mundial Contempor\u00e1neo do Festival Internacional de Cinema de Toronto de 2015. O filme foi escollido como candidato eslovaco \u00f3 \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "484132", "revid": "23204", "url": "https://gl.wikipedia.org/wiki?curid=484132", "title": "Zapelji me", "text": "Zapelji me \u00e9 un filme esloveno de 2013 escrito e dirixido por Marko \u0160anti\u0107. Foi escollido como a candidato esloveno para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais non foi nomeado."}
{"id": "484136", "revid": "89787", "url": "https://gl.wikipedia.org/wiki?curid=484136", "title": "Norte, Hangganan ng Kasaysayan", "text": "Norte, Hangganan ng Kasaysayan \u00e9 un filme filipino de 2013 escrito e dirixido por Lav Diaz. Cunha duraci\u00f3n de m\u00e1is de catro horas, o filme explora temas como o crime, a clase e a familia. Estreouse na secci\u00f3n Un Certain Regard do Festival Internacional de Cinema de Cannes de 2013, as\u00ed como no Festival Internacional de Cinema de Toronto de 2013, na competici\u00f3n oficial do Festival de Cinema de Nova York, e no Festival de Cinema Asi\u00e1tico de San Diego de 2013, recibindo a aclamaci\u00f3n da cr\u00edtica pola s\u00faa narrativa e fotograf\u00eda. O filme tam\u00e9n catro premios, inclu\u00edndo o de mellor filme e mellor actriz nos Premios Gawad Urian de 2014.\nTivo unha estrea limitada en Filipinas o 11 de marzo de 2014 e nos cinemas o 10 de setembro de 2014. Foi escollido como candidato de Filipinas \u00f3 \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "484138", "revid": "54334", "url": "https://gl.wikipedia.org/wiki?curid=484138", "title": "Jos\u00e9 Luis Bouza", "text": "Jos\u00e9 Lu\u00eds Bouza Pregal, nado en Tui o 19 de decembro de 1985, \u00e9 un deportista galego que compite en pirag\u00fcismo na modalidade de augas tranquilas.\nGa\u00f1ou d\u00faas medallas no Campionato Mundial de Pirag\u00fcismo (prata en 2010 e bronce en 2011) e catro medallas no Campionato Europeo de Pirag\u00fcismo entre os anos 2009 e 2011.\nTraxectoria.\nParticipou por primeira vez nunha competici\u00f3n internacional no Campionato Europeo de 2007 celebrado en Pontevedra, participando en C1 200 metros e en tres distancias do C4 (200, 500 e 1.000 metros), obtendo dous s\u00e9timos postos como mellores resultados. Logrou a s\u00faa primeira medalla dous anos despois, no Europeo de Brandeburgo, ao quedar terceiro na final de C1 1.000 metros. Ese mesmo ano competiu no Campionato Mundial celebrado en Dartmouth (Canad\u00e1), quedando en oitava posici\u00f3n no C1 4x200m, formando parella con Tono Campos, Jos\u00e9 Manuel S\u00e1nchez S\u00e1nchez e Yeray Picallo.\nEn 2010 ga\u00f1ou a prata no Europeo celebrado na localidade asturiana de Trasona, en C1 5.000 metros, e proclamouse subcampi\u00f3n do mundo na mesma distancia no Mundial de Poznan. Ao ano seguinte obtivo d\u00faas medallas no Europeo de Belgrado (prata en 5.000m e bronce en 1.000m) e un bronce no Mundial de Szeged. Continuou competindo en Europeos e Mundiais nos seguintes anos pero sen lograr subir ao podio de novo, ata que finalmente as s\u00faas lesi\u00f3ns no ombreiro obrig\u00e1rono a retirarse en 2016."}
{"id": "484139", "revid": "88215", "url": "https://gl.wikipedia.org/wiki?curid=484139", "title": "Jos\u00e9 Luis Bouza Pregal", "text": ""}
{"id": "484141", "revid": "23204", "url": "https://gl.wikipedia.org/wiki?curid=484141", "title": "Farishtai kitfi rost", "text": "Farishtai kitfi rost (en ) \u00e9 un filme taxico de 2002 dirixido por Jamshed Usmonov. Estreouse na secci\u00f3n Un Certain Regard do Festival Internacional de Cinema de Cannes de 2002."}
{"id": "484149", "revid": "23204", "url": "https://gl.wikipedia.org/wiki?curid=484149", "title": "\u0130l Giz\u00fc\u00e7e Bol\u011farda", "text": "\u0130l Giz\u00fc\u00e7e Bol\u011farda (en ) \u00e9 un filme sovi\u00e9tico de 1989 escrito e dirixido por Vladislav Chebitarev. A m\u00fasica foi composta por R\u00e4\u015fid Kalimullin base\u00e1ndose no libreto de \u0130ldar Y\u00fcziev para a \u00f3pera cl\u00e1sica \"Cuckoo's Cry\". Foi rodado no Estudio de Televisi\u00f3n de Kazan baixo a Gosteleradio da USSR.\nSinopse.\nUn grupo de rapaces visitan as ru\u00ednas hist\u00f3ricas da cidade de Bolghar, o lugar sagrado dos seus devanceiros. Mentres soben e baixan as torres e minaretes en ru\u00ednas, comezan a ver alg\u00fans flashbacks, que simbolizan o regreso \u00e1s ra\u00edces e \u00e1 identidade hist\u00f3rica. As\u00ed comeza a viaxe de regreso \u00f3 pasado e volta \u00f3 presente, cada paso seguido dunha ilustraci\u00f3n musical diferente."}
{"id": "484152", "revid": "23204", "url": "https://gl.wikipedia.org/wiki?curid=484152", "title": "Tsotsi", "text": "Tsotsi \u00e9 un filme surafricano de 2005 escrito e dirixido por Gavin Hood e producido por Peter Fudakowski. \u00c9 unha adaptaci\u00f3n da novela \"Tsotsi\" de Athol Fugard e tr\u00e1tase dunha coproduci\u00f3n entre Sur\u00e1frica e o Reino Unido. A banda sonora cont\u00e9n m\u00fasica Kwaito interpretada polo artista surafricano Zola, as\u00ed como composici\u00f3ns de Mark Kilian, e con Paul Hepker interpretando a voz do cantante e poeta Vusi Mahlasela.\nAmbientado no slum de Alexandra en Xohanesburgo, o filme conta a historia de Tsotsi, un delincuene da r\u00faa que rouba un autom\u00f3bil e descobre que hai un beb\u00e9 no asento traseiro.\nO filme ga\u00f1ou o \u00d3scar \u00f3 mellor filme en lingua non inglesa e foi nomeado \u00f3 Globo de Ouro \u00e1 mellor pel\u00edcula en lingua non inglesa en 2006."}
{"id": "484158", "revid": "89787", "url": "https://gl.wikipedia.org/wiki?curid=484158", "title": "Telikeda Bolli", "text": "Telikeda Bolli (en ) \u00e9 un filme indio de 2012 dirixido por P. H. Vishwanath e escrito por Devadas Kapikad. Est\u00e1 protagonizado por Arjun Kapikad e Ashrita Shetty, xunto con Devadas Kapikad, Naveen D Padil, Aravind Bolar, Gopinath Bhat, Bhojaraj Vamanjoor e Karnoor Mohan Rai. O filme, producido por Sudhir Kamath e Sharmila Kapikad baixo o selo de Central Cinemas, estreouse simultaneamente en Mangalore, Udupi, Karkala, Belthangady e Moodabidri o 6 de decembro de 2012.\nBanda sonora.\nA banda sonora do filme foi composta por Gurukiran."}
{"id": "484161", "revid": "89787", "url": "https://gl.wikipedia.org/wiki?curid=484161", "title": "Xingu (filme)", "text": "Xingu \u00e9 un filme brasileiro de 2011 dirixido por Cao Hamburger e escrito por el, Elena So\u00e1rez e Anna Muylaert. Est\u00e1 protagonizado por Jo\u00e3o Miguel, Felipe Camargo e Caio Blat e conta a historia dos tres irm\u00e1ns Villas-B\u00f4as dende o momento que se uniron \u00e1 expedici\u00f3n Roncador-Xingu, parte da marcha cara \u00f3 oeste de Get\u00falio Vargas en 1943.\nFoi rodado en Tocantins, no Parque ind\u00edxena de Xingu, e na rexi\u00f3n metropolitana de S\u00e3o Paulo. O filme foi exhibido por vez primeira en 2011, na 8\u00aa edici\u00f3n do Festival de Cinema do Amazonas. A estrea oficial realizouse o 6 de abril de 2012. O filme foi visto por m\u00e1is de 370\u00a0000 espectadores e recadou m\u00e1is de catro mill\u00f3ns de reais nos portelos. Foi adaptado \u00e1 televisi\u00f3n en catro episodios estreados en Rede Globo entre o 25 e o 28 de decembro de 2012."}
{"id": "484163", "revid": "89787", "url": "https://gl.wikipedia.org/wiki?curid=484163", "title": "La jaula de oro", "text": "La jaula de oro \u00e9 un filme mexicano de 2013 dirixido por Diego Quemada-D\u00edez. Estreouse na secci\u00f3n Un Certain Regard do Festival Internacional de Cinema de Cannes de 2013 onde Quemada-D\u00edez won ga\u00f1ou o premio A Certain Talent polo seu traballo de direcci\u00f3n e polo elenco. O filme tam\u00e9n ga\u00f1ou o Astor de Ouro \u00f3 mellor filme no Festival Internacional de Cinema de Mar del Plata de 2013."}
{"id": "484166", "revid": "72012", "url": "https://gl.wikipedia.org/wiki?curid=484166", "title": "Sterna dougalli", "text": ""}
{"id": "484168", "revid": "23204", "url": "https://gl.wikipedia.org/wiki?curid=484168", "title": "Mateo (filme de 2014)", "text": "Mateo \u00e9 un filme colombiano de 2014 dirixido por Mar\u00eda Gamboa e protagonizado por Carlos Hern\u00e1ndez. Foi escollido como candidato colombiano para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado.\nSinopse.\nMateo (Carlos Hern\u00e1ndez) \u00e9 un rapaz de 16 anos que \u00e9 un extorsionador do seu t\u00edo Walter (Samuel Lazcano Monsalve), un reco\u00f1ecido criminal. A s\u00faa nova misi\u00f3n \u00e9 infiltrarse nun grupo de teatro para expo\u00f1er as actividades pol\u00edticas dos actores que o conforman. Mateo, abraiado co mundo do teatro, debe decidir se revelar a informaci\u00f3n \u00f3 seu t\u00edo ou respectar as vidas dos seus novos amigos."}
{"id": "484174", "revid": "98629", "url": "https://gl.wikipedia.org/wiki?curid=484174", "title": "Uzy-Bory", "text": "Uzy-Bory (en , en ) \u00e9 un filme ruso-polaco de 2011, rodado en lingua udmurta, e dirixido por Piotr Pa\u0142gan. Bas\u00e9ase nunha historia de Darali Leli, quen tam\u00e9n escribiu o gui\u00f3n. O filme foi producido polo estudio udmurto-polaco \"Inwis kinopottonni\". Antes de que o filme fose estreado, a historia do cinema udmurto compo\u00f1\u00edase s\u00f3 de dous filmes, \"\u0421\u043e\u043f\u0435\u0440\u043d\u0438\u0446\u044b\" (\"The Rivals\", 1929) e \"\u0422\u0435\u043d\u044c \u0410\u043b\u0430\u043d\u0433\u0430\u0441\u0430\u0440\u0430\" (\"The Shadow of Alangasar\", 1994)."}
{"id": "484178", "revid": "5863", "url": "https://gl.wikipedia.org/wiki?curid=484178", "title": "Carmen Calvo Poyato", "text": ""}
{"id": "484185", "revid": "65337", "url": "https://gl.wikipedia.org/wiki?curid=484185", "title": "Casa da Moeda de Charlotte", "text": "A Casa da Moeda de Charlotte (en ingl\u00e9s: \"Charlotte Mint\") foi unha f\u00e1brica de moeda estadounidense localizada en Charlotte, Carolina do Norte, a primeira en constitu\u00edrse como unha rama da Casa da Moeda dos Estados Unidos. Estivo operativa entre 1838 e 1861 e cu\u00f1ou unicamente moedas de ouro.\nHistoria.\nCreaci\u00f3n da ceca.\nLogo do primeiro achado de ouro documentado nos Estados Unidos, en Carolina do Norte estableceuse a primeira mina deste metal no pa\u00eds, denominada \"Reed Gold Mine\". Como non exist\u00eda ningunha ceca na zona de Charlotte, os mineiros ti\u00f1an que enviar o ouro que extra\u00edan en po e en pebidas \u00e1 Casa da Moeda de Filadelfia, onde se realizaban os labores de ensaio, fundici\u00f3n e cu\u00f1axe. Mais este transporte resultaba dif\u00edcil, lento, perigoso e caro, sobre todo tendo en conta os custos dos seguros, o que motivou a aparici\u00f3n das primeiras cu\u00f1axes privadas de moeda de ouro na zona de Charlotte. As\u00ed e todo, a conversi\u00f3n local do ouro bruto en moeda ti\u00f1a uns problemas inherentes, como a precisi\u00f3n da pesaxe e o axuste da finura do metal.\nNo af\u00e1n de solucionar estes problemas, na primavera de 1831, os mineiros e os comerciantes de Carolina do Norte solicitaron ao Congreso a creaci\u00f3n dunha ceca en Charlotte. A resposta non se produciu ata tres anos despois, cando o Departamento do Tesouro dos Estados Unidos comezou a investigar as cu\u00f1axes privadas existentes e reco\u00f1eceu a necesidade de que Carolina do Norte dispuxese de m\u00e1is di\u00f1eiro circulante con reco\u00f1ecemento federal.\nMediante unha Lei do Congreso aprobada o 3 de marzo de 1835, asinada polo presidente Andrew Jackson, estabelec\u00edase:\n[...] \"unha rama\" [da Casa de Moeda dos EEUU] \"na cidade de Nova Orle\u00e1ns para a moeda de ouro e prata; unha rama na cidade de Charlotte, no condado de Mecklemburg, no estado de Carolina do Norte, s\u00f3 para a moeda de ouro, e unha rama en Dahlonega ou nas s\u00faas proximidades\" [...] \"tam\u00e9n exclusivamente para as moedas de ouro,\" [...] \"e co fin de adquirir os terreos, erguer os edificios adecuados e completar as instalaci\u00f3ns da maquinaria necesaria dest\u00ednanse para a rama de Charlotte 50.000 d\u00f3lares\" [...]\nEn novembro do propio 1835, Samuel MeComb notificoulle ao Secretario do Tesouro, Levi Woodbury, que mercara un terreo de m\u00e1is de 16.000 metros cadrados por 1.500 d\u00f3lares, na actual r\u00faa West Trade. O contrato para a construci\u00f3n do edificio adxudic\u00f3uselle o d\u00eda 15 de outubro \u00e1 compa\u00f1\u00eda Perry &amp; Ligon, de Raleigh, en Carolina do Norte, por un importe de 29.800 d\u00f3lares, e as obras comezaron entrado 1836.\nAcabado o edificio, as instalaci\u00f3ns abriron o 27 de xullo de 1837, mais unicamente para o procesamento de ouro bruto e a s\u00faa refinaxe. Non foi ata o 28 de marzo de 1838 cando sa\u00edron da nova casa de moeda as primeiras moedas de ouro, con valor de cinco d\u00f3lares. Algo m\u00e1is tarde, ese mesmo ano cu\u00f1\u00e1ronse tam\u00e9n moedas de 2\u00bd d\u00f3lares, e a produci\u00f3n dos pequenos d\u00f3lares de ouro demorouse ata 1849.\nTodas as moedas cu\u00f1adas na Casa da Moeda de Charlotte amosan a marca de ceca \"C\", para as diferenciar das emitidas nas outras cecas que naquel momento operaban no pa\u00eds.\nA Casa da Moeda de Charlotte emitiu moedas de ouro por valor de cinco mill\u00f3ns de d\u00f3lares nos dez anos que se mantivo operativa (1849-1855, 1857, 1859 e 1861). De todas estas emisi\u00f3ns, as moedas producidas en 1850, 1852, 1855, 1859 e 1861 consid\u00e9ranse escasas ou moi escasas, e as de 1854 son practicamente inalcanzables, dado que segundo os rexistros s\u00f3 se cu\u00f1aron catro pezas, cuxa existencia se desco\u00f1ece hoxe.\nA ceca na Guerra Civil.\nEn maio de 1861, Carolina do Norte abandonou a Uni\u00f3n. A Confederaci\u00f3n apoderouse do edificio da Casa da Moeda de Charlotte, do mesmo xeito que as de Nova Orle\u00e1ns e Dahlonega, e baixo a s\u00faa autoridade sa\u00edron as derradeiras moedas desta ceca, con data de 1861, xa que os confederados non consideraron \u00fatil o esforzo de retomar as cu\u00f1axes. De feito, o edificio foi reconvertido en hospital e zona de oficinas militares durante todo o per\u00edodo da Guerra Civil.\nPechamento e uso posterior.\nAs tropas federais seguiron a utilizar as oficinas nos primeiros anos de reconstruci\u00f3n posteriores \u00e1 guerra e en 1867 o Goberno dos EEUU pasou a considerar a instalaci\u00f3n xa non como casa de moeda sen\u00f3n como oficina de ensaio, por mor da escaseza de po de ouro. En 1873, a Asemblea Xeral de Carolina do Norte solicitou ao Congreso a reapertura da casa da moeda, a\u00ednda que a petici\u00f3n foi denegada.\nA oficina de ensaio continuou operando ata 1913. Entre 1917 e 1919, o edificio serviu como centro de reuni\u00f3n do Club de Mulleres de Charlotte e durante a primeira guerra mundial como posto da Cruz Vermella.\nEn 1931 disp\u00faxose que o edificio fose derrubado para facilitar a expansi\u00f3n da oficina de correos que estaba adxacente, mais en 1933 unha asociaci\u00f3ns de veci\u00f1os da localidade conseguiu comprarllo ao Departamento do Tesouro, que era o seu propietario. A estrutura foi trasladada e recolocada a uns poucos quil\u00f3metros ao sur do centro de Charlotte, nuns terreos doados por E. C. Griffith no barrio de Eastover.\nEn 1936, as instalaci\u00f3ns foron dedicadas a museo de arte e centro de convenci\u00f3ns e representaci\u00f3ns teatrais, co nome de \"Mint Museum of Art\"."}
{"id": "484186", "revid": "65337", "url": "https://gl.wikipedia.org/wiki?curid=484186", "title": "Casa de Moeda de Charlotte", "text": ""}
{"id": "484187", "revid": "65337", "url": "https://gl.wikipedia.org/wiki?curid=484187", "title": "Ceca de Charlotte", "text": ""}
{"id": "484188", "revid": "65337", "url": "https://gl.wikipedia.org/wiki?curid=484188", "title": "Charlotte Mint", "text": ""}
{"id": "484190", "revid": "1987", "url": "https://gl.wikipedia.org/wiki?curid=484190", "title": "490 a. C.", "text": ""}
{"id": "484209", "revid": "23204", "url": "https://gl.wikipedia.org/wiki?curid=484209", "title": "Referendo de independencia de Bougainville de 2019", "text": "Un referendo de independencia non vinculante celebrouse en Bougainville, unha rexi\u00f3n aut\u00f3noma de Pap\u00faa Nova Guinea, entre o 23 de novembro e o 7 de decembro de 2019. A pregunta do referendo era unha escolla entre maior autonom\u00eda dentro de Pap\u00faa Nova Guinea ou unha completa independencia, e a maior\u00eda abosulta dos votantes (98,31%) votou a prol da independencia.\nO referendo foi o resultado dun acordo de 2001 entre o goberno de Pap\u00faa Nova Guinea e o Goberno Aut\u00f3nomo de Bougainville, que rematou coa guerra civil que ocorreu entre 1988 e 1998. A votaci\u00f3n non \u00e9 vinculante e o Goberno de Pap\u00faa Nova Guinea ten a decisi\u00f3n final sobre o futuro de Bougainville. Os observadores declararon que o claro resultado dificulta a Pap\u00faa Nova Guinea ignorar ou atrasar unha decisi\u00f3n, mais a independencia poder\u00eda tardar anos en alcanzarse.\nContexto.\nPap\u00faa Nova Guinea converteuse nun estado independente de Australia en 1975, e Bougainville obtivo o status de provincia en 1976. En 1988, as tensi\u00f3ns evolucionaron nunha guerra civil entre o Ex\u00e9rcito Revolucionario de Bougainville e as forzas do Goberno de Pap\u00faa Nova Guinea. Un tema clave do conflito foi a mina de Panguna, que pechou en 1989.\nA guerra civil rematou cun alto \u00f3 lume en 1998, que foi seguido dun Acordo de Paz en 2001. O acordo estabeleceu un Goberno Aut\u00f3nomo de Bougainville, e un referendo sobre a independencia de Bougainville que se celebrar\u00eda 10-15 anos despois da elecci\u00f3n do primeiro goberno auton\u00f3mico de Bougainville, e que ti\u00f1a como prazo m\u00e1ximo xu\u00f1o de 2020. O referendo ser\u00eda non vinculante, e a decisi\u00f3n final quedar\u00eda en mans do goberno de Pap\u00faa Nova Guinea.\nEn novembro de 2019, Raymond Masono, vicepresidente da Rexi\u00f3n Aut\u00f3noma de Bougainville, fixo campa\u00f1a sobre a reapertura da mina de Panguna se o referendo ti\u00f1a un resultado faborable \u00e1 independencia. Panguna pechou en 1989 por mor da guerra e est\u00edmase que o valor do cobre chega \u00f3s 60 bill\u00f3ns de d\u00f3lares. Coa independencia, t\u00f3dolos intereses de Pap\u00faa Nova Guinea transferir\u00edanse a Bougainville, d\u00e1ndolle unha participaci\u00f3n do 60% en t\u00f3dolos proxectos e conservando todas as licenzas mineiras. O 40% restante deixar\u00edase para ofertar a investidores.\nPlanificaci\u00f3n.\nA votaci\u00f3n foi orixinalmente proposta para o 15 de xu\u00f1o de 2019, mais adiouse at\u00e9 o 17 de outubro en medio de acusaci\u00f3ns de que o goberno estatal tardou en achegar a maior parte dos fondos prometidos para o referendo. O referendo foi adiado de novo at\u00e9 o 23 de novembro por solicitude da Comisi\u00f3n de Referendo de Bougainville para asegurar a credibilidade do mesmo e para que m\u00e1is persoas puidesen votar. \u00c1mbolos dous gobernos acordaron que ese ser\u00eda o derradeiro atraso. A votaci\u00f3n foi organizada de tal xeito que durase d\u00faas semanas, dende o 23 de novembro at\u00e9 o 7 de decembro.\nA votaci\u00f3n tivo que facer fronte a un alto grao de dificultade na organizaci\u00f3n, xa que a maior\u00eda da poboaci\u00f3n vive en pequenas aldeas e vilas, e case a metade da poboaci\u00f3n \u00e9 analfabeta.\nEn outubro de 2018, o antigo Taoiseach de Irlanda, Bertie Ahern, foi designado para presidir a Comisi\u00f3n de Referendo de Bougainville, que se encargou de preparar a votaci\u00f3n.\nVotantes.\nEn novembro, a comisi\u00f3n rematou a \"lista de votantes certificados\" para ser utilizada na votaci\u00f3n. O n\u00famero final de votantes foi 206\u00a0731, sobre unha poboaci\u00f3n total de preto de 300\u00a0000 persoas. Os homes que estaban facendo o rito de iniciaci\u00f3n upe tiveron permitido votar nuns colexios electorais especiais s\u00f3 para homes. Os habitantes de Bougainville que viv\u00edan noutras partes de Pap\u00faa Nova Guinea, en Australia ou nas Illas Salom\u00f3n tam\u00e9n puideron exercer o seu voto.\nPregunta.\nA pregunta que se lle fixo \u00f3s votantes foi:\nResultados.\nOs resultados do referendo foron anunciados o 11 de decembro de 2019. M\u00e1is do 98% dos votos v\u00e1lidos foron a prol da independencia. Antes da elecci\u00f3n, agard\u00e1base un resultado positivo da opci\u00f3n independentista, con \"The Guardian\" informando de estimaci\u00f3ns do 90% a prol da independencia.\nUn funcionario declarou que o referendo \u00eda \"mellor do agardado\", e que os votantes estaban estusiasmados, e Divine Word University dixo que a votaci\u00f3n celebrouse nunha atmosfera de celebraci\u00f3n.\nRepercusi\u00f3ns.\nDespois do anuncio do resultado, John Momis, presidente da Rexi\u00f3n Aut\u00f3noma de Bougainville, declarou que \"polo menos psicoloxicamente, sent\u00edmonos liberados\". O ministros de Asuntos de Bougainville do goberno de Pap\u00faa Nova Guinea, Puka Temu, declarou que \"o resultado \u00e9 crible\", pero dixo que Pap\u00faa Nova Guinea deber\u00eda ter tempo para asimilar o resultado. Como o referendo non \u00e9 vinculante, a independencia deber\u00e1 ser negociada entre os l\u00edderes de Bougainville e Pap\u00faa Nova Guinea. A decisi\u00f3n final sobre o status de Bougainville depender\u00e1 do Parlamento Nacional de Pap\u00faa Nova Guinea. Rod McGuirk da revista \"Time\" declarou que \"o proceso de converterse nun estado separado poder\u00eda tardar anos en acadarse.\"\nO primeiro ministro de Pap\u00faa Nova Guinea, James Marape, reco\u00f1eceu o resultado do referendo e declarou que s\u00f3 comprometer\u00eda o seu goberno a elaborar \"unha folla de ruta que leve a un acordo de paz duradeiro\" en acordo coas autoridades de Bougainville. Os funcionarios de Pap\u00faa Nova Guinea manifestaron a s\u00faa preocupaci\u00f3n de que a independencia de Bougainville sentase un precedente para outros movementos de secesi\u00f3n imitadores noutras provincias como Nova Breta\u00f1a Oriental, Nova Irlanda e Enga."}
{"id": "484211", "revid": "98629", "url": "https://gl.wikipedia.org/wiki?curid=484211", "title": "On a Tightrope", "text": "On a Tightrope \u00e9 un filme documental noruegu\u00e9s de 2007 dirixido por Petr Lom. Foi coproducido por Piraya Film e Lom Films, en colaboraci\u00f3n coa Fundaci\u00f3n Rafto polos Dereitos Humanos.\nSinopse.\nO filme conta a historia de catro nenos que viven nun orfanato na provincia de Xinjiang, na China. Os nenos son uigures, membros da meirande minor\u00eda musulm\u00e1 da China. O seu so\u00f1o \u00e9 converterse en funambulistas, unha antiga tradici\u00f3n uigur."}
{"id": "484213", "revid": "23204", "url": "https://gl.wikipedia.org/wiki?curid=484213", "title": "Issiq non", "text": "Issiq non \u00e9 un filme uzbeko de 2018 dirixido por Umid Khamdamov. Foi escollido como candidato de Uzbekist\u00e1n para o \u00d3scar \u00f3 mellor filme en lingua non inglesa na 92\u00aa edici\u00f3n dos premios. Foi a primeira vez que Uzbekist\u00e1n presentou un filme para o galard\u00f3n.\nSinopse.\nO filme conta a historia dunha adolescente que devece por arredarse da s\u00faa vila para vivir coa s\u00faa nai na cidade."}
{"id": "484220", "revid": "23204", "url": "https://gl.wikipedia.org/wiki?curid=484220", "title": "Elelwani", "text": "Elelwani \u00e9 un filme surafricano de 2012 dirixido por Ntshavheni wa Luruli. Ga\u00f1ou o premio \u00f3 mellor dese\u00f1o de produci\u00f3n e mellor actriz para Masebe na 9\u00aa edici\u00f3n dos Premios da Academia do Cinema Africano. Foi escollido como candidato de Sur\u00e1frica para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "484223", "revid": "23204", "url": "https://gl.wikipedia.org/wiki?curid=484223", "title": "Los viajes del viento", "text": "Los viajes del viento \u00e9 un filme de 2009 escrito e dirixido por Ciro Guerra. \u00c9 unha coproduci\u00f3n entre Colombia, Alema\u00f1a, os Pa\u00edses Baixos e a Arxentina, e foi rodado en 80 localizaci\u00f3ns do norte de Colombia. Est\u00e1 rodado en castel\u00e1n, palenquero, wayuu e arhuaco. Foi escollido como candidato de Colombia \u00f3 \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado.\nSinopse.\nO filme conta a historia do m\u00fasico de vallenato Ignacio Carrillo (interpretado polo m\u00fasico Marciano Mart\u00ednez) que \u00e9 seguido por Ferm\u00edn, un rapaz que quere ser o seu aprendiz, nunha viaxe para devolver o instrumento \u00f3 seu dono orixinal, o home que outrora foi o seu mentor."}
{"id": "484228", "revid": "89787", "url": "https://gl.wikipedia.org/wiki?curid=484228", "title": "\u00c1lvaro Fern\u00e1ndez Fiuza", "text": "\u00c1lvaro Fern\u00e1ndez Fiuza, nado en Pontevedra o 2 de agosto de 1982, \u00e9 un polic\u00eda e deportista galego que compite en pirag\u00fcismo na modalidade de marat\u00f3n.\nFoi tres veces campi\u00f3n do mundo en marat\u00f3n e unha de Europa, ga\u00f1ando en total sete medallas no Campionato Mundial de Pirag\u00fcismo en Marat\u00f3n entre os anos 2009 e 2015, e cinco medallas no Campionato Europeo de Pirag\u00fcismo en Marat\u00f3n entre os anos 2009 e 2017. Ademais, formando parella con Walter Bouz\u00e1n, ga\u00f1ou oito edici\u00f3ns consecutivas do Descenso Internacional do Sella entre 2010 e 2017.\nTraxectoria.\nComezou a adestrarse como pirag\u00fcista no Club Naval de Pontevedra, co que ga\u00f1ou alg\u00fans t\u00edtulos nacionais e pasou a formar parte do equipo nacional j\u00fanior. M\u00e1is tarde pasou polo Club Pirag\u00fcismo Poio antes de recalar no ADZ Zamora. Participou no Campionato Europeo de Pirag\u00fcismo en Marat\u00f3n de 2007, en Eslovaquia, rematando en d\u00e9cima posici\u00f3n en K1. Ao ano seguinte participou no Campionato Mundial de Pirag\u00fcismo en Marat\u00f3n, esta vez no K2 formando parella con Emilio Merch\u00e1n, pero non puideron rematar a carreira.\nOs seus primeiros \u00e9xitos internacionais chegaron en 2009 ao proclamarse campi\u00f3n do mundo e de Europa en K2, en ambas ocasi\u00f3ns xunto a Emilio Merch\u00e1n. Ao ano seguinte pasou a formar parte do Club Feve Oviedo Kayak e comezou a competir formando parella con Walter Bouz\u00e1n. Con el ga\u00f1ou ese ano o Descenso Internacional do Sella en K2, a primeira das oito edici\u00f3ns que ga\u00f1ar\u00edan consecutivamente. Conseguiu logo o t\u00edtulo de campi\u00f3n do mundo nas edici\u00f3ns de 2010 e 2011, as\u00ed como o subcampionato de Europa de 2011, no que chegaron \u00e1 meta a s\u00f3 dous segundos da embarcaci\u00f3n francesa de Edwin Lucas e Romain Marcaud.\nEn 2012 non puido revalidar o t\u00edtulo de campi\u00f3n do mundo no Mundial de Roma, pois el e Bouz\u00e1n chegaron segundos \u00e1 meta, a pouco m\u00e1is dun segundo da embarcaci\u00f3n ga\u00f1adora, formada polo tam\u00e9n galego Iv\u00e1n Alonso e Emilio March\u00e1n. Ao ano seguinte repet\u00edronse os mesmos dous primeiros postos do podio mentres que no Mundial de 2014 obtiveron outra prata, mais esta vez por diante de Alonso e Merch\u00e1n e por detr\u00e1s dos surafricanos Hank McGregor e Jasper Mocke. Tam\u00e9n participaron no Europeo de 2014, volvendo lograr unha prata por detr\u00e1s de Alonso e Merch\u00e1n. Nese mesmo ano Fiuza competiu tam\u00e9n no Campionato de Europa de kaiak de mar, celebrado en Portugal, onde finalizou en 11\u00aa posici\u00f3n da s\u00faa categor\u00eda.No ano 2015 ga\u00f1ou a medalla de bronce tanto no Mundial celebrado en Gy\u0151r como no Europeo en Bohinj (Eslovenia). Finalmente conseguiu unha medalla de prata no \u00faltimo campionato internacional que disputou, o Campionato de Europa de 2017, en Ponte de Lima.\nTras ga\u00f1ar todas as edici\u00f3ns do Descenso Internacional do Sella en K2 dende 2010 a 2017 e non participar na de 2018, volveu en 2019, desa vez en K1, e finalizou en sexta posici\u00f3n."}
{"id": "484229", "revid": "23204", "url": "https://gl.wikipedia.org/wiki?curid=484229", "title": "My Sweet Pepper Land", "text": "My Sweet Pepper Land \u00e9 un filme dram\u00e1tico de 2013 dirixido por Huner Saleem. Estreouse na secci\u00f3n Un Certain Regard do Festival Internacional de Cinema de Cannes de 2013. Foi nomeado na 7\u00aa edici\u00f3n dos Premios do Cinema Asia e Pac\u00edfico \u00f3 mellor logro de direcci\u00f3n para Huner Saleem e mellor actriz para Golshifteh Farahani."}
{"id": "484231", "revid": "98629", "url": "https://gl.wikipedia.org/wiki?curid=484231", "title": "El regreso (filme de 2013)", "text": "El regreso \u00e9 un filme venezolano de 2013 dirixido por Patricia Ortega. Estreouse nos cinemas comerciais de Venezuela o 30 de agosto de 2013. Bas\u00e9ase nos eventos reais do masacre de Ba\u00eda Portete, ocorrido o 16 de abril de 2004, no cal un grupo paramilitar colombiano irrumpiu nun campamento wayuu e asasinou 12 persoas, provocando o desprazamento de m\u00e1is de 600 persoas.\nSinopse.\nUn grupo armado irrompe nunha vila wayuu en Ba\u00eda Portete, na Alta Guajira colombiana. No medio do horror e o sangue, as mulleres arriscan as s\u00faas vidas para axudar \u00f3s seus fillos a fuxir. Sh\u00fcliwala, unha nena de s\u00f3 10 anos, logra fuxir a unha cidade fronteiriza, mais unha vez que se atopa neste estra\u00f1o territorio, debe lograr sobrevivir e non perder a esperanza de regresar a casa."}
{"id": "484233", "revid": "23204", "url": "https://gl.wikipedia.org/wiki?curid=484233", "title": "Alias Grace (miniserie)", "text": "Alias Grace \u00e9 unha miniserie de televisi\u00f3n canadense dirixida por Mary Harron e escrita por Sarah Polley. Est\u00e1 baseada na novela hom\u00f3nima de Margaret Atwood publicada en 1996. Est\u00e1 protagonizada por Sarah Gadon, Edward Holcroft, Rebecca Liddiard, Zachary Levi, Kerr Logan, David Cronenberg, Paul Gross e Anna Paquin. A serie componse de seis episodios. Estreouse na canle CBC o 25 de setembro de 2017 e emitiuse en Netflix o 3 de novembro de 2017."}
{"id": "484235", "revid": "23204", "url": "https://gl.wikipedia.org/wiki?curid=484235", "title": "Sciusci\u00e0", "text": "Sciusci\u00e0 \u00e9 un filme italiano de 1946 dirixido por Vittorio De Sica. A mi\u00fado considerado como a s\u00faa grande obra mestra, o filme conta a historia de dous rapaces limpabotas que se meten en problemas coa polic\u00eda despois de tentar conseguir os cartos para mercar un cabalo. \"Sciusci\u00e0\" \u00e9 unha das primeiras mostras do neorrealismo italiano. En 1948, na 20\u00aa edici\u00f3n dos \u00d3scar, recibiu o premio \u00f3 mellor filme estranxeiro, o precursor do que logo ser\u00eda o \u00d3scar \u00f3 mellor filme en lingua non inglesa."}
{"id": "484237", "revid": "65337", "url": "https://gl.wikipedia.org/wiki?curid=484237", "title": "Alejos Lorenzo", "text": "Alejos Lorenzo, nado en Ferrol, en 1975, \u00e9 un pintor e gravador art\u00edstico galego A s\u00faa obra pict\u00f3rica poder\u00eda incluirse na pintura simbolista, a\u00ednda que parte dunha base surrealista e adopta outros estilos como arte na\u00edf, arte pop e arte dos nabis.\nTraxectoria.\nRemata os estudos de Arquitectura T\u00e9cnica e Posgrao en Arquitectura Interior e estudos Arquitectura Superior na Universidade da Coru\u00f1a, a\u00ednda que debe abandonar estes estudos para entrar na vida laboral. Traballou para varias empresas de arquitectura e dese\u00f1o de interiores, ademais de dese\u00f1o de mobles. Posteriormente creou unha empresa de fabricaci\u00f3n, distribuci\u00f3n e alugueiro de mobles de dese\u00f1o propio e doutras firmas.\nDespois de aproximadamente doce anos no mundo da arquitectura e do dese\u00f1o, abandonou a s\u00faa profesi\u00f3n para dedicarse plenamente e profesionalmente \u00e1 pintura art\u00edstica.\nCunha formaci\u00f3n totalmente autodidacta, realizou a s\u00faa primeira exposici\u00f3n individual de pintura na s\u00faa cidade natal en 1998, no Centro Cultural Carvalho Calero, mentres estuda na universidade, despois expor\u00e1 noutras cidades espa\u00f1olas como Madrid, Barcelona, Ibiza, Marbella, Pamplona, A Coru\u00f1a, Ourense, Lugo etc.\nTam\u00e9n realiza exposici\u00f3ns f\u00f3ra de Espa\u00f1a, como nos Estados Unidos, Italia, Portugal, Reino Unido etc., participando en feiras internacionais de arte, como Art Baho, Art Beijing, Affordable Art Fair Hampstead London, Feira de arte FLECHA, Feira de Arte Galega ou na Feira (un)Fair Milano.\nRealizou durante varios anos un traballo de promoci\u00f3n cultural moi activo en tres asociaci\u00f3ns art\u00edsticas das que formou parte, nalgunhas delas sendo parte da Xunta directiva: ARGA (Asociaci\u00f3n de Artistas Pl\u00e1sticos Galegos), S.A.F. (Sociedade Art\u00edstica Ferrol\u00e1) e NARART (Nar\u00f3n, Asociaci\u00f3n de Amigos da Arte), promovendo e achegando \u00e1 sociedade diversos aspectos culturais: concursos de poes\u00eda e literatura, conferencias sobre notables intelectuais e artistas, recadaci\u00f3n de fondos para instituci\u00f3ns ben\u00e9ficas (Cocina Econ\u00f3mica , AFAL Ferrolterra, Proyecto Hombre, etc).\nInstituci\u00f3ns de prestixio como a Cl\u00ednica Mayo nos Estados Unidos (dez obras en propiedade) te\u00f1en obras nas s\u00faas colecci\u00f3ns, as\u00ed como varias empresas tales coma o grupo de investimentos espa\u00f1ol CIMD. Actualmente traballa con varias galer\u00edas, tanto a nivel nacional (galer\u00edas Kreislerart ou Flecha, en Madrid) como internacionalmente (Singulart en Par\u00eds, Saatchiart en Los \u00c1ngeles ou R Alexander Fine Art en Atlanta), as\u00ed como coa galer\u00eda Kreisler tam\u00e9n en Dubai.\nRealizou obras con gran repercusi\u00f3n medi\u00e1tica, como a portada do libro Penguin Classics: \"The Penguin Book of Spanish Short Tales\", de Margaret Jull Costa, que \u00e9 unha recompilaci\u00f3n de relatos traducidos ao ingl\u00e9s, escritos polos m\u00e1is prestixiosos escritores espa\u00f1ois de t\u00f3dolos tempos.\nNo ano 2017 fai unha retrospectiva do seu traballo na galer\u00eda de arte ourensana Visol \nO traballo de Alejos Lorenzo tivo grande impacto na India, da man da galer\u00eda Artflute \nO seu traballo foi obxecto de estudo en diversas publicaci\u00f3ns, como a publicaci\u00f3n \" 'Implicar a nenos pequenos na instruci\u00f3n de alfabetizaci\u00f3n visual' ', da profesora Irene Lopatovska, do Instituto Pratt de Nova York.\nA s\u00faa \u00faltima creaci\u00f3n, f\u00f3ra do \u00e1mbito persoal, foi a intervenci\u00f3n dun modelo do ra\u00f1aceos madrile\u00f1o Torre PwC / Eurostars Hotels Madrid Tower 5 *, con motivo do 10 aniversario do hotel."}
{"id": "484238", "revid": "1131", "url": "https://gl.wikipedia.org/wiki?curid=484238", "title": "Ana Varela Mi\u00f1o", "text": "Ana Bel\u00e9n Varela Mi\u00f1o, nada en Nar\u00f3n en 1978, \u00e9 unha tradutora e poeta galega.\nTraxectoria.\nLicenciada en Traduci\u00f3n e interpretaci\u00f3n pola Universidade de Vigo, traballa como tradutora e int\u00e9rprete da Administraci\u00f3n de Xustiza no TSXG. Tradutora ao galego e ao castel\u00e1n."}
{"id": "484239", "revid": "5863", "url": "https://gl.wikipedia.org/wiki?curid=484239", "title": "Jes\u00fas Caldera S\u00e1nchez-Capit\u00e1n", "text": ""}
{"id": "484241", "revid": "5863", "url": "https://gl.wikipedia.org/wiki?curid=484241", "title": "Monsieur Vincent", "text": "Monsieur Vincent \u00e9 un filme franc\u00e9s de 1947 dirixido por Maurice Cloche. O filme conta a historia de Vicente de Pa\u00fal, o sacerdote do s\u00e9culo XVII e traballador de caridade. Describe a s\u00faa loita para axudar \u00f3s pobres malia os obst\u00e1culos da Morte negra.\nNa 21\u00aa edici\u00f3n dos \u00d3scar, ga\u00f1ou o \u00d3scar \u00f3 mellor filme en lingua non inglesa."}
{"id": "484242", "revid": "88215", "url": "https://gl.wikipedia.org/wiki?curid=484242", "title": "Iv\u00e1n Alonso", "text": ""}
{"id": "484243", "revid": "5863", "url": "https://gl.wikipedia.org/wiki?curid=484243", "title": "Laia Ca\u00f1igueral Oliv\u00e9", "text": ""}
{"id": "484244", "revid": "59564", "url": "https://gl.wikipedia.org/wiki?curid=484244", "title": "Lara Dom\u00ednguez Ara\u00fajo", "text": "Lara Dom\u00ednguez Ara\u00fajo, co\u00f1ecida como Lara do Ar, nada en Vigo o 25 de marzo de 1979, \u00e9 unha profesora, tradutora e poeta galega.\nTraxectoria.\nLicenciada en Traduci\u00f3n e interpretaci\u00f3n pola Universidade de Vigo, doutora en Traduci\u00f3n e Estudos Interculturais cunha tese sobre a avaliaci\u00f3n para a aprendizaxe da interpretaci\u00f3n na Universidade Aut\u00f3noma de Barcelona, posgrao en interpretaci\u00f3n de conferencias pola Universidade de Lisboa.\nInt\u00e9rprete, tradutora e profesora axudante da Universidade de Vigo. Comezou no recitado ao vivo nas Arroutadas Po\u00e9ticas en 2000, participou en \"Hostia en verso\" e fixo slams e nova regueifa feminista nos anos dez. Ten publicados poemas e traduci\u00f3ns en \"Dorna\", \"Madrygal\" e o colectivo A3.\nTen colaborado en \"Viceversa. Revista galega de traduci\u00f3n\" e en varias obras colectivas. Participou no proxecto EACT sobre Avaliaci\u00f3n na Adquisici\u00f3n da Competencia Tradutora coordinado pola UAB. Tam\u00e9n \u00e9 Experta en Lingua Oral para os Medios de Comunicaci\u00f3n (USC) e especialista en Dobraxe (Uvigo)."}
{"id": "484246", "revid": "5863", "url": "https://gl.wikipedia.org/wiki?curid=484246", "title": "Carmen Silva Rego", "text": ""}
{"id": "484251", "revid": "88215", "url": "https://gl.wikipedia.org/wiki?curid=484251", "title": "\u00c1lvaro Fiuza", "text": ""}
{"id": "484258", "revid": "56817", "url": "https://gl.wikipedia.org/wiki?curid=484258", "title": "Worlds Apart", "text": "Worlds Apart \u00e9 o cuarto \u00e1lbum de estudio da banda estadounidense de rock alternativo ...And You Will Know Us by the Trail of Dead, publicado o 25 de xaneiro de 2005 a trav\u00e9s do selo Interscope Records. O disco chegou ao n\u00famero 92 da lista brit\u00e1nica de \u00e1lbums.\nO primeiro sinxelo do \u00e1lbum, \"The Rest Will Follow\", puido escoitarse nas radios universitarias e nalgunha emisora alternativa nos Estados Unidos. \"Caterwaul\" tam\u00e9n tivo algunha difusi\u00f3n. \"Worlds Apart\" vendeu 13 000 copias durante a s\u00faa primeira semana nos Estados Unidos, e chegou a vender uns 60 000 en total."}
{"id": "484259", "revid": "17467", "url": "https://gl.wikipedia.org/wiki?curid=484259", "title": "Comarca de Celanova", "text": ""}
{"id": "484260", "revid": "89787", "url": "https://gl.wikipedia.org/wiki?curid=484260", "title": "Monte Santa Helena", "text": "O Monte St. Helens \u00e9 un estratovolc\u00e1n activo situado no condado de Skamania, Washington, na rexi\u00f3n do noroeste do Pac\u00edfico nos Estados Unidos. Est\u00e1 a 154\u00a0km ao sur de Seattle, Washington e a 80\u00a0km ao nordeste de Portland, Oreg\u00f3n.\nMount St. Helens toma o seu nome do diplom\u00e1tico brit\u00e1nico Lord St Helens, un amigo do explorador George Vancouver que fixo un estudo da zona a finais do s\u00e9culo XVIII. O volc\u00e1n est\u00e1 situado na Cordilleira das Cascadas e forma parte do Arco Volc\u00e1nico das Cascadas, un segmento do Anel de Lume do Pac\u00edfico que incl\u00fae m\u00e1is de 160 volc\u00e1ns activos. Este volc\u00e1n \u00e9 co\u00f1ecido polas s\u00faas explosi\u00f3ns de cinzas e os seus fluxos pirocl\u00e1sticos.\nO Monte St. Helens \u00e9 m\u00e1is notorio pola s\u00faa erupci\u00f3n catastr\u00f3fica o 18 de maio de 1980, \u00e1s 8:32 am PDT, o suceso volc\u00e1nico m\u00e1is mort\u00edfero e m\u00e1is destrutivo economicamente da historia dos Estados Unidos. Cincuenta e sete persoas morreron; destru\u00edronse 250 casas, 47 pontes, 24\u00a0km de ferrocarr\u00eds e 298\u00a0km de estradas. Unha avalancha masiva de cascallos provocada por un terremoto de 5,1 na escala de Richter, provocou unha erupci\u00f3n, reducindo a elevaci\u00f3n da c\u00fapula da monta\u00f1a de 2950\u00a0m a 2549\u00a0m e substitu\u00eduna por un cr\u00e1ter en forma de ferradura de 1,6\u00a0km de ancho. A avalancha de restos ascendeu ata 2.9 km3 en volume. O Monumento Volc\u00e1nico Nacional de Mount St. Helens foi creado para preservar o volc\u00e1n e permitir o estudo das s\u00faas secuelas cientificamente."}
{"id": "484261", "revid": "25871", "url": "https://gl.wikipedia.org/wiki?curid=484261", "title": "Calling the Public", "text": "Calling the Public \u00e9 o quinto e derradeiro \u00e1lbum de estudio da banda sueca de punk rock 59 Times the Pain, publicado o 9 de abril de 2001 a trav\u00e9s do selo Burning Heart Records. Foi ben recibido pola cr\u00edtica, que eloxiou o seu regreso ao punk da vella escola. A discogr\u00e1fica describiu o disco como \"Un paso cara a escola primaria do punk. 59 TTP chama ao p\u00fablico levando o seu son de volta \u00e1s ra\u00edces\"."}
{"id": "484262", "revid": "865", "url": "https://gl.wikipedia.org/wiki?curid=484262", "title": "Sick 'Em", "text": "Sick 'Em \u00e9 un \u00e1lbum de estudio da banda estadounidense de punk rock 7 Year Bitch, publicado o 1 de outubro de 1992 a trav\u00e9s do selo C/Z Records. O traballo recolle todos os lanzamentos anteriores do grupo nun \u00fanico disco. O \u00e1lbum estaba programado para editarse orixinalmente antes, pero atrasouse debido \u00e1 morte da guitarrista Stefanie Sargent en xu\u00f1o de 1992."}
{"id": "484263", "revid": "865", "url": "https://gl.wikipedia.org/wiki?curid=484263", "title": "New Crown", "text": "New Crown \u00e9 o terceiro \u00e1lbum de estudio da banda australiana de hard rock Wolfmother, autoeditado o 23 de marzo de 2014. Gravado no Mates Rehearsal Studio dos \u00c1nxeles, e en The Shed en Byron Bay, Nova Gales do Sur, foi producido polo l\u00edder do grupo, Andrew Stockdale."}
{"id": "484264", "revid": "98629", "url": "https://gl.wikipedia.org/wiki?curid=484264", "title": "Thr!!!er", "text": "Thr!!!er (estilizado como THR!!!ER) \u00e9 o quinto \u00e1lbum de estudio da banda estadounidense de dance-punk !!!, publicado o 29 de abril de 2013 a trav\u00e9s do selo Warp Records.\nO t\u00edtulo \u00e9 unha referencia ao \u00e1lbum de Michael Jackson \"Thriller\", que o guitarrista Mario Andreoni describiu como \"sin\u00f3nimos cunha marca de auga de artista(s) e/ou de xenero(s)\"."}
{"id": "484267", "revid": "865", "url": "https://gl.wikipedia.org/wiki?curid=484267", "title": "The Golden Band", "text": "The Golden Band \u00e9 un \u00e1lbum de estudio da banda estadounidense de indie rock The American Analog Set, publicado o 6 de xullo de 1999 a trav\u00e9s do selo Emperor Jones."}
{"id": "484268", "revid": "56817", "url": "https://gl.wikipedia.org/wiki?curid=484268", "title": "In This Light and on This Evening", "text": "In This Light and on This Evening \u00e9 o terceiro \u00e1lbum de estudio da banda inglesa de indie rock Editors, publicado o 12 de outubro de 2009 a trav\u00e9s do selo Kitchenware Records. O grupo dixo que o material ter\u00eda un son m\u00e1is cru e cargado de himnos en comparaci\u00f3n cos seus anteriores traballos.\nO primeiro sinxelo do \u00e1lbum foi \"Papillon\". O segundo foi \"You Don't Know Love\", editado o 25 de xaneiro do ano seguinte e o terceiro, \"Eat Raw Meat = Blood Drool\", lanzouse o 24 de maio. O \u00e1lbum tam\u00e9n contacun EP extra de cinco temas, chamado \"Cuttings II\". Foi o derradeiro \u00e1lbum de Editors co guitarrista Chris Urbanowicz, que marchou da banda o 15 de abril de 2012.\nListaxe de canci\u00f3ns.\nTodos os temas compostos por Edward Lay, Russell Leetch, Tom Smith, e Chris Urbanowicz."}
{"id": "484269", "revid": "865", "url": "https://gl.wikipedia.org/wiki?curid=484269", "title": "Sonic Brew", "text": "Sonic Brew \u00e9 o primeiro \u00e1lbum de estudio da banda estadounidense de heavy metal Black Label Society, publicado o 28 de outubro de 1998 no Xap\u00f3n e o 4 de maio de 1999 nos Estados Unidos a trav\u00e9s do selo Spitfire Records. A diferenza dos discos que o seguiron, este traballo a\u00ednda ten unha distintiva harmon\u00eda southern rock que ata ese momento fora predominante no estilo de composici\u00f3n de Zakk Wylde."}
{"id": "484276", "revid": "5863", "url": "https://gl.wikipedia.org/wiki?curid=484276", "title": "Jordi Sevilla Segura", "text": ""}
{"id": "484279", "revid": "23204", "url": "https://gl.wikipedia.org/wiki?curid=484279", "title": "Adolphe-Simon Neboux", "text": "Adolphe-Simon Neboux, nado o 22 de febreiro de 1806 en La Ch\u00e2tre, Indre, Francia, e finado o 5 de setembro de 1885, foi un m\u00e9dico e naturalista franc\u00e9s especializado en ornitolox\u00eda.\nTraxectoria.\nNeboux participou nunha exploraci\u00f3n cient\u00edfica por todo o mundo, a bordo da fragata \"La V\u00e9nus\" (1836-1839), expedici\u00f3n comandada por Abel Aubert Du Petit-Thouars (1793\u20131864). visitando, entre outros lugares, a costa do Pac\u00edfico de Am\u00e9rica do Norte e as illas Gal\u00e1pagos.\nNas Gal\u00e1pagos, recolectou esp\u00e9cimes de \"Zenaida galapagoensis\" (a pomba de Gal\u00e1pagos), \"Progne modesta\" (a andori\u00f1a de Gal\u00e1pagos), \"Geospiza fortis\" e \"Geospiza scandens\" (dous pimp\u00edns de Darwin).\nEn 1839 doou ao Museo Nacional de Historia Natural de Francia moitos esp\u00e9cimes de historia natural, inclu\u00eddos mam\u00edferos, aves, r\u00e9ptiles, anfibios e moluscos, alg\u00fans dos cales cons\u00e9rvanse a\u00ednda en alcohol. Geoffroy Saint-Hilaire dixo del que, \u00abat\u00e9 agora, moi poucas colecci\u00f3ns ornitol\u00f3xicas mostraran, en proporci\u00f3n ao n\u00famero, tantas especies novas e tan dignas de interese cient\u00edfico como as do se\u00f1or Neboux\u00bb. Con respecto \u00e1 xeolox\u00eda achegou 115 rochas; \u00c9lie de Beaumont salientou a circunstancia de que as achegas de Neboux a\u00ednda ti\u00f1an m\u00e1is valor e interese, xa que as mostras de rochas subministradas por el, inclu\u00edan sempre notas detalladas, claras e precisas; o Museo, que a\u00ednda non posu\u00eda daquela ningunha rocha de Kamchatka e de California, puido as\u00ed aprecilas nestas novas achegas.\nNeboux describiu, en 1846, a especie \"Larus furcatus\", hoxe co\u00f1ecida como \"Creagrus furcatus\" .\nHonores.\nFoi galardoado como cabaleiro da Lexi\u00f3n de Honor de Francia.\nAbreviatura.\nA abreviatura Neboux (\u00e1s veces grafada como N\u00e9boux) empr\u00e9gase para reco\u00f1ecer a Adolphe Simon Neboux como autoridade na descrici\u00f3n e taxonom\u00eda en zoolox\u00eda."}
{"id": "484280", "revid": "1888", "url": "https://gl.wikipedia.org/wiki?curid=484280", "title": "Ana Bel\u00e9n Varela Mi\u00f1o", "text": ""}
{"id": "484281", "revid": "89787", "url": "https://gl.wikipedia.org/wiki?curid=484281", "title": "Luis Alberto Lacalle Pou", "text": "Luis Alberto Lacalle Pou, nado en Montevideo o 11 de agosto de 1973, \u00e9 un avogado e pol\u00edtico uruguaio. O seu pai, Luis Alberto Lacalle, foi presidente do seu pa\u00eds entre 1990 e 1995. Lacalle Pou foi elixido para ocupar a Presidencia no per\u00edodo 2020-2025.\nVida e traxectoria pol\u00edtica.\nOrixe e infancia.\nNaceu en 1973 en Montevideo no seo dunha familia de longa tradici\u00f3n pol\u00edtica \"branca\", \u00e9 dicir, vencellada ao Partido Nacional. O seu bisav\u00f3 era Luis Alberto de Herrera, un dos l\u00edderes de maior influencia dese partido, fundador da tendencia herrerrista; e o seu pai, herdeiro pol\u00edtico do herrerismo, Luis Alberto Lacalle Herrera, foi presidente da Rep\u00fablica Oriental do Uruguai entre 1990 e 1995. Doutra banda, a s\u00faa nai, Julia Pou, tam\u00e9n desenvolveu unha importante acci\u00f3n social e pol\u00edtica durante d\u00e9cada de 1990. \nEducado no British Schools, un colexio de grande presitixio de Montevideo, estudou Dereito na Universidade Cat\u00f3lica do Uruguai, unha instituci\u00f3n acad\u00e9mica rexida polos xesu\u00edtas. A s\u00faa mocidade coincidiu coa presidencia do seu pai e Lacalle Pou ga\u00f1ou sona de \"rebelde\" entre a prensa. Posteriormente, en 2013, reco\u00f1eceu nunha entrevista que, entre os 17 e os 23 anos consumiu coca\u00edna e marihuana.\nActividade pol\u00edtica.\nComezou a s\u00faa andaina pol\u00edtica dentro do Partido Nacional e do sector liderado pola s\u00faa nai, sendo escollido deputado en 1999 polo departamento de Canelones, sendo reelixido en 2004 e 2009. No Uruguai, os partidos deben celebrar elecci\u00f3ns primarias para determinar os equilibros de poder interno e as candidaturas que logo presentar\u00e1n os cargos de responsabilidade, e Lacalle Pou comezou a articular a s\u00faa corrente, ou lema, a partir de 2009. Ga\u00f1ou visibilidade p\u00fablica en 2011 cando foi Presidente da C\u00e1mara de Deputados do Uruguai, en 2013 anunciou que se presentar\u00eda para ser candidato do Partido Nacional \u00e1 Presidencia da Rep\u00fablica nas elecci\u00f3ns de 2015. Nestas Lacalle Pou venceu o seu compa\u00f1eiro Jorge Larra\u00f1aga, experimentado pol\u00edtico que incorporar\u00eda como candidato a vicepresidente da s\u00faa lista. \nNaqueles intres, a nivel pol\u00edtico, Uruguai, reducira as desigualdades sociais e as consecuencias da crise econ\u00f3mica de principios do s\u00e9culo XXI, ademais, destac\u00e1rase na rexi\u00f3n pola s\u00faa lexislaci\u00f3n progresista: aprobara neses anos a legalizaci\u00f3n do matrimonio entre persoas do mesmo sexo, a despenalizaci\u00f3n aborto nas doce primeiras semanas de xestaci\u00f3n e a regulaci\u00f3n do consumo de marihuana. Lacalle Pou cuestionou nas s\u00faas declaraci\u00f3ns algunhas desas pol\u00edticas: op\u00faxose o aborto e, como deputado, votou contra o matrimonio homosexual, a\u00ednda que posteriormente reconsiderou a s\u00faa oposici\u00f3n. Pol\u00e9micas foron as s\u00faas declaraci\u00f3ns sobre os desaparecidos na ditadura c\u00edvico-militar uruguaia (1973-1985), pois afirmou nunha rolda de prensa que se del dependese suspender\u00eda as escavaci\u00f3ns para atopar os seus restos. A\u00ednda que d\u00edas despois matizou as s\u00faas palabras, m\u00e1is tarde reco\u00f1ecer\u00eda esa declaraci\u00f3n como o seu \"erro m\u00e1is grande\".\nNas elecci\u00f3ns presidenciais de 2014 enfrontouse a Tabar\u00e9 V\u00e1zquez, candidato da Fronte Ampla e xa presidente entre 2005 e 2010. A campa\u00f1a de Lacalle Pou centrouse na idea dun relevo xeracional \u00e1 fronte do goberno dada a veteran\u00eda de V\u00e1zquez e do presidente sa\u00ednte, Jos\u00e9 Mujica. En primeira volta ning\u00fan dos candidatos conseguiu sumar m\u00e1is do 50%, sendo necesaria unha segunda volta entre Tabar\u00e9 V\u00e1zquez (47,8%) e Lacalle (30,88%). O 23 de novembro de 2014, Tabar\u00e9 V\u00e1zquez ga\u00f1ou a segunda volta con 1 226 105 votos fronte os 939 074 de Lacalle, que malia a derrota foi elixido senador, cargo que exerceu entre 2015 e 2019. \nLogrou volver ser elixido candidato do Partido Nacional \u00e1 Presidencia da Rep\u00fablica para os comicios de 2019, concurrindo canda Beatriz Argim\u00f3n Cedeira como vicepresidenta. Na campa\u00f1a electoral fixo unha dura cr\u00edtica \u00e1 xesti\u00f3n da Fronte Ampla logo de tres administraci\u00f3ns desta formaci\u00f3n pol\u00edtica: centr\u00e1ndose na proposta do control do gasto p\u00fablico, defend\u00eda cambios na pol\u00edtica de seguridade p\u00fablica e instaba a reformar o financiamento da seguridade social, tam\u00e9n asegurou non modificar as pol\u00edticas en materia de dereitos que se avanzara nos anos previos. O candidato da esquerda, Daniel Mart\u00ednez, consegiu en primeira volta o 39% dos votos, por diante do 28,6% de Lacalle; mais por primeira vez dende 2005, a Fronte Ampla perd\u00eda a maior\u00eda no parlamento uruguaio. Este panorama, facilitou un acordo dos partidos da oposici\u00f3n para apoiar a candidatura da Lacalle Pou na segunda volta, desta forma naceu a chamada Coalici\u00f3n Multicolor, que inclu\u00eda ao tradicional Partido Colorado, ao novo Cabildo Aberto e aos m\u00e1is pequenos Partido Independente e Partido da Xente, ademais do Partido Nacional. Finalmente o 24 de novembro de 2019, Luis Lacalle Pou imp\u00faxose a Daniel Mart\u00ednez na segunda volta das elecci\u00f3ns por un resultado moi estreito: 1 189 313 votos fronte 1 152 271 do fronteamplista.\nPresidencia.\nO 1 de marzo de 2020 Luis Lacalle Pou xurou o seu cargo como Presidente da Rep\u00fablica ante a Asemblea Xeral e mandatarios estranxeiros como o chileno Sebasti\u00e1n Pi\u00f1era, Filipe VI de Espa\u00f1a ou o brasileiro Jair Bolsonaro. No nomeamento dos ministros do seu goberno destaca a importantes figuras do Partido Nacional como Jorge Larra\u00f1aga (Interior) pero tam\u00e9n a importantes persoeiros das outras formaci\u00f3ns da Coalici\u00f3n Multicolor. \nA s\u00faa acci\u00f3n executiva viuse moi pronto marcada polo impacto da pandemia da COVID-19. S\u00f3 uns d\u00edas despois da s\u00faa asunci\u00f3n tivo que declarar no Uruguai a \"emerxencia sanitaria\". Luis Lacalle optou por non facer confinamentos xerais sen\u00f3n en insistir da responsabilidade individual. O serodio impacto das ondas do coronavirus no pa\u00eds esperartaron o interese internacional durante o 2020, ata o punto de ser considerado un modelo. Con todo, a medida que avanzou o ano 2021, a situaci\u00f3n mudou cun incremento notable de casos e falecidos. Ent\u00f3n increment\u00e1ronse as cr\u00edticas e as petici\u00f3ns para que o goberno aplicase medidas m\u00e1is restritivas coa finalidade de frear a doenza, algo que Luis Lacalle non fixo. \nO seu goberno propuxo e logrou a aprobaci\u00f3n parlamentaria da Lei de Urxente Consideraci\u00f3n. Esta lei abrangue multitude de eidos e resume as li\u00f1as mestras da s\u00faa proposta pol\u00edtica para o mandato. As\u00ed, a Lei de Urxente Consideraci\u00f3n lexisla sobre seguridade, a creaci\u00f3n dun ministerio de medio ambiente, as penas criminais a menores de idade, a gobernaci\u00f3n do ensino p\u00fablico, a reforma do sistema de pensi\u00f3ns e asuntos laborais, sendo pol\u00e9mico un novo regulamento do dereito de folga que limita a actuaci\u00f3n dos piquetes. A principal forza pol\u00edtica opositora, a Fronte Ampla, e a central sindical PIT-CNT amosaron a s\u00faa oposici\u00f3n e comezaron unha campa\u00f1a para recoller as firmas necesarias para someter 135 artigos da Lei de Urxente Consideraci\u00f3n a un plebiscito, albo que conseguiron en xullo de 2021.\nEn setembro de 2021 anunciou que a Rep\u00fablica Popular da China amosara o seu interese por negociar un tratado de libre comercio con Uruguai. O acordo, de lograrse, ter\u00eda un forte impacto na econom\u00eda oriental, especialmente no est\u00edmulo do sector agropecuario, pero a nova foi recibida con cautela polos socios do Mercosur pois non est\u00e1 claro o xeito de encaixar o tratado coas normas do bloque comercial. En xullo de 2022, impuls\u00e1ronse as conversas coa China fixando prazos para as negociaci\u00f3ns, algo que elevou a tensi\u00f3n cos socios do Mercosur. As\u00ed, Lacalle Pou negouse a a asinar a declaraci\u00f3n conxunta dos xefes do Estado do Mercosur logo do cumio dos d\u00edas 20 e 21 de xullo de 2022 por non recoller referencias \u00e1 \"flexibilidade\" do pacto comercial.\nBaixo o seu goberno, o 27 de outubro de 2021, procedeuse \u00e1 intervenci\u00f3n da mutualista Casa de Galicia, fundada en 1917 pola colectividade galega, por mor da s\u00faa situaci\u00f3n financeira. Segundo afirmou Lacalle Pou, o obxectivo do goberno \u00e9 garantir a viabilidade da instituci\u00f3n e da s\u00faa prestaci\u00f3n asistencial. Esta operaci\u00f3n contou co aval do presidente da Xunta, Alberto N\u00fa\u00f1ez Feij\u00f3o. \nVida persoal.\nCasou no ano 2000 con Lorena Ponce de Le\u00f3n, paisaxista, da que se separou en 2022. A parella tivo dous fillos e unha filla. Dende que Luis Lacalle asumiu a presidencia, a familia vive na Residencia de Su\u00e1rez, a vivenda a disposici\u00f3n do xefe do Estado, sendo o primeiro presidente en facelo en 15 anos. Luis Lacalle Pou reco\u00f1eceu o seu gusto polo mar e practica surf, \u00e9 seareiro do equipo de f\u00fatbol montevideano Club Atl\u00e9tico Boston River"}
{"id": "484282", "revid": "89787", "url": "https://gl.wikipedia.org/wiki?curid=484282", "title": "Faba de tres anos", "text": "A faba de tres anos, feix\u00f3n de tres anos ou faba loba (Phaseolus coccineus) \u00e9 unha planta rubideira da familia Fabaceae cultivada pola s\u00faa semente comest\u00edbel e como planta ornamental.\nDescrici\u00f3n.\nEsta especie ten a s\u00faa orixe nas monta\u00f1as da Am\u00e9rica Central. A maior parte das variedades te\u00f1en flores vermellas e sementes de varias cores, malia que algunhas te\u00f1en flores e sementes brancas. A planta pode crecer at\u00e9 3 m de altura.\nDist\u00ednguese do feix\u00f3n ou faba com\u00fan (\"P. vulgaris\") en varios aspectos: o cotiled\u00f3n mantense no chan durante a xerminaci\u00f3n e a planta \u00e9 vivaz, con ra\u00edces tuberosas, a\u00ednda que sexa tratada frecuentemente como unha planta anual.\nAs fabas de tres anos, como todas as sementes do x\u00e9nero Phaseolus, conte\u00f1en a prote\u00edna t\u00f3xica fitohaemaglutinina, que desaparece ao ferver, e, por tanto, d\u00e9bense coci\u00f1ar ben antes de as consumir."}
{"id": "484284", "revid": "98629", "url": "https://gl.wikipedia.org/wiki?curid=484284", "title": "Metaxen\u00f3mica", "text": "A metaxen\u00f3mica \u00e9 o estudo do material xen\u00e9tico recollido directamente de mostras ambientais. Este amplo campo pode tam\u00e9n denominarse xen\u00f3mica ambiental, ecoxen\u00f3mica ou xen\u00f3mica da comunidade.\nMentres que a microbiolox\u00eda tradicional, a secuenciaci\u00f3n de xenomas microbiana e a xen\u00f3mica depend\u00edan de facer cultivos clonais, a secuenciaci\u00f3n de xenes ambientais inicialmente clonaba xenes espec\u00edficos (xeralmente os do ARNr 16S) para obter o perfil de diversidade dunha mostra natural. Ese traballo revelou que a gran maior\u00eda da biodiversidade microbiana non se detectaba utilizando os m\u00e9todos baseados no cultivo.\nDebido \u00e1 s\u00faa capacidade de revelar a diversidade previamente oculta de vida microsc\u00f3pica, a metaxen\u00f3mica ofrece unha potente lente para ollar o mundo microbiano que ten a potencialidade de revolucionar a comprensi\u00f3n de todo o mundo vivo. Como o prezo da secuenciaci\u00f3n de ADN segue baixando, a metaxen\u00f3mica agora permite que se investigue a ecolox\u00eda microbiana a unha escala e detalle moito maiores que antes. Os estudos recentes usan a secuenciaci\u00f3n directa \"de escopeta\" ou a PCR para obter mostras pouco nesgadas de todos os xenes de todos os membros das comunidaes mostreadas.\nTermo.\nO termo \"metaxen\u00f3mica\" foi utilizado primeiramente por Jo Handelsman, Jon Clardy, Robert M. Goodman, Sean F. Brady e outros e apareceu primeiro nunha publicaci\u00f3n de 1998. O termo fai referencia \u00e1 idea de que un conxunto de xenes secuenciados a partir da nube ambiental pode ser analizado dun xeito an\u00e1logo ao do estudo dun s\u00f3 xenoma. En 2005, Kevin Chen e Lior Pachter (investigadores da Universidade de California, Berkeley) definiron a metaxen\u00f3mica como \"a aplicaci\u00f3n das modernas t\u00e9cnicas xen\u00f3micas sen necesidade de illar e cultivar en laboratorio especies individuais\".\nHistoria.\nA secuenciaci\u00f3n convencional empeza co cultivo de c\u00e9lulas id\u00e9nticas como fonte de ADN. Por\u00e9n, os estudos metaxen\u00f3micos iniciais revelaron que propablemente hai un gran grupo de microorganismos en moitos ambientes que non se poden cultivar e, por tanto, non se poden secuenciar. Estes estudos iniciais estaban enfocados \u00e1s secuencias do ARN ribos\u00f3mico de 16S, que son relativamente curtas, a mi\u00fado conservadas nunha especie, e xeralmente diferentes entre as distintas especies. Moitas secuencias de ARNr 16S viuse que non pertenc\u00edan a ningunha especie cultivada, o que indica que hai numerosos organismos que non foron nunca illados. Estes exames dos xenes do ARNr tomados directamente do ambiente revelaron que os m\u00e9todos baseados no cultivo microbiol\u00f3xico atopan menos do 1% das especies bacterianas e arqueanas que realmente existen nunha mostra. Gran parte do interese da metaxen\u00f3mica d\u00e9bese a que estes descubrimentos mostran que a gran maior\u00eda dos microorganismos pasaron ata agora inadvertidos.\nOs primeiros traballos moleculares neste campo foron dirixidos por Norman R. Pace e colegas, que utilizaban a PCR para explorar a diversidade das secuencias de ARN ribos\u00f3mico. Os co\u00f1ecementos obtidos con estes avances levaron a Pace a propo\u00f1er a idea de clonar o ADN directamente de mostras ambientais xa en 1985. Isto orixinou o primeiro informe do illamento e clonaci\u00f3n de ADN en masa procdedente dunha mostra ambiental, publicado por Pace e colegas en 1991 mentres Pace estaba no Departamento de Biolox\u00eda da Universidade de Indiana. Fix\u00e9ronse grandes esforzos para asegurarse de que estes non eran falsos positivos da PCR e apoiaban a existencia dunha comunidade complexa de especies inexploradas. A\u00ednda que esta metodolox\u00eda estaba limitada a explorar xenes non codificantes de prote\u00ednas altamente conservados, apoiaba as observaci\u00f3ns microbiol\u00f3xicas iniciais baseadas na morfolox\u00eda que indicaban que a diversidade era moito m\u00e1is complexa do que se co\u00f1ec\u00eda por m\u00e9todos de cultivo. Pouco despois, Healy informou do illamento metaxen\u00f3mico de xenes funcionais procedentes de \"zoobibliotecas\" constru\u00eddas a partir dun cultivo complexo de organismos ambientais cultivados en laboratorio ou herbas secas en 1995. Despois de deixar o laboratorio de Pace, Edward DeLong continuou traballando neste campo e publicou traballos que puxeron os fundamentos preliminares da filoxenia ambiental baseadas nas sinaturas de secuencias do ARNr 16S, empezando coa construci\u00f3n de bibliotecas por este grupo a partir de mostras mari\u00f1as.\nEn 2002, Mya Breitbart, Forest Rohwer e colegas usaron a secuenciaci\u00f3n de escopeta ambiental (v\u00e9xase m\u00e1is adiante) para mostrar que 200 litros de auga de mar conte\u00f1en uns 5000 virus distintos. Os estudos seguintes mostraron que hai m\u00e1is de mil especies virais nas feces humanas e posiblemente un mill\u00f3n de virus diferentes por quilogramo de sedimentos mari\u00f1os, includ\u00edndo moitos bacteri\u00f3fagos. Esencialmente todos os virus destes estudos eran especies novas. En 2004, Gene Tyson, Jill Banfield, e colegas na Universidade de California, Berkeley e o Joint Genome Institute secuenciaron o ADN extra\u00eddo dun sistema de drenaxe \u00e1cido de minas. Esta iniciativa tivo como resultado a obtenci\u00f3n de xenomas completos ou case completos dunha manchea de bacterias e arqueas que anteriormente se resistiran aos intentos de cultivalas.\nCraig Venter, comenzando en 2003, foi o l\u00edder da fundaci\u00f3n privada que traballou en paralelo co Proxecto Xenoma Humano, e liderou a Expedici\u00f3n de mostras oce\u00e1nicas global, que circunnavegou o planeta e recolleu mostras metaxen\u00f3micas durante a viaxe. Todas estas mostras son secuenciadas utilizando a secuenciaci\u00f3n de escopeta, coa esperanza de que se identificasen novos xenomas (e, por tanto, novos organismos). O proxecto piloto, realizado no mar dos Sargasos, atopou ADN de case 2000 especies diferentes, inclu\u00edndo 148 tipos de bacterias nunca antes vistas. Venter circunnavegou o globo e explorou exhaustivamente a costa oeste dos Estados Unidos e completou unha expedici\u00f3n de dous anos de duraci\u00f3n para explorar o mar B\u00e1ltico, o Mediterr\u00e1neo e o mar Negro. A an\u00e1lise de datos metaxen\u00f3micos recollidos durante esta viaxe revelou a existencia de dous grupos de organismos, un composto de taxons adaptados a condici\u00f3ns ambientais de 'fartura ou fame' e outro composto por relativamente poucas taxons pero m\u00e1is abundantes e amplamente distribu\u00eddos principalmente composto por plancto.\nEn 2005 Stephan C. Schuster na Unversidade estatal de Penn e colegas publicaron as primeiras secuencias dunha mostra ambiental xerada con secuenciaci\u00f3n de alto rendemento, neste caso a pirosecuenciaci\u00f3n masivamente paralela desenvolvida por 454 Life Sciences. Outra publicaci\u00f3n inicial nesta \u00e1rea apareceu en 2006 feita por Robert Edwards, Forest Rohwer e colegas da Universidade estatal de San Diego.\nSecuenciaci\u00f3n.\nA obtenci\u00f3n de secuencias de ADN de lonxitude maior que uns poucos milleiros de pares de bases a partir de mostras ambientais foi moi dif\u00edcil ata que os recentes avances nas t\u00e9cnicas de biolox\u00eda molecular permitiron a construci\u00f3n de bibliotecas en cromosomas artificiais bacterianos (BACs), que proporcionan mellores vectores para a clonaci\u00f3n molecular.\nMetaxen\u00f3mica de escopeta.\nOs avances en bioinform\u00e1tica, os refinamentos na amplificaci\u00f3n do ADN e a proliferaci\u00f3n do poder computacional axudaron enormemente a an\u00e1lise de secuencias de ADN obtidos de mostras ambientais, o que permitiu a adaptaci\u00f3n da secuenciaci\u00f3n de escopeta ou \"shotgun\" \u00e1s mostras metaxen\u00f3micas (co\u00f1ecida tam\u00e9n como escopeta de metaxenoma completo ou secuenciaci\u00f3n WMGS, de \"whole metagenome sequencing\"). Esta estratexia, usada para secuenciar moitos microorganismos cultivados e o xenoma humano, corta o ADN aleatoriamente, secuencia moitas secuencias curtas e reconstr\u00faeas nunha secuencias consenso. A secuenciaci\u00f3n de escopeta revela os xenes presentes en mostras ambientais. Historicamente, as bibliotecas de clons eran utilizadas para facilitar esta secuenciaci\u00f3n. Por\u00e9n, cos avances nas tecnolox\u00edas de secuenciaci\u00f3n de alto rendemento, o paso da clonaci\u00f3n xa non \u00e9 necesario e poden obterse grandes rendementos de datos secuenciados sen este paso que require un intenso traballo e sup\u00f3n un colo de botella no proceso. A metaxen\u00f3mica de escopeta proporciona informaci\u00f3n tanto sobre que microorganismos est\u00e1n presentes coma sobre que procesos metab\u00f3licos son posibles na comunidade. Como a obtenci\u00f3n de ADN ambiental \u00e9 en boa medida incontrolada, os organismos m\u00e1is abundantes nunha mostra ambiental est\u00e1n moito m\u00e1is representados nos datos de secuenciaci\u00f3n resultantes. Para conseguir a alta cobertura necesaria para resolver por completo os xenomas dos membros da comunidade subrepresentados, c\u00f3mpre extraer grandes mostras, a mi\u00fado prohibitivamente custosas. Por outra parte, a natureza aleatoria da secuenciaci\u00f3n de escopeta garante que moitos destes organismos, que doutro modo pasar\u00edan desapercibidos usando as t\u00e9cnicas de cultivo tradicionais, estar\u00e1n representados por polo menos alg\u00fans pequenos segmentos de secuencia. Unha estratexia cada vez m\u00e1is usada combina a secuenciaci\u00f3n de escopeta e a captura da conformaci\u00f3n do cromosoma (Hi-C), que mide a proximidade de calesquera d\u00faas secuencias de ADN nunha mesma c\u00e9lula, para guiar a ensamblaxe xen\u00f3mica.\nSecuenciaci\u00f3n de alto rendemento.\nOs primeiros estudos metaxen\u00f3micos realizados usando secuenciaci\u00f3n de alto rendemento usaban a pirosecuenciaci\u00f3n \"pyrosequencing 454\" masivamente paralela. Outras tres tecnolox\u00edas comunmente aplicadas \u00e1s mostraxes ambientais son a \"Ion Torrent Personal Genome Machine\", a Illumina MiSeq ou HiSeq e o sistema \"Applied Biosystems SOLiD\". Estas t\u00e9cnicas para a secuenciaci\u00f3n do ADN xeran fragmentos m\u00e1is curtos que a secuenciaci\u00f3n de Sanger; O \"Ion Torrent PGM System\" e a \"454 pyrosequencing\" normalmente produce lecturas de ~400\u00a0pares de bases, Illumina MiSeq produce lecturas de 400 a 700 pares de bases (dependendo de se se utilizaron opci\u00f3ns de extremos apareados) e SOLiD produce lecturas de 25 a 75\u00a0pares de bases.\n Historicamente, as lonxitudes destas lecturas eran significativamente m\u00e1is curtas que a lonxitude de ~750\u00a0pares de bases da secuenciaci\u00f3n de Sanger t\u00edpica, por\u00e9n a tecnolox\u00eda de Illumina est\u00e1 aproxim\u00e1ndose rapidamente a este punto de referencia. Por\u00e9n, esta limitaci\u00f3n comp\u00e9nsase polo n\u00famero moito m\u00e1is grande de lecturas de secuencias. En 2009, os metaxenomas pirosecuenciados xeran 200\u2013500\u00a0megabases, e as plataformas de Illumina xeran unhas 20\u201350\u00a0xigabases, pero estes rendementos increment\u00e1ronse en varias ordes de magnitude nos \u00faltimos anos. Unha vantaxe adicional da secuenciaci\u00f3n de alto rendemento \u00e9 que esta t\u00e9cnica non require a clonaci\u00f3n de ADN antes da secuenciaci\u00f3n, eliminando un dos principais nesgos e colos de botella nas an\u00e1lise de mostraxes ambientais.\nBioinformatica.\nOs datos xerados polos experimentos metaxen\u00f3micos son dun enorme volume e intrinsecamente ruidosos, xa que conte\u00f1en datos fragmentados que poden representar ata 10000 especies. A secuenciaci\u00f3n do metaxenoma do rume da vaca xerou 279 xigabases ou 279 miles de mill\u00f3ns de pares de bases de datos de secuencias nucleot\u00eddicas, mentres que o cat\u00e1logo de xenes do microbioma intestinal identificou 3,3 mill\u00f3ns de xenes ensamblados a partir de 567,7 xigabases de datos de secuencias. A recollida, tratamento e extracci\u00f3n de informaci\u00f3n \u00fatil bioloxicamente a partir de conxuntos de datos deste tama\u00f1o sup\u00f3n retos computacionais significativos para os investigadores.\nPrefiltrado da secuencia.\nO primeiro paso da an\u00e1lise de datos metaxen\u00f3micos require a execuci\u00f3n de certos pasos de prefiltrado, como a eliminaci\u00f3n de secuencias redundantes de baixa calidade e secuencias de probable orixe eucariota (especialmente en metaxenomas de orixe humana). Os m\u00e9todos dispo\u00f1ibles para a eliminaci\u00f3n de secuencias de ADN xen\u00f3mico eucariota contaminantes incl\u00faen Eu-Detect e DeConseq.\nEnsamblaxe.\nOs datos de secuencias de ADN de proxectos xen\u00f3micos e metaxen\u00f3micos son esencialmente os mesmos, pero os datos de secuencias xen\u00f3micos ofrecen unha maior cobertura, mentres que os datos metaxen\u00f3micos son xeralmente moi pouco redundantes. Ademais, o incremento do uso de tecnolox\u00edas de secuenciaci\u00f3n de segunda xeraci\u00f3n con lecturas de lonxitudes curtas significa que moitos dos futuros datos metaxenomicos ser\u00e1n proclives ao erro. Tomados en combinaci\u00f3n, estes factores fan que a ensamblaxe de lecturas de secuencias metaxen\u00f3micas nos xenomas sexa dif\u00edcil e pouco fiable. As ensamblaxes incorrectas son causadas pola presenza de secuencias de ADN repetitivas que fan que a ensamblaxe sexa especialmente dif\u00edcil debido \u00e1 diferenza na abundancia relativa de especies presentes na mostra.\n As ensamblaxes incorrectas poden tam\u00e9n implicar a combinaci\u00f3n de secuencias de m\u00e1is dunha especie en c\u00f3ntigos quim\u00e9ricos.\nExisten varios programas de ensamblaxe, a maior\u00eda dos cales usan informaci\u00f3n de etiquetas de extremos apareados para mellorar a exactitude das ensamblaxes. Alg\u00fans programas, como Phrap ou Celera Assembler, foron dese\u00f1ados para utilizalos na ensamblaxe dun s\u00f3 xenoma, pero de todos modos producen bos resultados cando se ensamblan conxuntos de datos metaxen\u00f3micos. Outros programas, como Velvet assembler, foron optimizados para as lecturas m\u00e1is curtas producidas pola secuenciaci\u00f3n de segunda xeraci\u00f3n por medio do uso de gr\u00e1ficos de de Bruijn. O uso de xenomas de referencia permite aos investigadores mellorar a ensamblaxe das especies microbianas m\u00e1is abundantes, pero esta estratexia est\u00e1 limitada polo pequeno subconxunto de filos microbianos para os cales est\u00e1n dispo\u00f1ibles xenomas secuenciados. Unha vez que se crea unha ensamblaxe, un reto adicional \u00e9 a chamada \"desconvoluci\u00f3n metaxen\u00f3mica\" ou determinar de que especie procede cada secuencia da mostra.\nPredici\u00f3n de xenes.\nAs tubaxes (\"pipelines\") de an\u00e1lise metaxen\u00f3mica usan d\u00faas estratexias para a anotaci\u00f3n de rexi\u00f3ns codificantes nos c\u00f3ntigos ensamblados. A primeira estratexia \u00e9 identificar xenes base\u00e1ndose na homolox\u00eda con xenes que est\u00e1n xa dispo\u00f1ibles ao p\u00fablico en bases de datos de secuencias, xeralmente por buscas coa ferramenta BLAST. Este tipo de estratexia apl\u00edcase no programa MEGAN4.\n A segunda estratexia, chamada \"ab initio\", usa caracter\u00edsticas intr\u00ednsecas da secuencia para predicir rexi\u00f3ns codificantes baseadas en conxuntos de xenes de organismos relacionados. Esta \u00e9 a estratexia adoptada en programas como GeneMark e GLIMMER. A principal vantaxe da predici\u00f3n \"ab initio\" \u00e9 que facilita a detecci\u00f3n de rexi\u00f3ns codificantes que carecen de hom\u00f3logos nas bases de datos de secuencias; por\u00e9n, \u00e9 m\u00e1is precisa cando hai grandes rexi\u00f3ns de ADN xen\u00f3mico contiguo dispo\u00f1ibles para a comparaci\u00f3n.\nDiversidade de especies.\nAs anotaci\u00f3ns de xenes proporcionan a resposta ao \"que\", mentres que as medidas de diversidade de especies proporcionan a resposta ao \"quen\".\n Para conectar a composici\u00f3n da comunidade e a funci\u00f3n en metaxenomas, as secuencias deben ser agrupadas. O agrupamento \u00e9 o proceso de asociar unha secuencia particular a un organismo. No agrupamento baseado na semellanza, os m\u00e9todos como BLAST son utilizados para buscar rapidamente en bases de datos p\u00fablicas existentes marcadores filoxen\u00e9ticos ou secuencias doutro modo similares. Esta estratexia apl\u00edcase en MEGAN. Outra ferramenta, PhymmBL, usa modelos de Markov interpolados para asignar lecturas. MetaPhlAn e AMPHORA son m\u00e9todos baseados en marcadores espec\u00edficos de clado \u00fanicos para estimar as abundancias relativas de organismos con desempe\u00f1os computacionais melloradas.\n Outras ferramentas, como mOTUs e MetaPhyler, usan marcadores de xenes universais para facer os perf\u00eds de especies procariotas. Co perfilador mOTUs \u00e9 posible perfilar especies sen un xenoma de referencia, mellorando a estimaci\u00f3n de diversidade de comunidades microbianas. M\u00e9todos recentes, como SLIMM, usan unha paisaxe de cobertura de lecturas de xenomas de referencia individuais para minimizar falsos positivos e obter abundancias relativas fiables. No agrupamento baseado na composici\u00f3n, os m\u00e9todos usan caracter\u00edsticas intr\u00ednsecas da secuencia, como as frecuencias de oligonucle\u00f3tidos ou o nesgo no uso de cod\u00f3ns. Unha vez que as secuencias est\u00e1n agrupadas, \u00e9 posible levar a cabo an\u00e1lises comparativas de diversidade e riqueza.\nIntegraci\u00f3n de datos.\nA masiva cantidade de datos de secuencias que crece exponencialmente sup\u00f3n un reto desmoralizador que se complica pola complexidade dos metadatos asociados cos proxectos metaxen\u00f3micos. Os metadatos incl\u00faen informaci\u00f3n detallada sobre a xeograf\u00eda tridimensional (inclu\u00edndo a profundidade ou altura) e caracter\u00edsticas ambientais da mostra, datos f\u00edsicos sobre o sitio da mostra, e a metodolox\u00eda da mostraxe. C\u00f3mpre esta informaci\u00f3n para garantir a replicabilidade e para permitir unha an\u00e1lise augas abaixo. Debido \u00e1 s\u00faa importancia, os metadatos e a revisi\u00f3n dos datos colaborativos e o seu tratamento requiren formatos de datos estandarizados localizados en bases de datos especializadas, como a \"Genomes OnLine Database\" (GOLD).\nDesenvolv\u00e9ronse varias ferramentas para integrar os metadatos e os datos de secuencias, que permiten as an\u00e1lises comparativas augas abaixo de diferentes bases de datos usando diversos \u00edndices ecol\u00f3xicos. En 2007, Folker Meyer e Robert Edwards e un equipo no Argonne National Laboratory e a Universdade de Chicago fixeron p\u00fablica a Anotaci\u00f3n R\u00e1pida Metaxen\u00f3mica usando o servidor de Subsystem Technology (MG-RAST), un recurso da comunidade para an\u00e1lise de conxuntos de datos de metaxenoma. En xu\u00f1o de 2012 foran analizadas unhas 14,8 terabases (14x1012 bases) de ADN, con m\u00e1is de 10000 conxuntos de datos de acceso p\u00fablico libre para a comparaci\u00f3n en MG-RAST. Uns 8000 usuarios enviaron un total de 50000 metaxenomas a MG-RAST. O sistema de Xenomas/Metaxenomas Microbianos Integrado (IMG/M) tam\u00e9n proporciona un conxunto de ferramentas para a an\u00e1lise funcional de comunidades microbianas baseadas nas s\u00faas secuencias metaxen\u00f3micas, base\u00e1ndose en xenomas illados de referencia inclu\u00eddos no sistema Integrated Microbial Genomes (IMG) e o proxecto Genomic Encyclopedia of Bacteria and Archaea (GEBA).\nUnha das primeiras ferramentas aut\u00f3nomas para analizar datos de escopeta metaxen\u00f3micos de alto rendemento foi MEGAN (MEta Genome ANalyzer). Unha primeira versi\u00f3n do programa foi utilizada en 2005 para analizar o contexto metaxen\u00f3mico de secuencias de ADN obtidas de \u00f3sos de mamut. Base\u00e1ndose nunha comparaci\u00f3n entre BLAST e unha base de datos de referencia, esta ferramenta realiza agrupamentos tanto taxon\u00f3micos coma funcionais, ao situar estas lecturas sobre os nodos da taxonom\u00eda do NCBI usando un simple algoritmo de antepasado com\u00fan m\u00e1is baixo (\"Lower common ancestor\", LCA) ou nos nodos das clasificaci\u00f3ns de SEED ou KEGG, respectivamente.\nCo advimento de instrumentos de secuenciaci\u00f3n r\u00e1pida e barata, o crecemento das bases de datos de secuencias de ADN \u00e9 agora exponencial (por exemplo, a base de datos GenBank do NCBI ). C\u00f3mpren ferramentas m\u00e1is r\u00e1pidas e eficientes para manter o ritmo coa secuenciaci\u00f3n de alto rendemento, porque as estratexias baseadas en BLAST como MG-RAST ou MEGAN funcionan lentamente \u00e1 hora de anotar grandes mostras (por exemplo, varias horas para procesar unha base de datos/mostra de tama\u00f1o pequeno/medio ). As\u00ed, recentemente apareceron os clasificadores ultrarr\u00e1pidos, grazas a servidores poderosos e m\u00e1is econ\u00f3micos. Estas ferramentas poden realizar a anotaci\u00f3n taxon\u00f3mica a unha velocidade extremadamente alta, por exemplo CLARK (de acordo cos autores de CLARK, pode clasificar con exactitude \"32 mill\u00f3ns de lecturas curtas metaxen\u00f3micas por minuto\"). A esa velocidade, unha base de datos/mostra moi grande de mil mill\u00f3ns de lecturas curtas pode ser procesadas nuns 30 minutos.\nCoa dispo\u00f1ibilidade cada vez maior de mostras que conte\u00f1en ADN antigo e debido \u00e1 incerteza asociada coa natureza desas mostras (danos no ADN antigo), f\u00edxose dispo\u00f1ible FALCON, unha ferramenta r\u00e1pida que pode producir estimaci\u00f3ns de semellanza conservadoras. Segundo os autores de FALCON, este pode usar limiares relaxados e editar ou corixir distancias sen afectar \u00e1 memoria e o rendemento de velocidade.\nMetaxen\u00f3mica comparativa.\nAs an\u00e1lises comparativas entre metaxenomas poden axudar a comprender as funci\u00f3ns de comunidades microbianas complexas e o seu papel na sa\u00fade dos h\u00f3spedes. As comparaci\u00f3n por pares ou m\u00faltiples entre metaxenomas poden realizarse a nivel de composici\u00f3n da secuencia (comparando o contido GC ou o tama\u00f1o do xenoma), da diversidade taxon\u00f3mica ou do complemento funcional. As comparaci\u00f3ns da estrutura da poboaci\u00f3n e a diversidade filoxen\u00e9tica poden realizarse base\u00e1ndose no xene do ARNr 16S e outros xenes marcadores filoxen\u00e9ticos ou, en caso de que se trate de comunidade con baixa diversidade, por reconstruci\u00f3n do xenoma a partir dos conxuntos de datos metaxen\u00f3micos. As comparaci\u00f3ns funcionais entre metaxenomas poden realizarse comparando secuencias con bases de datos de referencia como COG ou KEGG e tabulando a abundancia por categor\u00eda e avaliando calquera diferenza pola s\u00faa significatividade estat\u00edstica. Esta estratexia centrada nos xenes pon a \u00e9nfase no complemento funcional da \"comunidade\" no seu conxunto en vez de nos grupos taxon\u00f3micos e mostra que os complementos funcionais son an\u00e1logos baixo condici\u00f3ns ambientais similares. En consecuencia, os metadatos sobre o contexto ambiental das mostras metaxen\u00f3micas son especialmente importante en an\u00e1lises comparativas, xa que proporcionan aos investigadores a capacidade de estudaren o efecto do h\u00e1bitat sobre a estrutura e funci\u00f3n da comunidade.\nAdemais, varios estudos utilizaron os padr\u00f3ns de uso de oligonucle\u00f3tidos para identificar as diferenzas en diversas comunidades microbianas. Son exemplos desas tecnolox\u00edas as enfocadas \u00e1 abundacia relativa de dinucle\u00f3tidos de Willner et al. e o m\u00e9todo HabiSign de Ghosh et al. Este \u00faltimo estudo tam\u00e9n indicou que as diferenzas nos padr\u00f3ns de uso de tetranucle\u00f3tidos poden utilizarse para identificar xenes (ou lecturas metaxen\u00f3micas) orixinados en h\u00e1bitats espec\u00edficos. Ademais, alg\u00fans m\u00e9todos como TriageTools ou Compareads detectan lecturas similares entre dous conxuntos de lecturas. A medida de similitude que aplican \u00e1s lecturas est\u00e1 baseada na cantidade de palabras id\u00e9nticas de lonxitude \"k\" compartidas por pares de lecturas.\nUn obxectivo central na metaxen\u00f3mica comparativa \u00e9 identificar grupo(s) microbianos que son os responsables de darlle caracter\u00edsticas espec\u00edficas a un ambiente determinado. Por\u00e9n, debido a problemas nas tecnolox\u00edas de secuenciaci\u00f3n hai que ter en conta os artefactos como en metagenomeSeq. Outros caracterizaron interacci\u00f3ns intermicrobianas entre os grupos microbianos residentes. Kuntal el al. desenvolveron unha aplicaci\u00f3n de an\u00e1lise metaxen\u00f3mica comparativa baseada en GUI chamada Community-Analyzer, \n que aplica un algoritmo de dese\u00f1o de gr\u00e1ficos baseado na correlaci\u00f3n que non s\u00f3 facilita unha r\u00e1pida visualizaci\u00f3n das diferenzas nas comunidades microbianas analizadas (en canto \u00e1 s\u00faa composici\u00f3n taxon\u00f3mica), sen\u00f3n que tam\u00e9n proporciona co\u00f1ecementos sobre as interacci\u00f3ns intermicrobianas inherentes que ocorren nelas. Especialmente, este algoritmo de dese\u00f1o tam\u00e9n permite agrupar os metaxenomas baseados nos padr\u00f3ns de interacci\u00f3n intermicrobiana probables en vez de comparar simplemente os valores de abundancia de varios grupos taxon\u00f3micos. Ademais, a feramenta aplica varias funcionalidades interactivas baseadas en GUI que permiten aos usuarios realizar an\u00e1lises est\u00e1ndar comparativas sobre microbiomas.\nAn\u00e1lise de datos.\nMetabolismo da comunidade.\nEn moitas comunidades bacterianas, naturais ou preparadas por enxe\u00f1ar\u00eda (como os biorreactores), hai unha divisi\u00f3n do traballo significativa no metabolismo (sintrofia), durante a cal os produtos residuais dalg\u00fans organismos son metabolitos para outras. Nun sistema como ese, a estabilidade funcional do biorreactor metan\u00f3xeno require a presenza de varias especies sintr\u00f3ficas (Syntrophobacterales e Synergistia) que traballan xuntas para converter os recursos en bruto en residuos completamente metabolizados (metano).\n Utilizando estudos de xenes comparativos e experimentos de expresi\u00f3n con micromatrices ou prote\u00f3mica, os investigadores poden encontrar o sentido a unha rede metab\u00f3lica que vai al\u00e9n das fronteiras da especie. Tales estudos requiren un co\u00f1ecemento detallado sobre que versi\u00f3ns de que prote\u00ednas est\u00e1n codificadas por cada especie e mesmo por cada cepa. Xa que logo, a informaci\u00f3n xen\u00f3mica da comunidade \u00e9 outra ferramenta fundamental (coa metabol\u00f3mica e a prote\u00f3mica) para investigar como os metabolitos son transferidos e transformados pola comunidade.\nMetatranscrit\u00f3mica.\nA mataxen\u00f3mica permite que os investigadores accedan \u00e1 diversidade funcional e metab\u00f3lica das comunidades microbianas, pero non pode mostrar cales destes procesos son activos. A extracci\u00f3n e an\u00e1lise de ARNm metaxen\u00f3mico (o metatranscritoma) proporciona informaci\u00f3n sobre os perf\u00eds de regulaci\u00f3n e expresi\u00f3n x\u00e9nica de comunidades complexas. Debido \u00e1s dificultades t\u00e9cnicas (a curta vida media do ARNm, por exemplo) na recollida de ARN ambiental ata agora t\u00e9\u00f1ense feito relativamente poucos estudos metatranscrit\u00f3micos \"in situ\" de comunidades microbianas. A\u00ednda que os estudos metatranscrit\u00f3micos orixinalmente estaban limitados \u00e1 tecnolox\u00eda das micromatrices, despois utilizaron tecnolox\u00edas transcrit\u00f3micas para medir a expresi\u00f3n de xenomas completos e a cuantificaci\u00f3n dunha comunidade microbiana, empregada primeiro na an\u00e1lise da oxidaci\u00f3n do amon\u00edaco no solo.\nVirus.\nA secuenciaci\u00f3n metaxen\u00f3mica \u00e9 especialmente \u00fatil no estudo de comunidades virais. Dado que os virus carecen dun marcador filoxen\u00e9tico universal compartido (como o ARNr 16S en bacterias e arqueas e o ARNr 18S en eucariotas), o \u00fanico xeito de acceder \u00e1 diversidade xen\u00e9tica da comunidade viral a partir dunha mostra ambiental \u00e9 por medio da metaxen\u00f3mica. Os metaxenomas virais (tam\u00e9n chamados viromas) deber\u00edan as\u00ed proporcionar cada vez m\u00e1is informaci\u00f3n sobre a diversidade e evoluci\u00f3n viral. Por exemplo, unha tubaxe metaxen\u00f3mica chamada Giant Virus Finder mostrou a primeira proba da existencia de virus xigantes nun deserto salino e en vales ant\u00e1rticos secos.\nAplicaci\u00f3ns.\nA metaxen\u00f3mica ten o potencial de aumentar o noso co\u00f1ecemento en moitos campos. Pode aplicarse para resolver retos pr\u00e1cticos en medicina, enxe\u00f1ar\u00eda, agricultura, sustentabilidade e ecolox\u00eda.\nAgricultura.\nO solo, no cal crecen as plantas, est\u00e1 habitado por comunidades microbianas, e un s\u00f3 gramo de solo cont\u00e9n unhas 109-1010 c\u00e9lulas microbianas, as cales conte\u00f1en aproximadamente unha xigabase de informaci\u00f3n de secuencia. As comunidaes microbianas que viven no solo son algunhas das m\u00e1is complexas co\u00f1ecidas pola ciencia e son a\u00ednda pouco comprendidas malia a s\u00faa importancia econ\u00f3mica. Os consorcios microbianos realizan unha ampla variedade de servizos aos ecosistemas necesarios para o crecemento das plantas, inclu\u00edndo a fixaci\u00f3n do nitr\u00f3xeno atmosf\u00e9rico, a reciclaxe de nutrientes, a supresi\u00f3n de enfermidades e secuestran o ferro e outros metais. As estratexias da metaxen\u00f3mica funcional est\u00e1n utiliz\u00e1ndose para explorar as interacci\u00f3ns entre as plantas e os microbios por medio dun estudo independente do cultivo destas comunidades microbianas. As estratexias da metaxen\u00f3mica, ao permitiren co\u00f1ecer no papel de membros da comunidade raros ou previamente non cultivados na reciclaxe de nutrientes e a promoci\u00f3n do crecemento das plantas, poden contribu\u00edr a mellorar a detecci\u00f3n de enfermidades en plantas de cultivo e no gando e a adaptaci\u00f3n de pr\u00e1cticas agr\u00edcolas axeitadas, que melloran a sa\u00fade ao aproveitaren as relaci\u00f3ns entre microbios e plantas.\nBiocombustible.\nOs biocombustibles son combustibles derivados a partir da conversi\u00f3n de biomasa, como na conversi\u00f3n da celulosa contida nos talos de millo, \"Panicum virgatum\", e outras biomasas en etanol celul\u00f3sico. Este proceso depende dos consorcios (asociaci\u00f3ns) microbianos que transforman a celulosa en azucres, que seguidamente son fermentados orixinando etanol. Os microbios tam\u00e9n producen diversas fontes de bioenerx\u00eda, como metano e hidr\u00f3xeno.\nA deconstruci\u00f3n a escala industrial eficiente da biomasa require novos encimas cunha maior produtividade e menor custo. As estratexias metaxen\u00f3micas para analizar comunidades microbianas complexas permiten facer un cribado dirixido a unha diana encim\u00e1tica con aplicaci\u00f3ns industriais na produci\u00f3n de biocombustibles, como as glic\u00f3sido hidrolases. Ademais, o co\u00f1ecemento de como funcionan estas comunidades microbianas \u00e9 necesario para controlalas e a metaxen\u00f3mica \u00e9 unha ferramenta clave para a s\u00faa comprensi\u00f3n. As aproximaci\u00f3ns metaxen\u00f3micas permiten unha an\u00e1lise comparativa entre os sistemas microbianos converxentes como os dos fermentadores de biog\u00e1s ou dos insectos herb\u00edvoros, como os dos xard\u00edns de fungos das formigas cortadoras de follas (dos x\u00e9neros \"Atta\" e \"Acromyrmex\").\nBiotecnolox\u00eda.\nAs comunidades microbianas producen un amplo conxunto de compostos qu\u00edmicos bioloxicamente activos que utilizan para competir e comunicarse. Moitos dos f\u00e1rmacos que se usan hoxe foron orixinalmente descubertos en microbios; os progresos recentes na extracci\u00f3n da riqueza de recursos xen\u00e9ticos dos microbios non cultivables levou ao descubrimento de novos xenes, encimas e produtos naturais.\n As aplicaci\u00f3ns da metaxen\u00f3mica permitiron o desenvolvemento de produtos qu\u00edmicos b\u00e1sicos, produtos complexos de qu\u00edmica fina, produtos agroqu\u00edmicos e f\u00e1rmacos, nos que o beneficio da s\u00edntese quiral catalizada por encimas \u00e9 cada vez m\u00e1is reco\u00f1ecida.\nUtil\u00edzanse dous tipos de an\u00e1lises na bioprospecci\u00f3n de datos metaxen\u00f3micos: cribado dirixido \u00e1 funci\u00f3n para un trazo expresado, e cribado dirixido \u00e1 secuencia para secuencias de ADN de interese. A an\u00e1lise dirixida \u00e1 funci\u00f3n trata de identificar clons que expresan un trazo desexado ou actividade \u00fatil, seguidos da caracterizaci\u00f3n bioqu\u00edmica e an\u00e1lise de secuencia. Esta estratexia est\u00e1 limitada pola dispo\u00f1ibilidade dun cribado axeitado e a necesidade de que o trazo desexado se exprese na c\u00e9lula h\u00f3spede. Ademais, a baixa taxa de descubrimento (menor de 1 por cada 1000 clons cribados) e a s\u00faa natureza laboriosa limitan tam\u00e9n esta estratexia. En contraste, a an\u00e1lise dirixida \u00e1 secuencia usa secuencias de ADN conservadas para o dese\u00f1o de cebadores para clons de cribado para a secuencia de interese. En comparaci\u00f3n coas estratexias baseadas na clonaci\u00f3n, usar unha estratexia baseada s\u00f3 na secuencia reduce ademais a cantidade de traballo que se precisa. A aplicaci\u00f3n de secuenciaci\u00f3n masivamente paralela tam\u00e9n incrementa grandemente a cantidade de datos de secuencia xerados, que require tubaxes de an\u00e1lise inform\u00e1tica de alto rendemento. A estratexia dirixida \u00e1 secuencia para o cribado est\u00e1 limitada pola amplitude e exactitude das funci\u00f3ns x\u00e9nicas presentes en secuencias de bases de datos p\u00fablicas. Na pr\u00e1ctica, os experimentos poden utilizar unha combinaci\u00f3n de estratexias tanto funcionais coma centrados na secuencia baseadas na funci\u00f3n de interese, a complexidade da mostra que vai ser cribada e outros factores. Un exemplo de \u00e9xito obtido usando a metaxen\u00f3mica como biotecnolox\u00eda para o descubrimento de f\u00e1rmacos pode ilustrarse cos antibi\u00f3ticos malacidina.\nEcolox\u00eda.\nA metaxen\u00f3mica pode proporcionar unha valiosa perspectiva para estudar a ecolox\u00eda funcional de comunidades ambientais. A an\u00e1lise metaxen\u00f3mica dos consorcios bacterianos atopados nas feces de le\u00f3ns mari\u00f1os australianos suxiren que as feces de le\u00f3ns mari\u00f1os ricas en nutrientes poden ser unha importante fonte de nutrientes para os ecosistemas costeiros. Isto d\u00e9bese a que as bacterias que son expulsadas simultaneamente coas defecaci\u00f3ns ded\u00edcanse a degradar os nutrientes presentes nas feces a unha forma biodispo\u00f1ible que pode ser captada na cadea alimenticia.\nA secuenciaci\u00f3n de ADN pode tam\u00e9n utilizarse m\u00e1is amplamente para identificar as especies presentes nun corpo de auga, residuos filtrados do aire ou mostras de lixo. Isto pode establecer o rango de especies invasoras e especies en perigo e monitorizar poboaci\u00f3ns estacionais.\nRemediaci\u00f3n ambiental.\nA metaxen\u00f3mica pode mellorar as estratexias para monitorizar o impacto de contaminantes nos ecosistemas e para limpar ambientes contaminados. O aumento da comprensi\u00f3n de como as comunidades microbianas tratan os contaminantes mellora as valoraci\u00f3ns do potencial que te\u00f1en os sitios contaminados para recuperarse da poluci\u00f3n e incrementa as posibilidades de que te\u00f1a \u00e9xito o bioaumento ou os ensaios de bioestimulaci\u00f3n.\nCaracterizaci\u00f3n de microbios da flora intestinal.\nAs comunidades microbianas desempe\u00f1an un papel clave na preservaci\u00f3n da sa\u00fade humana, pero a s\u00faa composici\u00f3n e o mecanismo polo cal o fan segue sen co\u00f1ecerse. A secuenciaci\u00f3n metaxen\u00f3mica est\u00e1 sendo utilizada para caracterizar as comunidades microbianas en de 15 a 18 sitios en polo menos 250 individuos. Isto forma parte do Proxecto Microbioma Humano cuxos obxectivos primarios son determinar se hai un microbioma humano b\u00e1sico, para comprender os cambios no microbioma humano que poden ser correlacionados coa sa\u00fade humana e para desenvolver novas tecnolox\u00edas e ferramentas bioinform\u00e1ticas para conseguir eses obxectivos.\nOutros estudos m\u00e9dicos como parte do proxecto MetaHit (Metaxen\u00f3mica do Tracto Intestinal Humano) examinaron 124 individuos de Dinamarca e Espa\u00f1a que eran pacientes de colon irritable, ou con sobrepeso ou con boa sa\u00fade. O estudo trataba de categorizar a profundidade e diversidade filoxen\u00e9tica das bacterias gastrointestinais. Usando datos de secuencias Illumina GA e SOAPdenovo, unha ferramenta baseada en gr\u00e1ficos de Bruijn dese\u00f1ada especificamente para a ensamblaxe de lecturas curtas, puid\u00e9ronse xerar 6,58 mill\u00f3ns de c\u00f3ntigos de m\u00e1is de 500 pares de bases para unha lonxitude de c\u00f3ntigo total de 10,3 Gb e unha lonxitude N50 de 2,2 kb.\nO estudo demostrou que d\u00faas divisi\u00f3ns bacterianas, Bacteroidetes e Firmicutes, constit\u00faen o 90% das categor\u00edas filoxen\u00e9ticas co\u00f1ecidas que dominan a flora intestinal. Usando as frecuencias x\u00e9nicas relativas que se atopan na flora intestinal estes investigadores identificaron 1244 agrupaci\u00f3ns metaxen\u00f3micas que son esencialmente importantes para a sa\u00fade do tracto intestinal. Estas agrupaci\u00f3ns realizan dous tipos de funci\u00f3ns: labores de mantemento (\"housekeeping\") e outros espec\u00edficos do intestino. Os agrupamentos de xenes de mantemento son necesarios en todas as bacterias e adoitan ser elementos importantes nas principais v\u00edas metab\u00f3licas, inclu\u00edndo o metabolismo central do carbono e s\u00edntese de amino\u00e1cidos. As funci\u00f3ns espec\u00edficas do intestino incl\u00faen a adhesi\u00f3n a prote\u00ednas do h\u00f3spede e a recollida de azucres de glicol\u00edpidos globoseries (glicoesfingol\u00edpidos que conte\u00f1en un enlace de tipo galabiosa). Os pacientes con s\u00edndrome de colon irritable presentan un 25% menos de xenes bacterianos e menor diversidade bacteriana que os individuos que non sofren esa doenza, o que indica que os cambios na diversidade do bioma do intestino dos pacientes poden asociarse con esta condici\u00f3n.\nA\u00ednda que estes estudos salientan algunhas aplicaci\u00f3ns m\u00e9dicas potencialmente valiosas, s\u00f3 do 31 ao 48,8% das lecturas puideron ser ali\u00f1adas a 194 xenomas p\u00fablicos de bacterias intestinais humanas e do 7,6 a 21,2% a xenomas bacterianos dispo\u00f1ibles en GenBank, o cal indica que a\u00ednda c\u00f3mpre facer moitas investigaci\u00f3ns para obter novos xenomas bacterianos.\nDiagn\u00f3stico de enfermidades infecciosas.\nA diferenciaci\u00f3n entre enfermidades infecciosas e non infecciosas e a identificaci\u00f3n da etolox\u00eda subxacente da infecci\u00f3n, pode ser un reto importante. Por exemplo, m\u00e1is da metade dos casos de encefalite quedan sen diagnosticar, malia as amplas probas que se realizan usando m\u00e9todos cl\u00ednicos de laboratorio de vangarda. A secuenciaci\u00f3n metaxen\u00f3mica \u00e9 moi prometedora como m\u00e9todo r\u00e1pido e sensible para diagnosticar a infecci\u00f3n comparando o material xen\u00e9tico atopado nunha mostra do paciente cunha base de datos de miles de bacterias, virus e outros pat\u00f3xenos."}
{"id": "484285", "revid": "27155", "url": "https://gl.wikipedia.org/wiki?curid=484285", "title": "Xen\u00f3mica ambiental", "text": ""}
{"id": "484286", "revid": "27155", "url": "https://gl.wikipedia.org/wiki?curid=484286", "title": "Ecoxen\u00f3mica", "text": ""}
{"id": "484287", "revid": "27155", "url": "https://gl.wikipedia.org/wiki?curid=484287", "title": "Xen\u00f3mica da comunidade", "text": ""}
{"id": "484288", "revid": "27155", "url": "https://gl.wikipedia.org/wiki?curid=484288", "title": "Metaxenoma", "text": ""}
{"id": "484332", "revid": "865", "url": "https://gl.wikipedia.org/wiki?curid=484332", "title": "Piouhgd", "text": "piouhgd \u00e9 o quinto \u00e1lbum de estudio da banda estadounidense de rock alternativo Butthole Surfers, publicado o 20 de febreiro de 1991 a trav\u00e9s do selo Rough Trade Records. O disco foi reeditado por Capitol Records en 1992 debido a que quedou descatalogado despois de que a rama estadounidense de Rough Trade pechase o ano anterior. Capitol mercou os dereitos do \u00e1lbum tras o seu lanzamento inicial, co obxectivo de afastar a outros selos da banda. O disco foi reeditado novamente en outubro de 2007 a trav\u00e9s do propio selo de Butthole Surfers, Latino Buggerveil, e inclu\u00eda as catro canci\u00f3ns do seu EP de 1989 \"Widowermaker\" como canci\u00f3ns extra."}
{"id": "484334", "revid": "865", "url": "https://gl.wikipedia.org/wiki?curid=484334", "title": "Rock Island", "text": "Rock Island \u00e9 o segundo \u00e1lbum de estudio da banda estadounidense de rock experimental Palm, publicado o 9 de febreiro de 2018 a trav\u00e9s do selo Carpark Records."}
{"id": "484335", "revid": "56817", "url": "https://gl.wikipedia.org/wiki?curid=484335", "title": "Why Hasn't Everything Already Disappeared?", "text": "Why Hasn't Everything Already Disappeared? \u00e9 o oitavo \u00e1lbum de estudio da banda estadounidense de indie rock Deerhunter, publicado o 18 de xaneiro de 2019 a trav\u00e9s do selo 4AD. O disco foi coproducido por Cate Le Bon, Ben H. Allen (que traballara anteriormente coa banda en \"Halcyon Digest\" e \"Fading Frontier\"), Ben Etter (que traballara como asistente de estudio no \"Fading Frontier\") e a propia banda. O primeiro sinxelo, \"Death in Midsummer\", foi editado o 30 de outubro de 2018. Ese mesmo d\u00eda anunciouse unha xira mundial para promocionar o traballo, que comezou o d\u00eda 4 de novembro. O segundo sinxelo do \u00e1lbum, \"Element\", foi lanzado o 6 de decembro. O \u00e1lbum filtrouse o d\u00eda 13 de decembro de 2018.\nO cantante principal Bradford Cox describiu o \u00e1lbum como un \"\u00e1lbum de ciencia-ficci\u00f3n sobre o presente\"."}
{"id": "484336", "revid": "865", "url": "https://gl.wikipedia.org/wiki?curid=484336", "title": "Sonic Citadel", "text": "Sonic Citadel \u00e9 o s\u00e9timo \u00e1lbum de estudio da banda estadounidense de noise rock Lightning Bolt, publicado o 11 de outubro de 2019 a trav\u00e9s do selo Thrill Jockey Records."}
{"id": "484337", "revid": "865", "url": "https://gl.wikipedia.org/wiki?curid=484337", "title": "King of Jeans", "text": "King of Jeans \u00e9 o terceiro \u00e1lbum de estudio da banda de noise rock Pissed Jeans, publicado o 18 de setembro de 2009 a trav\u00e9s do selo Sub Pop Records. Tr\u00e1tase do seu segundo traballo editado a trav\u00e9s de Sub Pop, e o seu primeiro \u00e1lbum co produtor ingl\u00e9s Alex Newport. Ao igual que na meirande parte dos lanzamentos dos grupo, o \u00e1lbum conta con letras banais e guitarras atonais e abrasivas. O disco foi ben recibido polos cr\u00edticos."}
{"id": "484338", "revid": "22570", "url": "https://gl.wikipedia.org/wiki?curid=484338", "title": "Espiral de Ekman", "text": "A espiral de Ekman \u00e9 un perfil de velocidades vertical que xeralmente aparece onde o vento (lonxe do ecuador terrestre) sopra continuamente sobre unha superficie de auga extensa. No rango de profundidades da espiral de Ekman, e medido en conxunto, ten lugar un transporte de auga na direcci\u00f3n transversal ao vento. Isto \u00e9 fundamental para a comprensi\u00f3n da circulaci\u00f3n impulsada polo vento.\nDescrici\u00f3n.\nO vento tira da auga a trav\u00e9s da fricci\u00f3n. O movemento da auga \u00e9 \u00e1 s\u00faa vez desviado debido \u00e1 forza de Coriolis, no hemisferio norte seguindo a regra da man dereita en direcci\u00f3n \u00e1 profundidade. Na auga, cada capa horizontal \u00e9 arrastrada pola s\u00faa respectiva capa superior e freada pola capa inmediatamente inferior. As diferentes direcci\u00f3ns e intensidades das forzas de fricci\u00f3n compensan exactamente a forza de Coriolis en cada capa. Desta condici\u00f3n resulta o feito que canto m\u00e1is profundas son as capas m\u00e1is lentamente se moven e m\u00e1is discrepa a direcci\u00f3n do seu movemento da direcci\u00f3n do vento. M\u00e1is exactamente, os vectores de velocidade forman unha espiral logar\u00edtmica:\nOnde\nTras dar media volta o valor formula_4 da velocidade dimin\u00fae dunha fracci\u00f3n formula_5.\nA extensi\u00f3n en profundidade da espiral depende da viscosidade, da densidade da auga e da compo\u00f1ente vertical da velocidade de rotaci\u00f3n. A unha profundidade chamada profundidade de Ekman (en latitudes medias correspondendo a uns 50 metros) a auga fl\u00fae en sentido contrario ao vento. Esta profundidade \u00e9 considerada o l\u00edmite de influencia da fricci\u00f3n do vento na auga.\nA direcci\u00f3n da corrente de auga superficial desviase de 45\u00b0 con respecto \u00e1 direcci\u00f3n do vento e ten unha velocidade de aproximadamente un 3% da velocidade do vento.\nIgual que acontece na auga superficial, tam\u00e9n se forman espirais de Ekman no aire enriba das superficies de auga ou terrestres, ou na auga en contacto co leito oce\u00e1nico en presenza de fluxos mari\u00f1os. Esta \u00faltima ten un sentido de rotaci\u00f3n oposto: a velocidade resultante rota cara a esquerda en direcci\u00f3n ao leito oce\u00e1nico (oposto \u00e1 regra da man dereita, no hemisferio norte). En augas pouco profundas ambas espirais sobrep\u00f3\u00f1ense. Se a auga \u00e9 dabondo pouco profunda a corrente superficial resultante segue a direcci\u00f3n do vento."}
{"id": "484342", "revid": "56817", "url": "https://gl.wikipedia.org/wiki?curid=484342", "title": "Lotario I de Francia", "text": "Lotario I de Francia, nado en Laon en 941 e finado en 986 foi rei carolinxio de Francia entre o 10 de setembro de 954 e o 1 de marzo de 986. Era fillo de Lu\u00eds IV e Xerberga de Saxonia.\nTraxectoria.\nAscenso ao trono.\nFoi coroado con trece anos no 954 na Abad\u00eda de Saint R\u00e9mi nunha cerimonia oficiada polo arcebispo Artaldo de Reims, logo da morte s\u00fabita do seu pai. Os seus comezos como gobernador estiveron baixo a tutela de Hugo o Grande, duque dos francos e conde de Par\u00eds, a pesar de ser inimigo do seu pai. Hugo foi compensado por este traballo co control sobre o Ducado de Aquitania e gran parte de Borgo\u00f1a. Con este comezo, Lotario converteuse nun rei sen moita autoridade, rodeado de se\u00f1ores m\u00e1is poderosos que el, que realmente eran inimigos velados, inclu\u00eddo Heriberto II de Vermandois que xa actuara de xeito traizoeiro co seu av\u00f3 Carlos o Simple. No 955 Lotario e Hugo foron tomar Poitiers. Durante o cerco, Hugo morreu e o rei tomou ao seu cargo os seus fillos (Hugo Capeto e Henrique) po\u00f1\u00e9ndoos baixo a custodia do seu t\u00edo materno, o arcebispo Brun\u00f3n de Colonia.\nConflitos militares en Lorena.\nO conde Baldu\u00edno III de Flandres morrera en 962 despois dunha expedici\u00f3n contra os normandos en apoio do rei. Lotario foi a Flandres para tomar posesi\u00f3n do goberno, porque o fillo do falecido a\u00ednda era moi novo e as\u00ed o dispuxera o av\u00f3 do neno Arnulfo I. Por un tempo Lotario asumiu o control de Arras e Douai. Pero non conforme con isto quixo recuperar as terras da Lotarinxia que foran parte do reino dos seus antepasados e entrou en conflito co emperador Ot\u00f3n II. En 978, Lotario con Hugo Capeto cruzaron o r\u00edo Mosa e atacaron o palacio imperial de Aachen cambiando a direcci\u00f3n da aguia imperial de Carlemagno virada cara ao oeste (Francia). Ot\u00f3n II vingouse o outono seguinte cunha incursi\u00f3n militar que chegou ata Reims, pasando por Par\u00eds e devastando a abad\u00eda de San Medardo en Soissons. As forzas de Lotario s\u00f3 conseguiron contraatacar a retagarda do ex\u00e9rcito de Ot\u00f3n cando regresaba \u00e1 s\u00faa terra natal. Asinouse a paz en xullo de 980 en Margut-sur-Chiers.\nO secuestro de Ot\u00f3n III.\n\u00c1 morte de Ot\u00f3n II, o 7 de decembro de 983, Henrique II de Baviera secuestrou o fillo de tres anos do emperador Ot\u00f3n III, coa esperanza de conseguir a coroa. O arcebispo de Reims Adalber\u00f3n pediulle ao rei Lotario que se enfrontase a Henrique, pero o asunto resolveuse por si mesmo cando a mediados do 984 a emperatriz Te\u00f3fana e o arcebispo de Mainz Willigis deron rescatado o neno.\nOrixe da independencia catal\u00e1.\nEn 985, o conde de Barcelona Borrell II enviou emisarios ao rei Lotario para pedir axuda para loitar contra a invasi\u00f3n de Almanzor, pero Lotario estaba enfermo e ti\u00f1a problemas por resolver no condado de Verd\u00fan, e non lle enviou axuda ningunha. Isto motivou a ruptura definitiva da relaci\u00f3n de vasalaxe dos condados catal\u00e1ns coa coroa francesa. Para que quedase m\u00e1is claro, o conde Borrell non asistiu \u00e1 coroaci\u00f3n dos seguintes reis nin lles rendeu homenaxe.\nOs \u00faltimos d\u00edas de Lotario.\nO descr\u00e9dito de Lotario alcanzou tal punto que Xerberto de Aurillac escribiu nunha carta ao arcebispo Adalberon de Reims que: \"Lotario \u00e9 s\u00f3 rei de Francia de nome; Hugo [Capeto], pola s\u00faa banda, non s\u00f3 \u00e9 de nome sen\u00f3n de feito e vontade\". Non moito tempo despois, o arcebispo falou abertamente a favor dos Ot\u00f3nianos e tratou de influ\u00edr en Hugo para que fixese o mesmo, mellorando a s\u00faa relaci\u00f3n con Ot\u00f3n III. O rei deuse conta da situaci\u00f3n e convocou un encontro con Adalber\u00f3n baixo falsos pretextos e, unha vez al\u00ed, acusouno de traiz\u00f3n. Pero a asemblea foi disolta pola chegada de Hugo Capeto e o seu ex\u00e9rcito antes de que se chegase a pronunciar un veredicto. D\u00faas semanas despois, o 2 de marzo do 986 Lotario faleceu en Laon.\nMatrimonio e descendencia.\nCasou con Emma de Italia, filla de Lotario II de Italia, coa que tivo dous fillos:\nLotario tivo dous fillos ilex\u00edtimos: "}
{"id": "484345", "revid": "865", "url": "https://gl.wikipedia.org/wiki?curid=484345", "title": "Bambi's Dilemma", "text": "Bambi's Dilemma \u00e9 o sexto \u00e1lbum de estudio da banda xaponesa de noise rock Melt-Banana, publicado o 24 de abril de 2007 a trav\u00e9s do selo A-Zap. O t\u00edtulo do disco v\u00e9n dun incidente que ocorreu cando a vocalista, Yasuko Onuki, conduc\u00eda a furgoneta de xira da banda nos Estados Unidos e atropellou un cervo, par\u00e1ndose a pensar sobre o personaxe de Bambi."}
{"id": "484346", "revid": "25871", "url": "https://gl.wikipedia.org/wiki?curid=484346", "title": "Old Aberdeen", "text": "Old Aberdeen (\"Vello Aberdeen\") \u00e9 un barrio de Aberdeen, a terceira cidade de Escocia, que conta con m\u00e1is de 190 000 habitantes.\nXeograf\u00eda.\nEn Old Aberdeen est\u00e1 a Catedral de St. Machar (s\u00e9culo XV) e a Universidade de Aberdeen. \u00c9 un barrio tranquilo e agradabelmente florido. O centro da cidade actual est\u00e1 cerca do porto, e \u00e9 centro de actividades econ\u00f3micas relacionadas coa pesca, a construci\u00f3n naval e a industria petroleira.\nOs muros das casas est\u00e1n constru\u00eddos principalmente cun granito de cor gris clara extra\u00eddo das canteiras da rexi\u00f3n. Este \u00e9 o caso da Casa \"Ross Provost\", que actualmente alberga o Museo Mar\u00edtimo.\nHistoria.\nOld Aberdeen foi orixinariamente un burgo separado, que foi erixido en \"burgh of barony\" o 26 de decembro de 1489. Foi incorporado \u00e1 adxacente cidade de Aberdeen por lei do Parlamento en 1891. Na actualidade conserva o status de \"community councilun\" (consello comunitario)."}
{"id": "484347", "revid": "48203", "url": "https://gl.wikipedia.org/wiki?curid=484347", "title": "Pok\u00e9mon Alfa Zafiro e Rub\u00ed Omega", "text": ""}
{"id": "484349", "revid": "624", "url": "https://gl.wikipedia.org/wiki?curid=484349", "title": "Pipino I o Breve", "text": ""}
{"id": "484350", "revid": "89787", "url": "https://gl.wikipedia.org/wiki?curid=484350", "title": "Raymond Damadian", "text": "Raymond Vahan Damadian, nado en Nova York o 16 de marzo de 1936 e finado en Woodbury (Nova York) o 3 de agosto de 2022, foi un m\u00e9dico estadounidense, inventor da primeira m\u00e1quina de esc\u00e1ner por resonancia magn\u00e9tica.\nA investigaci\u00f3n de Damadian sobre o sodio e o potasio en c\u00e9lulas vivas levouno aos primeiros experimentos en resonancia nuclear magn\u00e9tica (NMR) que fixo que propuxese por vez primeira o esc\u00e1ner corporal en 1969. Damadian descubriu que os tumores e os tecidos normais poden diferenciarse in vivo mediante resonancia nuclear magn\u00e9tica (NMR) a causa dos seus prolongados tempos de relaxaci\u00f3n, ambos T1 (spin-lattice relaxation) ou T2 (relaxaci\u00f3n spin-spin). Damadian foi o primeiro en fabricar un esc\u00e1ner de corpo enteiro para un ser humano en 1977 para diagnosticar o cancro. Inventou un aparato e un m\u00e9todo para empregar a NMR de forma segura e exacta para escanear o corpo humano, m\u00e9todo co\u00f1ecido como imaxe de resonancia magn\u00e9tica (MRI).\nPremios e honras.\nDamadian recibiu unha Medalla Nacional de Tecnolox\u00eda en 1988 e foi inclu\u00eddo no National Inventors Hall of Fame en 1989. O seu esc\u00e1ner orixinal foi entregado ao Instituto Smithsoniano na d\u00e9cada de 1980 e m\u00f3strase no National Inventors Hall of Fame de Ohio. En 2001, o programa Lemelson-MIT Prize outorgou o seu premio de 100\u00a0000 d\u00f3lares pola dedicaci\u00f3n dunha vida a Damadian como \"o home que inventou o esc\u00e1ner MRI\".\nO Franklin Institute de Filadelfia reco\u00f1eceu o traballo de Damadian no MRI co Bower Award in Business Leadership. Foi nomeado polos Knights of Vartan en 2003 \"Home do Ano\". En setembro de 2003, recibiu o Premio de Innovaci\u00f3n en Biociencia de \"The Economist\".\nCreacionismo.\nO 4 de febreiro de 2014, no debate Bill Nye\u2013Ken Ham, Damadian foi un dos cient\u00edficos que se gravou en v\u00eddeo indicando que cr\u00edan no creacionismo da Terra nova para que o citase o presidente de Answers in Genesis, Ken Ham."}
{"id": "484351", "revid": "89787", "url": "https://gl.wikipedia.org/wiki?curid=484351", "title": "Eye for an Eye", "text": "Eye for an Eye \u00e9 o primeiro \u00e1lbum de estudio da banda estadounidense de heavy metal Corrosion of Conformity, publicado no ano 1984 a trav\u00e9s dos selos No Core e Toxic Shock. No ano 2012 foi reeditado por Candlelight Records co EP \"Six Songs With Mike Singing\" como canci\u00f3ns extra."}
{"id": "484352", "revid": "47401", "url": "https://gl.wikipedia.org/wiki?curid=484352", "title": "Raymond Vahan Damadian", "text": ""}
{"id": "484353", "revid": "624", "url": "https://gl.wikipedia.org/wiki?curid=484353", "title": "Carlom\u00e1n II de Francia", "text": ""}
{"id": "484356", "revid": "25871", "url": "https://gl.wikipedia.org/wiki?curid=484356", "title": "M\u00e1rta M\u00e9sz\u00e1ros", "text": "M\u00e1rta M\u00e9sz\u00e1ros, nada en Budapest o 19 de setembro de 1931 \u00e9 unha guionista e directora de cinema h\u00fangara. Filla do escultor L\u00e1szl\u00f3 M\u00e9sz\u00e1ros, comezou a s\u00faa carreira nos documentais, dirixindo vinte e cinco curtametraxes deste x\u00e9nero durante dez anos. O seu debut na longametraxe, \"Eltavozott nap\" (1968), foi o primeiro filme h\u00fangaro dirixido por unha muller, e ga\u00f1ou o premio especial do xurado do Festival Internacional de Cinema de Valladolid.\nTraxectoria.\nPrimeiros anos e educaci\u00f3n.\nNada en Budapest, M\u00e9sz\u00e1ros pasou os primeiros dous anos da s\u00faa vida na Uni\u00f3n Sovi\u00e9tica, onde emigraran os seus pais como artistas comunistas en 1936. Mentres estaban al\u00f3, o seu pai, L\u00e1szl\u00f3 M\u00e9sz\u00e1ros, foi arrestado e asasinado en 1938 baixo o r\u00e9xime stalinista e a s\u00faa nai morreu dando a luz. Orfa, M\u00e9sz\u00e1ros foi criada pola s\u00faa nai adoptiva na Uni\u00f3n Sovi\u00e9tica, onde acudiu \u00e1 escola. Tras volver a Hungr\u00eda en 1946, M\u00e9sz\u00e1ros volveu a Moscova para estudar no VGIK, volvendo de novo a Hungr\u00eda trala s\u00faa graduaci\u00f3n en 1956.\nCarreira.\nM\u00e9sz\u00e1ros comezou a traballar no Budapest Newsreel Studio en 1954 onde realizou catro curtametraxes, e logo para o estudio de documentais de Alexandru Sahia en Bucarest entre 1957 e 1959. Volveu ent\u00f3n a Budapest en 1958 para dirixir curtametraxes para popularizar a ciencia e curtametraxes documentais ata 1968. Nese momento, M\u00e9sz\u00e1ros foi a primeira muller directora de Hungr\u00eda que realizou unha longametraxe. Na d\u00e9cada de 1980, dirixiu a s\u00faa serie filmes semiautobiogr\u00e1ficos \"Diario\", que tivo un grande impacto no cinema de Hungr\u00eda a causa do seu retrato do goberno e das s\u00faas experiencias individuais pasadas. Tivo conflitos coa censura h\u00fanara e estableceuse como unha voz \u00edntegra do cinema do seu pa\u00eds. Dende o seu debut en 1968, dirixiu m\u00e1is de cincuenta filmes, ga\u00f1ou numerosos premios e foi membro de varios xurados cinematogr\u00e1ficos.\nLegado.\nOs filmes de M\u00e9sz\u00e1ros son relexos de moitas maneiros das s\u00faas experiencias de crecemento e a s\u00faa loita con asuntos relevantes na s\u00faa vida. Tras perder os seus pais moi nova e pasar gran parte da s\u00faa mocidade vivindo na Hungr\u00eda post-stalinista, a vida de M\u00e9sz\u00e1ros estivo chea de traxedia e opresi\u00f3n, e os seus filmes reflicten ese feito. Ademais, como pasou os primeiros filmes como cineasta traballando en documentais, moitos das s\u00faas longametraxes conte\u00f1en escenais documentais. A maior\u00eda dos seus filmes te\u00f1en un final aberto, carecen de argumento convencional e os di\u00e1logos son escasos.\nNo aspecto do contido, os seus filmes exploran os amplos e moitas veces tr\u00e1xicos saltos entre os ideais e a realidade, e entre os pais e os seus fillos. Nos filmes de M\u00e9sz\u00e1ros aparecen realidades habitualmente ignoradas no cinema de Europa oriental: a subordinaci\u00f3n das mulleres, os conflitos das culturas urbanas e rurais, o antagonismo entre a burocracia e os seus empregados, o alcoholismo, o salto xeracional, a disoluci\u00f3n das estruturas familiares tradicionais e os apuros dos nenos criados polo estado.\nM\u00e9sz\u00e1ros \u00e9 unha muller cineasta que consistentemente realiza filmes con \u00e9xito tanto cr\u00edtico como comercial para un p\u00fablico internacional. Os oito filmes que dirixiu entre 1968 e 1979 te\u00f1en que ver coa opresi\u00f3n social, as limitaci\u00f3ns econ\u00f3micas e os desaf\u00edos emocionais vistos polas mulleres h\u00fangaras. Nas s\u00faas propias palabras, \"eu conto historias banais e com\u00fans, e ent\u00f3n nelas as protagonistas son mulleres... eu retrato as cousas dende un \u00e1ngulo feminino\".\nVida persoal.\nM\u00e9sz\u00e1ros casou co cineasta L\u00e1szl\u00f3 Karda en 1957, mais divorci\u00e1ronse en 1959 e en 1960 casou co guionista e director de cinema h\u00fangaro Mikl\u00f3s Jancs\u00f3, a quen co\u00f1eceu durante a s\u00faa etapa con Mafilm Group 4. A\u00ednda que se divorciaron en 1973, os seus dous fillos, Nyika Jancs\u00f3 e Mikl\u00f3s Jancs\u00f3 Jr., traballaron de forma diferente como directores de fotograf\u00eda de moitos dos seus filmes. Posteriormente, casou co actor polaco Jan Nowicki, do que se divorciou en 2008. Nowicki protagonizou moitos dos seus filmes, inclu\u00eddo \"The Unburied Dead\". O fillo que este tivo nunha relaci\u00f3n anterior, \u0141ukasz Nowicki, protagonizou o filme \"Kisvilma\". M\u00e9sz\u00e1ros tam\u00e9n ten unha filla, Kasia Jancs\u00f3, do seu segundo matrimonio."}
{"id": "484357", "revid": "47401", "url": "https://gl.wikipedia.org/wiki?curid=484357", "title": "M\u00e9sz\u00e1ros M\u00e1rta", "text": ""}
{"id": "484358", "revid": "47401", "url": "https://gl.wikipedia.org/wiki?curid=484358", "title": "Marta Meszaros", "text": ""}
{"id": "484359", "revid": "1131", "url": "https://gl.wikipedia.org/wiki?curid=484359", "title": "PO-511", "text": "A PO-511 \u00e9 unha estrada convencional pertencente \u00e1 rede primaria b\u00e1sica da Xunta de Galicia.\nPercorrido.\nConecta as estradas N-120, en Sangui\u00f1eda (Mos) e a PO-331, en Torneiros (O Porri\u00f1o). Esta v\u00eda permite a conexi\u00f3n da estrada PO-331 coa Autov\u00eda do Atl\u00e1ntico e a Autov\u00eda das R\u00edas Baixas, evitando o paso polo centro do Porri\u00f1o. Foi inaugurada no ano 2008. Ten un viaduto de 170 m sobre o r\u00edo Louro."}
{"id": "484361", "revid": "98629", "url": "https://gl.wikipedia.org/wiki?curid=484361", "title": "William MacGillivray", "text": "William MacGillivray, nado en Old Aberdeen o 25 de xaneiro de 1796, e finado en Aberdeen o 4 de setembro de 1852, foi un naturalista e ornit\u00f3logo escoc\u00e9s.\nTraxectoria.\nWilliam MacGillivray naceu en Old Aberdeen e criouse en Harris. Regresou a Aberdeen para estudar Medicina no King's College da Univesidade de Aberdeen, gradu\u00e1ndose como MA (Master of Arts, en lat\u00edn \"Magister Artium\"), en 1815.\nM\u00e1is tarde foi axudante de diseccci\u00f3n nas clases de anatom\u00eda. En 1823 foi axudante de Robert Jameson, \"Profesor Regius\" de Historia Natural da Universidade de Edimburgo. Foi conservador do Museo do \"Royal College of Surgeons\" (Real Colexio de Cirurxi\u00e1ns) de Edimburgo desde 1831, renunciando a este posto en 1841 para ser \"Profesor Regius\" de Historia Natural no \"Marischal College\" da Universidade de Aberdeen.\nMacGillivray foi amigo do experto ornit\u00f3logo estadounidense John James Audubon, e escribiu gran parte das Biograf\u00edas ornitol\u00f3xicas de Audubon entre 1830 e 1839. Audubon nomeou a especie da familia dos par\u00falidos \"Geothlypis tolmiei\" como \"MacGillivray's warbler\" na s\u00faa honra.\nMorreu no n\u00ba 67 da \"Crown Street\" de Aberdeen, o 5 de setembro de 1852, pero est\u00e1 enterrado no cemiterio de New Calton en Edimburgo.\nVida familiar.\nEn 1820 casou con Marion Askill, veci\u00f1a de Harris. A parella tivo 10 fillos, dous dos cales morreron na infancia.\nDous dos fillos de MacGillivray acadaron o reco\u00f1ecemento como naturalistas. O seu fillo m\u00e1is vello, John MacGillivray (1822-1867), publicou un relato da viaxe ao redor do mundo da \"HMS Rattlesnake\", da cal foi o naturalista a bordo. Outro fillo, Paul, publicou unha \"Flora de Aberdeen\" en 1853, e doou 214 das l\u00e1minas de aves de seu pai ao Museo de Historia Natural.\nLegado.\nUnha versi\u00f3n detallada da vida de MacGillivray, escrita por un hom\u00f3nimo, publicouse 49 anos despois da morte do ornit\u00f3logo.\nMacGillivray distinguiu correctamente as especies corvo cincento (\"Corvus cornix\") e corvo pequeno (\"Corvus corone\"), pero consider\u00e1ronse como subespecies durante dous s\u00e9culos e medio, at\u00e9 que, en 2002, por evidencias de ADN, o corvo cincento recibiu o status de especie plena.\nAlgunhas publicaci\u00f3ns.\nMacGillivray ilustrou \"The Internal Structure of Fossil Vegetables found in the Carboniferous and Oolitic deposits of Great Britain\" de Henry Witham en 1833, e editou \"The Conchologist's Text-Book\" durante de varias edici\u00f3ns.\nAbreviaturas.\nBot\u00e1nica.\nA abreviartura W.MacGill. \u00fasase para reco\u00f1ecer a como autoridade na descrici\u00f3n e clasificaci\u00f3n cient\u00edfica en bot\u00e1nica.\nZoolox\u00eda.\nA abreviartura MacGillivray empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "484362", "revid": "89787", "url": "https://gl.wikipedia.org/wiki?curid=484362", "title": "Casa da Moeda de Carson City", "text": "A Casa da Moeda de Carson City (en ningl\u00e9s: \"Carson City Mint\") foi unha f\u00e1brica de moeda estadounidense situada en Carson City, Nevada, que se constitu\u00edu como unha das ramas da Casa da Moeda dos Estados Unidos, para a cu\u00f1axe de moedas de prata e de ouro.\nO Congreso dos Estados Unidos institu\u00edu a nova ceca de Carson City en 1863, a\u00ednda que non entrou en funcionamento ata 1870. Mantivo a s\u00faa operatividade ata 1893, cun per\u00edodo de inactividade entre 1885 e 1889. Na ceca de Carson City cu\u00f1\u00e1ronse 50 modelos diferentes de moedas de prata e 57 de ouro, todas elas coas iniciais do top\u00f3nimo, CC, a modo de marca de ceca.\nO Museo do Estado de Nevada (\"Nevada State Museum\") ocupa agora o antigo edificio da Casa de Moeda de Carson City.\nHistoria.\nCreaci\u00f3n e funcionamento.\nA ceca de Carson City comezou a s\u00faa existencia nun momento de auxe da prata e estaba situada a pouca distancia das minas locais dese metal. A elecci\u00f3n do lugar non foi casual; trat\u00e1base de facilitar a cu\u00f1axe da prata extra\u00edda da co\u00f1ecida como vea de Comstock (a primeira de prata atopada no pa\u00eds), do mesmo xeito que ocorrera coa Casa de Moeda de San Francisco, que se establecera unha d\u00e9cada antes para a cu\u00f1axe do ouro extra\u00eddo en plena Febre do ouro de California.\nO edificio que aloxou a ceca foi o primeiro dos dese\u00f1ados polo angloestadounidense Alfred B. Mullett (1834-1890) como arquitecto xefe da axencia do Departamento do Tesouro encargada da construci\u00f3n de edificios gobernamentais. De feito, a Mullet d\u00e9beselle tam\u00e9n o dese\u00f1o da Casa da Moeda de San Francisco. A supervisi\u00f3n das obras correu a cargo de Abraham Curry (1815-1873), co\u00f1ecido como o \"Pai de Carson City\", que logo foi nomeado director da Casa da Moeda durante os seus primeiros anos de funcionamento.\nO edificio ten unha fachada de pedra sinxela de estilo neorenacentista, con fiestras redondeadas na parte superior e dispostas en pares, e cun p\u00f3rtico central.\nAcabada en 1893 a actividade de cu\u00f1axe, a Casa de Moeda deixou de existir como tal en 1895, por raz\u00f3ns de \u00edndole pol\u00edtica e pola mingua da produci\u00f3n de prata na rexi\u00f3n. O seu derradeiro director foi James Crawford, quen tomara posesi\u00f3n do seu cargo en 1874.\nEntre 1895 e 1933 o establecemento reconverteuse en Oficina de Ensaio dos EEUU para o ouro e a prata e, finalmente, o Goberno federal vendeulle o edificio ao Estado de Nevada en 1939 por 10.000 d\u00f3lares.\nMalia non retomarse nunca a cu\u00f1axe nesta ceca, a s\u00faa prensa monetaria orixinal mantense a\u00ednda no edificio, e con ela cu\u00f1\u00e1ronse en ocasi\u00f3ns recente algunhas medallas, coa marca de ceca CC. Algunhas das \u00faltimas foron a conmemorativa do 75\u00ba aniversario do establecemento do Museo do Estado de Nevada, que agora ocupa as instalaci\u00f3ns, ou a que celebra o 150\u00ba aniversario da constituci\u00f3n da Casa da Moeda, que amosa a imaxe do seu primeiro director, Abraham Curry, nos seus anversos.\nProposta de cu\u00f1axe de moedas conmemorativas.\nO 16 de xullo de 2019 prop\u00faxose un proxecto de lei para a cu\u00f1axe de d\u00f3lares Morgan e Peace en 2021 no edificio da antiga Casa da Moeda, cun l\u00edmite de 500.000 pezas. Se o proxecto chegar a efecto, estas moedas converter\u00edanse nas primeiras de curso legar en amosar a marca de ceca CC desde hai 128 anos.\nEste proxecto de lei recibiu o apoio do sector do coleccionismo, focalizado principalmente na postura favorable da \"American Numismatic Association\"."}
{"id": "484363", "revid": "65337", "url": "https://gl.wikipedia.org/wiki?curid=484363", "title": "Casa de Moeda de Carson City", "text": ""}
{"id": "484364", "revid": "65337", "url": "https://gl.wikipedia.org/wiki?curid=484364", "title": "Ceca de Carson City", "text": ""}
{"id": "484365", "revid": "65337", "url": "https://gl.wikipedia.org/wiki?curid=484365", "title": "Carson City Mint", "text": ""}
{"id": "484368", "revid": "89787", "url": "https://gl.wikipedia.org/wiki?curid=484368", "title": "U.F.O.F.", "text": "U.F.O.F. \u00e9 o terceiro \u00e1lbum de estudio da banda estadounidense de indie rock Big Thief, publicado o 3 de maio de 2019 a trav\u00e9s do selo 4AD. O disco foi gravado no Bear Creek Studio, un estudio illado rodeado de exuberante natureza en Woodinville, Washington. As canci\u00f3ns \"From\" e \"Terminal Paradise\" apareceron anteriormente de forma diferente no \u00e1lbum en solitario de Adrianne Lenker \"abysskiss\", editado en 2018.\nCinco meses despois do lanzamento do disco, Big Thief publicou o seu cuarto \u00e1lbum de estudio, \"Two Hands\". Descrito como o \"xemelgo de terra\" de \"U.F.O.F.\", gravouse no Sonic Ranch, no deserto de Chihuahuan en Texas, d\u00edas despois de que a banda completase \"U.F.O.F.\" en Washington.\nO \u00e1lbum foi nomeado ao mellor \u00e1lbum de m\u00fasica alternativa da 62 edici\u00f3n dos premios Grammy. A publicaci\u00f3n en li\u00f1a \"Pitchfork Media\" situouno no posto 3 da s\u00faa lista dos 50 mellores \u00e1lbums do ano 2019."}
{"id": "484369", "revid": "98629", "url": "https://gl.wikipedia.org/wiki?curid=484369", "title": "Sergu\u00e9i Buturl\u00edn", "text": "Sergu\u00e9i Aleks\u00e1ndrovich Buturl\u00edn (en ruso \u0421\u0435\u0440\u0433\u0435\u0301\u0439 \u0410\u043b\u0435\u043a\u0441\u0430\u0301\u043d\u0434\u0440\u043e\u0432\u0438\u0447 \u0411\u0443\u0442\u0443\u0440\u043b\u0438\u0301\u043d), nado o 22 de setembro de 1872 en Montreux, Su\u00edza, e finado o 22 de xaneiro de 1938 en Moscova, Uni\u00f3n Sovi\u00e9tica, foi un ornit\u00f3logo ruso.\nTraxectoria.\nDescendente dunha das familias da nobreza rusa de maior antig\u00fcidade, Buturl\u00edn pas\u00f3u a maior parte da s\u00faa vida en Rusia. Asistiu \u00e1 escola en Simbirsk \u2014actual Ulianovsk\u2014 e posteriormente estudou xurisprudencia en San Petersburgo, pero o seu interese pola zoolox\u00eda era tan forte que empreou a maior parte da s\u00faa carreira recolectando exemplares por toda Rusia e describindo as s\u00faas observaci\u00f3ns. At\u00e9 o ano 1892 traballou na rexi\u00f3n do r\u00edo Volga, a continuaci\u00f3n na zona b\u00e1ltica, de 1900 a 1902 nas illas \u00e1rticas de Kolguev e Nova Zembla, entre 1904 e 1906 participou nunha expedici\u00f3n ao r\u00edo Kolyma, en Siberia,\u200b en 1909 visitou o macizo de Altai e, finalmente, en 1925 realizou unha \u00faltima expedici\u00f3n \u00e1 pen\u00ednsula de Chukotka.\nComo resultado das s\u00faas viaxes e ao seu traballo de observaci\u00f3n, publicou moitas obras importantes sobre a taxonom\u00eda e a distribuci\u00f3n das aves pale\u00e1rticas.\nEn 1906 foi nomeado membro estranxeiro da British Ornithologists' Union (Uni\u00f3n Ornitol\u00f3xica Brit\u00e1nica) e, en 1907 membro correspondiente da American Ornithologists' Union (Uni\u00f3n de Ornit\u00f3logos Estadounidenses).\nEn 1918 comezou a traballar no Museo Zool\u00f3xico da Universidade de Moscova, ao que doou en 1924 a s\u00faa colecci\u00f3n de aves pale\u00e1rticas.\nButurl\u00edn foi un pioneiro en Rusia no estudo da diversidade de especies, e describiu m\u00e1is de d\u00e7uascentas novas especies de aves.\nAbreviatura.\nA abtreviatura Buturlin (\u00e1s veces grafado Buturl\u00edn) empr\u00e9gase pafra reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "484370", "revid": "98629", "url": "https://gl.wikipedia.org/wiki?curid=484370", "title": "Lu\u00eds II de Francia", "text": "Lu\u00eds II de Francia, chamado o Tatexo (en franc\u00e9s: \"Louis II le B\u00e8gue\"), nado o 1 de novembro de 846 e finado en Compi\u00e8gne en 879, foi un rei carolinxio, fillo m\u00e1is vello de Carlos o Calvo. Foi rei de Aquitania desde o 867 e sucedeu ao seu pai como rei de Francia en 877. \nTraxectoria.\nFillo do emperador Carlos II o Calvo e da s\u00faa muller Ermentruda de Orle\u00e1ns, naceu o 1 de novembro de 846.\nRevoltouse contra o seu pai en 862 e aliouse con Pipino II de Aquitania e cos bret\u00f3ns rebeldes, pero foi rapidamente sometido e foi perdoado. Morto o seu irm\u00e1n Carlos o Neno o 29 de decembro do 866, o seu pai designouno novo rei de Aquitania e coroouno a mediados de Coresma no 867 nun palacio real nas beiras do Loira chamado \"Bellus Pauliacus\". Os se\u00f1ores de Aquitania reco\u00f1ec\u00e9rono e o seu pai dispuxo para o seu servizo varios oficiais, entre eles Bernardo Plantapilosa, conde de Auvernia, a\u00ednda que Lu\u00eds permaneceu ao seu car\u00f3n sen poder ir a Aquitania xa que non se fiaba.\nNa asemblea de Servais na pascua de 872, Carlos o Calvo regulou, entre outras cousas, os asuntos do Reino de Aquitania e decidiu enviar a Lu\u00eds ao reino e confiarlle a administraci\u00f3n pero para se asegurar de que non far\u00eda nada conta el adxudicoulle un ministro de plena confianza do que depend\u00eda totalmente. Este posto foi conferido a Bos\u00f3n de Vienne, o seu cu\u00f1ado, que xa era duque de Li\u00f3n, e ao que nomeou camareiro e mestre de uxieres (\"magister hostiariorum\"). Como pago deste traballo de confianza d\u00e9uselle o condado de Bourges ou Berry, que antes fora propiedade dun tal Xerardo, pero ao que o rei Carlos desposu\u00edra. Para a administraci\u00f3n de Aquitania Bos\u00f3n tivo como adxuntos a Bernardo de Gotia e a Bernardo Plantapilosa do condado de Autun aos que lle deu o condado de Auvernia (quizais debido \u00e1 morte do fillo Guerino, conde como neto do \u00faltimo Bernardo I de Auvernia, cuxa filla e nai de Guerino era a esposa de Bernardo Plantapilosa, e Bernardo xa deb\u00eda ser o rexente e administrador). Carlos enviou a Lu\u00eds acompa\u00f1ado de Bos\u00f3n a Bourges, a capital do reino.\n\u00c1 morte do seu pai no 877, foi coroado rei dos francos, polo arcebispo Hincmaro de Reims o 8 de decembro de 877 en Compi\u00e8gne, pero non emperador. No 878, pouco despois da s\u00faa coroaci\u00f3n, aliouse con Bos\u00f3n, conde de Vienne, e con Hugo, marqu\u00e9s de Neustria, conde de Tours, de Angers e de Auxerre, abade laico de Saint-Germain de Auxerre, de Saint-Julien de Auxerre, Saint-Aignan de Orl\u00e9ans, Saint-Riquier, Saint-Bertin, Saint-Martin de Tours, Saint-Vaast de Arras e Sainte-Colombe de Sens, e arcebispo de Colonia en 864, contra o rebelde Bernardo de Gotia a quen conseguiu someter. Bernardo foi privado das s\u00faas honras que lle foron dadas a outros nobres. Guifredo o Piloso, conde de Cerda\u00f1a e Urgell, recibiu os condados de Barcelona e Xirona (con Besal\u00fa), e o seu irm\u00e1n Mir\u00f3n o Vello, conde de Conflent, recibiu o Rosell\u00f3n.\nLu\u00eds II morreu en Compi\u00e8gne o 10 de abril do 879 e suced\u00e9rono os seus dous fillos maiores. \nFamilia.\nNupcias e descendentes.\nEn 862 casou con Ansgarda de Borgo\u00f1a coa que tivo dous fillos, Lu\u00eds III de Francia e Carlom\u00e1n II, e tres fillas Xisela, Hildegarda e Ermentruda.\nSeparado da s\u00faa muller, no 878 casou con Adelaida de Fri\u00fal, coa que tivo, postumamente, ao futuro Carlos III o Simple. "}
{"id": "484374", "revid": "624", "url": "https://gl.wikipedia.org/wiki?curid=484374", "title": "Lu\u00eds o Tatexo", "text": ""}
{"id": "484375", "revid": "48203", "url": "https://gl.wikipedia.org/wiki?curid=484375", "title": "Pok\u00e9mon Ruby &amp; Sapphire", "text": ""}
{"id": "484376", "revid": "5132", "url": "https://gl.wikipedia.org/wiki?curid=484376", "title": "Harlequins", "text": ""}
{"id": "484377", "revid": "1131", "url": "https://gl.wikipedia.org/wiki?curid=484377", "title": "PO-510", "text": "A PO-510 \u00e9 unha estrada pertencente \u00e1 rede primaria b\u00e1sica da Xunta de Galicia. Parte da parroquia de Atios (O Porri\u00f1o), no cruzamento da Casilla, e remata na parroquia de Oleiros (Salvaterra de Mi\u00f1o), circunvalando os n\u00facleos da Esfarrapada e Salvaterra de Mi\u00f1o.\nCaracter\u00edsticas.\nA PO-510 ten a s\u00faa orixe na antiga estrada do Porri\u00f1o a Salvaterra. Nos primeiros tres quil\u00f3metros segue o mesmo trazado que esta v\u00eda, atravesando unha zona industrial e o lugar de Vacar\u00eda, o que ten xerado as protestas dos veci\u00f1os pola alta densidade de tr\u00e1fico.\nA partir do quil\u00f3metro tres, segue un trazado de nova creaci\u00f3n, tomando a antiga estrada a denominaci\u00f3n PO-407 ou PO-399. Este trazado est\u00e1 completamente valado e non ten cruzamentos ao mesmo nivel coas outras v\u00edas. Remata nunha rotonda que a enlaza coas estradas PO-400 e PO-402.\nNo ano 2008 abriuse un ramal que permite acceder a autov\u00eda A-55 sentido Vigo directamente dende a PO-510 no enlace da Casilla, o que permite ao tr\u00e1fico procedente de Salceda de Caselas e de Salvaterra de Mi\u00f1o acceder a autov\u00eda sen atravesar o centro do Porri\u00f1o ou o Pol\u00edgono das G\u00e1ndaras."}
{"id": "484379", "revid": "56817", "url": "https://gl.wikipedia.org/wiki?curid=484379", "title": "Lu\u00eds III de Francia", "text": "Lu\u00eds III de Francia chamado \"o Novo\", nado en 863 ou 864 e finado o 5 de agosto de 882, foi rei de Francia (879 - 882). \nTraxectoria.\nNado no 863 ou 864, era fillo de Lu\u00eds II de Francia ao que sucedeu no 879. Compartiu o trono co seu irm\u00e1n Carlom\u00e1n II. Foron coroados por Ansexiso, arcebispo de Sens, na abad\u00eda de Ferri\u00e8res en 880. Lu\u00eds quedou con Neustria e Austrasia e Carlom\u00e1n con Borgo\u00f1a e Aquitania. Bos\u00f3n proclamouse rei de Provenza e Hugo fillo de Lotario II reclamou Lorena, aos que derrotou. Tam\u00e9n derrotou aos normandos en Saucourt en 881 e 882. Morreu en Saint Denis o 5 de agosto do 882. Sucedeuno o seu irm\u00e1n Carlom\u00e1n. \nA coroaci\u00f3n de Lu\u00eds III.\nLu\u00eds III, fillo de Lu\u00eds o Tatexo, e Ansgarda de Borgo\u00f1a, converteuse en rei dos francos \u00e1 morte do seu pai no 879, cando ti\u00f1a aproximadamente 16 anos. Fora designado como \u00fanico sucesor polo seu pai, baixo a tutela de Bernardo Plantapilosa, e con Hugo o Abade e Bos\u00f3n de Provenza como colaboradores. Esta acci\u00f3n tutelar designada polo pai non estaba relacionada coa s\u00faa idade, sen\u00f3n coa desconfianza do defunto rei, porque o seu fillo se rebelara o ano anterior. \nEn setembro dese ano os homes de confianza (Bernardo Plantapilosa, Hugo o Abade, Bos\u00f3n de Provenza e Teodorico de Vergy) do reino dos francos occidentais, coroaron rei as Lu\u00eds III respectando a derradeira vontade de Lu\u00eds II pero inclu\u00edndo nesta coroaci\u00f3n ao irm\u00e1n mediano, Carlom\u00e1n, que pasar\u00eda \u00e1 historia como Carlom\u00e1n II. A cerimonia de coroaci\u00f3n tivo lugar na abad\u00eda beneditina de Ferri\u00e8res, preto de Montargis, e a cerimonia estivo presidida polo arcebispo Ansexiso de Sens. \nDistribuci\u00f3n de territorios.\nEn marzo de 880, nunha reuni\u00f3n en Amiens, tivo lugar un repartimento das responsabilidades do goberno: Lu\u00eds encargar\u00edase de Austria, mentres que o seu irm\u00e1n Carlom\u00e1n far\u00edase cargo de Borgo\u00f1a, Aquitania e a Septimania. \n\u00c1 morte de Lotario II de Lotarinxia, os seus t\u00edos Carlos o Calvo (rei dos francos occidentais) e Lu\u00eds o Xerm\u00e1nico (rei dos francos orientais) non reco\u00f1eceron ao fillo bastardo de Lotario, Hugo, que era duque de Alsacia, e repart\u00edronse os seus territorios co tratado de Meersen de 870. Nove anos despois, Hugo levantouse contra o neto de Carlos o Calvo, tentando recuperar os territorios que foran do seu pai. \nO t\u00edo de Hugo, duque de Alsacia, chamado Lu\u00eds o Mozo, conv\u00e9rtese en inimigo de Lu\u00eds III, o motivo tam\u00e9n \u00e9 tentar recuperar os territorios usurpados de Lotarinxia. Para facer fronte ao ataque normando, os dous irm\u00e1ns Lu\u00eds III e Carlom\u00e1n II v\u00edronse obrigados a negociar a paz. A principios do ano 880 asinan o Tratado de Ribemont. \nCando todo parec\u00eda estar dirixido \u00e1 paz, xurdiu un novo inimigo. O que fora nomeado conselleiro, Bos\u00f3n de Provenza, proclamouse rei (da Borgo\u00f1a Cisxurana, inclu\u00edda a Provenza). En agosto do ano 880, entraron en batalla contra Bos\u00f3n, preto da cidade de M\u00e2con. Pero as tropas de Bos\u00f3n non foron derrotadas ata a batalla de Cr\u00eaches-sur-Sa\u00f4ne, coa que os carolinxios recuperaron o condado de M\u00e2con.\nLoita contra os viquingos.\nO 30 de novembro de 879, preto do r\u00edo Viena, Lu\u00eds e Carlom\u00e1n enfront\u00e1ronse aos viquingos, resultando vitoriosos. \nEn agosto de 881 os viquingos volveron atacar, pero os invasores foron derrotados na batalla de Saucourt-en-Vimeu, na que morreron uns 8.000 viquingos. Esta vitoria pasou \u00e1 historia contada nun poema co\u00f1ecido como o \"Ludwigslied\" ou a \"Chanson de Louis\" (tam\u00e9n co\u00f1ecido en franc\u00e9s porque o manuscrito se conserva en Valenciennes; a \"canci\u00f3n de Lu\u00eds\" en galego), escrito en antigo alto alem\u00e1n, a lingua precursora do alem\u00e1n actual. \nMorte de Lu\u00eds.\nLu\u00eds III tivo unha vida curta, morreu o 5 de agosto de 882, cando ti\u00f1a uns 19 anos. Fracturou o cranio contra o lintel dunha porta demasiado baixa mentres pasaba por baixo de a cabalo, segundo contan perseguindo a filla dun tal Germond. O seu corpo foi sepultado na abad\u00eda de Saint-Denis e o seu irm\u00e1n debeu gobernar en solitario dese aquela."}
{"id": "484381", "revid": "624", "url": "https://gl.wikipedia.org/wiki?curid=484381", "title": "Lu\u00eds II o Tatexo", "text": ""}
{"id": "484383", "revid": "624", "url": "https://gl.wikipedia.org/wiki?curid=484383", "title": "Od\u00f3n I de Francia", "text": ""}
{"id": "484384", "revid": "25871", "url": "https://gl.wikipedia.org/wiki?curid=484384", "title": "Ra\u00fal I de Francia", "text": "Ra\u00fal ou Rodolfo I de Borgo\u00f1a e I de Francia, nado en 890 e finado en Auxerre o 15 de xaneiro de 936, foi duque de Borgo\u00f1a (921 - 923) e rei de Francia (923 - 936). \nTraxectoria.\nFamilia.\nNaceu no 890, sendo fillo de Ricardo I de Borgo\u00f1a e da s\u00faa muller Adelaida de Auxerre. Era neto pola li\u00f1a paterna do nobre Bivin, fillo posibelmente de Bos\u00f3n o Vello, e por li\u00f1a materna de Conrado II de Auxerre. Casou con Emma de Francia, irm\u00e1 de Hugo o Grande, conde de Par\u00eds. Desta uni\u00f3n, s\u00f3 tiveron un fillo chamado Lu\u00eds, que faleceu en 934. \nDucado de Borgo\u00f1a e Reino de Francia.\nSucedeu ao seu pai Roberto I o Xusticeiro \u00e1 s\u00faa morte en 921 no Ducado de Borgo\u00f1a, pero renunciou a el para se converter en rei de Francia en 923 despois da batalla de Soissons, na que destronaron a Carlos III de Francia. Unha asemblea de nobres franceses elixiuno \u00e1 morte do rei Roberto I de Francia. \nComo rei de Francia tivo que se enfrontar a varias invasi\u00f3ns por parte dos viquingos nas costas francesas, as\u00ed como dos maxiares, que deron invadido a Borgo\u00f1a e Reims en 924. Ra\u00fal morreu sen descendencia en 936. "}
{"id": "484389", "revid": "624", "url": "https://gl.wikipedia.org/wiki?curid=484389", "title": "Reis de Francia", "text": ""}
{"id": "484438", "revid": "56817", "url": "https://gl.wikipedia.org/wiki?curid=484438", "title": "Two Hands (\u00e1lbum)", "text": "Two Hands \u00e9 o cuarto \u00e1lbum de estudio da banda estadounidense de indie rock Big Thief, publicado o 11 de outubro de 2019 a trav\u00e9s do selo 4AD. O disco chegou cinco meses despois do lanzamento do terceiro \u00e1lbum do grupo, \"U.F.O.F.\", e \u00e9 descrito como o seu \"xemelgo de terra\". Foi precedido polos sinxelos \"Not\" e \"Forgotten Eyes\".\nA publicaci\u00f3n en li\u00f1a \"Pitchfork Media\" situouno no posto 13 da s\u00faa lista dos 50 mellores \u00e1lbums do ano 2019."}
{"id": "484439", "revid": "5132", "url": "https://gl.wikipedia.org/wiki?curid=484439", "title": "Chiefs (rugby)", "text": ""}
{"id": "484440", "revid": "5132", "url": "https://gl.wikipedia.org/wiki?curid=484440", "title": "Hurricanes (rugby)", "text": ""}
{"id": "484441", "revid": "54336", "url": "https://gl.wikipedia.org/wiki?curid=484441", "title": "Arciprestado de Tui-Entenza", "text": "O arciprestado de Tui-Entenza \u00e9 un arciprestado pertencente \u00e1 diocese de Tui-Vigo. \nHistoria e xeograf\u00eda.\nFormouse no ano 2016, como resultado da fusi\u00f3n dos Arciprestados de Tui e Entenza, a\u00ednda que algunhas parroquias desta \u00faltima pasaron a formar parte do novo arciprestado de Tea-Condado. \nEn total, o arciprestado abrangue 15 parroquias dos concellos de Salceda de Caselas, Tomi\u00f1o e Tui. Limita cos arciprestados da Guarda-Tebra, Mi\u00f1or, A Louri\u00f1a e Tea-Condado. O r\u00edo Mi\u00f1o exerce de fronteira coa diocese de Viana do Castelo (Portugal). \nToma o seu nome da cidade de Tui e mais da parroquia de Entenza. "}
{"id": "484443", "revid": "98629", "url": "https://gl.wikipedia.org/wiki?curid=484443", "title": "Angel Olsen", "text": "Angel Olsen, nada o 22 de xaneiro de 1987 en St. Louis, Missouri, e unha m\u00fasico e cantautora estadounidense de St. Louis, Missouri que no presente vive en Asheville, Carolina do Norte.\nBiograf\u00eda.\nPrimeiros anos e educaci\u00f3n.\nAos tres anos de idade Olsen foi adoptada por unha familia de acollida que coidara dela dende pouco despois de nacer. A diferenza de idade entre ela e os seus pais deixoulle unha grande impresi\u00f3n. \"Debido a que hai tantas d\u00e9cadas de diferenza entre n\u00f3s, interesoume m\u00e1is como foi a s\u00faa infancia\", dixo dos seus pais, que a\u00ednda viven en St. Louis. \"Fantaseaba sobre como ser\u00eda ser mozo nos anos 30 e 50, m\u00e1is que outros nenos da mi\u00f1a idade\". Olsen explicou que \"mi\u00f1a nai s\u00f3 ten esa capacidade para os fillos\". A pesar de que nos seus primeiros anos de adolescensia quer\u00eda ser unha \"pop star\", os seus intereses cambiaron posteriormente no instituto. Olsen f\u00edxose m\u00e1is introvertida, asistindo regularmente a concertos de punk rock e m\u00fasica noise no Lemp Neighborhood Arts Center e no Creepy Crawl, ademais de ir a concertos de rock cristi\u00e1n na cidade. Comezou a aprender a tocar o piano e a guitarra e compo\u00f1\u00eda a s\u00faa propia m\u00fasica. Dous anos despois de graduarse no Tower Grove Christian High School, Olsen mudouse a Chicago.\nCarreira.\nTras lanzar o seu primeiro EP, \"Strange Cacti\", e un \u00e1lbum de estrea, \"Half Way Home\", a trav\u00e9s do selo Bathetic Records, Olsen fichoi por Jagjaguwar, que editou o seu \u00e1lbum \"Burn Your Fire for No Witness\" o 17 de febreiro de 2014. O \u00faltimo tema do disco, \"Windows\", apareceu no episodio final da serie orixinal de Netflix \"13 Reasons Why\" en 2017.\nO terceiro \u00e1lbum de Olsen, \"My Woman,\" foi editado o 2 de setembro de 2016. A cr\u00edtico de \"Consequence Of Sound\" Ciara Dolan describiu o \u00e1lbum como un \"disco sorprendente de forza e honestidade inalcanzables\", mentres que Jenn Pelly de \"Pitchfork\" dixo del que era \"o seu mellor disco ata agora\".\nAdemais do seu traballo con Bonnie \"Prince\" Billy e The Cairo Gang, Olsen colaborou con outras figuras notables do indie rock estadounidense, como Tim Kinsella de Cap'n Jazz, LeRoy Bach de Wilco, e Cass McCombs. A s\u00faa colaboraci\u00f3n con Kinsella e Bach, ademais de co poeta de Chicago Marvin Tate, deu como resultado o \u00e1lbum \"Tim Kinsella Sings the Songs of Marvin Tate by Leroy Bach Featuring Angel Olsen\" que o prupo publicou a trav\u00e9s do selo de Indian\u00e1polis Joyful Noise Recordings o d\u00eda 3 de decembro de 2013.\nO seu cuarto \u00e1lbum, \"All Mirrors\", foi publicado o 4 de outubro de 2019 con aclamaci\u00f3n da cr\u00edtica. Laura Snapes de \"Pitchfork\" describiu o \u00e1lbum como \"breathtaking\", mentres que Alexis Petridis de \"The Guardian\" dixo que era \"desafiante e intrigante\" e Luke Saunders de \"Happy Mag\" describ\u00eduno como un cambio de \"transcendencia teatral\" en comparaci\u00f3n cos seus anteriores traballos.\nEn 2019 o produtor Mark Ronson contou con Olsen no seu \u00e1lbum \"Late Night Feelings\", no que tam\u00e9n participaron Miley Cyrus e Camila Cabello.\nO 28 de agosto de 2020 Olsen publicou o seu quinto \u00e1lbum de estudio, \"Whole New Mess\", a trav\u00e9s de Jagjaguwar. O \u00e1lbum conta con temas de \"All Mirrors\" arranxados nun estilo m\u00e1is \u00edntimo.\nEn 2020, Olsen publicou varias remesturas de lanzamentos populares. O 9 de abril Olsen publicou unha remestura de \"All Mirrors\" producida por Johnny Jewel de Chromatics. O 3 de xu\u00f1o Olsen lanzou unha remestura de \"New Love Cassette\" producida por Mark Ronson co cal colaborara no tema \"True Blue\". Tam\u00e9n en 2020 Olsen traballou nunha versi\u00f3n de \"Mr. Lonely\", orixinalmente de Bobby Vinton, para o filme \"Kajillionaire\" dirixido por Miranda July. Olsen colaborou co compositor de m\u00fasica para pel\u00edculas Emile Mosseri na versi\u00f3n que foi lanzada o 16 de setembro de 2020 e que foi inclu\u00edda na banda sonora.\nO 30 de marzo de 2021 Olsen anunciou unha edici\u00f3n especial en boxset titulada \"Songs of the Lark and Other Far Memories\", que cont\u00e9n os seus dous anteriores \u00e1lbums, \"All Mirrors\" e \"Whole New Mess\", xunto con demos, canci\u00f3ns reelaboradas, remesturas e versi\u00f3ns para pechar ese cap\u00edtulo da s\u00faa carreira, editada a trav\u00e9s de Jagjaguwar. Anunciouse co sinxelo principal \"It's Every Season [Whole New Mess]\", lanzado o 7 de maio de 2021. \nO 20 de maio de 2021 Olsen lanzou un sinxelo con Sharon Van Etten, \"Like I Used To\", que foi producido por John Congleton. Olsen e Van Etten aparecen no v\u00eddeo musical con peiteados tipo \"shag\" moi semellantes.\nO 20 de agosto de 2021 Olsen publicou o seu cuarto EP, \"Aisles\", formado por cinco versi\u00f3ns de temas populares dos anos 80. O escritor de \"Pitchfork\" Evan Rytlewski describ\u00eduno como \"unha partida inusual para unha compositora que sempre apostou todo pola s\u00faa convicci\u00f3n\".\nEn 2021 tam\u00e9n recibiu o Libera Awards \u00e1 mellor gravaci\u00f3n de folk/bluegrass polo seu \u00e1lbum \"Whole New Mess\" (Jagjaguwar) da American Association of Independent Music (A2IM).\nO sexto \u00e1lbum de estudio de Olsen, \"Big Time\", editouse o 3 de xu\u00f1o de 2022. O disco foi precedido polo sinxelo principal \"All the Good Times\", e por \"Big Time\"."}
{"id": "484444", "revid": "98629", "url": "https://gl.wikipedia.org/wiki?curid=484444", "title": "P\u00e1jaros de verano", "text": "P\u00e1jaros de verano \u00e9 un filme de 2018 dirixido por Ciro Guerra e Cristina Gallego. \u00c9 un filme colombiano en coproduci\u00f3n con Dinamarca, M\u00e9xico, Alema\u00f1a, Su\u00edza e Francia. O filme, ambientado entre as d\u00e9cadas de 1960 e 1980, narra o ascenso e a ca\u00edda dunha familia wayuu produto da bonanza marimbera.\nFoi escollido para inaugurar a 50\u00aa edici\u00f3n da secci\u00f3n Directors' Fortnight no Festival Internacional de Cinema de Cannes de 2018. Foi escollido como candidato de Colombia para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, chegando a clasificarse na lista curta de decembro. \"P\u00e1jaros de verano\" recibiu o premio \u00f3 mellor filme no Festival de Biarritz Am\u00e9rique Latine en 2018, premio que outorga sete mil euros para distribu\u00edr o filme en Francia.\nSinopse.\nO filme conta o alzamento e a ca\u00edda dunha familia wayuu durante os inicios do narcotr\u00e1fico en Colombia. Abrangue dende finais da d\u00e9cada de 1960 e a de 1970 e est\u00e1 dividido en cinco cap\u00edtulos (\"cantos\"): \"Hierba salvaje 1968\", \"Las tumbas 1971\", \"La bonanza 1979\", \"La guerra 1980\" e \"El limbo\"."}
{"id": "484450", "revid": "1131", "url": "https://gl.wikipedia.org/wiki?curid=484450", "title": "Wilson Greatbatch", "text": "Wilson Greatbatch, nado en Buffalo o 6 de setembro de 1919 e finado en Williamsville o 27 de setembro de 2011, foi un enxe\u00f1eiro e inventor estadounidense que realizou avances no desenvolvemento do primeiro marcapasos card\u00edaco implant\u00e1bel, a\u00ednda que adoita ser reco\u00f1ecido como o inventor do marcapasos en xeral. Era graduado pola Universidade Cornell e a Universidade de Buffalo. Rexistrou m\u00e1is de 350 patentes, foi membro do National Inventors Hall of Fame e recibiu o Premio Lemelson-MIT en 1996.\nTraxectoria.\nPrimeiros anos.\nGreatbatch naceu en Buffalo, Nova York, e asistiu \u00e1 escola p\u00fablica West Seneca High School. Realizou o servizo militar e serviu durante a segunda guerra mundial, convert\u00e9ndose e xefe de radio da aviaci\u00f3n antes de recibir unha licenza honorable en 1945. Asistiu \u00e1 Universidade Cornell como parte do GI Bill, gradu\u00e1ndose cun B.E.E. en enxe\u00f1ar\u00eda el\u00e9ctrica en 1950; recibiu un mestrado pola Universidade de Buffalo en 1957. A Greatbatch gust\u00e1balle manipular obxectos, o que o levou a realizar outras cousas.\nAchegas ao desenvolvemento do marcapasos.\nOs marcapasos implant\u00e1beis constru\u00eddos por Greatbatch comezaron a empregarse en abril de 1960 logo de numerosas probas en animais. O uso de bater\u00edas de mercurio como fonte de enerx\u00eda foi a grande innovaci\u00f3n de Greatbatch, quen se baseou nos primeiros dispositivos suecos dese\u00f1ados por Rune Elmqvist. O primeiro paciente en recibir un deses marcapasos con bater\u00edas de mercurio viviu m\u00e1is de dezaoito meses.\nContra finais da d\u00e9cada de 1960, moitas compa\u00f1\u00edas nos Estados Unidos desenvolveron marcapasos accionados por un xerador termoel\u00e9ctrico de radiois\u00f3topos, mais foron superados polo desenvolvemento en 1971 da cela de ioduro de litio por Wilson Greatbatch. As celas de ioduro de litio ou \u00e1nodo de litio convert\u00e9ronse no est\u00e1ndar para futuros dese\u00f1os de marcapasos.\nPasamento.\nGreatbatch actuou como presb\u00edtero na igrexa presbiteriana Clarence, en que cantou no croro e daba clases na escola dominical.\nWilson Greatbatch faleceu aos 92 anos o 27 de setembro de 2011."}
{"id": "484451", "revid": "98629", "url": "https://gl.wikipedia.org/wiki?curid=484451", "title": "Lago Salton", "text": "O lago Salton, en ingl\u00e9s \"Salton Sea\", \u00e9 un lago endorreico e salino localizado no sur de California, ao suroeste dos Estados Unidos, na falla de Santo Andr\u00e9, predominantemente nos vales Imperial e de Coachella.\nXeograf\u00eda.\nO lago ocupa as zonas m\u00e1is baixas da bac\u00eda de Salton, no deserto de Colorado, nos Condados Imperial e Riverside, no sur de California. Tan baixas que a s\u00faa superficie est\u00e1 a 71,9 m baixo o nivel dol mar desde xaneiro de 2018.\nEnc\u00f3ntrase nun ambiente \u00e1rido e des\u00e9rtico, ao norte do val Imperial. Con 974\u00a0km\u00b2 de superficie, \u00e9 o lago m\u00e1is grande de California. Por\u00e9n, a s\u00faa superficie cambia de acordo ao seu abastecimento de auga que depende da que se usa para a agricultura, da evaporaci\u00f3n, das precipitaci\u00f3ns e do derramos.\nMide en termo medio de 24 a 56\u00a0km. O seu punto m\u00e1is profundo est\u00e1 1,5 m m\u00e1is alto que o punto m\u00e1is baixo do val da Morte. Est\u00e1 alimentado por varios r\u00edos: Nuevo (125\u00a0km), Whitewater e \u00c1lamo, as\u00ed como polas escorras agr\u00edcolas, os sistemas de drenaxe e os regatos.\nO lago Salton \u00e9 naturalmente salobre. Os terreos que o rodean conte\u00f1en sales depositadas por un antigo mar, desaparecido hai milenios. Eliminadas polos agricultores do pr\u00f3ximo val Imperial para faceren a terra cultiv\u00e1bel, acumul\u00e1ronse no lago, que \u00e9 agora m\u00e1is salgado que o oc\u00e9ano Pac\u00edfico.\nOrixe.\nA zona onde se encontra foi unha vez parte dun vasto mar interior que cubr\u00eda unha grande \u00e1rea do sur de California. Os xe\u00f3logos estiman que durante tres mill\u00f3ns de anos, polo menos durante todos os anos da era glacial do plistoceno, o r\u00edo Colorado depositou un gran delta na rexi\u00f3n sur do val Imperial. Finalmente, o delta chegou \u00e9 costa occidental do golfo de California, creando unha barreira que separaba a \u00e1rea do lago Salton dos conf\u00edns do norte do golfo. De non ser por esta barreira, toda a bac\u00eda do Salton, canda o val Imperial, somerxer\u00edanse, e o golfo estender\u00edase cara ao norte at\u00e9 a localidade de Indio.\nDesde a exclusi\u00f3n do oc\u00e9ano, a conca do Salton foi, ao longo dos s\u00e9culos, alternativamente un lago de auga doce, un lago endorreico cada vez m\u00e1is salino e unha conca des\u00e9rtica seca, dependendo dos fluxos dos r\u00edos e do equilibrio entre o fluxo de entrada e a perda de auga por evaporaci\u00f3n. Un lago existe s\u00f3 durante as \u00e9pocas en que a auga se rep\u00f3n cos r\u00edos e a chuvia, un ciclo que se repetiu moitas veces durante centos de miles de anos, talvez en ciclos cada 400 ou 500 anos.\nHistoria desde 1900.\nEn 1900 a Compa\u00f1\u00eda de Desenvolvemento de California comezou a constru\u00edr canles de rego para desviar auga do r\u00edo Colorado \u00e1 bac\u00eda de Salton, un leito seco do lago. Despois da construci\u00f3n destes canais de rego, a bac\u00eda de Salton f\u00edxose f\u00e9rtil durante un tempo, permitindo aos agricultores plantaren cultivos, sobre todo de froitas, noces, feo e dous terzos de vexetais de inverno consumidos nos Estados Unidos.\nO estado actual do lago comezou a formarse o ano 1905, cando, a causa das inundaci\u00f3ns producidas por un grande incremento do fluxo do r\u00edo Colorado, e a causa dun monumental erro de c\u00e1lculo nunha obra para escavar unha canle para a rega dos cultivos, rompeu un dique do r\u00edo, e un enorme caudal descendeu cara \u00e1 depresi\u00f3n do Salton. A auga continuou flu\u00edndo durante 18 meses, inundando fogares e granxas, e anegando 1.000\u00a0km\u00b2 de deserto. Durante m\u00e1is de dous anos a canle desviou case a totalidade do enorme caudal do Colorado cara \u00e1 bac\u00eda do Salton, antes de que os enxe\u00f1eiros puideran, finalmente, reparar o dique."}
{"id": "484460", "revid": "1576", "url": "https://gl.wikipedia.org/wiki?curid=484460", "title": "Marmelo (froito)", "text": ""}
{"id": "484467", "revid": "865", "url": "https://gl.wikipedia.org/wiki?curid=484467", "title": "Purple Mountains", "text": "Purple Mountains foi un proxecto musical estadounidense de indie rock formado polo m\u00fasico e poeta David Berman. O proxecto estreouse en maio de 2019, unha d\u00e9cada despois da disoluci\u00f3n do seu anterior grupo, Silver Jews. O \u00e1lbum \"Purple Mountains\" foi publicado en xullo de 2019. O disco gravouse principalmente en Chicago e foi producido por Jarvis Taveniere e Jeremy Earl da banda Woods.\nO proxecto supostamente quedou disolto despois da morte de Berman o 7 de agosto de 2019.\nHistoria.\nBerman regresou \u00e1 m\u00fasica no ano 2018, coproducindo o aclamado \u00e1lbum de Yonatan Gat \"Universalists\". O 12 de decembro de 2018 Bob Nastanovich, antigo membro de Pavement e Silver Jews, revelou no seu podcast \"Three Songs\" que David Berman editar\u00eda m\u00fasica nova en 2019 baixo o nome Purple Mountains, que tam\u00e9n era o nome do blog de Berman.\nO 10 de maio de 2019 Berman editou a s\u00faa primeira m\u00fasica en m\u00e1is dunha d\u00e9cada, un sinxelo titulado \"All My Happiness Is Gone\", lanzado en vinilo por Drag City usando o alcume Purple Mountains. O sinxelo incl\u00fae d\u00faas remesturas da canci\u00f3n, \"All My Happiness Is Wrong\" de Noah Count e \"All My Happiness Is Long\" de Mark Nevers con gravaci\u00f3ns recortadas de Dave Cloud. Tam\u00e9n acreditaba a Berman, Jeremy Earl e Jarvis Taveniere de Woods, Aaron Neveu e a compositora Anna St. Louis. O sinxelo foi editado dixitalmente o 17 de maio de 2019 co anuncio dun \u00e1lbum. O disco, \"Purple Mountains\", acompa\u00f1ado por unha xira polos Estados Unidos, apareceu o d\u00eda 12 de xullo. \"Darkness and Cold\" foi editado como segundo sinxelo do \u00e1lbum o 11 de xu\u00f1o de 2019. \"Margaritas at the Mall\" ser\u00eda o terceiro e derradeiro sinxelo, apararecido o 28 de xu\u00f1o.\nUnha remestura de \"All My Happiness Is Gone\" feita polo grupo australiano de m\u00fasica electr\u00f3nica The Avalanches, coa cal Berman colaborara no pasado, foi comisionada por el, pero un problema de licenzas impediu que se liberase a s\u00faa versi\u00f3n.\nBerman suicidouse o d\u00eda 7 de agosto de 2019."}
{"id": "484468", "revid": "5863", "url": "https://gl.wikipedia.org/wiki?curid=484468", "title": "Arciprestado de Tea-Condado", "text": "O arciprestado de Tea-Condado \u00e9 un arciprestado pertencente \u00e1 diocese de Tui-Vigo. Abrangue 49 parroquias e 5 anexos dos concellos de Mondariz, As Neves, Ponteareas e Salvaterra de Mi\u00f1o. \nHistoria.\nFoi creado polo Decreto do 29 de xu\u00f1o de 2016, mediante fusi\u00f3n dos arciprestados de Tea e Salvaterra, e a anexi\u00f3n das parroquias de Ponteareas e Salvaterra de Mi\u00f1o que antes pertenc\u00edan \u00f3 arciprestado de Entenza; que a s\u00faa vez se fusionou co de Tui, formando o arciprestado de Tui-Entenza.\nXeograf\u00eda.\nO arciprestado as\u00e9ntase na bisbarra do Condado, e \u00e9 atravesado polo r\u00edo Tea. Estas d\u00faas caracter\u00edsticas danlle o nome de Tea-Condado. Limita cos arciprestados de Redondela-Oitav\u00e9n, Montes-Mondariz, San Marti\u00f1o, Tui-Entenza e A Louri\u00f1a; todos eles da diocese Tui-Vigo. Ademais, limita polo sur co arciprestado de Mon\u00e7\u00e3o, pertencente \u00e1 diocese portuguesa de Viana do Castelo.\nParroquias e Anexos.\nAs seguintes parroquias e anexos integran o arciprestado de Tea-Condado:"}
{"id": "484469", "revid": "27155", "url": "https://gl.wikipedia.org/wiki?curid=484469", "title": "Super-Kamiokande", "text": "Sucesor do Kamiokande, \u00e9 un detector de part\u00edculas situado no Xap\u00f3n.\nEst\u00e1 situado nunha antiga mina baixo o Monte Ikeno, Xap\u00f3n central, a 1000 m de profundidade. O detector est\u00e1 encastrado nun tanque cil\u00edndrico de 41,4 m de altura de aceiro inoxidable. No seu interior hai 50 000 toneladas de auga ultra pura, cuns 13 000 fotosensores, burbullas douradas que detectan o resplandor das explosi\u00f3ns de luz producida polos neutrinos que pasan \u00f3 seu trav\u00e9s."}
{"id": "484474", "revid": "98629", "url": "https://gl.wikipedia.org/wiki?curid=484474", "title": "Jos\u00e9 Gir\u00f3n Baz\u00e1n", "text": "Jos\u00e9 Gir\u00f3n Baz\u00e1n, nado en Barrios de Salas (O Bierzo) en 1909 e finado en Francia en 1959, foi un guerrilleiro antifranquista.\nTraxectoria.\nDe familia campesi\u00f1a. Loitou na guerra civil na fronte de Asturias, onde perdeu un ollo por unha esquirla de bala en setembro de 1937. Foi evacuado a Catalu\u00f1a. En xaneiro de 1939 logrou pasar a Francia. No distrito de Deux-S\u00e8vres entrou en contacto co \u00faltimo alcalde republicano de Barrios de Salas. Empiezou a traballar nas minas de carb\u00f3n, pero cando en 1940 Francia firmou o armisticio coa Alema\u00f1a nazi, a s\u00faa zona de residencia quedou baixo o control dos alem\u00e1ns. A s\u00faa muller e a filla de tres meses foron deportadas a Espa\u00f1a. Jos\u00e9 foi conducido a Angulema e deportado no Convoi dos 927, enganado en direcci\u00f3n ao campo de concentraci\u00f3n de Mauthausen-Gusen. Con identidade falsa logrou sa\u00edr vivo despois de sete meses no campo. Reencontrouse coa s\u00faa muller en Francia, coa que tivo outra filla e un var\u00f3n. Morreu de silicose en 1959."}
{"id": "484475", "revid": "35560", "url": "https://gl.wikipedia.org/wiki?curid=484475", "title": "Tesla Motors", "text": ""}
{"id": "484483", "revid": "1410", "url": "https://gl.wikipedia.org/wiki?curid=484483", "title": "Casa da Moeda de The Dalles", "text": "A Casa da Moeda de Dalles foi un proxecto de f\u00e1brica de moeda estadounidense na localidade de The Dalles, en Oreg\u00f3n, chamada a ser unha das ramas da Casa da Moeda dos Estados Unidos. \nA construci\u00f3n do seu edificio iniciouse en 1869, a\u00ednda que non chegou a completarse e a Casa da Moeda non chegou a entrar en funcionamento.\nHistoria.\nEn 1860 descubr\u00edronse veas de ouro en Idaho, o que, unido \u00e1 Febre do Ouro do leste de Oreg\u00f3n, creou a necesidade de contar cunha casa de moeda no noroeste do Pac\u00edfico. Malia as dificultades ocasionadas pola Guerra Civil que se estaba a desenvolver, en 1862 dirix\u00edronse cara \u00e1s novas explitaci\u00f3ns aur\u00edferas unhas 80.000 persoas. Como a ceca m\u00e1is pr\u00f3xima era a Casa da Moeda de San Francisco, comezou a utilizrse o ouro en po como moeda nos intercambios comerciais na zona de The Dalles, xa que o env\u00edo do metal ata San Francisco para a s\u00faa fundici\u00f3n e a s\u00faa cu\u00f1axe resultaba demasiado caro e perigoso. Esta situaci\u00f3n xustificaba o establecemento dunha ceca nas proximidades.\nO senador por Oreg\u00f3n James W. Nesmith presentou xa en 1862 un proxecto de lei para a instalaci\u00f3n dunha casa de moeda en Portland, que non tivo \u00e9xito. Mais o 4 de xullo de 1864, o Congreso si que deu o prace para o establecemento dunha nova rama da Casa da Moeda dos Estados Unidos en The Dalles (daquela co\u00f1ecida como Dalles City), para a cu\u00f1axe de moedas de ouro e de prata. O ano seguinte, un novo proxecto de lei, novamente frustrado, intentou levar a Portland a instalaci\u00f3n da nova ceca.\nWilliam Logan, un axente da Oficina de Asuntos Ind\u00edxenas, foi escollido como comisionado para a construci\u00f3n e a posta en marcha da nova casa de moeda e como primeiro director da instituci\u00f3n, mais o seu falecemento no naufraxio do \"S. S. Brother Jonathan\" durante o seu traslado a The Dalles impediuno.\nMary Laughlin doou o 6 de xullo de 1865 uns terreos para a construci\u00f3n da ceca, e neles comezou a erguerse o edificio, baixo a direcci\u00f3n de Harvey A. Hogue como novo superintendente. No entanto, o proxecto comezou a acumular sucesivos atrasos, paralelamente \u00e1 diminuci\u00f3n da Febre do Ouro e \u00e1 apertura da li\u00f1a de ferrocarril do Pac\u00edfico central. Esta situaci\u00f3n motivou que a necesidade dunha nova ceca se fose esvaecendo antes mesmo de que se finalizasen as obras e se instalase a maquinaria de cu\u00f1axe. \nEn 1869 complet\u00e1ronse o soto e un dos andares, mais as obras cesaron en 1870. O ano seguinte, un incendio destru\u00edu unha gran parte da cidade; o feito de que as obras da ceca estivesen no medio dun quinteiro fixo de cortalumes e impediu que o lume seguise estend\u00e9ndose pola cidade. Finalmente, as obras abandon\u00e1ronse definitivamente en 1873.\nEn 1875, o Goberno federal entregoulle a estrutura inacabada do edificio ao Estado de Oreg\u00f3n, e logo pasou a mans privadas en 1889. Na d\u00e9cada de 1940, o edificio foi utilizado pola \"Columbia Warehouse Company\". Un novo incendio en 1943 deteriorou a construci\u00f3n, que logrou ser reparada en 1947. Posteriormente a propiedade pasou a \"Ralph's Transfer &amp; Storage Co\"., ata que en 2007, logo dunhas importantes obras de remodelaci\u00f3n por valor de 1,5 mill\u00f3ns de d\u00f3lares, pasou a ser a sede da empresa \"Erin Glenn Winery\" .\nO edificio.\nTr\u00e1tase dun edificio de pedra cun soto e unha soa planta, de 11 metros de altura, con fiestras arqueadas e teito plano. A pedra foi extra\u00edda de Mill Creek e transportada ata al\u00ed en vag\u00f3ns. A s\u00faa superficie \u00e9 de 15 m x 18 m e o di\u00f1eiro investido na s\u00faa construci\u00f3n foi de 105.000 d\u00f3lares. \nConstru\u00eduse no centro dun quinteiro e os planos orixinais prev\u00edan que dispuxese de d\u00faas plantas, de 27 m x 16 m. Posteriormente engad\u00eduselle unha nova secci\u00f3n de formig\u00f3n pola fachada norte."}
{"id": "484485", "revid": "65337", "url": "https://gl.wikipedia.org/wiki?curid=484485", "title": "Casa de Moeda de The Dalles", "text": ""}
{"id": "484486", "revid": "65337", "url": "https://gl.wikipedia.org/wiki?curid=484486", "title": "Ceca de The Dalles", "text": ""}
{"id": "484487", "revid": "65337", "url": "https://gl.wikipedia.org/wiki?curid=484487", "title": "The Dalles Mint", "text": ""}
{"id": "484488", "revid": "5863", "url": "https://gl.wikipedia.org/wiki?curid=484488", "title": "Manuel Mari\u00f1o", "text": "O nome Manuel Mari\u00f1o pode referirse a:"}
{"id": "484491", "revid": "5132", "url": "https://gl.wikipedia.org/wiki?curid=484491", "title": "Waratahs", "text": ""}
{"id": "484492", "revid": "5132", "url": "https://gl.wikipedia.org/wiki?curid=484492", "title": "Rebels", "text": ""}
{"id": "484499", "revid": "98629", "url": "https://gl.wikipedia.org/wiki?curid=484499", "title": "Teobaldo III de Champa\u00f1a", "text": "Teobaldo III de Champa\u00f1a, nado o 13 de maio de 1179 e finado 24 de maio de 1201, foi conde de Champa\u00f1a desde 1197 ata a s\u00faa morte en 1201, e foi o irm\u00e1n m\u00e1is novo de Henrique II de Champa\u00f1a, rei de Xerusal\u00e9n.\nTraxectoria.\nTeobaldo era o fillo m\u00e1is novo de Henrique I de Champa\u00f1a e Mar\u00eda de Francia e de Aquitania, filla de Lu\u00eds VII de Francia e Leonor de Aquitania. Converteuse en conde de Champa\u00f1a en 1197 trala morte do seu irm\u00e1n m\u00e1is vello Henrique II de Champa\u00f1a, rei de Xerusal\u00e9n. O 1 de xullo de 1199 Teobaldo casou con Branca de Navarra en Chartres. O 28 de novembro de 1199, varios nobres de Francia reun\u00edronse na corte de Teobaldo para asistir a un torneo (concretamente no seu castelo de Ecry-sur-Aisne), inclu\u00eddo o predicador Foulques de Neuilly . Un ano antes, en 1198, o papa Inocencio III pedira a Cuarta Cruzada e os nobres reunidos na corte de Teobaldo decidiron \"coller a cruz\" e escolleron a Teobaldo como l\u00edder. Pero Teobaldo morreu o 24 de maio de 1201 e foi elixido novo caudillo Bonifacio I de Montferrat .\nTeobaldo foi sucedido no condado de Champa\u00f1a polo seu fillo p\u00f3stumo, Teobaldo IV de Champa\u00f1a. Branca recibiu os seus sete castelos en \u00c9pernay, Vertus, S\u00e9zanne, Chantemerle, Pont-sur-Seine, Nogent-sur-Seine e M\u00e9ry-sur-Seine, e todas as dependencias destes castelos \u00e1 morte do seu marido, e tam\u00e9n se converteu en rexente nos pr\u00f3ximos 21 anos. Tam\u00e9n o seu fillo Teobaldo IV de Champa\u00f1a converteuse en rei de Navarra tras a morte sen fillos de Sancho VII de Navarra ."}
{"id": "484504", "revid": "23204", "url": "https://gl.wikipedia.org/wiki?curid=484504", "title": "It Chapter Two", "text": "It Chapter Two \u00e9 un filme estadounidense de 2019 dirixido por Andy Muschietti. \u00c9 a secuela do filme de 2017 \"It\", e \u00e1mbolos dous est\u00e1n baseados na novela hom\u00f3nima de Stephen King publicada en 1986. O gui\u00f3n foi escrito por Gary Dauberman e a historia est\u00e1 ambientada en 2016, 27 anos despois da historia do primeiro filme. Est\u00e1 protagonizado por Jessica Chastain, James McAvoy, Bill Hader, Isaiah Mustafa, Jay Ryan, James Ransone, Andy Bean e Bill Skarsg\u00e5rd, quen retoma o papel como Pennywise.\nAs conversas sobre a secuela de \"It\" comezaron en febreiro de 2016. En setembro de 2017, New Line Cinema anuniciou o seu lanzamento en setembro de 2019, con Dauberman escribindo o gui\u00f3n e Muschietti como director. A fotograf\u00eda principal comezou o 19 de xu\u00f1o de 2018, en Pinewood Toronto Studios e en localizaci\u00f3ns en Port Hope, Oshawa e Toronto, rematando o 31 de outubro de 2018. O filme foi producido por New Line Cinema, Double Dream, Vertigo Entertainment e Rideback, e foi distribu\u00eddo por Warner Bros. Pictures.\n\"It Chapter Two\" estreouse nos Os \u00c1nxeles o 26 de agosto de 2019, e nos cinemas dos Estados Unidos o 6 de setembro de 2019, en formato 2D, Dolby Cinema e IMAX. Recadou m\u00e1is de 472 mill\u00f3ns de d\u00f3lares en todo o mundo. Recibiu valoraci\u00f3ns dispares por parte da cr\u00edtica, que eloxiou a actuaci\u00f3n e as tem\u00e1ticas, mais criticou a s\u00faa duraci\u00f3n de case 3 horas e os sustos m\u00e1is d\u00e9biles comparando coa s\u00faa predecesora."}
{"id": "484509", "revid": "5863", "url": "https://gl.wikipedia.org/wiki?curid=484509", "title": "El Mi\u00f1o (1857)", "text": ""}
{"id": "484514", "revid": "23204", "url": "https://gl.wikipedia.org/wiki?curid=484514", "title": "The Favourite", "text": "The Favourite \u00e9 un filme de 2018 dirixido por Yorgos Lanthimos e escrito por Deborah Davis e Tony McNamara. \u00c9 unha coproduci\u00f3n entre o Reino Unido, os Estados Unidos de Am\u00e9rica e Irlanda. Ambientado na Inglaterra do s\u00e9culo XVIII, o filme aborda a relaci\u00f3n entre d\u00faas curm\u00e1s, Sarah, duquesa de Marlborough (Rachel Weisz) e Abigail Masham (Emma Stone), quen tam\u00e9n se converteu en baronesa de Masham, no seu intento por converterse na favorita da Corte de Ana de Gran Breta\u00f1a (Olivia Colman). A rodaxe realizouse en Hatfield House en Hertfordshire e no Hampton Court, Surrey, entre marzo e maio de 2017."}
{"id": "484516", "revid": "23204", "url": "https://gl.wikipedia.org/wiki?curid=484516", "title": "Francesca L\u00f3pez da Silva", "text": "Francesca (Frankie) L\u00f3pez da Silva ou Francesca L\u00f3pez d\u00b4a Silva \u00e9 unha artista pl\u00e1stica e autora galega, nada no Ferrol en 1968. Traballa como ilustradora e escritora de libros para infantes, pintura e escultura.\nTraxectoria.\n\u00c9 unha ilustradora e escritora de libros infant\u00eds, pintora, acuarelista e escultora natural do Ferrol que reside en Vigo. A orixe da s\u00faa familia sit\u00faase entre Quiroga e O Courel. Esta entorna das s\u00faas estad\u00edas de nena, de lendas e paisaxe da Ribeira Sacra son inspiraci\u00f3n para as s\u00faas obras, como ilustra en \"Drag\u00f3ns no Courel\" . Noutras obras destaca a vertente social e educadora, onde os valores positivos da natureza dos animais con responsabilidade xoga o roll dominante. Os seus libros de contos est\u00e1n publicados pola editorial Elvira . Imparte obradoiros para nenos e nenas e contacontos .\nNo ano 2019 presentou \"Ner\u00f3n, o canci\u00f1o que roda por Vigo\" como resultado do \u00e9xito xurdiu a cooperaci\u00f3n e apoio da autora/ilustradora coa firma de moda Dolores Promesas. No Nadal 2019-2020 foi libro recomendado de Literatura Infantil e Xuvenil Galega, listaxe da LIX galega, para agasallar."}
{"id": "484518", "revid": "23204", "url": "https://gl.wikipedia.org/wiki?curid=484518", "title": "Kathy Wilcox", "text": "Kathi Lynn Wilcox, nada o 19 de novembro de 1969, \u00e9 unha m\u00fasico estadounidense. \u00c9 a baixista de The Julie Ruin e tocou en bandas como Bikini Kill, The Casual Dots e The Frumpies.\nTraxectoria.\nWilcox foi ao The Evergreen State College onde estudou cine e traballou con Tobi Vail nunha tenda de bocadillos. Durante ese tempo ela e as s\u00faas amigas Kathleen Hanna e Vail collaboraron nun fanzine feminista titulado \"Bikini Kill\". As tres mulleres recrutaron \u00e1 guitarrista Billy Karren e formaron unha banda feminista tam\u00e9n chamada Bikini Kill. Wilcox proporcionou voces, baixos e bater\u00edas para o grupo, que estivo activo ata o ano 1997 e \u00e9 considerado unha das bandas definitivas do movemento riot grrrl. Wilcox despois actuou nas bandas The Feebles, The Frumpies, Star Sign Scorpio e colaborou con Christina Billotte e Steve Dore en The Casual Dots. No presente traballa coa s\u00faa compa\u00f1eira en Bikini Kill Kathleen Hanna na banda The Julie Ruin.\nWilcox colaborou co membro de Fugazi Brendan Canty na canci\u00f3n principal do programa para nenos orientado ao punk \"Pancake Mountain\"."}
{"id": "484519", "revid": "22570", "url": "https://gl.wikipedia.org/wiki?curid=484519", "title": "Eddy Current Suppression Ring", "text": "Eddy Current Suppression Ring \u00e9 unha banda australiana de garage rock formada no ano 2003 en Melbourne. Ata a data o grupo leva publicados catro \u00e1lbums de estudio."}
{"id": "484522", "revid": "98629", "url": "https://gl.wikipedia.org/wiki?curid=484522", "title": "Mamma Mia! Here We Go Again", "text": "Mamma Mia! Here We Go Again \u00e9 un filme brit\u00e1nico-estadounidense de 2018 escrito e dirixido por Ol Parker. O argumento bas\u00e9ase nunha historia creada por Parker, Catherine Johnson e Richard Curtis. \u00c9 a secuela do filme de 2008 \"Mamma Mia!\", que \u00e1 s\u00faa vez se basea no musical hom\u00f3nimo de West End/Broadway empregando a m\u00fasica de ABBA. Est\u00e1 protagonizado por un grande elenco composto por Dominic Cooper, Amanda Seyfried, Pierce Brosnan, Colin Firth, Stellan Skarsg\u00e5rd, Jeremy Irvine, Josh Dylan, Hugh Skinner, Lily James, Jessica Keenan Wynn, Alexa Davies, Christine Baranski, Julie Walters, Andy Garc\u00eda, Meryl Streep e Cher. \u00c9 tanto unha secuela como unha precuela, xa que o argumento se sit\u00faa en dous momentos diferentes respecto do filme anterior, con flashbacks de 1979, contando a historia da chegada de Donna Sheridan \u00e1 illa de Kalokairi e o seu encontro cos tres posibles pais de Sophie.\nPersonaxes.\nCameos"}
{"id": "484525", "revid": "85894", "url": "https://gl.wikipedia.org/wiki?curid=484525", "title": "Editorial Elvira", "text": "A Editorial Elvira \u00e9 unha empresa editorial galega independente con sede na r\u00faa de Santiago, fundada no 2013 en Vigo. A s\u00faa especialidade e a poes\u00eda, o libro de artista e o libro-obxecto. Consta con apartados como prosa, poes\u00eda, conto infantil, arte e banda c\u00f3mic.\nHistoria.\nO fundador de Editorial Elvira \u00e9 o editor Xabier Romero. Editorial independente vencellada no seu nacemento o poeta Carlos Oroza, que motivou a s\u00faa creaci\u00f3n, publicando a s\u00faa obra po\u00e9tica \"\u00c9vame\". Preparan edici\u00f3ns pequenas, presentaci\u00f3ns con autores e venda directa. Especializada no libro de artistas, c\u00f3mic, prosa e poes\u00eda. Publica en galego e en castel\u00e1n .\nEdita e publica a colecci\u00f3n \"Historias para co\u00f1ecermos Vigo\", coa colaboraci\u00f3n da Conceller\u00eda de Normalizaci\u00f3n Ling\u00fc\u00edstica (Concello de Vigo) e a Asociaci\u00f3n Cultural Catropatacos, onde autores do prestixio de: Ledicia Costas, Francisco Castro Veloso, Marga do Val, Mar\u00eda Lado, Amadeo Cobas, Santiago Lopo, Clara do Roxo, Fina Casalderrey, Mar\u00eda Xos\u00e9 Porteiro, Mar\u00eda Reim\u00f3ndez ou Clara do Roxo, percorren os barrios e r\u00faas de Vigo cos seus relatos . Compl\u00e9tase con cadernos de traballo para alumnado da E.S.O e percorridos literarios guiados dos diferentes libros .\nDende o ano 2014 a editorial convoca o Premio de relato Vigo hist\u00f3rico , coa participaci\u00f3n de autores de toda a fala hispana, public\u00e1ndose os ga\u00f1adores baixo a colecci\u00f3n \"Relatos na R\u00faa\" .\nConta no seu haber diversos libros-obxectos:"}
{"id": "484526", "revid": "54334", "url": "https://gl.wikipedia.org/wiki?curid=484526", "title": "Milagros Rubio", "text": "Milagros Rubio Salvatierra, nada en Tudela en 1952, \u00e9 unha pol\u00edtica de Navarra pertencente \u00f3 partido Batzarre. \u00c9 voceira da Asemblea Antipol\u00edgono.\nTraxectoria.\nComezou a s\u00faa militancia pol\u00edtica nos \u00faltimos anos da ditadura franquista na s\u00faa localidade natal no seo do Movemento Comunista de Espa\u00f1a (MCE), posteriormente transformado en Movemento Comunista (MC), e logo en Euskadiko Mugimendu Komunista (EMK), do que foi unha das dirixentes m\u00e1is salientables en Navarra, responsabilidade que seguiu ocupando nas s\u00faas organizaci\u00f3ns sucesoras (Batzarre dende 1987).\n\u00d3 celebrarse as primeiras elecci\u00f3ns municipais democr\u00e1ticas trala morte de Franco, en 1979, foi elixida concelleira en Tudela, como candidata da Asociaci\u00f3n Navarra de Concellos de Esquerdas (ANAI), a candidatura promovida por Euskadiko Mugimendu Komunista e a Organizaci\u00f3n de Esquerda Comunista (integrada esta \u00faltima no MC en 1979), que obtivo tres concelleiros. Dende ent\u00f3n, Milagros Rubio renovou a s\u00faa acta de concelleira en todas as elecci\u00f3ns municipais levadas a cabo nas listas do EMK ou as s\u00faas organizaci\u00f3ns sucesoras (en 1983 como Asemblea de Esquerdas da Ribeira; en 1987 e 1991 como Asemblea de Esquerda de Tudela; e dende 1995 como Batzarre ou como a coalici\u00f3n na que se integrase: Batzarre-Asemblea de Esquerdas en 1995, en 1999 como Batzarre-Euskal Herritarrok, en 2003 como Batzarre e en 2007 como Nafarroa Bai. En 2011 foi a candidata \u00e1 alcald\u00eda da coalici\u00f3n Esquerda-Ezkerra, formada por Batzarre e Esquerda Unida de Navarra (IUN-NEB). A coalici\u00f3n quedou en terceiro lugar, obtendo catro concelleiros.\nTam\u00e9n foi elixida parlamentaria foral nas elecci\u00f3ns de 1999, dentro da lista de Euskal Herritarrok, da que formaba parte Batzarre. \u00d3 rachar Batzarre a s\u00faa coalici\u00f3n con EH tralo final da tregua de ETA en marzo de 2000, Rubio integrouse no grupo mixto do Parlamento de Navarra. Foi cabeza de lista nas elecci\u00f3ns forais de 2003, sen conseguir a s\u00faa candidatura exceder o l\u00edmite do 3% necesario para entrar no Parlamento. Nas elecci\u00f3ns xerais de 2011 encabezou a lista de Esquerda-Ezkerra \u00f3 Senado. Para as elecci\u00f3ns \u00f3 Parlamento Europeo de 2014 figurou no posto n\u00famero 26 da Esquerda Plural."}
{"id": "484527", "revid": "23204", "url": "https://gl.wikipedia.org/wiki?curid=484527", "title": "Milagros Rubio Salvatierra", "text": ""}
{"id": "484528", "revid": "89787", "url": "https://gl.wikipedia.org/wiki?curid=484528", "title": "Mikel Irujo", "text": "Mikel Irujo Amezaga, nado en Caracas o 6 de outubro de 1972, \u00e9 un doutor vasco en dereito europeo, deputado do Parlamento Europeo (2007-2009) e delegado do Goberno de Navarra en Bruxelas.\nTraxectoria.\nMikel Irujo pertence \u00e1 saga familiar vinculada \u00f3 nacionalismo vasco e ori\u00fanda de Lizarra. \u00c9 fillo do dirixente do PNV e de EA Peio Irujo, que permaneceu no exilio venezolano case trinta anos e que \u00e1 s\u00faa vez era sobri\u00f1o de Manuel Irujo, deputado e ministro do PNV no goberno da Rep\u00fablica.\nFormaci\u00f3n e traxectoria profesional.\nLicenciado en Dereito pola Universidade de Navarra (1995), doutorouse en Dereito pola Universidade P\u00fablica Vasca-Euskal Herriko Unibertsitatea (UPV-EHU) en 2016. Ten tam\u00e9n diversos t\u00edtulos de posgrao especializados en pol\u00edtica europea (2002) e Dereito Comunitario (2004). Publicou diversos estudos xur\u00eddicos relacionados coa Uni\u00f3n Europea e o Pa\u00eds Vasco: \"Estatu Gabeko Nazioak Europako Batasunean\" (Sociedade de Estudos Vascos-Eusko Ikaskuntza, 2002) e Euskal Herria na Uni\u00f3n Europea (Eusko Alkartasuna, 2001), \"Panor\u00e1mica actual de la comitolog\u00eda\" (Aranzadi, 2003), \"El coste de la no Europa\" (2008), \"Basque political system\" (Universidade de Reno, 2012).\nTraballou dende xu\u00f1o de 1996 de analista de lexislaci\u00f3n comunitaria e responsable do tesauro de lexislaci\u00f3n na Editorial Aranzadi. En 2009, \u00f3 seu regreso a Thomson Reuters Aranzadi, at\u00e9 2015, cr\u00e9ase, a iniciativa propia, a Unidade de Licitaci\u00f3ns da UE, onde a empresa adxudica diversos proxectos da Comisi\u00f3n Europea, Parlamento Europeo, Comit\u00e9 das Rexi\u00f3ns, Banco Mundial e Oficina de Publicaci\u00f3ns de Luxemburgo.\nTraxectoria pol\u00edtica.\nComo membro de Gazte Abertzaleak, as mocidades de Eusko Alkartasuna, formou parte do Consello da Mocidade de Navarra entre 1991 e 1993. Foi secretario de Asuntos Internacionais de Gazte Abertzaleak entre 1994-1996 e, novamente, entre 1998 e 2002. Na s\u00faa traxectoria europea, foi o primeiro presidente da ALE-Youth, organizaci\u00f3n xuvenil da Alianza Libre Europea, da que tam\u00e9n foi vicepresidente.\nFoi asesor parlamentario e responsable da oficina de Eusko Alkartasuna no Parlamento Europeo entre 1999 e 2002. Ocupou o segundo posto da candidatura Europa dos Pobos nas elecci\u00f3ns europeas do 13 de xu\u00f1o de 2004. Entre xu\u00f1o de 2007 e o final da sexta lexislatura da euroc\u00e1mara, en xullo de 2009, ocupou o posto de europarlamentario que lle correspond\u00eda na quenda rotatorio estabelecido entre os representantes dos partidos integrados na candidatura Europa dos Pobos e foi membro das comisi\u00f3ns parlamentarias de Educaci\u00f3n e Cultura e Cooperaci\u00f3n ao Desenvolvemento, as\u00ed como da Asemblea Parlamentaria da ACP (\u00c1frica, Caribe e Pac\u00edfico).\nFoi secretario de comunicaci\u00f3n e voceiro da executiva de Eusko Alkartasuna entre o congreso de decembro de 2007 e o de xu\u00f1o de 2009. Neste congreso Mikel Irujo foi substitu\u00eddo por Maiorga Ram\u00edrez.. Foi concelleiro de Nafarroa Bai no concello de Ultzama entre 2007 e 2011.\n\u00c9 Membro da Asemblea de Eurobask (Consello Vasco do Movemento Europeo).\nEn agosto de 2015 foi nomeado delegado do Goberno de Navarra en Bruxelas (sede da Uni\u00f3n Europea) e posteriormente membro alterno do Comit\u00e9 das Rexi\u00f3ns, representando \u00f3 Goberno de Navarra, onde foi autor de dous informes, sobre Estratexias de Especializaci\u00f3n Intelixente (RIS3) e Reforzamento da Innovaci\u00f3n nas Rexi\u00f3ns ."}
{"id": "484529", "revid": "23204", "url": "https://gl.wikipedia.org/wiki?curid=484529", "title": "Mikel Irujo Amezaga", "text": ""}
{"id": "484530", "revid": "54334", "url": "https://gl.wikipedia.org/wiki?curid=484530", "title": "Miguel Cabrera Cabrera", "text": "Miguel Cabrera Cabrera, nado en Gran Canaria o 12 de marzo de 1948 \u00e9 un arquitecto e pol\u00edtico espa\u00f1ol cuxo \u00e1mbito de actuaci\u00f3n pol\u00edtica foi a illa canaria de Fuerteventura.\nTraxectoria.\nEstudou o bacharelato at\u00e9 terceiro en Fuerteventura por libre e despois no Instituto P\u00e9rez Gald\u00f3s da cidade das Palmas de Gran Canaria, en Gran Canaria. Cursou a carreira de Arquitectura nas escolas de Madrid e Valencia, onde obtivo a licenciatura en 1973. Exerceu a s\u00faa profesi\u00f3n en Gran Canaria e Fuerteventura. En 1975 foi elixido membro da Xunta de Goberno do Colexio de Arquitectos ata que dimitiu \u00f3 dar comezo as elecci\u00f3ns xerais de 1977.\nPara as elecci\u00f3ns xerais de 1977 fundou Asemblea Majorera, coa que foi elixido senador por Fuertenventura. Non repetiu nas seguintes, \u00f3 ser superado por dez votos (4.468 fronte a 4.458) polo candidato de UCD, pero foi novamente elixido nas elecci\u00f3ns xerais de 1982. Nas elecci\u00f3ns \u00f3 Parlamento das Canarias de 1987 e 1991 foi elixido deputado por Asemblea Majorera.\nEn 2010 foi nomeado director xeral de Infraestrutura Tur\u00edstica do goberno das Canarias.\nNotas.\n "}
{"id": "484531", "revid": "23204", "url": "https://gl.wikipedia.org/wiki?curid=484531", "title": "El inmigrante latino", "text": "El inmigrante latino \u00e9 un filme de comedia colombiano de 1980 dirixido e escrito por Gustavo Nieto Roa e protagonizado por Carlos Benjumea, Franky Linero, Gloria Zapata, Rosa Serrano, Jairo Soto, Mar\u00eda Margarita Giraldo e Sebasti\u00e1n Ospina. Foi escollido como candidato de Colombia \u00d3scar \u00f3 mellor filme en lingua non inglesa na 53\u00aa edici\u00f3n dos premios, mais finalmente non entrou na lista de nomeados.\nSinopse.\nUn compositor colombiano trasl\u00e1dase a Nova York para desenvolver a s\u00faa carreira art\u00edstica. Al\u00ed atopa dificultades para subsistir debido a que non pode exercer a s\u00faa profesi\u00f3n. Cando se atopa a piques de renunciar e retornar \u00f3 seu pa\u00eds, co\u00f1ece a un famoso m\u00fasico estadounidense que o contrata como o seu condutor. Por\u00e9n, o m\u00fasico estadounidense non pode presentarse nun concerto debido \u00e1 s\u00faa adicci\u00f3n \u00e1s drogas, brindando a oportunidade \u00f3 compositor colombiano para que o substit\u00faa no escenario."}
{"id": "484533", "revid": "23204", "url": "https://gl.wikipedia.org/wiki?curid=484533", "title": "Maurice Cloche", "text": "Maurice Cloche, nado en Commercy, Mosa o 17 de xu\u00f1o de 1907 e finado en Bordeos o 23 de marzo de 1990, foi un director de cinema franc\u00e9s, as\u00ed como guionista, fot\u00f3grafo e produtor de cinema. \u00c9 co\u00f1ecido polo seu filme ga\u00f1ador dun \u00d3scar \"Monsieur Vincent\" (1947) quen ga\u00f1ou un \u00d3scar \u00f3 mellor filme en lingua non inglesa na 21\u00aa edici\u00f3n dos premios."}
{"id": "484535", "revid": "23204", "url": "https://gl.wikipedia.org/wiki?curid=484535", "title": "Au-del\u00e0 des grilles", "text": "Au-del\u00e0 des grilles (en ) \u00e9 un filme franco-italiano de 1949 dirixido por Ren\u00e9 Cl\u00e9ment e protagonizando Jean Gabin, Isa Miranda e Andrea Checchi. Foi unha coproduci\u00f3n entre Francinex e Italia Produzione, producida por Alfredo Guarini a partir dun gui\u00f3n de Cesare Zavattini, Suso Cecchi d'Amico e Alfredo Guarini adaptado por Jean Aurenche e Pierre Bost. A banda sonora foi obra de Roman Vlad e a fotograf\u00eda de Louis Page. Foi rodado en Titanus Studios de Roma con escenarios dese\u00f1ados por Piero Filippone e Luigi Gervasi.\nFoi galardoado co \u00d3scar \u00f3 mellor filme en lingua non inglesa na 23\u00aa edici\u00f3n dos premios e tanto como Cl\u00e9ment como Miranda ga\u00f1ardon premios no Festival Internacional de Cinema de Cannes de 1949."}
{"id": "484536", "revid": "23204", "url": "https://gl.wikipedia.org/wiki?curid=484536", "title": "Le mura di Malapaga", "text": ""}
{"id": "484538", "revid": "89787", "url": "https://gl.wikipedia.org/wiki?curid=484538", "title": "Wooden Shjips", "text": "Wooden Shjips \u00e9 unha banda estadounidense de rock experimental e rock psicod\u00e9lico procedente de San Francisco, California.\nO seu son foi descrito como experimental, minimalista, drone rock, e \"spacey psychedelic rock\". Foi comparada a Suicide, Spacemen 3, Loop, The Velvet Underground, The Doors, Soft Machine, Guru Guru, The Black Angels e moitos outros. No presente a banda est\u00e1 fichada polo selo Thrill Jockey.\nO guitarrista Ripley Johnson tam\u00e9n toca nun proxecto paralelo, Moon Duo, formado en 2009 con Sanae Yamada. O proxecto publicou un EP e sete \u00e1lbums.\nA banda tocou no festival All Tomorrow's Parties en Monticello, Nova York, en setembro de 2010 a petici\u00f3n do director de cine Jim Jarmusch."}
{"id": "484539", "revid": "89787", "url": "https://gl.wikipedia.org/wiki?curid=484539", "title": "Mar\u00eda P\u00e9rez Pi\u00f1eiro", "text": "Mar\u00eda P\u00e9rez Pi\u00f1eiro, nada en Catoira o 11 de xu\u00f1o de 1985, \u00e9 unha deportista galega que competiu en pirag\u00fcismo na modalidade de marat\u00f3n. Ga\u00f1ou unha medalla de bronce no Campionato Mundial de Pirag\u00fcismo en Marat\u00f3n de 2011, e d\u00faas medallas de bronce no Campionato Europeo de Pirag\u00fcismo en Marat\u00f3n nos anos 2007 e 2011.\nAdemais ga\u00f1ou seis veces de forma consecutiva o Descenso Internacional do Sella en K2, de 2006 a 2011.\nTraxectoria.\nComezou no pirag\u00fcismo no Club de Pirag\u00fcismo As Torres de Catoira, competindo en probas de marat\u00f3n. En 2005 debutou tanto no Campionato de Europa (na Rep\u00fablica Checa) como no Campionato do mundo (en Perth, Australia), finalizando 12\u00aa de Europa e s\u00e9tima do mundo en K1.\nAo ano seguinte pasou a competir en K2, formando parella coa vasca Naiara G\u00f3mez. Con ela ga\u00f1ou ese ano o Descenso Internacional do Sella, na categor\u00eda K2. Ademais quedaron \u00e1s portas das medallas no Campionato do Mundo celebrado en Francia, ao remataren en cuarta posici\u00f3n. En 2007 ga\u00f1aron de novo o Descenso do Sella e lograron a medalla de bronce no Europeo de Tren\u010d\u00edn, Eslovaquia, por detr\u00e1s das embarcaci\u00f3ns h\u00fangaras de Ren\u00e1ta Csay e Berenik\u00e9 Faldum (ouro) e Zs\u00f3fia Koll\u00e1r e Judit Koll\u00e1r (prata). No Mundial s\u00f3 puideron ser d\u00e9cimas.\nEn 2008 logrou o seu terceiro triunfo no Sella (quinto para Naiara G\u00f3mez) e quedou quinta no Mundial. Ao ano seguinte cambiou de parella ao deixar Naiara a competici\u00f3n por maternidade, e formou equipo coa palentina Mara Santos. Ga\u00f1aron o Descenso do Sella e finalizaron sextas no Europeo celebrado en Polonia.\nEn 2010 volveu a formar parella con Naiara G\u00f3mez, coa que volveu ga\u00f1ar no Sella. Con todo, s\u00f3 puideron rematar na 12\u00aa posici\u00f3n no Mundial celebrado en Banyoles. Repetiron vitoria no Descenso do Sella en 2011, ano no que lograron ademais o bronce no Campionato de Europa e o bronce no Campionato do Mundo celebrado en Singapur, quedando s\u00f3 a un segundo da prata.\nTras ese ano de \u00e9xitos viuse obrigada a emigrar a Inglaterra, onde traballou como mestra de castel\u00e1n na pequena vila de Corsham e despois como camareira, e acabou por deixar o pirag\u00fcismo. Volveu a Galicia en 2016 para traballar como cazadora de talentos da Federaci\u00f3n Galega de Pirag\u00fcismo.\nGalard\u00f3ns.\nEn 2013 recibiu a Medalla Honor\u00edfica do Comit\u00e9 Ol\u00edmpico Espa\u00f1ol."}
{"id": "484541", "revid": "5749", "url": "https://gl.wikipedia.org/wiki?curid=484541", "title": "David Mosquera", "text": "David Manuel Mosquera Lendoiro, co\u00f1ecido como Pet\u00f3n, nado en Betanzos o 21 de agosto de 1978, \u00e9 un deportista espa\u00f1ol que compite en pirag\u00fcismo na modalidade de marat\u00f3n. Ga\u00f1ou unha medalla no Campionato Mundial de Pirag\u00fcismo en Marat\u00f3n de 2011, e d\u00faas medallas no Campionato Europeo de Pirag\u00fcismo en Marat\u00f3n nos anos 2014 e 2015."}
{"id": "484542", "revid": "88215", "url": "https://gl.wikipedia.org/wiki?curid=484542", "title": "David Manuel Mosquera Lendoiro", "text": ""}
{"id": "484543", "revid": "88215", "url": "https://gl.wikipedia.org/wiki?curid=484543", "title": "David Mosquera Lendoiro", "text": ""}
{"id": "484544", "revid": "88215", "url": "https://gl.wikipedia.org/wiki?curid=484544", "title": "David Manuel Mosquera", "text": ""}
{"id": "484564", "revid": "23204", "url": "https://gl.wikipedia.org/wiki?curid=484564", "title": "Teinosuke Kinugasa", "text": " nado en Kameyama, na prefectura de Mie o 1 de xaneiro de 1896 e finado en Quioto o 26 de febreiro de 1982, foi un actor e director de cinema xapon\u00e9s. Kinugasa ga\u00f1ou a Palma de Ouro de 1954 en Cannes polo filme \"Jigokumon\" (\"A Porta de Inferno\").\nFilmograf\u00eda.\nParcial:"}
{"id": "484565", "revid": "23204", "url": "https://gl.wikipedia.org/wiki?curid=484565", "title": "Miyamoto Musashi (filme de 1954)", "text": " \u00e9 un filme xapon\u00e9s de 1954 dirixido por Hiroshi Inagaki e protagonizado por Toshiro Mifune. \u00c9 o primeiro filme da trilox\u00eda samurai de Inagaki. O filme \u00e9 unha adaptaci\u00f3n da novela de Eiji Yoshikawa \"Musashi\". A novela est\u00e1 vagamente baseada na vida do samurai xapon\u00e9s Miyamoto Musashi. Na 28\u00aa edici\u00f3n dos \u00d3scar filme ga\u00f1ou o premio honor\u00edfico de 1955 \u00f3 mellor filme en lingua non inglesa.\nOs dous filmes seguintes da trilox\u00eda son ' e '."}
{"id": "484566", "revid": "27155", "url": "https://gl.wikipedia.org/wiki?curid=484566", "title": "Abrazadeira deslizante", "text": ""}
{"id": "484567", "revid": "1131", "url": "https://gl.wikipedia.org/wiki?curid=484567", "title": "Riosar", "text": "Riosar, anteriormente identificado como HD 149143 b, \u00e9 un planeta extrasolar que ten unha masa m\u00ednima de 1,33 masas de X\u00fapiter. Como \u00e9 com\u00fan en moitos X\u00fapiter quentes, a s\u00faa excentricidade orbital \u00e9 baixa. Orbita arredor da estrela Rosal\u00edadecastro.\nFoi descuberto en 2005 desde o Observatorio da Alta Provenza (Francia) coa t\u00e9cnica de espectroscopia Doppler.\nO planeta foi bautizado como \"Riosar\" (en referencia ao r\u00edo Sar) como parte do proxecto internacional NameExoWorlds, impulsado pola Uni\u00f3n Astron\u00f3mica Internacional (IAU). O planeta e a s\u00faa estrela foron asignados a Espa\u00f1a para a escolla do nome. O nome r\u00edo Sar foi proposto pola Agrupaci\u00f3n Astron\u00f3mica Coru\u00f1esa IO e foi elixido a trav\u00e9s dunha votaci\u00f3n en li\u00f1a, conseguindo 13 413 votos en todo o estado, ou m\u00e1is dun 39% do total. A s\u00faa estrela, HD 149143, foi bautizada como \"Rosal\u00edadecastro\" (en referencia a Rosal\u00eda de Castro)."}
{"id": "484570", "revid": "98629", "url": "https://gl.wikipedia.org/wiki?curid=484570", "title": "Le notti di Cabiria", "text": "Le notti di Cabiria \u00e9 un filme italiano de 1957 dirixido por Federico Fellini e protagonizando Giulietta Masina, Fran\u00e7ois P\u00e9rier e Amedeo Nazzari. Bas\u00e9ase nunha historia de Fellini, e conta a historia dunha prostituta de Roma que busca en van o amor verdadeiro.\nAdemais de acadar o premio \u00e1 mellor actriz no Festival de Cannes para Giulietta Massina, \"Le notti di Cabiria\" ga\u00f1ou o \u00d3scar \u00f3 mellor filme en lingua non inglesa na 30\u00aa edici\u00f3n dos premios. Foi o segundo filme de Fellini en ga\u00f1ar o premio, despois de \"La strada\" en 1956, que tam\u00e9n foi protagonizado por Giulietta Masina."}
{"id": "484572", "revid": "46362", "url": "https://gl.wikipedia.org/wiki?curid=484572", "title": "Grooming", "text": ""}
{"id": "484574", "revid": "23204", "url": "https://gl.wikipedia.org/wiki?curid=484574", "title": "Jungfruk\u00e4llan", "text": "Jungfruk\u00e4llan \u00e9 un filme sueco de 1960 dirixido por Ingmar Bergman. Ambientado na Suecia medieval, \u00e9 unha historia sobre a reacci\u00f3n desapiadada dun pai perante a violaci\u00f3n e asasinato da s\u00faa filla pequena. A historia foi adaptada polo guionista Ulla Isaksson a partir da balada sueca do s\u00e9culo XIII \"T\u00f6res d\u00f6ttrar i W\u00e4nge\" (\"A filla de T\u00f6re en V\u00e4nge\"). Bergman investigou a lenda de Per T\u00f6re co obxectivo de facer unha adaptaci\u00f3n, considerando unha \u00f3pera antes de decidirse por unha versi\u00f3n cinematogr\u00e1fica. Isaksson e Bergman exploraron diversos temas en \"Jungfruk\u00e4llan\", cuestionando a moral, a vinganza e as crenzas relixiosas. A escena da violaci\u00f3n tam\u00e9n foi obxecto de censura nas proxecci\u00f3ns dos Estados Unidos.\nO filme ga\u00f1ou o \u00d3scar \u00f3 mellor filme en lingua non inglesa na 33\u00aa edici\u00f3n dos premios, entre outros galard\u00f3ns."}
{"id": "484582", "revid": "98629", "url": "https://gl.wikipedia.org/wiki?curid=484582", "title": "Les Dimanches de Ville d'Avray", "text": "Les Dimanches de Ville d'Avray \u00e9 un filme franc\u00e9s de 1962 dirixido por Serge Bourguignon. O t\u00edtulo do filme ref\u00edrese \u00f3 suburbio de Ville-d'Avray de Par\u00eds. Conta a historia tr\u00e1xica dunha rapaza nova que se fai amiga dun inocente mais emocionalmente trastornado veter\u00e1n da guerra de Indochina. O filme bas\u00e9ase na novela de Bernard Eschasseriaux, quen tam\u00e9n colaborou no gui\u00f3n.\nGa\u00f1ou o \u00d3scar \u00f3 mellor filme en lingua non inglesa na 35\u00aa edici\u00f3n dos premios."}
{"id": "484584", "revid": "23204", "url": "https://gl.wikipedia.org/wiki?curid=484584", "title": "Serge Bourguignon", "text": "Serge Bourguignon, nado en Maignelay o 3 de setembro\u00a0de 1928, \u00e9 un director de cinema e guionista franc\u00e9s. O seu filme \"Les Dimanches de Ville d'Avray\" ga\u00f1ou o \u00d3scar \u00f3 mellor filme en lingua non inglesa na 35\u00aa edici\u00f3n dos premios."}
{"id": "484585", "revid": "23204", "url": "https://gl.wikipedia.org/wiki?curid=484585", "title": "Ieri, oggi, domani", "text": "Ieri, oggi, domani \u00e9 un filme italiano de 1963 dirixido por Vittorio De Sica. Est\u00e1 protagonizado por Sophia Loren e Marcello Mastroianni. O filme consta de tres historias curtas sobre parellas en diferentes partes de Italia. O filme ga\u00f1ou o \u00d3scar \u00f3 mellor filme en lingua non inglesa na 37\u00aa edici\u00f3n dos premios."}
{"id": "484588", "revid": "89787", "url": "https://gl.wikipedia.org/wiki?curid=484588", "title": "Obchod na korze", "text": "Obchod na korze \u00e9 un filme checoslovaco de 1965 dirixido por J\u00e1n Kad\u00e1r e Elmar Klos. O filme trata sobre o programa de arianizaci\u00f3n durante a segunda guerra mundial na Rep\u00fablica Eslovaca. Foi financiado polas autoridades centrais checoslovacas (\u00f3 igual que t\u00f3dolos filmes baixo o goberno comunista), producido nos estudios Barrandov de Praga, e a rodaxe realizouse cun elenco eslovaco nas localidades de Sabinov. Est\u00e1 protagonizado por Jozef Kroner como o carpinteiro T\u00f3no Brtko e a actriz polaca Ida Kami\u0144ska como a vi\u00fava xud\u00eda Roz\u00e1lia Lautmannov\u00e1.\nO filme ga\u00f1ou o \u00d3scar \u00f3 mellor filme en lingua non inglesa na 38\u00aa edici\u00f3n dos premios, e Kami\u0144ska foi nomeada un ano despois \u00f3 \u00d3scar \u00e1 mellor actriz. O filme tam\u00e9n participou no Festival Internacional de Cinema de Cannes de 1965."}
{"id": "484593", "revid": "89787", "url": "https://gl.wikipedia.org/wiki?curid=484593", "title": "J\u00e1n Kad\u00e1r", "text": "J\u00e1n Kad\u00e1r, nado en Budapest o 1 de abril de 1918 e finado nos \u00c1nxeles o 1 de xu\u00f1o de 1979, foi un escritor e director de cinema eslovaco de orixe h\u00fangara e ascendencia xud\u00eda.\nTraxectoria.\nComo director de cinema, traballou en Checoslovaquia, nos Estados Unidos de Am\u00e9rica e no Canad\u00e1. A maior\u00eda dos seus filmes foron dirixidos xunto con Elmar Klos. Os dous acadaron a sona polo seu filme \"Obchod na korze\" (1965), ga\u00f1ador do \u00d3scar \u00f3 mellor filme en lingua non inglesa. Como profesor do FAMU (Film and TV School of the Academy of Performing Arts) en Praga, Kad\u00e1r ensinou a moitos directores que fixeron medrar a Nova Onda Checoslovaca da d\u00e9cada de 1960."}
{"id": "484594", "revid": "89787", "url": "https://gl.wikipedia.org/wiki?curid=484594", "title": "Casa da Moeda de Nova Orle\u00e1ns", "text": "A Casa de moeda de Nova Orle\u00e1ns (en ingl\u00e9s \"New Orleans Mint\") foi unha f\u00e1brica de moeda estadounidense sita en Nova Orle\u00e1ns, Luisiana, unha das ramas da Casa da Moeda dos Estados Unidos, que estivo operativa entre 1838 e 1861 e, posteriormente, entre 1879 e 1909. \nDurante os seus anos de funcionamento produciu m\u00e1is de 427 mill\u00f3ns de moedas de ouro e prata de case todos os valores, por un valor aproximado de 307 mill\u00f3ns de d\u00f3lares. Todas estas moedas amosan como marca de ceca a inicial \"O\" do top\u00f3nimo de Nova Orle\u00e1ns.\nO edificio estivo pechado durante a maior parte da Guerra Civil estadounidense e o subseguinte per\u00edodo de reconstruci\u00f3n. Posteriormente serviu para diversas funci\u00f3ns, como Oficina de Ensaios dos Estados Unidos, almac\u00e9n da Garda Costeira ou refuxio nuclear. A partir de 1981, pasou a integrar o Museo Estatal de Luisiana. En 2005 sufriu danos severos por mor do Furac\u00e1n Katrina e, logo de tres anos de obras de restauraci\u00f3n, reabriu en outubro 2007.\nA Casa de Moeda de Nova Orle\u00e1ns foi reco\u00f1ecida como Sitio Hist\u00f3rico Nacional (\"National Historic Landmark\") e \u00e9 o edificio en p\u00e9 m\u00e1is antigo de cantos albergaron unha rama da Casa da Moeda nos Estados Unidos.\nHistoria.\nProleg\u00f3menos.\nO r\u00e1pido crecemento dos Estados Unidos nos inicios dos anos 1830 trouxo como consecuencia unha escaseza das moedas en circulaci\u00f3n. Asemade, en 1804 suspend\u00e9rase a produci\u00f3n de d\u00f3lares de prata porque estes eran intercambiados por moedas espa\u00f1olas de inferior peso nas Indias Occidentais, polo que quedara o medio d\u00f3lar como a maior moeda de prata en uso. Para aliviar esta escaseza, circulaban nos Estados Unidos algunhas moedas estranxeiras. Nesa conxuntura, a Casa da Moeda de Filadelfia era a \u00fanica ceca activa ata 1838, cando empezaron a establecerse outras casas de moeda en diferentes lugares do pa\u00eds. En 1836, o presidente Andrew Jackson emitira unha orde executiva que ordenaba que todas as transacci\u00f3ns de territorio estadounidense se realizasen en efectivo. Esta decisi\u00f3n, no contexto da depresi\u00f3n econ\u00f3mica que seguiu o P\u00e1nico de 1837 (causado en parte polas pol\u00edticas fiscais de Jackson), aumentou a necesidade de m\u00e1is di\u00f1eiro en circulaci\u00f3n.\nComo resultado, en 1835 o Goberno federal estableceu tres cecas sucursais: as casas de moeda de Nova Orle\u00e1ns (Luisiana), Charlotte (Carolina do Norte) e Dahlonega (Xeorxia), estas d\u00faas \u00faltimas situadas en rexi\u00f3ns aur\u00edferas. Por\u00e9n, Nova Orle\u00e1ns foi seleccionada pola s\u00faa localizaci\u00f3n estrat\u00e9xica \u00e1s beiras do r\u00edo Mississippi, o cal a convert\u00eda nun centro importante para a actividade comercial, na que destacaba a exportaci\u00f3n de algod\u00f3n producido nas plantaci\u00f3ns daquela zona. As\u00ed mesmo, grandes cantidades de ouro proveniente de M\u00e9xico pasaban anualmente polo porto de Nova Orle\u00e1ns. No s\u00e9culo XIX, Nova Orle\u00e1ns era a quinta cidade m\u00e1is grande dos Estados Unidos ata a Guerra Civil e manti\u00f1a m\u00e1is comercio co estranxeiro que ningunha outra cidade do pa\u00eds. Ademais, a distancia coas veas de ouro que se acababan de descubrir en Alabama era relativamente curta.\nO 10 de abril de 1835, o director da Casa da Moeda dos Estados Unidos, Samuel Moore, anunciaba nun xornal de Filadelfia a proposta de construci\u00f3n das instalaci\u00f3ns da nova rama da casa de moeda en Nova Orle\u00e1ns. Contratouse a Martin Gordon para supervisar as obras, que se levaban a cabo sobre un dese\u00f1o do arquitecto William Strickland, quen xa fora responsable do dese\u00f1o das cecas de Filadelfia e de Charlotte. A construci\u00f3n respond\u00eda aos gustos de Strickland polas formas neorrenacentistas.\nO edificio da ceca ergueuse nun lugar preeminente da cidade. As\u00e9ntase moi preto do r\u00edo, no barrio franc\u00e9s, orixe da actual cidade de Nova Orle\u00e1ns. Baixo os per\u00edodos de dominaci\u00f3n francesa e espa\u00f1ola, nese lugar atop\u00e1base unha das fortificaci\u00f3ns defensivas da cidade. En 1792, o gobernador espa\u00f1ol, Francisco Luis H\u00e9ctor de Carondelet, ergueu al\u00ed o Forte San Carlos, que foi destru\u00eddo en 1821.\nDe xeito diferente \u00e1s outras d\u00faas casas de moeda, que s\u00f3 cu\u00f1aban moedas de ouro, Nova Orle\u00e1ns produc\u00eda moedas de ouro e de prata, e en cantidades moito m\u00e1is grandes, o que a convert\u00eda na ceca sucursal m\u00e1is importante do pa\u00eds, ata que a Casa da Moeda de San Francisco empezou a producir un valor monetario a\u00ednda maior en moedas de ouro, a mediados da d\u00e9cada de 1850.\nPrimeiro per\u00edodo de funcionamento: 1838-1861.\nO inicio das actividades do novo establecemento tiveron lugar o 8 de marzo de 1838, cun dep\u00f3sito de lingotes de ouro de orixe mexicana, e dous meses despois, o 7 de maio, sa\u00edron das prensas da nova casa de moeda as s\u00faas primeiras cu\u00f1axes: 30 moedas de dez centavos (\"dimes\"). Desde esta data ata que a ceca caeu en mans dos Confederados en 1861, nas s\u00faas instalaci\u00f3ns cu\u00f1\u00e1ronse practicamente todos os valores de moedas de prata e de ouro: moedas de tres (s\u00f3 en 1851), de cinco e de dez centavos en prata, cuartos d\u00f3lares, medios d\u00f3lares e d\u00f3lares tam\u00e9n en prata, e moedas de un, de 2'5, de tres, de cinco, de dez e de vinte d\u00f3lares de ouro.\nNeste primeiro per\u00edodo foron varios os personaxes destacados que pasaron pola Casa da Moeda de Nova Orle\u00e1ns. Un deles foi John Leonard Riddell (1807-1865), que traballou como refinador e fundidor entre 1839 e 1848 e, \u00e1 marxe deste traballo, acadou un notable prestixio nos eidos da bot\u00e1nica, a medicina, a qu\u00edmica, a xeolox\u00eda e a f\u00edsica (foi o inventor do microscopio binocular). Riddell escribiu tam\u00e9n acerca de temas numism\u00e1ticos. En 1845 publicou un libro titulado \"Monograph of the Silver Dollar, Good and Bad, Illustrated With Facsimile Figures\", e dous anos m\u00e1is tarde apareceu un artigo seu en \"DeBow's Review\" titulado \"The Branch Mint at New Orleans [...]\". Por\u00e9n, Riddell resultaba un personaxe controvertido no seo da Casa da Moeda e as s\u00faas disputas con outros traballadores da instituci\u00f3n est\u00e1n ben documentadas.\nGuerra civil e reconstruci\u00f3n: 1861-1879.\nA Casa de moeda de Nova Orle\u00e1ns operou continuamente desde a s\u00faa apertura en 1838 ata o 26 de xaneiro de 1861, cando o Estado de Luisiana se separou dos Estados Unidos. O 29 de xaneiro, a Convenci\u00f3n de Secesi\u00f3n volveu reunirse en Nova Orle\u00e1ns e aprobou unha ordenanza que lles permit\u00eda aos funcionarios federais a permanencia nos seus postos, e o 5 de febreiro designouse un comit\u00e9 co obxectivo de facer un inventario do anterior Goberno federal, no que se informou de que a c\u00e1mara acoirazada da Casa da Moeda atesouraba 483.983 d\u00f3lares en moedas de ouro e de prata. Nos rexistros dos Arquivos Nacionais de Rockville, Maryland, refl\u00edctese que esta cantidade se desagregaba en 308.771 d\u00f3lares en pezas de ouro e 175.212 en moedas de prata. A \u00fanica moeda de ouro producida en xaneiro de 1861 foi a de vinte d\u00f3lares de ouro, da que se cu\u00f1aron 15.438 unidades no devandito mes. Con todo, nos rexistros da propia Casa da Moeda menci\u00f3nase que soamente se cu\u00f1aron 5.000 unidades desa moeda polo Goberno federal en xaneiro de 1861. Ademais, os funcionarios confederados crearon probas dun reverso alternativo a nome dos Estados Confederados (v\u00e9xase a imaxe adxunta). \nEn marzo de 1861, Luisiana aceptou a Constituci\u00f3n dos Estados Confederados e o novo Goberno confederado mantivo nos seus postos a todos os funcionarios da f\u00e1brica de moeda. Baixo as novas autoridades cu\u00f1\u00e1ronse 962.633 dos 2.532.633 de moedas de medio d\u00f3lar producidas na ceca de Nova Orle\u00e1ns con data de 1861. Investigaci\u00f3ns recentes deron como resultado que algunhas destas moedas presentaban lixeiras anomal\u00edas, como os medios d\u00f3lares de 1861 (con marca de ceca O) cunha li\u00f1a entre o 8 e o 6 da data, ou aqueles en que un dos rebentos de loureiro do reverso aparece con forma de punta de lanza. Desco\u00f1\u00e9cese o n\u00famero exacto de moedas de medio d\u00f3lar confederadas que se cu\u00f1aron con estas anomal\u00edas, pero s\u00e1bese a d\u00eda de hoxe hai catro exemplares localizados. Un deles, que se vendeu nunha poxa por unha grande suma, foi no seu d\u00eda propiedade de Jefferson Davis, o \u00fanico presidente dos Estados Confederados.\nAs operaci\u00f3ns de cu\u00f1axe confederadas proseguiron desde o 1 de abril ata que o ouro se esgotou, ese mesmo mes. O persoal mant\u00edvose nos seus postos ata o 31 de maio de 1861. A partir dese momento, a Casa da Moeda serviu para acuartelar as tropas confederadas, ata que foi finalmente capturada, xunto co resto da cidade, o ano seguinte, en gran parte polas forzas navais da Uni\u00f3n, baixo o mando do almirante David Farragut.\nXa en mans das autoridades da Uni\u00f3n, en 1876, a casa de moeda foi reaberta como oficina de ensaio de metais preciosos. A s\u00faa maquinaria de cu\u00f1axe v\u00edrase moi deteriorada pola guerra pero, debido \u00e1 s\u00faa importancia, proporcion\u00f3uselle un novo equipamento para a fabricaci\u00f3n de moedas. O edificio foi reformado e volveu p\u00f3rse en servizo en 1879, para producir principalmente moedas de prata, entre elas o salientable d\u00f3lar Morgan, que sair\u00eda das s\u00faas prensas entre 1879 e 1904.\nSegundo per\u00edodo de funcionamento: 1879-1909.\nA remodelaci\u00f3n e a volta \u00e1 operatividade da Casa de Moeda de Nova Orle\u00e1ns debeuse, en parte, ao feito de que en 1878 o Goberno federal de Washington aprobara a Lei Bland-Allison, que ordenaba a adquisici\u00f3n e a cu\u00f1axe dunha gran cantidade de prata ao ano, e o Departamento do Tesouro necesitaba instalaci\u00f3ns adicionais para o facer. Isto provocou que a ceca reabrise para cu\u00f1ar d\u00f3lares de prata en gran cantidade, a maior\u00eda dos cales se almacenaba logo no mesmo edificio da ceca, en lugar de distribu\u00edrse para a s\u00faa entrada en circulaci\u00f3n. O presidente Rutherford B. Hayes nomeou o exsenador de Mississippi e gobernador Henry S. Foote como novo superintendente da ceca.Durante este segundo per\u00edodo de funcionamento, en Nova Orle\u00e1ns cu\u00f1\u00e1ronse moedas desde os dez centavos de prata ata os 20 d\u00f3lares de ouro (destas \u00faltimas s\u00f3 2.325 exemplares en 1879). As\u00ed mesmo, a ceca tam\u00e9n cu\u00f1ou en 1907 m\u00e1is de cinco mill\u00f3ns e medio de moedas de prata de vinte centavos de peso para o Goberno mexicano como parte do programa de produci\u00f3n de moeda estranxeira do Goberno estadounidense. A Casa da Moeda de Nova Orle\u00e1ns, cuxas moedas se poden identificar pola marca de ceca \"O\" que amosan nos seus reversos, ga\u00f1ou unha reputaci\u00f3n de producir moedas dunha calidade mediocre; polo xeral, o seu brillo non \u00e9 tan intenso como o doutras casas de moeda do pa\u00eds e as zonas centrais tenden a ser aplanadas e cu\u00f1adas con menor vigor que noutras f\u00e1bricas. Por tal motivo, as moedas desta ceca cunha cu\u00f1axe correcta son moi apreciadas no mercado numism\u00e1tico actual, pola s\u00faa rareza.\nS\u00e9culos XX e XXI.\nA principios do s\u00e9culo XX, a Casa de Moeda de Nova Orle\u00e1ns estivo en funcionamento xunto coa de Denver, a de San Francisco e a ceca principal en Filadelfia. En 1904, o Goberno determinou o cesamento da produci\u00f3n do d\u00f3lar de prata, que representaba a maior parte das moedas que a Casa da Moeda de Nova Orle\u00e1ns estivera a producir desde 1879. En 1909, o Tesouro negouse a asignar fondos para o funcionamento da ceca, que tivo que deter as s\u00faas actividades de cu\u00f1axe. En 1911, a Casa de Moeda de Nova Orle\u00e1ns foi clausurada formalmente e a s\u00faa maquinaria trasladouse \u00e1s instalaci\u00f3ns da Casa de Moeda de Filadelfia.\nEn 1932, o edificio foi convertido nun c\u00e1rcere federal, ata que en 1943 a Garda Costeira dos Estados Unidos comezou a utilizar unha parte do edificio como centro de almacenamento, mentres outra parte das instalaci\u00f3ns quedaba en abandono. En 1965 o edificio transfer\u00eduselle ao Estado de Luisiana.\nDurante a Guerra Fr\u00eda, a vella Casa da Moeda foi considerada como o mellor refuxio nuclear da cidade.\nO estado acordou evitar a demolici\u00f3n da estrutura, coa condici\u00f3n de que fose restaurada e reconvertida para un novo destino nos seguintes quince anos. Entre 1978 e 1980 cumpriuse este obxectivo e, desde 1981, o edificio funcionou como museo, inicialmente sobre numism\u00e1tica e posteriormente ampliado a outras exposici\u00f3ns sobre temas tan diversos como o entroido de Nova Orle\u00e1ns, a m\u00fasica de jazz e a cer\u00e1mica.\nO terceiro piso da vella Casa da Moeda alberga un arquivo de mapas e documentos, entre os que cabe salientar rexistros coloniais franceses e espa\u00f1ois. Xunto co Cabido, o Presbiterio, a Casa 1850 e a casa museo \"Madame John's Legacy\", o edificio \u00e9 unha das cinco ramas do Museo Estatal de Luisiana, no barrio Franc\u00e9s."}
{"id": "484595", "revid": "65337", "url": "https://gl.wikipedia.org/wiki?curid=484595", "title": "Casa de Moeda de Nova Orle\u00e1ns", "text": ""}
{"id": "484596", "revid": "65337", "url": "https://gl.wikipedia.org/wiki?curid=484596", "title": "Ceca de Nova Orle\u00e1ns", "text": ""}
{"id": "484597", "revid": "65337", "url": "https://gl.wikipedia.org/wiki?curid=484597", "title": "New Orleans Mint", "text": ""}
{"id": "484601", "revid": "43337", "url": "https://gl.wikipedia.org/wiki?curid=484601", "title": "Alta Velocidade Espa\u00f1ola", "text": ""}
{"id": "484607", "revid": "88215", "url": "https://gl.wikipedia.org/wiki?curid=484607", "title": "Papa Luna", "text": ""}
{"id": "484609", "revid": "1888", "url": "https://gl.wikipedia.org/wiki?curid=484609", "title": "Gaspar Mass\u00f3", "text": " "}
{"id": "484611", "revid": "98629", "url": "https://gl.wikipedia.org/wiki?curid=484611", "title": "Compianto sul Cristo morto (Giotto)", "text": "Compianto sul Cristo morto (en galego, Lamentaci\u00f3n por Cristo morto) \u00e9 un fresco (200 x 185 cm) de Giotto, datado arredor de 1303-1305 e forma parte do conxunto de imaxes da Capella della Arena, co\u00f1ecida como a Capela dos Scrovegni en Padua. Incl\u00faese nas \"Historias da Paix\u00f3n de Xes\u00fas\" no rexistro central inferior, na parede esquerda mirando cara ao altar. \nDescrici\u00f3n.\nA escena representa o momento en que, tras ser baixado da cruz, Mar\u00eda d\u00e1lle o derradeiro adeus ao seu fillo. Cristo aparece deitado cas no primeiro plano, circundado polas Tres Mar\u00edas (Mar\u00eda Salom\u00e9, Mar\u00eda de Cleof\u00e1s e Mar\u00eda Magdalena) e por san Xo\u00e1n (o evanxelista, un dos ap\u00f3stolos preferidos de Cristo). Na esquerda, aparece un grupo de mulleres chorando e na parte superior un coro de anxos desesperados. Na dereita, tradicionalmente, se indica a presenza de Xos\u00e9 de Arimatea e Nicodemo. \nXes\u00fas est\u00e1 deitado \u00e1 esquerda, preto da s\u00faa nai que, con emoci\u00f3n, achega a s\u00faa cara \u00e1 do fillo. \n\u00c1 esquerda aparece un grupo doutras mulleres con b\u00e1goas, con posturas estudadas e dram\u00e1ticas. Na parte superior, os anxos presentas posturas nas que se transmiten a desesperaci\u00f3n, con gran variedade de poses, participando nunha especie de drama c\u00f3smico que tam\u00e9n afecta \u00e1 natureza: a \u00e1rbore da parte superior dereita est\u00e1 seca, pero do mesmo xeito que a natureza parece morrer. o inverno e a primavera resucitar\u00e1n, Cristo parece morto e despois de tres d\u00edas resucitar\u00e1. \nEstilo.\nA escena, a m\u00e1is dram\u00e1tica de todo o ciclo pintado na capela e unha das m\u00e1is famosas, presenta un marcado co\u00f1ecemento das regras da pintura e da composici\u00f3n. \nPredominan as cores pastel, extremadamente refinadas, que aparecen nas roupaxes con tons diferentes a partir da diferente incidencia luminosa que, mesmo, chega a mudar as s\u00faas cores. \nAs figuras de Giotto, amosan un intenso dramatismo e transmiten o sentimento e a dor conseguido mediante os xestos, como no caso de san Xo\u00e1n que abre e estirando esaxeradamente os brazos pretendendo amosar dor pola morte de Cristo. A escena, quizais deriva da presente no \"Sarc\u00f3fago di Meleagro\" que se atopaba en Padua. Outras figuras presentan unha expresi\u00f3n m\u00e1is contida como Mar\u00eda Magdalena collendo os p\u00e9s de Cristo, ou a Virxe Mar\u00eda, que achega a cara \u00e1 do seu fillo. D\u00faas figuras desco\u00f1ecidas, de costas ao espectador, soste\u00f1en a cabeza e a man de Cristo. \nA paisaxe \u00e1rida representada, semella participar da tristura dos personaxes, cunha monta\u00f1a rochosa pelada, cunha composici\u00f3n en diagonal, e que ten unha \u00fanica \u00e1rbore seca no alto. \nLibre da rixidez bizantina, a escena foi tomada como modelo por xeraci\u00f3ns enteiras de artistas posteriores. Anteriormente, xa Giotto, de mozo, pintara unha \"Deposici\u00f3n\" na Bas\u00edlica Superior de As\u00eds.\nValoraci\u00f3n.\nA obra \u00e9 unha das inclu\u00eddas por Michel Butor no seu museo imaxinario."}
{"id": "484613", "revid": "865", "url": "https://gl.wikipedia.org/wiki?curid=484613", "title": "Days of the New", "text": "Days of the New foi unha banda estadounidense de rock alternativo procedente de Charlestown, Indiana, formada no ano 1995. O grupo estaba composto polo guitarrista e vocalista Travis Meeks e unha gran variedade de m\u00fasicos de apoio entre os que estivo a futura estrela do pop Nicole Scherzinger. Son co\u00f1ecidos principalmente polos seus \u00e9xitos \"Touch, Peel and Stand\", \"The Down Town\", \"Shelf in the Room\", e \"Enemy\"."}
{"id": "484614", "revid": "5863", "url": "https://gl.wikipedia.org/wiki?curid=484614", "title": "Las literatas", "text": "\"Las literatas\" \u00e9 un artigo escrito en 1865 por Rosal\u00eda de Castro e publicado en Lugo dentro do \"Almanaque de Galicia para uso de la juventud elegante y de buen tono\" para 1866. O texto \u00e9 un ensaio en forma de carta ficticia escrita en nome de Nicanora que vai dirixida a outro personaxe de nome Eduarda, tal e como indica o subt\u00edtulo \"Carta a Eduarda\". A autora publica esta carta cunha nota ao final explicando que cando paseaba polas aforas da cidade atopou un malet\u00edn que conti\u00f1a esta carta e dada a analox\u00eda que hai entre quen a escribiu e ela, decidiu publicala. O m\u00e1is probable \u00e9 que optase por esta soluci\u00f3n de distanciamento para non verse inmersa nunha pol\u00e9mica por defender que unha muller puidese ser escritora. Ademais escolle o x\u00e9nero epistolar, que fai aumentar o realismo, xa que era com\u00fan que se escribisen entre mulleres acomodadas e cultivadas para compartir e debater os seus co\u00f1ecementos e preocupaci\u00f3ns.\nContido.\nA carta, escrita en nome de Nicanora, aconsella \u00e1 s\u00faa amiga Eduarda que abandone o seu af\u00e1n de escribir e publicar alegando certos aspectos da vida social da \u00e9poca que impiden o bo ver das mulleres lectoras e escritoras. O primeiro punto a observar \u00e9 o feito de que hai tantos escritores que non fan falta m\u00e1is. Isto pode ser polo contexto social do s\u00e9culo XIX, unha \u00e9poca na que as mulleres empezan a escribir, creando unha explosi\u00f3n de literatura escrita por mulleres, tendo en conta a gran cantidade que xa supu\u00f1an as publicaci\u00f3ns masculinas. Con todo, as mulleres non tiveron a posibilidade de escribir sen censura, xa que se esperaba delas sobre todo literatura sentimental e, en ning\u00fan caso, literatura social ou pol\u00edtica. A\u00ednda que houbo moitas mulleres rom\u00e1nticas que escrib\u00edan, moitas delas tiveron problemas ao non ser aceptadas pola sociedade, pola mala fama que ti\u00f1a.\nO texto continua cunha an\u00e9cdota que lle ocorreu a Nicanora na que fala do barbeiro do seu marido a quen a coci\u00f1eira gaba sen ser m\u00e1is que un parvo que se atreve a escribir un libro e polo ao mesmo nivel da boa literatura. Isto leva \u00e1 autora da carta a romper as s\u00faas obras pola perda da fe que ti\u00f1a posta na escritura. M\u00e1is tarde utiliza esta mesma an\u00e9cdota para sinalar que para ser un escritor mediocre como o barbeiro non fai falta ser escritor en absoluto, a\u00ednda que s\u00f3 sexa para ter un pouco de respecto ao orgullo literario. Aqu\u00ed introduce que a idea de ser muller no mundo literario s\u00f3 serve para que se burlen dunha mesma, xa que nada do que faga unha muller escritora pode resultarlle beneficioso. Se cala, ac\u00fasaselle de t\u00edmida e mediocre conversadora. Se fala, s\u00f3 busca chamar a atenci\u00f3n. Se tenta pasar desapercibida, seguramente a tomen por tola. A marxinaci\u00f3n das mulleres \"literatas\" v\u00e9n, principalmente, da idea de que unha muller ten que servir para contentar o home e a muller intelectual non pode satisfacer esta demanda porque a muller que escribe descoida as s\u00faas obrigaci\u00f3ns dom\u00e9sticas, que son a s\u00faa principal responsabilidade. Esta \u00e9 unha raz\u00f3n m\u00e1is para impedir a culturizaci\u00f3n das mulleres, pero realmente o problema \u00e9 que o home sente que os campos intelectuais que durante s\u00e9culos foron exclusivos del, agora sofren unha intrusi\u00f3n que ameaza con roubarlle esa posici\u00f3n de superioridade. Isto repercute, non soamente na muller escritora sen\u00f3n tam\u00e9n na lectora, \u00e1 que se lle veta a admisi\u00f3n en bibliotecas co pretexto de que a muller cre todo aquilo que le e iso poder\u00eda levala a facer cousas que non son moralmente aceptables e at\u00e9 poden chegar a converterse en libertarias.\nNicanora continua explicando que se un marido valora o talento da s\u00faa esposa e resp\u00e9ctalle o desexo de escribir, ent\u00f3n nada do que ela escriba seralle reco\u00f1ecido da s\u00faa pluma, e marido e muller ter\u00e1n que soportar burlas e insultos, o por querer presumir de ter unha muller poetisa ou novelista, e ela por ser ego\u00edsta e obrigar ao seu marido a escribirlle cousas que a far\u00e1n \u201cinmortal\u201d. A autora concl\u00fae que estes agravios son provocados pola cr\u00faa envexa daqueles que non poden soportar que unha muller demostre ter o mesmo ou mesmo superior capacidade intelectual que eles. Finalmente, pide a Eduarda que reflexione sobre o desexo de ser escritora porque esta non pode vivir humanamente en paz sobre a terra. Se unha escritora casa cun home vulgar, a\u00ednda que sexa el quen a atormente e oprima, para o resto da xente ser\u00e1 ela a que o ten sometido e humillado, e o menosprezo que crecer\u00e1 nel contra ela a ferira e a fara indigna por fallar no deber da muller de honrar e facer digna a vida do seu marido que \u00e1 vez \u00e9 a s\u00faa.\nCase todos os termos que se utilizaban para nomear \u00e1 muller escritora eran despectivos, ou a\u00ednda que non o fosen, coll\u00edan ese sentido. \u00c9 o caso de \u201cliteratas\u201d, \u201cpoetisas\u201d, \u201cbachilleras\u201d e \u201cnovelistas\u201d. Castro fai seu o alcu\u00f1o despectivo \u201cliteratas\u201d nun xogo parecido ao que atopamos en \"Lieders\" no que facendo uso da iron\u00eda sit\u00faase ao mesmo nivel que os seus iguais masculinos e cando rin dela, ela tam\u00e9n ri con eles, como estratexia para descolocalos e desvergonzarse. Toda a \"Carta a Eduarda\" est\u00e1 expresada de forma ir\u00f3nica. Esta ferramenta s\u00e9rvelle, ademais de para reivindicar as escritoras dunha forma moito m\u00e1is interesante, para facelo de maneira m\u00e1is sutil, xa que desde unha lectura recta non se lle pode acusar de incentivar \u00e1s mulleres a escribir.\nO nome de \"Jorge\" Sand aparece d\u00faas veces con funci\u00f3ns diferentes: como referencia \u00e1 alta literatura e como excepci\u00f3n de escritora feminina. Para Rosal\u00eda de Castro, George Sand \u00e9 unha escritora que non ten que soportar as cr\u00edticas que habitualmente reciben as mulleres letradas ou poetisas. Tr\u00e1tase dunha excepcionalidade o feito de que esta muller obte\u00f1a o status de autor, \u00e1 beira de Victor Hugo, Honor\u00e9 de Balzac ou Walter Scott e, por tanto, \u00e9 un dos seus grandes referentes. Sab\u00e9molo, tam\u00e9n, porque aparece o seu nome unhas cantas veces en \"La hija del mar\"."}
{"id": "484615", "revid": "5863", "url": "https://gl.wikipedia.org/wiki?curid=484615", "title": "Las literatas. Carta a Eduarda", "text": ""}
{"id": "484620", "revid": "1131", "url": "https://gl.wikipedia.org/wiki?curid=484620", "title": "Matterhorn", "text": "Matterhorn (co\u00f1ecido como Cervino en italiano; Cervin en franc\u00e9s e Hore ou Horu no dialecto walser) \u00e9 a quinta monta\u00f1a m\u00e1is alta dos Alpes, con 4478 metros. Sit\u00faase na fronteira entre Su\u00edza e Italia, preto da cidade de Zermatt, no cant\u00f3n de Valais ao nord\u00e9s e o Val de Aosta ao sur.\n\u00c9 un dos s\u00edmbolos m\u00e1is famosos de Su\u00edza, tendo aparecido en varios filmes e pinturas. Tam\u00e9n inspirou logotipos de empresas internacionalmente co\u00f1ecidas, como \u00e9 o caso da marca de chocolate Toblerone ou a compa\u00f1\u00eda cinematogr\u00e1fica Paramount Pictures."}
{"id": "484631", "revid": "89787", "url": "https://gl.wikipedia.org/wiki?curid=484631", "title": "Elmar Klos", "text": "Elmar Klos, nado o 26 de xaneiro de 1910 e finado o 31 de xullo de 1993, foi un director de cinema checoslovaco de orixe checa que colaborou durante 17 anos co seu compa\u00f1eiro eslovaco J\u00e1n Kad\u00e1r. Con el ga\u00f1ou o \u00d3scar \u00f3 mellor filme en lingua non inglesa co filme \"Obchod na korze\". Tam\u00e9n codirixiron o filme de 1963 \"Smrt si \u0159\u00edk\u00e1 Engelchen\" que se estreou na 3\u00aa edici\u00f3n do Festival Internacional de Cinema de Moscova, onde ga\u00f1ou o Premio de Ouro."}
{"id": "484632", "revid": "23204", "url": "https://gl.wikipedia.org/wiki?curid=484632", "title": "Un homme et une femme", "text": "Un homme et une femme \u00e9 un filme franc\u00e9s de 1966 escrito e dirixido por Claude Lelouch e protagonizado por Anouk Aim\u00e9e e Jean-Louis Trintignant. Escrito por Lelouch e Pierre Uytterhoeven, o filme conta a historia dunha vi\u00fava e un vi\u00favo que se co\u00f1ecen por casualidade no colexio dos seus fillos e cuxa relaci\u00f3n incipiente \u00e9 complicada por mor das lembranzas das s\u00faas parellas mortas. O filme salienta pola s\u00faa exuberante fotograf\u00eda, con frecuentes secuencias entre imaxe en cor, branco e negro e sepia, e pola banda sonora composta por Francis Lai.\n\"Un homme et une femme\" vendeu un total de 4\u00a0272\u00a0000 entradas nos cinemas de France e foi o sexto filme con maior recadaci\u00f3n dese ano. Nos Estados Unidos, o filme recadou 14\u00a0000\u00a0000 d\u00f3lares. O filme ga\u00f1ou varios premios, inclu\u00edndo a Palma de Ouro no Festival Internacional de Cinema de Cannes de 1966, dous Globos de Ouro \u00f3 mellor filme en lingua estranxeira e mellor actriz dram\u00e1tica (para Aim\u00e9e), e dous Premios \u00d3scar \u00f3 mellor filme en lingua non inglesa e mellor gui\u00f3n orixinal. Unha secuela, \"Un Homme et une Femme, 20 Ans D\u00e9j\u00e0\" foi estreada en 1986, seguida por \"Les Plus Belles Ann\u00e9es d'une vie\", que se estreou no ano 2019.\nSinopse.\nO piloto de carreiras Jean-Louis Duroc e Anne Gauthier, dous vi\u00favos recentes, enc\u00f3ntranse por casualidade cando visitan os seus respectivos fillos nun internado e iso rep\u00edtese todas as fins de semana. Un d\u00eda, Anne perde o tren e Jean-Louis ofr\u00e9celle levala de volta a Par\u00eds; acaban convert\u00e9ndose en amigos \u00edntimos e finalmente apaixonados, mais notan que as lembranzas dos c\u00f3nxuxes falecidos a\u00ednda son moi fortes."}
{"id": "484634", "revid": "6168104", "url": "https://gl.wikipedia.org/wiki?curid=484634", "title": "Joana Mas\u00f3", "text": "Joana Mas\u00f3 Illamola, nada en 1978, \u00e9 unha fil\u00f3loga, investigadora, tradutora, editora e profesora universitaria espa\u00f1ola.\nTraxectoria.\nLicenciada en Letras modernas pola Universidade de Par\u00eds VII Denis Diderot e en Letras cl\u00e1sicas pola Universidade de Par\u00eds IV Par\u00eds-Sorbonne, cursou o doutoramento na Universidade de Par\u00eds 8 e a Universidade de Barcelona. \u00c9 profesora de literatura francesa na Universidade de Barcelona e investigadora da C\u00e1tedra UNESCO \"Mulleres, desenvolvemento e culturas\". Traduciu textos de cr\u00edtica e filosof\u00eda francesa contempor\u00e1nea de H\u00e9l\u00e8ne Cixous, Jacques Derrida, Catherine Malabou, Jean-Luc Marion e Jean-Luc Nancy, e publicou artigos e edici\u00f3ns sobre alg\u00fans destes autores. Entre outros, editou os seguintes libros: \"La llengua m\u2019\u00e9s l\u2019\u00fanic refugi\", de H\u00e9l\u00e8ne Cixous (Lleonard Muntaner, 2009), os textos de Jacques Derrida sobre arte e est\u00e9tica, \"Penser \u00e0 ne pas voir. \u00c9crits sur lles arts du visible 1979-2004\" con G. Michaud (La Diff\u00e9rence, 2013) e \"Lles Arts de l\u2019Espace. \u00c9crits et interventions sur l\u2019architecture\" (La Diff\u00e9rence, 2015). Traballou no comisariado de exposici\u00f3ns e codirixido a colecci\u00f3n \"Ensayo\" en Ellago Ediciones."}
{"id": "484635", "revid": "5863", "url": "https://gl.wikipedia.org/wiki?curid=484635", "title": "Joana Mas\u00f3 Illamola", "text": ""}
{"id": "484648", "revid": "865", "url": "https://gl.wikipedia.org/wiki?curid=484648", "title": "Days of the New (\u00e1lbum de 1997)", "text": "Days of the New (tam\u00e9n co\u00f1ecido como o \u00e1lbum laranxa ou amarelo) \u00e9 o primeiro \u00e1lbum de estudio da banda estadounidense de rock alternativo Days of the New, publicado o 3 de xu\u00f1o de 1997 a trav\u00e9s do selo Outpost Records."}
{"id": "484650", "revid": "865", "url": "https://gl.wikipedia.org/wiki?curid=484650", "title": "Handwriting", "text": "Handwriting \u00e9 o primeiro \u00e1lbum de estudio da banda estadounidense de m\u00fasica instrumental Rachel's, publicado o 23 de maio de 1995 a trav\u00e9s do selo Quarterstick Records."}
{"id": "484651", "revid": "22570", "url": "https://gl.wikipedia.org/wiki?curid=484651", "title": "Ekklesia", "text": "Ekklesia \u00e9 o primeiro \u00e1lbum de estudio da banda estadounidense de metalcore cristi\u00e1n For Today, publicado o 1 de abril de 2008 a trav\u00e9s do selo Facedown Records. Segundo o libreto, Matt Tyler, o antigo vocalista da banda, aparece en \"Redemption\" e \"A Higher Standard\"."}
{"id": "484652", "revid": "98629", "url": "https://gl.wikipedia.org/wiki?curid=484652", "title": "Hjem til jul", "text": "Hjem til jul \u00e9 unha serie de televisi\u00f3n norueguesa de comedia rom\u00e1ntica estreada en 2019, producida por Netflix e The Oslo Company. \"Hjem til jul\" \u00e9 a primeira serie norueguesa de Netflix. A serie foi creada por Per-Olav S\u00f8rensen e o gui\u00f3n foi escrito por Fredrik H\u00f8yer, Miriam Larsen, Mattis Herman Nyquist e Julie Skaufel, cuxo argumento se basea nunha idea de Amir Shaheen e Kristian Andersen. Ida Elise Broch \u00e9 a protagonista, interpretando o papel de Johanne. A serie componse de d\u00faas temporadas de seis episodios cada unha. A primeira estreouse a trav\u00e9s de Netflix o 5 de decembro de 2019, e a segunda en decembro de 2020."}
{"id": "484657", "revid": "98629", "url": "https://gl.wikipedia.org/wiki?curid=484657", "title": "Zoran Tegeltija", "text": " \nZoran Tegeltija (en serbio cir\u00edlico: \"\u0417\u043e\u0440\u0430\u043d \u0422\u0435\u0433\u0435\u043b\u0442\u0438\u0458\u0430\"), nado en Mrkonjic Grad o 29 de setembro de 1961, \u00e9 un pol\u00edtico serbio de Bosnia e Hercegovina, actual presidente do Consello de Ministros de Bosnia e Hercegovina.\n\u00c9 economista e membro da Alianza de Socialdem\u00f3cratas Independentes. Foi tam\u00e9n ministro de Facenda da Rep\u00fablica Serbia, alcalde de Mrkonjic Grad, membro do Parlamento bosn\u00edaco e presidente da Federaci\u00f3n de Baloncesto da Rep\u00fablica Serbia.\nTraxectoria.\nNaceu o 29 de setembro de 1961 en Mrkonjic Grad, onde asistiu \u00e1 escola primaria e \u00e1 secundaria. En 1986 licenciouse na Facultade de Econ\u00f3micas da Universidade de Saraxevo. Realizou un m\u00e1ster que rematou en 2004 e no 2007 doutorouse na Universidade de Janicije e Danica Karic en Belgrado. Est\u00e1 casado e ten dous fillos.\nEntre outros traballos, foi empregado na refinar\u00eda de petr\u00f3leo, na Administraci\u00f3n tributaria e na administraci\u00f3n aduaneira da Rep\u00fablica Serbia. No per\u00edodo comprendido entre 2000 e 2002 foi membro da Asemblea Nacional da Rep\u00fablica Serbia e, posteriormente, presidente da Comisi\u00f3n Estatal de Cruzamento de Fronteiras de Bosnia e Hercegovina.\nEn 2004 foi elixido alcalde de Mrkonjic Grad e reelixido en 2008. \u00c9 membro da Alianza de Socialdem\u00f3cratas Independientes.\nFoi elixido ministro de Finanzas de Rep\u00fablica Serbia pola Asemblea Nacional de Rep\u00fablica Serbia o 29 de decembro de 2010 como membro do goberno de Aleksandar Dzombic.\nEn decembro de 2019 o Parlamento de Bosnia e Hercegovina votou a favor da s\u00faa investidura como novo primeiro ministro."}
{"id": "484658", "revid": "88215", "url": "https://gl.wikipedia.org/wiki?curid=484658", "title": "\u0417\u043e\u0440\u0430\u043d \u0422\u0435\u0433\u0435\u043b\u0442\u0438\u0458\u0430", "text": ""}
{"id": "484660", "revid": "98629", "url": "https://gl.wikipedia.org/wiki?curid=484660", "title": "Stone Sour (\u00e1lbum)", "text": "Stone Sour \u00e9 o primeiro \u00e1lbum de estudio da banda estadounidense de metal alternativo Stone Sour, publicado o 27 de agosto de 2002 a trav\u00e9s do selo Roadrunner Records. Foi gravado e producido pola banda e Tom Tatman nos Catamount Studios en Cedar Falls, Iowa. A composici\u00f3n do disco comezou no ano 2000 mentres o vocalista Corey Taylor e o guitarrista Jim Root a\u00ednda estaban activos con Slipknot. O traballo do \u00e1lbum comezou despois de que Slipknot entrase en hiato tras a xira de promoci\u00f3n do seu segundo \u00e1lbum, \"Iowa\".\nTras o lanzamento do \u00e1lbum Stone Sour promocionouno durante case un ano. A banda publicou tres xinxelos e xirou polos Estados Unidos e por Europa. O \u00e1lbum conseguiu recensi\u00f3ns en xeral positivas. Foi eloxiado por amosar a diversidade vocal de Taylor, que non se v\u00eda representada nos anteriores discos de Slipknot. O traballo foi certificado ouro nos Estados Unidos, e dous dos seus sinxelos foron nomeados aos premios Grammy na categor\u00eda de mellor interpretaci\u00f3n de metal dous anos consecutivos.\nListaxe de canci\u00f3ns.\nTodas as letras escritas por Corey Taylor, atoda a m\u00fasica composta por Stone Sour."}
{"id": "484662", "revid": "98629", "url": "https://gl.wikipedia.org/wiki?curid=484662", "title": "David Pajo", "text": "David Pajo\",\" nado o 25 de xu\u00f1o de 1968 en Texas, \u00e9 un m\u00fasico estadounidense de rock alternativo. Pajo tocou unha ampla variedade de m\u00fasica, principalmente de x\u00e9neros como hardcore punk, math rock, post-rock, electr\u00f3nica, folk rock e indie pop. A\u00ednda que \u00e9 multiinstrumentista (toca a guitarra, o baixo, o banjo e a bater\u00eda), \u00e9 co\u00f1ecido principalmente polo seu traballo como guitarrista.\nAo longo da s\u00faa carreira usou os pseud\u00f3nimos de Aerial M, M, e, sobre todo, Papa M. Pajo foi un dos fundadores da banda de post-rock Slint, e colaborou cun gran n\u00famero de proxectos musicais como Zwan, Tortoise ou The For Carnation, entre outros."}
{"id": "484663", "revid": "23204", "url": "https://gl.wikipedia.org/wiki?curid=484663", "title": "Voyna i mir", "text": "Voyna i mir (en ) \u00e9 un filme sovi\u00e9tico co-escrito e dirixido por Sergei Bondarchuk. \u00c9 unha adaptaci\u00f3n cinematogr\u00e1fica da novela de 1869 \"Guerra e paz\" de Lev Tolstoi. O filme, estreado en catro partes entre 1966 e 1967, est\u00e1 protagonizado por Bondarchuk no papel de Pierre Bezukhov, xunto con Vyacheslav Tikhonov e Ludmila Savelyeva, que interpretan o pr\u00edncipe Andrei Bolkonsky e a Natasha Rostova, respectivamente.\nO filme foi producido polos estudios Mosfilm entre 1961 e 1967, cun considerable apoio das autoridades sovi\u00e9ticas. Cun custo de 8,29 mill\u00f3ns de rublos sovi\u00e9ticos, foi o filme m\u00e1is custoso xamais feito na Uni\u00f3n Sovi\u00e9tica. Dende a s\u00faa estrea, converteuse nun grande \u00e9xito de audiencia, vendendo arredor de 135 mill\u00f3ns de entradas na Uni\u00f3n Sovi\u00e9tica. \"Voyna i mir\" tam\u00e9n ga\u00f1ou o Gran Premio do Festival Internacional de Cinema de Moscova, o Globo de Ouro \u00e1 mellor pel\u00edcula en lingua non inglesa e o \u00d3scar \u00f3 mellor filme en lingua non inglesa."}
{"id": "484665", "revid": "88215", "url": "https://gl.wikipedia.org/wiki?curid=484665", "title": "Sergei Bondarchuk", "text": "Sergei Fedorovich Bondarchuk, (en ; en ) nado en Bilozerka o 25 de setembro de 1920 e finado en Moscova o 20 de outubro de 1994, foi un director de cinema, guionista e actor ucra\u00edno, que desenvolveu a s\u00faa carreira durante a era sovi\u00e9tica.\nO seu filme \"Voyna i mir\", ga\u00f1ou o \u00d3scar \u00f3 mellor filme en lingua non inglesa na 41\u00aa edici\u00f3n dos premios."}
{"id": "484666", "revid": "23204", "url": "https://gl.wikipedia.org/wiki?curid=484666", "title": "Sergei Fedorovich Bondarchuk", "text": ""}
{"id": "484667", "revid": "98629", "url": "https://gl.wikipedia.org/wiki?curid=484667", "title": "Z (filme)", "text": "Z \u00e9 un filme franco-alxeriano de 1969 dirixido por Costa-Gavras. O gui\u00f3n \u00e9 obra de Gavras e Jorge Sempr\u00fan, e bas\u00e9ase na novela hom\u00f3nima de 1966 escrita por Vassilis Vassilikos. O filme presenta unha versi\u00f3n lixeiramente ficcionalizada dos eventos arredor do asasinato do pol\u00edtico dem\u00f3crata grego Grigoris Lambrakis en 1963. Coa s\u00faa visi\u00f3n sat\u00edrica da pol\u00edtica grega, o seu escuro sentido do humor e o seu final sombr\u00edo, o filme captura a indignaci\u00f3n pola ditadura militar que gobernou Grecia durante a \u00e9poca da rodaxe.\nO filme vendeu un total de 3\u00a0952\u00a0913 de entradas en Francia e foi o cuarto filme con maior recadaci\u00f3n dese ano no pa\u00eds. Tam\u00e9n foi o d\u00e9cimo segundo filme con maior recadaci\u00f3n de 1969 nos Estados Unidos. \"Z\" tam\u00e9n foi o primeiro filme en ser nomeado nos Premios \u00d3scar \u00f3 mellor filme e mellor filme en lingua non inglesa, ga\u00f1ando o \u00faltimo. Tam\u00e9n acadou o Premio do Xurado no Festival Internacional de Cinema de Cannes, o BAFTA \u00e1 mellor banda sonora e o Globo de Ouro \u00e1 mellor pel\u00edcula en lingua non inglesa; na 27\u00aa edici\u00f3n dos Globos de Ouro, os produtores de \"Z\" rexeitaron o premio en protesta contra a exclusi\u00f3n do filme na categor\u00eda de mellor filme dram\u00e1tico."}
{"id": "484671", "revid": "72012", "url": "https://gl.wikipedia.org/wiki?curid=484671", "title": "Ofi\u00faco", "text": ""}
{"id": "484672", "revid": "88215", "url": "https://gl.wikipedia.org/wiki?curid=484672", "title": "Presidente de Bosnia e Hercegovina", "text": ""}
{"id": "484673", "revid": "1131", "url": "https://gl.wikipedia.org/wiki?curid=484673", "title": "Agrupaci\u00f3n Astron\u00f3mica Coru\u00f1esa \u00cdo", "text": "A Agrupaci\u00f3n Astron\u00f3mica Coru\u00f1esa \u00cdo \u00e9 unha asociaci\u00f3n cultural e sociedade cient\u00edfica sen \u00e1nimo de lucro que ten como obxectivo o fomento da afecci\u00f3n, estudo, investigaci\u00f3n e divulgaci\u00f3n da astronom\u00eda.\nEn 2021 foi Premio Rosal\u00eda de Castro de Lingua: categor\u00eda de entidades, \"por impulsar a lingua galega nun \u00e1mbito tan especializado como a astronom\u00eda e sen bagaxe no noso idioma\".\nHistoria.\nFundaci\u00f3n, obxectivos e caracter\u00edsticas.\nFundada en 2002, a agrupaci\u00f3n ten a s\u00faa sede na Casa das Ciencias da Coru\u00f1a.\nXurdiu como froito da inquietude dun grupo de afeccionados \u00e1 astronom\u00eda cun obxectivo claro: gozar e conseguir que outros gocen coa paix\u00f3n polas noites estreladas e a ciencia da astronom\u00eda. Desde a s\u00faa creaci\u00f3n foi medrando, desde os trece socios fundadores, at\u00e9 os m\u00e1is de oitenta membros en 2019.\nTr\u00e1tase dun grupo aberto, no que calquera pode participar: non fan falta co\u00f1ecementos previos, nin telescopio, nin ningunha titulaci\u00f3n, s\u00f3 paix\u00f3n pola astronom\u00eda e ganas de sa\u00edr a observar un bo ceo estrelado.\nEstrela \"Rosal\u00edadecastro\" e planeta \"Riosar\".\nA s\u00faa iniciativa de nomear a estrela anteriormente identificada como HD 149143, da constelaci\u00f3n Ofi\u00faco, e o planeta HD 149143 b asociado a ela, conseguiu que se lle desen os nomes de \"Rosal\u00edadecastro\" e \"Riosar\", en referencia a Rosal\u00eda de Castro e ao r\u00edo Sar, respectivamente.\nCongreso Estatal de Astronom\u00eda 2020.\nA Agrupaci\u00f3n logrou que A Coru\u00f1a sexa en 2020 a sede do XXIV Congreso Estatal de Astronom\u00eda. Nunha votaci\u00f3n conseguiu o 90 % dos votos; das 39 entidades que se deron cita na edici\u00f3n do encontro, en Cuenca, 35 apoiaron a candidatura da cidade."}
{"id": "484674", "revid": "23204", "url": "https://gl.wikipedia.org/wiki?curid=484674", "title": "Indagine su un cittadino al di sopra di ogni sospetto", "text": "Indagine su un cittadino al di sopra di ogni sospetto \u00e9 un filme italiano de 1970 dirixido por Elio Petri. \u00c9 un filme dram\u00e1tico, psicol\u00f3xico e de s\u00e1tira negra sobre a corrupci\u00f3n. Conta a historia dun alto oficial de polic\u00eda que mata \u00e1 s\u00faa amante e logo tenta demostrar se a polic\u00eda o poder\u00eda acusar deste crime. Comeza a manipular a investigaci\u00f3n propo\u00f1endo pistas obvias mentres os demais polic\u00edas as ignoran, ben sexa intencionalmente ou non. Ga\u00f1ou o \u00d3scar \u00f3 mellor filme en lingua non inglesa."}
{"id": "484675", "revid": "72012", "url": "https://gl.wikipedia.org/wiki?curid=484675", "title": "Agrupaci\u00f3n \u00cdo", "text": ""}
{"id": "484676", "revid": "72012", "url": "https://gl.wikipedia.org/wiki?curid=484676", "title": "Agrupaci\u00f3n Astron\u00f3mica \u00cdo", "text": ""}
{"id": "484678", "revid": "47401", "url": "https://gl.wikipedia.org/wiki?curid=484678", "title": "A\u00f1\u00e1 de Meus, A\u00f1\u00e1, Frades", "text": "A\u00f1\u00e1 de Meus \u00e9 un lugar da parroquia de A\u00f1\u00e1 no concello coru\u00f1\u00e9s de Frades da comarca de Ordes. Ten catro casas, unha deshabitada."}
{"id": "484679", "revid": "1410", "url": "https://gl.wikipedia.org/wiki?curid=484679", "title": "Presidente de Fidxi", "text": "O presidente da Rep\u00fablica de Fidxi \u00e9 o xefe de estado de Fidxi. O presidente \u00e9 designado polo Parlamento de Fidxi para un mandato de tres anos segundo os termos da Constituci\u00f3n de Fidxi de 2013. O seu papel no goberno \u00e9 principalmente cerimonial, pero conta con importantes poderes de reserva que pode exercer en caso de crise. Ademais, o presidente \u00e9 comandante en xefe das Forzas Armadas de Fidxi.\nHistoria do cargo.\nO cargo de presidente foi establecido a ra\u00edz de dous golpes militares en 1987 que levaron \u00e1 proclamaci\u00f3n dunha rep\u00fablica o 7 de outubro, po\u00f1endo fin \u00e1 monarqu\u00eda de Fidxi. O xeneral maior Sitiveni Rabuka, cerebro dos golpes de estado, formou un goberno militar interino encabezado por el. Non obstante, non tomou o t\u00edtulo de presidente e o 5 de decembro nomeou a Penaia Ganilau, \u00faltimo gobernador xeral, como primeiro presidente da rep\u00fablica.\nNo ano 2000 produciuse un golpe civil, instigado por George Speight. O presidente Kamisese Mara dimitiu o 29 de maio en vez de abolir a Constituci\u00f3n, tal e como solicitaran os militares, apoiados polo Tribunal Supremo (se se forzou ou non a s\u00faa dimisi\u00f3n foi obxecto dunha investigaci\u00f3n policial que se mantivo ata o momento do golpe de 2006). O comodoro Frank Bainimarama asumiu o poder como xefe do goberno militar interino (igual que Rabuka en 1987), ata que Josefa Iloilo foi nomeado presidente o 13 de xullo.\nO 5 de decembro de 2006, as forzas militares derrocaron de novo o goberno. Bainimarama declarouse presidente en funci\u00f3ns. Inicialmente dixo que asumira o cargo con car\u00e1cter provisional e pronto pedir\u00eda ao Gran Consello de Xefes que reintegrase a Iloilo, pero o 17 de decembro insistiu en que agora era el o presidente e que o Gran Consello deber\u00eda reco\u00f1ecelo como tal. O 4 de xaneiro de 2007 Iloilo foi reinstalado como presidente.\nEn xaneiro de 2008, Bainimarama declarou que o ex\u00e9rcito era \"a autoridade executiva para nomear presidente\", tras a suspensi\u00f3n do Gran Consello de Xefes. O presidente ser\u00eda un nomeado militar, ata que se instalase un Gran Consello de Xefes reformado.\nUns d\u00edas despois, o director do Foro Constitucional de Cidad\u00e1ns, o reverendo Akuila Yabaki, suxeriu que o cargo de presidente deber\u00eda estar, no futuro, aberto a persoas de calquera etnia en vez de reservado para os ind\u00edxenas fidxianos. Esta suxesti\u00f3n foi controvertida e foi particularmente rexeitada pola primeira ministra Laisenia Qarase.\nO 28 de xullo de 2009, Iloilo anunciou que deixar\u00eda o cargo o 30 de xullo. O xeneral Epeli Nailatikau sucedeuno como presidente en funci\u00f3ns. O 5 de novembro de 2009, Nailatikau xurou como presidente.\nEn marzo de 2012, o goberno de Bainimarama aboliu o Gran Consello de Xefes por decreto. Bainimarama confirmou que iso significaba que haber\u00eda que crear un novo m\u00e9todo para nomear ao presidente; isto, dixo, far\u00edase cunha unha nova Constituci\u00f3n, que finalmente foi adoptada en 2013.\nO 12 de outubro de 2015, o Parlamento elixiu ao xeneral Jioji Konrote como presidente. O 12 de novembro de 2015, Konrote xurou como presidente."}
{"id": "484680", "revid": "88215", "url": "https://gl.wikipedia.org/wiki?curid=484680", "title": "Ratu Josefa Iloilo", "text": ""}
{"id": "484681", "revid": "88215", "url": "https://gl.wikipedia.org/wiki?curid=484681", "title": "Josefa Iloilo Uluivuda", "text": ""}
{"id": "484682", "revid": "865", "url": "https://gl.wikipedia.org/wiki?curid=484682", "title": "When the Kite String Pops", "text": "When the Kite String Pops \u00e9 o primeiro \u00e1lbum de estudio da banda estadounidense de sludge metal Acid Bath, publicado o 8 de agosto de 1994 a trav\u00e9s do selo Rotten Records. A portada \u00e9 unha pintura do famoso asasino en serie John Wayne Gacy realizada mentres estaba no c\u00e1rcere agardando a s\u00faa execuci\u00f3n. Os globos da parte inferior te\u00f1en tanto o seu alcume, \"Pogo the clown\", como o seu nome, J. W. Gacy.\nEn 1999 as vendas do \u00e1lbum superaron as 37 000 copias nos Estados Unidos, unha cifra alta para unha banda dun selo independente sen publicidade."}
{"id": "484690", "revid": "1576", "url": "https://gl.wikipedia.org/wiki?curid=484690", "title": "NOLA", "text": "NOLA \u00e9 o primeiro \u00e1lbum de estudio da banda estadounidense de sludge metal Down, publicado o 15 de setembro de 1995 a trav\u00e9s do selo Elektra Records. O t\u00edtulo \u00e9 a abreviaci\u00f3n de Nova Orleans (NO), Louisiana (LA)."}
{"id": "484691", "revid": "865", "url": "https://gl.wikipedia.org/wiki?curid=484691", "title": "In the Name of Suffering", "text": "In the Name of Suffering \u00e9 o primeiro \u00e1lbum de estudio da banda de sludge metal Eyehategod, publicado inicialmente no ano 1990 a trav\u00e9s do selo independente franc\u00e9s Intellectual Convulsion."}
{"id": "484705", "revid": "47401", "url": "https://gl.wikipedia.org/wiki?curid=484705", "title": "Elio Petri", "text": "Elio Petri, nado en Roma o 29 de xaneiro de 1929 e finado ib\u00eddem o 10 de novembro de 1982, foi un director de cinema italiano, m\u00e1is co\u00f1ecido por ga\u00f1ar o \u00d3scar \u00f3 mellor filme en lingua non inglesa coa s\u00faa obra \"Indagine su un cittadino al di sopra di ogni sospetto\"."}
{"id": "484707", "revid": "98629", "url": "https://gl.wikipedia.org/wiki?curid=484707", "title": "Il giardino dei Finzi-Contini", "text": "Il giardino dei Finzi-Contini \u00e9 un filme italiano de 1970 dirixido por Vittorio De Sica. Est\u00e1 protagonizado por Lino Capolicchio, Dominique Sanda e Helmut Berger. O filme bas\u00e9ase na novela hom\u00f3nima de Giorgio Bassani.\nGa\u00f1ou o Oso de Ouro na 21\u00aa edici\u00f3n do Festival Internacional de Cinema de Berl\u00edn, e o \u00d3scar \u00f3 mellor filme en lingua non inglesa en 1972."}
{"id": "484708", "revid": "65337", "url": "https://gl.wikipedia.org/wiki?curid=484708", "title": "India Brit\u00e1nica", "text": ""}
{"id": "484709", "revid": "98629", "url": "https://gl.wikipedia.org/wiki?curid=484709", "title": "Dersu Uzala (filme de 1975)", "text": "Dersu Uzala. O cazador (en ; en , \"Derusu Uz\u0101ra\") \u00e9 un filme sovi\u00e9tico-xapon\u00e9s de 1975 dirixido por Akira Kurosawa. Foi o seu primeiro filme rodado nunha lingua diferente \u00f3 xapon\u00e9s e o \u00fanico rodado en 70mm.\nO filme bas\u00e9ase no libro de memorias de 1923 \"Dersu Uzala\" (que toma o seu nome do trampeiro Dersu Uzala) escrito polo explorador ruso Vladimir Arsenyev, e conta a exploraci\u00f3n da rexi\u00f3n Sikhote-Alin \u00f3 longo de m\u00faltiples expedici\u00f3ns a comezos do s\u00e9culo XX. Rodado case completamente en escenarios exteriores do arredado leste ruso, o filme conta a historia dun nativo dos bosques que est\u00e1 completamente integrado no seu medio, levando un estilo de vida que ser\u00e1 inevitablemente destru\u00eddo polo avance da civilizaci\u00f3n. Tam\u00e9n trata sobre o respecto e a amizade profunda entre dous homes de orixes profundamente diferentes, e sobre a dificultade de afrontar a perda de forza e capacidades que provoca a vellez.\nO filme ga\u00f1ou o \u00d3scar de 1976 \u00f3 mellor filme en lingua non inglesa, o Premio de Ouro e o Premio FIPRESCI na 9\u00aa edici\u00f3n do Festival Internacional de Cinema de Moscova entre outros galard\u00f3ns. Vendeu arredor de 20,4 mill\u00f3ns de entradas na Uni\u00f3n Sovi\u00e9tica e recadou 1,2 mill\u00f3ns de d\u00f3lares nos Estados Unidos e no Canad\u00e1.\nFoi estreado en galego na Televisi\u00f3n de Galicia o 23 de setembro de 2000."}
{"id": "484710", "revid": "197", "url": "https://gl.wikipedia.org/wiki?curid=484710", "title": "Siradella", "text": ""}
{"id": "484712", "revid": "23204", "url": "https://gl.wikipedia.org/wiki?curid=484712", "title": "La Victoire en chantant", "text": "La Victoire en chantant \u00e9 un filme franco-marfil\u00e9s de 1976 dirixido por Jean-Jacques Annaud, sinalando o seu debut como director. O filme trata dos colonos franceses en guerra cos alem\u00e1ns en \u00c1frica Central durante a primeira guerra mundial, e est\u00e1 ambientado na colonia alem\u00e1 do Camer\u00fan. O filme ten un punto de vista marcadamente antimilitarista, e salienta por ridiculizar o bando franc\u00e9s a\u00ednda m\u00e1is duramente que os seus hom\u00f3logos alem\u00e1ns. O t\u00edtulo orixinal en franc\u00e9s son as catro primeiras palabras da canci\u00f3n militar \"Le Chant du d\u00e9part\".\nGa\u00f1ou o \u00d3scar \u00f3 mellor filme en lingua non inglesa en 1976, e foi proposto \u00e1 Academia por Costa do Marfil, convert\u00e9ndose no primeiro e \u00fanico \u00d3scar do pa\u00eds."}
{"id": "484713", "revid": "5863", "url": "https://gl.wikipedia.org/wiki?curid=484713", "title": "Ainhoa Lameiro", "text": "Ainhoa Lameiro Rodr\u00edguez, nada en Salceda de Caselas o 21 de setembro de 2000, \u00e9 unha deportista galega, que compite en pirag\u00fcismo na modalidade de sl\u00e1lom.\nEn 2019 proclamouse subcampioa do mundo ao ga\u00f1ar a prata na proba de C1 por equipos do Campionato Mundial de Pirag\u00fcismo en Sl\u00e1lom.\nTraxectoria.\nIniciouse no pirag\u00fcismo aos 12 anos e entrou no Club Pirag\u00fcismo Penedo de Tui, primeiro na modalidade de pista e pouco despois en augas bravas. No seu segundo ano proclamouse campioa de Espa\u00f1a da s\u00faa franxa de idade e aos 14 anos entrou no Centro Galego de Tecnificaci\u00f3n Deportiva de Pontevedra, no que estivo catro anos\nParticipou en varios Europeos e Mundiais j\u00fanior logrando un bronce en 2018 xunto a Pau Echaniz no Mundial j\u00fanior en Ivrea (Italia), na categor\u00eda de C2 mixto. En 2019 competiu no Campionato Mundial sub-23 e debutou internacionalmente na categor\u00eda absoluta no Campionato Europeo celebrado en Pau, onde finalizou s\u00e9tima no C1 feminino por equipos.\nEn setembro de 2019, no Campionato Mundial en La Seu d'Urgell, logrou a medalla de prata en C1 por equipos, xunto a Nuria Villarrubla e Klara Olazabal. Nese mesmo Mundial participou tam\u00e9n en C2 mixto, xunto a Pau Echaniz, finalizando en oitava posici\u00f3n."}
{"id": "484722", "revid": "88215", "url": "https://gl.wikipedia.org/wiki?curid=484722", "title": "Ainhoa Lameiro Rodr\u00edguez", "text": ""}
{"id": "484733", "revid": "865", "url": "https://gl.wikipedia.org/wiki?curid=484733", "title": "Rip It Up", "text": "Rip It Up \u00e9 o segundo \u00e1lbum de estudio da banda escocesa de post-punk Orange Juice, publicado en novembro de 1982 a trav\u00e9s do selo Polydor Records. Este disco cont\u00e9n a s\u00faa exitosa canci\u00f3n \"Rip It Up\", que alcanzou o n\u00famero 8 na lista brit\u00e1nica de sinxelos. O \u00e1lbum foi inclu\u00eddo no libro \"1001 \u00e1lbums que debes escoitar antes de morrer\"."}
{"id": "484734", "revid": "865", "url": "https://gl.wikipedia.org/wiki?curid=484734", "title": "This Gift", "text": "This Gift \u00e9 o terceiro \u00e1lbum de estudio da banda escocesa de indie rock Sons and Daughters, publicado o 28 de xaneiro de 2008 a trav\u00e9s do selo Domino Records. O \u00e1lbum chegou ao n\u00famero 66 das listas brit\u00e1nicas."}
{"id": "484735", "revid": "98629", "url": "https://gl.wikipedia.org/wiki?curid=484735", "title": "Always Ascending", "text": "Always Ascending \u00e9 o quinto \u00e1lbum de estudio da banda escocesa de indie rock Franz Ferdinand, publicado o 9 de febreiro de 2018 a trav\u00e9s do selo Domino Records. \u00c9 o primeiro \u00e1lbum do grupo en contar co seu novo membro Julian Corrie, que se uniu pouco despois da marcha de Nick McCarthy. O disco tivo en xeral boas cr\u00edticas. Chegou ao n\u00famero 3 en Escocia e ao n\u00famero 6 no Reino Unido. Edit\u00e1ronse catro sinxelos do traballo: \"Always Ascending\", \"Feel the Love Go\", \"Lazy Boy\" e unha versi\u00f3n alternativa de \"Glimpse of Love\"."}
{"id": "484736", "revid": "98629", "url": "https://gl.wikipedia.org/wiki?curid=484736", "title": "Dear Catastrophe Waitress", "text": "Dear Catastrophe Waitress \u00e9 o sexto \u00e1lbum de estudio da banda escocesa de indie pop Belle &amp; Sebastian, publicado o 6 de outubro de 2003 a trav\u00e9s do selo Rough Trade Records. Trevor Horn, antigo membro de The Buggles e produtor de grupos como Yes e Frankie Goes to Hollywood, supervisou a produci\u00f3n do \u00e1lbum, d\u00e1ndolle un son m\u00e1is pu\u00eddo e pop, contrastando enormemente cos seus anteriores traballos cun son m\u00e1is lo-fi e folk (a\u00ednda que canci\u00f3ns como \"Lord Anthony\" a\u00edndamante\u00f1en o seu vello son). En particular, a bailable \"Stay Loose\" demostrou ser a primeira dunha serie de canci\u00f3ns (como \"Your Cover's Blown\" e \"Sukie in the Graveyard\") que se afastaron das s\u00faas ra\u00edces.\n\"Stay Loose\" foi editada para a radio o 24 de febreiro 2004. O \u00e1lbum foi nomeado ao Mercury Prize de 2004, e a canci\u00f3n \"Step into My Office, Baby\" entrou na lista curta para un premio Ivor Novello Award na categor\u00eda de mellor canci\u00f3n.\nEn 2007 \"Dear Catastrophe Waitress\" levaba vendidas 138 000 unidades nos Estados Unidos."}
{"id": "484754", "revid": "56817", "url": "https://gl.wikipedia.org/wiki?curid=484754", "title": "Sonic Flower Groove", "text": "Sonic Flower Groove \u00e9 o primeiro \u00e1lbum de estudio da banda escocesa de Primal Scream, publicado o 5 de outubro de 1987 a trav\u00e9s do selo Elevation Records. Mayo Thompson, de Red Krayola, foi o produtor do disco, despois de que o traballo con Stephen Street non lle gustase \u00e1 banda.\nO disco chegou ao n\u00famero 62 da lista brit\u00e1nica de \u00e1lbums, pero comportouse mal para os est\u00e1ndares dos grandes selos. A decepci\u00f3n foi a principal raz\u00f3n para que a formaci\u00f3n orixinal de Primal Scream se separase pouco despois de \"Sonic Flower Groove\", deixando ao vocalista Bobby Gillespie e aos guitarristas Andrew Innes e Robert \"Throb\" Young para reorganizar o grupo."}
{"id": "484759", "revid": "23204", "url": "https://gl.wikipedia.org/wiki?curid=484759", "title": "Presidente da Rep\u00fablica do Camer\u00fan", "text": ""}
{"id": "484781", "revid": "865", "url": "https://gl.wikipedia.org/wiki?curid=484781", "title": "The Only Fun in Town", "text": "The Only Fun in Town \u00e9 un \u00e1lbum de estudio da banda escocesa de post-punk Josef K, publicado no ano 1981 a trav\u00e9s do selo Postcard Records."}
{"id": "484784", "revid": "82922", "url": "https://gl.wikipedia.org/wiki?curid=484784", "title": "Sociedade Numism\u00e1tica da India", "text": "A Sociedade Numism\u00e1tica da India (en ingl\u00e9s: The Numismatic Society of India -NSI-) \u00e9 unha sociedade erudita sen \u00e1nimo de lucro da India, con sede en Benar\u00e9s, Estado de Uttar Pradesh, dedicada ao estudo e a difusi\u00f3n da numism\u00e1tica.\nFundouse en 1910 na cidade de Allahabad por un grupo de seis persoas, maioritariamente ingleses expatriados vinculados ao dominio brit\u00e1nico da India naquela \u00e9poca, entre as que c\u00f3mpre salientar os numism\u00e1ticos expertos na moeda da India R. B. Whitehead e H. Nelson Wright, e o tam\u00e9n numism\u00e1tico e historiador Richard Burn. O seu primeiro presidente foi John Stanley, daquela presidente do Tribunal Supremo de Allahabad.\nHoxe \u00e9 a principal asociaci\u00f3n numism\u00e1tica e tam\u00e9n unha das comunidades acad\u00e9micas m\u00e1is grandes da India, con m\u00e1is de 2.000 afiliados individuais, \u00e1 parte das m\u00e1is de 150 instituci\u00f3ns e centros de educaci\u00f3n superior que forman parte da sociedade.\nR. B. Whitehead, un dos seus fundadores, foi nomeado en 1966 como primeiro membro de honra da instituci\u00f3n. Anteriormente xa fora reco\u00f1ecido coa s\u00faa medalla de prata en 1922 e coa de bronce en 1934. Outros dos fundadores, H. Nelson Wright, foi \u00e1 s\u00faa vez galardoado coa medalla de ouro da Sociedade Numism\u00e1tica da India.\nHistoria.\nA partir dos achados numism\u00e1ticos de moedas romanas sucedidos en 1790 na India, a Sociedade Asi\u00e1tica de Bengala abordou o estudo daquelas moedas. En 1824, o coronel Todd publicou en \"Transactions of the Royal Asiatic Society\" os seus estudos sobre moedas gregas e, a partir daquel momento e ao longo de todo o s\u00e9culo XIX, foise formando no pa\u00eds un grupo de historiadores e numism\u00e1ticos que abordaban o estudo da numism\u00e1tica antiga cunha perspectiva cient\u00edfica e profesional, e que publicaban os seus artigos en revistas cient\u00edficas como o \"Journal of the Asiatic Society of Bengal\" ou o \"Journal of the Royal Asiatic Society\".\nEn 1904, o secretario da Sociedade Asi\u00e1tica de Bengala, H. Nelson, levou a cabo a edici\u00f3n dunha separata da s\u00faa revista que conti\u00f1a os estudos numism\u00e1ticos publicados ata o momento, nun intento de organizar aqueles traballos. Na entrada do s\u00e9culo XX, os estudosos comezaron a amosar a necesidade de se dotaren dunha organizaci\u00f3n que centralizase os seus esforzos, que ata ent\u00f3n estiveran dispersos. \nNese contexto, o 28 de decembro de 1910, seis deses eruditos xunt\u00e1ronse na cidade setentrional de Allahabad para falaren da actualidade dos estudos numism\u00e1ticos na India; deles, cinco eran brit\u00e1nicos establecidos en diversas cidades da India (Richard Burnad, H. Nelson Wright, H. R. Nevill, R. B. Whitehead e G. P. Taylor) e o sexto era o coleccionista indio Framji Jamasji Thanawala, de Bombai. A reuni\u00f3n tivo lugar ben na casa de Wright ou ben na de Burn, os \u00fanicos que resid\u00edan naquela cidade. O seu froito foi a creaci\u00f3n da Sociedade de Numism\u00e1tica da India e, naquela primeira sesi\u00f3n de constituci\u00f3n, Whitehead foi elixido como secretario e tesoureiro da entidade, e como presidente nomeouse o xu\u00edz John Stanley, presidente do Tribunal Supremo de Allahabad. O \u00e9xito da nova instituci\u00f3n entre os afeccionados e os estudosos foi patente desde os primeiros momentos, xa que para a s\u00faa primeira xuntanza anual ordinaria, que tivo lugar en decembro de 1911, houbo xa 46 inscritos. \nA estrutura organizativa da sociedade foi sufrindo adaptaci\u00f3ns aos novos tempos. As\u00ed, en 1947 o cargo de presidente pasou a ser a t\u00edtulo honor\u00edfico e creouse a figura dun director, que coordinaba os postos administrativos da xunta directiva. Tam\u00e9n a sede social tivo cambios; logo da itinerancia dos primeiros tempos, cando se utilizaba como sede a oficina persoal do seu secretario, acadou a s\u00faa primeira sede estable nas instalaci\u00f3ns do Museo Estatal en Lucknow, a capital do estado de Uttar Pradesh, e en 1933 trasladouse a Bombai, \u00e1s oficinas do \"Prince of Wales Museum\". En 1957, a sociedade abandonou Bombai e instalouse no campus da Universidade Hind\u00fa de Benar\u00e9s (\"Banaras Hindu University\"), inicialmente no edificio do Departamento de Historia Antiga da India e Arqueolox\u00eda, a\u00ednda que en 1966 constru\u00edu o seu propio edificio no propio campus, coas axudas do Goberno estatal de Uttar Pradesh e do Goberno central da India.\nFuncionamento.\nA sociedade mant\u00e9n unha nutrida biblioteca centrada na tem\u00e1tica numism\u00e1tica, cunhas 2.000 publicaci\u00f3ns entre monograf\u00edas e publicaci\u00f3ns peri\u00f3dicas. Na s\u00faa sede do campus de Benar\u00e9s tam\u00e9n disp\u00f3n dun museo onde se conservan as moedas antigas achadas en territorio indio e nalg\u00fans pa\u00edses pr\u00f3ximos. Entre os seus fondos est\u00e1n as moedas de ouro doadas por un dos seus membros en 1953.\nA sociedade enc\u00e1rgase da supervisi\u00f3n e a custodia dos achados monetarios no pa\u00eds. Ademais, organiza diversas actividades acad\u00e9micas e conferencias anuais \u00e1s que acoden especialistas de toda a India e doutros pa\u00edses, para compartiren as s\u00faas visi\u00f3ns sobre achados e novas tecnolox\u00edas en materia numism\u00e1tica.\nAs publicaci\u00f3ns numism\u00e1ticas son outra das actividades nucleares da sociedade, tanto de monograf\u00edas como da s\u00faa revista \"Journal of the Numismatic Society of India\", que se edita regularmente desde 1939.\nMedallas e premios.\nA Sociedade Numism\u00e1tica da India reco\u00f1ece os logros acad\u00e9micos coa concesi\u00f3n dos seguintes premios:"}
{"id": "484785", "revid": "865", "url": "https://gl.wikipedia.org/wiki?curid=484785", "title": "Lubricate Your Living Room", "text": "Lubricate Your Living Room (subtitulado nalgunhas edici\u00f3ns como Background Music for Now People) \u00e9 o primeiro \u00e1lbum de estudio da banda escocesa de post-punk The Fire Engines, publicado en xaneiro de 1981 a trav\u00e9s do selo Pop Aural."}
{"id": "484786", "revid": "89787", "url": "https://gl.wikipedia.org/wiki?curid=484786", "title": "Serie Barber (moeda)", "text": "A serie Barber est\u00e1 constitu\u00edda polas moedas de prata estadounidenses con valores de dez centavos (\"dime\"), un cuarto de d\u00f3lar e medio d\u00f3lar dese\u00f1adas por Charles E. Barber, gravador xefe da Casa da Moeda dos Estados Unidos. Esta serie cu\u00f1ouse entre 1892 e 1916, excepto a moeda de medio d\u00f3lar, cuxa emisi\u00f3n cesou en 1915.\nHistoria.\nA finais da d\u00e9cada de 1880 aumentaban as voces que ped\u00edan a substituci\u00f3n da serie de moedas en circulaci\u00f3n, co\u00f1ecidas como \"Liberdade sentada\", que xa se vi\u00f1a utilizando desde a d\u00e9cada de 1830 na maior\u00eda dos valores de moedas de prata.\nEn 1891, o director da Casa de Moeda, Edward O. Leech, que contaba coa correspondente autorizaci\u00f3n do Congreso dos Estados Unidos, estableceu un concurso para procurar un novo dese\u00f1o que caracterizase as moedas de prata. Mais o feito de que o premio tivese unicamente car\u00e1cter econ\u00f3mico fixo que os artistas invitados se negasen a participar, e ningunha das persoas que participou por libre acadou a calidade suficiente. Daquela, Leech deu instruci\u00f3ns a Charles E. Barber, gravador da Casa da Moeda, para propor uns novos dese\u00f1os para as moedas de dez centavos, un cuarto de d\u00f3lar e medio d\u00f3lar. Estes novos dese\u00f1os foron aprobados polo presidente Benjamin Harrison en novembro de 1891.\nLeech deu a co\u00f1ecer os novos dese\u00f1os \u00e1 prensa o 10 de novembro de 1891. Consonte o numism\u00e1tico David Lange, a nova moeda recibiu cr\u00edticas en diversos sentidos: \"en tanto que a prensa en xeral e o p\u00fablico se amosaron satisfeitos coa nova serie, os numism\u00e1ticos estaban algo decepcionados coas novas moedas ou mantiveron silencio sobre o asunto\". Pola s\u00faa banda, Moran rexistrou varias opini\u00f3ns desfavorables e ningunha favorable. Cornelius Vermeule declarou: \"os comentarios iniciais sobre as novas moedas centr\u00e1banse na novidade de que se establecera un concurso, no seu fracaso e no feito inevitable de que a encomenda recaese, coma sempre, no gravador xefe [Barber] e no seu persoal\".\nAs primeiras moedas comezaron a sa\u00edr das prensas en xaneiro de 1892. Pouco despois da cu\u00f1axe das novas moedas dun cuarto de d\u00f3lar, a Casa de Moeda empezou a recibiu queixas polo feito de que non se pod\u00edan empillar con facilidade. Barber fixo axustes no seu dese\u00f1o para arranxar este problema e, como consecuencia, hai d\u00faas versi\u00f3ns dos \"quarters\" de 1892, co\u00f1ecidas como \"tipo I\" e \"tipo II\", tanto para as emisi\u00f3ns da ceca de Filadelfia, como para as da ceca de Nova Orleans (1892-O) e da ceca de San Francisco (1892-S). As moedas do tipo I, que son m\u00e1is escasas en todas as cecas, dist\u00ednguense doadamente por teren aproximadamente a metade da letra de cuberta pola \u00e1 da aguia do dese\u00f1o.\nA opini\u00f3n acerca das moedas da serie Barber, tanto a do p\u00fablico como a dos artistas, estaba daquela e segue a estar dividida. En 1915, membros da casa da moeda comezaron a suxerir o seu cambio, tendo en conta que o prazo m\u00ednimo establecido para a substituci\u00f3n se cumpr\u00edan o ano seguinte. De feito, en 1916, a Casa da Moeda emitiu as moedas de dez centavos e dun cuarto de d\u00f3lar da serie Barber, para satisfacer a demanda de moeda circulante, pero antes do final do ano xa comezaron a cu\u00f1arse os dese\u00f1os que as substitu\u00edan: os dez centavos tipo \"Mercury\" e o cuarto de d\u00f3lar tipo \"Liberdade en p\u00e9\u00bb (\"Standing Liberty\") e o medio d\u00f3lar tipo \"Liberdade cami\u00f1ando\".\nO historiador de arte Cornelius Vermeule, no seu traballo sobre as moedas dos EEUU, mantivo unha visi\u00f3n m\u00e1is positiva acerca das moedas da serie Barber: \"a derradeira palabra canto aos seus m\u00e9ritos est\u00e9ticos a\u00ednda non se escribiu. Pouco admiradas e coleccionadas durante m\u00e1is de tres xeraci\u00f3ns despois da s\u00faa aparici\u00f3n [est\u00e1 escrito en 1971], estas moedas, esencialmente conservadoras pero m\u00e1is dignas, convert\u00e9ronse de s\u00fapeto en extremadamente populares entre os coleccionistas\".\nA finais dos anos 1970 e principios da d\u00e9cada de 1980, fund\u00edronse en lingotes grandes cantidades de moedas de prata da serie Barber, dado o incremento dos prezos da prata nesas datas.\nDese\u00f1o.\nOs tres valores que compo\u00f1en a serie de moedas Barber representan nos seus anversos a cabeza da Liberdade de estilo cl\u00e1sico romano, ollando cara \u00e1 dereita. A cabeza leva unha coroa formada por unha p\u00f3la de oliveira e un pequeno diadema coa inscrici\u00f3n . O seu dese\u00f1o est\u00e1 inspirado na deusa Ceres.\nNo corte do pescozo da Liberdade eng\u00e1dese un pequeno monograma de Barber (\"B\") e as marcas da ceca est\u00e1n situadas nos exergos dos reversos:\nA maior parte de datas da serie Barber son bastante com\u00fans, ag\u00e1s a moeda de dez centavos de 1894 da ceca de San Francisco (1894-S), cunha tiraxe de unicamente 24 unidades.\nMoeda de dez centavos.\nNo anverso da moeda de dez centavos (\"dimes\"), a cabeza da Liberdade aparece rodeada da lenda e o ano de emisi\u00f3n.\nNo reverso presenta unha coroa feita con p\u00f3las de millo, trigo, pradairo e carballo unidas por unha cinta, que rodea as palabras (un d\u00e9cimo de d\u00f3lar).\nCoa excepci\u00f3n da moeda de dez centavos 1894-S, non hai grandes rarezas nos \"Dime\" desta serie. As datas clave para a colecci\u00f3n destas moedas, \u00e1 parte da citada 1894-S, son: 1895-O, 1896-S, 1897-O, 1901-S e 1903-S.\nA rara data de 1894-S.\nA moeda de dez centavos da serie Barber cu\u00f1ada en San Francisco en 1894 (1884-S) \u00e9 unha das grandes rarezas da numism\u00e1tica estadounidense, cunha tiraxe de 24 pezas en calidade de proba (cun acabamento e un brillo especiais). \nHai varias hip\u00f3teses para explicar que se cu\u00f1asen tan poucos exemplares. Segundo Nancy Oliver e Richard Kelly, no seu artigo de 2011 para \"The Numismatist\", en xu\u00f1o de 1894 a Casa de Moeda de San Francisco precisaba cu\u00f1ar un valor de 2'40 d\u00f3lares coa prata sobrante da fundici\u00f3n das moedas gastadas, o que se solucionaba fabricando 24 moedas de dez centavos. Naquel momento esper\u00e1base que ao longo do ano se cu\u00f1asen m\u00e1is moedas de dez centavos, para completar unha tiraxe ordinaria, mais isto non chegou a ocorrer.\nWalter Breen, pola s\u00faa banda, relata que o superintendente da ceca de San Francisco, John Daggett, fico cu\u00f1ar esas pezas para un grupo de banqueiros amigos seus, aos que lles deu tres pezas a cada un. Tam\u00e9n lle ter\u00eda dado tres esp\u00e9cimes \u00e1 s\u00faa filla pequena, Hallie, para que puidese vendelos a bo prezo cando chegase \u00e1 idade que el ti\u00f1a daquela. Segundo esta explicaci\u00f3n, a nena ter\u00eda gastado unha das moedas nun xeado e conservado as outras d\u00faas ata 1954. Unha das nove moedas co\u00f1ecidas foi atopada en circulaci\u00f3n, posteriormente, en 1957, e Breen especula con que esta sexa a que anos antes a pequena Hallie gastara no xeado.\nUnha destas \"dimes\" alcanzou o prezo de 1.552.500 d\u00f3lares nunha poxa en 2007. O 7 de xaneiro de 2016 superouse ese r\u00e9cord nunha poxa da casa \"Heritage Auctions\", na que outro destes exemplares acadou 1.997.500 d\u00f3lares.\nMoedas dun cuarto e de medio d\u00f3lar.\nNas moedas dun cuarto e de medio d\u00f3lar, o anverso amosa a cabeza da Liberdade, rodeada por trece estrelas de seis puntas. Na parte superior eng\u00e1dese o lema (\"confiamos en Deus\") e no exergo a data de emisi\u00f3n.\nOs reversos presentan unha aguia her\u00e1ldica, baseada no Gran Selo dos Estados Unidos, que ten no seu peteiro un pergami\u00f1o inscrito coa lenda (\"de moitos, un\"). Na s\u00faa gadoupa dereita leva unha pola de oliveira e na esquerda trece setas. Por riba da aguia figuran trece estrelas de cinco puntas e, arredor, a lenda , as\u00ed como o valor facial da moeda.\nNas moedas dun cuarto de d\u00f3lar, as datas clave para os coleccionistas son 1896-S, 1901-S e 1913-S. O medio d\u00f3lar m\u00e1is raro \u00e9 unha variante do 1892-O co\u00f1ecida como \"micro O\", xa que para a impresi\u00f3n da marca de ceca \"O\", de Nova Orle\u00e1ns, se utilizou un punz\u00f3n m\u00e1is pequeno, destinado para as moedas dun cuarto de d\u00f3lar. \u00c1 parte deste, outras datas clave son 1892-S, 1893-S, 1897-O, 1914 e 1915.\nComo as moedas de medio d\u00f3lar circularon moito, adoitan atoparse moi gastadas, e os seus prezos actuais disp\u00e1ranse para os exemplares en estados de conservaci\u00f3n excelentes."}
{"id": "484787", "revid": "865", "url": "https://gl.wikipedia.org/wiki?curid=484787", "title": "The Week Never Starts Round Here", "text": "The Week Never Starts Round Here \u00e9 o primeiro \u00e1lbum de estudio da banda escocesa de indie rock Arab Strap, publicado o 25 de novembro de 1996 a trav\u00e9s do selo Chemikal Underground."}
{"id": "484788", "revid": "65337", "url": "https://gl.wikipedia.org/wiki?curid=484788", "title": "Serie Barber", "text": ""}
{"id": "484800", "revid": "98629", "url": "https://gl.wikipedia.org/wiki?curid=484800", "title": "La Vie devant soi", "text": "La Vie devant soi \u00e9 un filme franc\u00e9s de 1977 dirixido por Mosh\u00e9 Mizrahi. Bas\u00e9ase na novela hom\u00f3nima de 1975 escrita por Romain Gary. Est\u00e1 protagonizado por Simone Signoret e Samy Ben-Youb, e conta a historia dunha muller maior xud\u00eda e ex-prostituta de Par\u00eds que coida de numerosos nenos, inclu\u00edndo un adolescente alxeriano.\nO filme foi concibido na \u00e9poca do conflito \u00e1rabe-israel\u00ed, e recibiu valoraci\u00f3ns positivas. Ga\u00f1ou o \u00d3scar \u00f3 mellor filme en lingua non inglesa, mentres que Signoret ga\u00f1ou o Premio C\u00e9sar \u00e1 mellor actriz pola s\u00faa interpretaci\u00f3n."}
{"id": "484801", "revid": "5109", "url": "https://gl.wikipedia.org/wiki?curid=484801", "title": "Rochester, Nova York", "text": "Rochester \u00e9 unha cidade na ribeira sur do lago Ontario, no oeste do estado de Nova York, que \u00e9 a capital do condado de Monroe. Cunha poboaci\u00f3n de 208 046 habitantes, Rochester \u00e9 a terceira cidade m\u00e1is poboada do estado despois de Nova York e Buffalo. A s\u00faa \u00e1rea metropolitana ten unha poboaci\u00f3n de algo m\u00e1is dun mill\u00f3n de persoas. A cidade at\u00f3pase a 117\u00a0km ao leste de Buffalo e a 140\u00a0km ao oeste de Syracuse.\nRochester foi unha das primeiras cidades en auxe dos Estados Unidos, inicialmente grazas ao f\u00e9rtil val do r\u00edo Genesee, constru\u00edndose no lugar numerosos mu\u00ed\u00f1os de fari\u00f1a, e despois convert\u00e9ndose nun centro de fabricaci\u00f3n. Varias das universidades da rexi\u00f3n (destacando a Universidade de Rochester e o Instituto de Tecnolox\u00eda de Rochester) te\u00f1en reco\u00f1ecidos programas de investigaci\u00f3n. A \u00e1rea \u00e9 o lugar de nacemento de compa\u00f1\u00edas como Kodak, Western Union, French's, Bausch &amp; Lomb, Gleason e Xerox, que realizan extensas investigaci\u00f3ns e fabricaci\u00f3n de produtos industriais e de consumo. Ata 2010 a \u00e1rea metropolitana de Rochester foi a segunda maior econom\u00eda rexional do estado, despois da \u00e1rea metropolitana da cidade de Nova York. O Produto Rexional Bruto de Rochester desde ent\u00f3n situouse xusto por debaixo de Buffalo, a\u00ednda que super\u00e1ndoa en renda per c\u00e1pita.\nNo ano 2007, a 25\u00aa edici\u00f3n do \"Places Rated Almanac\" considerou a Rochester como a \"cidade m\u00e1is habitable\" entre 379 \u00e1reas metropolitanas dos Estados Unidos. En 2010 Forbes clasificou a Rochester o terceiro mellor lugar para formar unha familia nos Estados Unidos. En 2012 Kiplinger rated Rochester como a quinta mellor cidade no pa\u00eds para as familias, citando un custo baixo da vida, boas escolas p\u00fablicas, e unha baixa taxa de desemprego.\nHistoria.\nO pobo seneca v\u00edv\u00eda na \u00e1rea de Rochester ata perder os dereitos sobre a meirande parte desas terras no tratado de Big Tree en 1797. Desco\u00f1\u00e9cese se houbo asentamentos previos aos do pobo seneca.\nO desenvolvemento de Rochester seguiu \u00e1 Revoluci\u00f3n Americana, e forzou a cesi\u00f3n do seu territorio por parte dos pobos iroqueses tras a derrota brit\u00e1nica. Aliadas cos brit\u00e1nicos, catro grandes tribos iroquesas foron expulsadas de Nova York. Como recompensa pola s\u00faa lealtade \u00e1 Coroa Brit\u00e1nica, d\u00e9uselles unha gran cantidade de terras no r\u00edo Grand, no Canad\u00e1.\nRochester foi fundada pouco despois da Revoluci\u00f3n Americana por unha onda de emigrantes descententes de puritanos ingleses procedentes de Nova Inglaterra que estaban buscando terras agr\u00edcolas. Foron o grupo cultural dominante en Rochester durante m\u00e1is dun s\u00e9culo. O 8 de novembro de 1803 o coronel Nathaniel Rochester (1752-1831), o maior Charles Carroll, e o coronel William Fitzhugh, Jr. (1761-1839), todos de Hagerstown, Maryland, mercaron un terreo de 40 hect\u00e1reas do estado no oeste de Nova York, ao longo do r\u00edo Genesee. Elixiron ese lugar debido a que as tres fervenzas no Genesee ofrec\u00edan un gran potencial. Comezando en 1811, e cunha poboaci\u00f3n de 15 persoas, os tres fundadores inspeccionaron o terreo e trazaron r\u00faas e zonas. En 1817 or irm\u00e1ns Brown e outros propietarios uniron as s\u00faas terras co Tracto dos Cen Acres para formar a vila de Rochesterville.\nEn 1821 Rochesterville era a capital do condado de Monroe. En 1823 ti\u00f1a unha extensi\u00f3n de 4\u00a0km2 e 2 500 habitantes, e a vila pasou a co\u00f1ecerse s\u00f3 como Rochester. Tam\u00e9n en 1823 completouse o acueduto Erie Canal sobre o r\u00edo Genesee, e abriuse o Erie Canal leste ao r\u00edo Hudson. A principios do s\u00e9culo XX, coa chegada do ferrocarril, a presenza da canle no centro foi considerada molesta e desviouse ao sur. En 1830 Rochester ti\u00f1a 9 200 habitantes e en 1834 foi reincorporada como cidade.\nRochester foi co\u00f1ecida primeiro como \"O Xove Le\u00f3n do Oeste\", e despois como \"A Cidade da Fari\u00f1a\". En 1838 era a principal produtora de fari\u00f1a dos Estados Unidos. Tendo duplicado a s\u00faa poboaci\u00f3n en s\u00f3 dez anos, Rochester converteuse na primeira cidade en auxe dos Estados Unidos.\nEn 1830-31 Rochester experimentou un dos maiores movementos revivalistas protestantes do pa\u00eds, liderado por Charles Grandison Finney. O rexurdimento inspirou a outros do Segundo Gran Espertar. Un pastor l\u00edder en Nova York que foi convertido nos encontros de Rochester deu conta do seguinte xeito das reuni\u00f3ns de Finney al\u00ed: \"Toda a comunidade estaba axitada. A relixi\u00f3n era o tema de conversa na casa, na tenda, na oficina e na r\u00faa. O \u00fanico teatro da cidade converteuse nunha corte; o \u00fanico circo nunha f\u00e1brica de xab\u00f3n e candeas. As tendas de grog pech\u00e1ronse; o s\u00e1bado foi honrado; os santuarios estaban cheos de adoradores felices; d\u00e9uselle un novo impulso a todas as empresas filantr\u00f3picas; abr\u00edronse as fontes de benevolencia e os homes viv\u00edan para o ben\".\nA mediados do s\u00e9culo XIX, cando o centro da industria de procesado de trigo comezou a moverse cara o oeste, xunto coa poboaci\u00f3n e a agricultura, a cidade converteuse no fogar dunha crecente industria de viveiros, dando lugar ao seu segundo alcume, \"A Cidade das Flores\". Os viveiros rodeaban a cidade, sendo os m\u00e1is famosos os fundados en 1840 polos inmigrantes Georg Ellwanger de Alema\u00f1a e Patrick Barry de Irlanda.\nEn 1847 Frederick Douglass fundou o xornal abolicionista \"The North Star\" en Rochester. Douglass fora escravo e era un orador e escritor en contra da escravitude, conseguindo o seu peri\u00f3dico m\u00e1is de 4 000 lectores nos Estados Unidos, Europa e O Caribe. The \"North Star\" serviu como un foro para posturas abolicionistas. A casa de Douglass ardeu en 1872, pero no presente hai un marcador en Highland Park, preto da South Avenue.\nSusan B. Anthony, unha l\u00edder nacional do movemento polo sufraxio das mulleres, era de Rochester. A d\u00e9cima novena emenda da Constituci\u00f3n dos Estados Unidos, que garant\u00edu o dereito ao voto das mulleres en 1920, foi co\u00f1ecida como a emenda Susan B. Anthony debido ao sey traballo cara ese paso, que non chegou a ver en vida. A casa de Anthony \u00e9 un Fito Hist\u00f3rico Nacional co\u00f1ecido como o National Susan B. Anthony Museum and House.\nAo final do s\u00e9culo XIX a anarquista Emma Goldman viviu e traballou en Rochester durante varios anos, defendendo a causa da clase obreira nos talleres clandestinos en Rochester. Rochester tam\u00e9n experimentou importantes conflitos nas protestas laborais, raciais e contra a guerra.\nTras a guerra civil estadounidense Rochester viu o importante crecemento de novas industrias a finais do s\u00e9culo XIX, fundadas por migrantes \u00e1 cidade, entre os que estaba o inventor e emprendedor George Eastman, que fundou Eastman Kodak, e os inmigrantes alem\u00e1ns John Jacob Bausch e Henry Lomb, que fundaron Bausch &amp; Lomb en 1861. on s\u00f3 crearon novas industrias, sen\u00f3n que Eastman converteuse nun importante fil\u00e1ntropo, desenvolvendo e dotando a Universidade de Rochester, a s\u00faa escola de m\u00fasica Eastman e outras instituci\u00f3ns locais.\nA principios do s\u00e9culo XX Rochester converteuse nun centro da industria da confecci\u00f3n, en particular da moda masculina. Foi a base de Bond Clothing Stores, Fashion Park Clothes, Hickey Freeman, e Stein-Bloch &amp; Co. O fabricante de carruaxes James Cunningham and Sons fundou a pioneira compa\u00f1\u00eda de autom\u00f3biles Cunningham.\nA poboaci\u00f3n negra de Rochester triplicouse ata superar as 25 000 persoas na d\u00e9cada dos 50. Empregados de xeito habitual nas industrias ic\u00f3nicas da cidade, a maior\u00eda dos afroamericanos da cidade ocupaban traballos de pouca retribuci\u00f3n e de baixa cualificaci\u00f3n e viv\u00edan en vivendas de calidade inferior. O descontento estoupou nos disturbios racias de Rochester de 1964. Os disturbios desencade\u00e1ronse polo intento de arresto dun rapaz negro de 19 anos b\u00e9bedo nunha festa na r\u00faa. A orde reestableceuse despois de tres d\u00edas e s\u00f3 despois de que o gobernador Nelson Rockefeller chamase \u00e1 Garda Nacional de Nova York, sendo a primeira vez que se usaban tropas nunha cidade do norte dende a guerra civil. Houbo catro mortos (tres nun accidente de helic\u00f3ptero) e 350 feridos. Case un milleiro de persoas foron arrestadas e 204 tendas foron saqueadas ou danadas.\nA ra\u00edz dos disturbios, as igrexas da \u00e1rea de Rochester, xunto con l\u00edderes negros de dereitos civ\u00eds, invitaron a Saul Alinsky da Industrial Areas Foundation para axudar \u00e1 comunidade a organizarse. Co reverendo Franklin Florence, unha persoa pr\u00f3xima a Malcolm X, crearon FIGHT (Freedom, Integration, God, Honor, Today), que meteu presi\u00f3n con \u00e9xito a Eastman Kodak para axudar a abrir o emprego e o goberno da cidade.\nA poboaci\u00f3n acadou os 62 386 habitantes en 1870, os 162 608 en 1900 e os 295 750 en 1920. En 1950 a poboaci\u00f3n chegou a un m\u00e1ximo de 332 488 habitantes. En 1950 segundo os datos da oficina do censo, a poboaci\u00f3n de Rochester era un 97,6% branca e un 2,3% negra. Coa reestruturaci\u00f3n industrial de finais do s\u00e9culo XX e o declive da industria e os traballos na \u00e1rea, en 2018 a poboaci\u00f3n da cidade baixara ata os 206 284 habitantes (a\u00ednda que a da \u00e1rea metropolitana era considerablemente maior) cun 46,58% de brancos e un 40,71% de negros ou afroamericanos."}
{"id": "484802", "revid": "89787", "url": "https://gl.wikipedia.org/wiki?curid=484802", "title": "Mosh\u00e9 Mizrahi", "text": "Mosh\u00e9 Mizrahi (en , nado en Alexandr\u00eda o 5 de setembro\u00a0de 1931, e finado en Tel Aviv o 3 de agosto\u00a0de 2018, foi un director de cinema israel\u00ed.\nTraxectoria.\nNado en Exipto, inmigrou \u00f3 preestado de Israel en 1946, e estudou direcci\u00f3n de cinema en France en 1950. Dirixiu o filme de 1977 ga\u00f1ador dun \u00d3scar \"La Vie devant soi\", protagonizado por Simone Signoret. O filme conta a historia dunha prostituta xud\u00eda de Par\u00eds que sobreviviu Auschwitz. Ga\u00f1ou o \u00d3scar \u00f3 mellor filme en lingua non inglesa para Francia.\nMorreu o 3 de agosto de 2018, \u00f3s 86 anos de idade."}
{"id": "484803", "revid": "23204", "url": "https://gl.wikipedia.org/wiki?curid=484803", "title": "Pr\u00e9parez vos mouchoirs", "text": "Pr\u00e9parez vos mouchoirs \u00e9 un filme franc\u00e9s de 1978 dirixido por Bertrand Blier e protagonizado por Carole Laure, G\u00e9rard Depardieu, Patrick Dewaere e Riton Liebman. O filme ga\u00f1ou o \u00d3scar \u00f3 mellor filme en lingua non inglesa na 51\u00aa edici\u00f3n dos premios.\nSinopse.\nRaoul e a s\u00faa esposa Solange est\u00e1n comendo nun restaurante cando Raoul expresa a s\u00faa preocupaci\u00f3n pola aparente depresi\u00f3n de Solange, xa que come pouco, sofre xaquecas e insomnio e tam\u00e9n \u00e1s veces se desmaia. Atopa outro home, St\u00e9phane, para que sexa o seu amante e, con sorte, a anime. St\u00e9phane est\u00e1 desconcertado co plan de Raoul, pero cede ante as s\u00faas desesperadas petici\u00f3ns de axuda. Os dous homes dormen por quendas con Solange, e ambos intentan fecundala sen \u00e9xito, crendo que a falta dun fillo \u00e9 a fonte da s\u00faa depresi\u00f3n. St\u00e9phane tam\u00e9n comparte o seu amor pola m\u00fasica de Mozart e os Pocket Books cos dous e co seu tendeiro do barrio. A m\u00fasica inspira os homes, mais non a Solange."}
{"id": "484804", "revid": "98629", "url": "https://gl.wikipedia.org/wiki?curid=484804", "title": "Julie Cafritz", "text": "Julia Cafritz, nada o 5 de maio de 1965, \u00e9 unha m\u00fasico e guitarrista estadounidense que foi membro das bandas Pussy Galore e Free Kitten. Cafritz est\u00e1 considerada como unha figura de culto da escena da m\u00fasica noise da cidade de Nova York City dos anos 90.\nBiograf\u00eda.\nCafritz naceu en Washington, D.C., sendo a filla de Jennifer (apelido de solteira Stats) e Conrad Cafritz, un promotor inmobiliario. Ti\u00f1a unha irm\u00e1 m\u00e1is nova chamada Daisy von Furth, e dous irm\u00e1ns, Eric e Matthew Cafritz. O seu av\u00f3 era o fil\u00e1ntropo de orixe lituana Morris Cafritz.\nCafritz ten un grao e un mestrado en artes pola Universidade de Nova York.\nPussy Galore.\nNo ano 1985 Julia Cafritz (guitarra) e o seu compa\u00f1eiro de clase na Universidade Brown Jon Spencer (voz e guitarra), xunto co bater\u00eda John Hammill, formaron a banda de punk noise Pussy Galore. No mes de maio de 1986 mud\u00e1ronse \u00e1 cidade de Nova York.\nSTP.\nEn 1989 Cafritz deixou Pussy Galore e formou a banda de mulleres de curta vida STP. O grupo publicou un sinxelo e xirou con Nirvana e Sonic Youth. Cafritz uniuse ao grupo de Ned Hayden, o compa\u00f1eiro de traballo na CBGBs Record Canteen, chamado Action Swingers.\nFree Kitten.\nNo ano 1992 formou Free Kitten, unha colaboraci\u00f3n musical con Kim Gordon de Sonic Youth, a bater\u00eda Yoshimi P-We de Boredoms, e o baixista de Pavement Mark Ibold. Xuntos publicaron discos e xiraron ata o ano 1997.\nEn 2008, Cafritz, Gordon e Yoshimi gravaron e publicaron o traballo \"Inherit\" a trav\u00e9s do selo Ecstatic Peace Records despois de dez anos de hiato."}
{"id": "484805", "revid": "5863", "url": "https://gl.wikipedia.org/wiki?curid=484805", "title": "Kichinev", "text": ""}
{"id": "484806", "revid": "89787", "url": "https://gl.wikipedia.org/wiki?curid=484806", "title": "Bertrand Blier", "text": "Bertrand Blier, nado en Boulogne-Billancourt o 14 de marzo de 1939, \u00e9 un director de cinema, guionista e actor franc\u00e9s.\nTraxectoria.\nO seu filme de 1978 \"Pr\u00e9parez vos mouchoirs\" ga\u00f1ou o premio \u00f3 mellor filme en lingua non inglesa na 51\u00aa edici\u00f3n dos premios. En 1981 dirixiu o controvertido \"Beau-p\u00e8re\", na que relata a historia do romance entre un home maior e a s\u00faa fillastra de 14 anos. O actor Patrick Dewaere protagonizou a cinta, nunha das s\u00faas \u00faltimas aparici\u00f3ns no cinema franc\u00e9s antes de suicidarse.\nBertrand \u00e9 fillo do famoso actor Bernard Blier. O seu filme de 1996 \"Mon Homme\" participou na edici\u00f3n 46 do Festival Internacional de Cinema de Berl\u00edn. O filme de 2005 \"Canto me amas?\" formou parte da selecci\u00f3n presentada na edici\u00f3n 28 do Festival Internacional de Cinema de Moscova, onde ga\u00f1ou o premio Silver George \u00f3 mellor director."}
{"id": "484807", "revid": "23204", "url": "https://gl.wikipedia.org/wiki?curid=484807", "title": "Moskva slezam ne verit", "text": "Moskva slezam ne verit (en ) \u00e9 un filme sovi\u00e9tico de 1980 dirixido por Vladimir Menshov. Foi producido por Mosfilm e o gui\u00f3n foi escrito por Valentin Chernykh. Foi protagonizado por Vera Alentova e Aleksey Batalov. O filme ga\u00f1ou o \u00d3scar \u00f3 mellor filme en lingua non inglesa na 53\u00aa edici\u00f3n dos premios."}
{"id": "484808", "revid": "5863", "url": "https://gl.wikipedia.org/wiki?curid=484808", "title": "Vltava", "text": ""}
{"id": "484813", "revid": "47401", "url": "https://gl.wikipedia.org/wiki?curid=484813", "title": "Vladimir Menshov", "text": "Vladimir Valentinovich Menshov (en ), nado en Bak\u00fa o 17 de setembro de 1939 e finado en Moscova o 5 de xullo de 2021, foi un actor e director de nacionalidade rusa. \u00c9 co\u00f1ecido por retratar a sociedade rusa obreira no seus filmes. Do mesmo xeito que moitos cineastas, estudou interpretaci\u00f3n e direcci\u00f3n na Escola de Cinematograf\u00eda VGIK. A\u00ednda que salientou m\u00e1is pola s\u00faa faceta de actor que de director, \u00e9 quizais m\u00e1is co\u00f1ecido polos cinco filmes que dirixiu, entre eles, o melodrama de 1979 \"Moskva slezam ne verit\", ga\u00f1ador dun Premio \u00d3scar \u00f3 mellor filme en lingua non inglesa na 53\u00aa edici\u00f3n dos premios."}
{"id": "484814", "revid": "98629", "url": "https://gl.wikipedia.org/wiki?curid=484814", "title": "Mephisto (filme de 1981)", "text": "Mephisto \u00e9 un filme h\u00fangaro de 1981 dirixido por Istv\u00e1n Szab\u00f3, producido por Manfred Durniok e escrito por P\u00e9ter Dobai e Szab\u00f3. Bas\u00e9ase na obra hom\u00f3nima de Klaus Mann.\n\"Mephisto\" estreouse na Rep\u00fablica Federal Alem\u00e1 o 29 de abril de 1981 e en Hungr\u00eda o 8 de outubro de 1981. O filme recibiu valoraci\u00f3ns positivas por parte da cr\u00edtica e converteuse no primeiro filme h\u00fangaro en ga\u00f1ar o \u00d3scar \u00f3 mellor filme en lingua non inglesa."}
{"id": "484817", "revid": "23204", "url": "https://gl.wikipedia.org/wiki?curid=484817", "title": "Istv\u00e1n Szab\u00f3", "text": "Istv\u00e1n Szab\u00f3, nado en Budapest o 18 de febreiro de 1938, \u00e9 un director de cinema, guionista e director de \u00f3pera h\u00fangaro. Szab\u00f3 \u00e9 o m\u00e1is reco\u00f1ecido director de cinema h\u00fangaro dende finais da d\u00e9cada de 1960. Traballando na teor\u00eda de autor europea, fixo filmes que representan moitos dos conflitos pol\u00edticos e psicol\u00f3xicos da historia recente de Europa Central, as\u00ed como sobre a s\u00faa propia historia persoal. Rodou a s\u00faa primeira curtametraxe en 1959 como estudante da Academia H\u00fangara de Artes Teatrais e Cinematogr\u00e1ficas, e a s\u00faa primeira longametraxe en 1964.\nAcadou o seu maior \u00e9xito internacional con \"Mephisto\" (1981), co cal ga\u00f1ou o \u00d3scar \u00f3 mellor filme en lingua non inglesa. Dende ent\u00f3n, moitos dos filmes de Szab\u00f3 foron coproduci\u00f3ns internacionais rodadas en varias linguas e lugares de Europa. Tam\u00e9n continuou facendo filmes en lingua h\u00fangara, e mesmo nas s\u00faas coproduci\u00f3ns internacionais, fai a rodaxe en Hungr\u00eda e emprega un elenco h\u00fangaro. Szab\u00f3 viuse involucrado nunha controversia no ano 2006 cando o xornal h\u00fangaro \"\u00c9let \u00e9s Irodalom\" revelou que el fora un informante da polic\u00eda secreta do r\u00e9xime comunista."}
{"id": "484818", "revid": "23204", "url": "https://gl.wikipedia.org/wiki?curid=484818", "title": "Volver a empezar", "text": "Volver a empezar \u00e9 un filme espa\u00f1ol de 1982 escrito e dirixido por Jos\u00e9 Luis Garci e protagonizado por Antonio Ferrandis. Conta a historia dun espa\u00f1ol que regresa \u00e1 s\u00faa patria ap\u00f3s moitos anos no exilio cando ga\u00f1a o Premio Nobel de Literatura.\nO filme ga\u00f1ou o \u00d3scar \u00f3 mellor filme en lingua non inglesa en 1983, e foi o primeiro filme espa\u00f1ol en conseguilo."}
{"id": "484820", "revid": "23204", "url": "https://gl.wikipedia.org/wiki?curid=484820", "title": "Luis Puenzo", "text": "Luis Puenzo, nado en Buenos Aires o 19 de febreiro de 1946, \u00e9 un director e guionista de cinema arxentino. Obtivo o \u00d3scar \u00f3 mellor filme en lingua non inglesa en 1986 coa s\u00faa primeira longametraxe, \"La historia oficial\", unha historia sobre os desaparecidos pola ditadura arxentina. Pouco prol\u00edfico, rodou menos de media ducia de filmes dende ent\u00f3n, inclu\u00edndo \"Gringo viejo\", con Gregory Peck sobre unha novela do mexicano Carlos Fuentes, e \"La peste\", con William Hurt e Robert Duvall adaptando a novela hom\u00f3nima de Albert Camus.\n\u00c9 membro fundador da Academia das Artes e Ciencias Cinematogr\u00e1ficas da Arxentina e integrou como voceiro a s\u00faa primeira comisi\u00f3n directiva.\nDesemp\u00e9\u00f1ase como Presidente do Instituto Nacional de Cinema e Artes Audiovisuais (INCAA)."}
{"id": "484821", "revid": "23204", "url": "https://gl.wikipedia.org/wiki?curid=484821", "title": "La Diagonale du fou", "text": "La Diagonale du fou \u00e9 un filme franco-su\u00edzo de 1984 dirixido por Richard Dembo, producido por Arthur Cohn e protagonizado por Michel Piccoli, Alexandre Arbatt, as\u00ed como Liv Ullmann, Leslie Caron, e Bernhard Wicki nos papeis secundarios.\nO filme ga\u00f1ou o \u00d3scar \u00f3 mellor filme en lingua non inglesa en 1984; e foi proposto polo goberno su\u00edzo, convert\u00e9ndose no primeiro filme dese pa\u00eds en ga\u00f1ar o premio. Tam\u00e9n ga\u00f1ou o Premio Louis Delluc, o Prix de l'Acad\u00e9mie du Cin\u00e9ma e o C\u00e9sar \u00e1 mellor opera prima."}
{"id": "484823", "revid": "23204", "url": "https://gl.wikipedia.org/wiki?curid=484823", "title": "Richard Dembo", "text": "Richard Dembo, nado en Par\u00eds o 24 de maio de 1948, e finado ib\u00eddem o 11 de novembro de 2004, foi un director de cinema e guioinsta franc\u00e9s.\nTraxectoria.\nDembo acadou reco\u00f1ecemento internacional co seu primeiro filme \"La Diagonale du fou\". Polo seu traballo nesta obra, Dembo obtivo o \u00d3scar en 1984 \u00f3 mellor filme en lingua non inglesa, as\u00ed como numerosos premios m\u00e1is (C\u00e9sar, Prix Louis Delluc). Michel Piccoli protagonizou o filme como cidad\u00e1n xudeu da URSS.\nEn 1993, Dembo dirixiu \"L'Instinct de l'ange\" con H\u00e9l\u00e8ne Vincent, Jean-Louis Trintignant, Fran\u00e7ois Cluzet e Lambert Wilson. Despois dunha longa pausa, Dembo dirixiu o seu derradeiro filme, \"La Maison de Nina\".\nO 11 de novembro de 2004, Dembo morreu inesperadamente en Par\u00eds por mor dos s\u00edntomas dunha obstruci\u00f3n intestinal. Foi enterrado en Israel."}
{"id": "484825", "revid": "5863", "url": "https://gl.wikipedia.org/wiki?curid=484825", "title": "Guerra da Crimea", "text": ""}
{"id": "484826", "revid": "98629", "url": "https://gl.wikipedia.org/wiki?curid=484826", "title": "Fuxida a Exipto (Giotto)", "text": "A fuxida ou fuga a Exipto \u00e9 un fresco (200 x 185\u00a0cm) de Giotto, datado entre 1303-1305 e que forma parte do ciclo da capela dos Scrovegni en Padua. A imaxe est\u00e1 inclu\u00edda nas \"Historias de Xes\u00fas\" que aparecen no rexistro central superior, na parede dereita mirando cara ao altar.\nDescrici\u00f3n.\nUn anxo aparece no ceo e cun elocuente xesto dirixe a fuxida da Sagrada Familia para escapar do futuro masacre dos inocentes. A escena mostra a Mar\u00eda no centro sentada nun burro e sostendo ao seu fillo no colo grazas a unha bufanda de raias atada no pescozo. Leva a t\u00fanica vermella e un manto orixinalmente azul mari\u00f1o, do que s\u00f3 quedan alg\u00fans restos. Un acompa\u00f1ante, equipado cunha botella de auga no cinto, gu\u00eda ao animal conversando san Xos\u00e9, que ten unha cesta ou unha especie de frasco e leva un pau no seu ombreiro. Tres rapaces pechan a procesi\u00f3n, conversando de xeito natural entre si, sendo a figura de vermello unha rapaza que axuda a Mar\u00eda.\nA escena est\u00e1 representada a partir do escrito no evanxeo ap\u00f3crifo do pseudo Mateo (17-18): \nEstilo.\nA escena est\u00e1 enmarcada por unha monta\u00f1a.\nAs cores son delicadas, que destacan contra o azul do ceo (neste caso coa pintura lixeiramente danada), harmoniz\u00e1ndose coas demais escenas da capela. As figuras semellan esculpidas pro bloques de cores con bordos afiados.\nEntre os aspectos destacados deste fresco son a desaparici\u00f3n da influencia bizantina: a representaci\u00f3n frontal das figuras aqu\u00ed muda en representaci\u00f3n de perfil ou de costas ao espectador. Igualmente, desaparece o fondo dourado sobre o que se adoitaba representa-las figuras, que Giotto, troca nun fondo dunha paisaxe \u00e1spera e monta\u00f1osa, m\u00e1is realista. As\u00ed esa monta\u00f1a rochosa no fondo, de forma triangular, con algunhas \u00e1rbores ciscadas pola ladeira que simbolizan as \"terras desoladas e \u00e1ridas\" das que falaban os textos ap\u00f3crifos. Tam\u00e9n abandona o hieratismo bizantino na representaci\u00f3n da natureza e da vida, segundo confirma a \"preciosidade crom\u00e1tica das rochas areosas e a sutilidade da luz e das sombras, de factura densa, leve e aveludada\".\nAdopta un punto de fuga oblicuo, manifestando o seu dominio da t\u00e9cnica a trav\u00e9s da figura escorzada do anxo.\nO realismo est\u00e1 presente nas vestimentas cuxas pregas, naturais, dan sensaci\u00f3n de lixeireza; tam\u00e9n na xestualidade e nas expresi\u00f3ns das figuras, as\u00ed como nons detalles do vestido do neno ou da xerra recuberta de vimbio."}
{"id": "484827", "revid": "98629", "url": "https://gl.wikipedia.org/wiki?curid=484827", "title": "Yoshimi P-We", "text": "Yoshimi P-We (nada como Yokota Yoshimi o 18 de febreiro de 1968) \u00e9 unha m\u00fasico xaponesa co\u00f1ecida polo seu rol como o bater\u00eda que tocou durante m\u00e1is tempo na banda de rock xaponesa Boredoms.\nAdemais das s\u00faas habilidades coa bater\u00eda con Boredoms, tam\u00e9n se encarga das voces en OOIOO, e tam\u00e9n toca a trompeta, a guitarra e os teclados.\nNada en Okayama, Xap\u00f3n, Yoshimi uniuse \u00e1 s\u00faa primeiro banda, U.F.O. or Die, no ano 1986. Dende 1997 lidera a banda de mulleres OOIOO e contin\u00faa contribu\u00edndo na presente encarnaci\u00f3n de Boredoms.\nYoshimi traballou nun gran n\u00famero de proxectos, destacando unha banda de raga chamada Saicobab, un proxecto de ambient chamado Yoshimi and Yuka, the tribal-drum-influenced OLAibi, e o supergrupo indie Free Kitten. Yoshimi aparece como m\u00fasico de sesi\u00f3n e vocalista no \u00e1lbum de 2002 de The Flaming Lips \"Yoshimi Battles the Pink Robots\". Yoshimi participou como bater\u00eda un (no concerto participaron 74 bater\u00edas) na actuaci\u00f3n de Boredoms recollida no \u00e1lbum ao vivo \"77 Boadrum\", que tivo lugar o d\u00eda 7 de xullo de 2007, no Empire-Fulton Ferry State Park en Brooklyn, Nova York."}
{"id": "484833", "revid": "27155", "url": "https://gl.wikipedia.org/wiki?curid=484833", "title": "Antitoxina", "text": "Unha antitoxina \u00e9 un anticorpo coa capacidade de neutralizar unha toxina espec\u00edfica. As antitoxinas son producidas por certos animais, plantas e bacterias en resposta \u00e1 exposici\u00f3n a unha toxina. A\u00ednda que son m\u00e1is efectivas neutralizando toxinas, poden tam\u00e9n matar bacterias e outros microorganismos. As antitoxinas prod\u00facense no interior dos organismos e poden ser inxectadas noutros organismos, inclu\u00edndo os humanos, para tratar unha doenza infecciosa. Este procedemento implica inxectar un animal cunha cantidade segura dunha determinada toxina. O corpo do animal fabrica despois a antitoxina necesaria para neutralizar a toxina. Posteriormente, extr\u00e1ese sangue do animal e obtense a antitoxina do sangue, e despois purif\u00edcase e inx\u00e9ctase no ser humano ou noutro animal, inducindo nel unha inmunidade pasiva temporal. Para impedir que se orixine a enfermidade do soro, adoita ser mellor usar unha antitoxina obtida da emsma especie (por exemplo, unha antitoxina humana para tratar humanos).\nHistoria das antitoxinas.\nAs antitoxinas contra a difteria e contra a toxina tet\u00e1nica foron producidas por Emil Adolf von Behring e os seus colegas desde 1890 en adiante. O uso da antitoxina dift\u00e9rica para o tratamento da difteria (causada pola toxina difterica) foi considerado pola revista \"The Lancet\" como \"o avance m\u00e1is importante do S\u00e9culo [XIX] no tratamento m\u00e9dico de enfermidades infecciosas agudas\".\nEn 1888, Behring foi enviado a Berlin para facer un breve servizo na Academia de Medicina Militar. En 1889, uniuse ao Instituto da Hixiene da Universidade de Berlin, que ent\u00f3n dirix\u00eda Robert Koch. Entre 1889 e 1895, Behring desenvolveu as s\u00faas ideas pioneiras sobre a terapia s\u00e9rica e a s\u00faa teor\u00eda das antitoxinas.\nAntes, en 1887, en Bonn, Behring descubrira que o soro de ratas brancas inmunes ao t\u00e9tano conti\u00f1a unha substancia que neutralizaba o bacilo do \u00e1ntrax. Considerou que era a acausa da \u201cresistencia\u201d.\nO 4 de dcembro de 1890, Behring e Kitasato Shibasabur\u014d publicaron o seu primeiro artigo sobre terapia do soro sangu\u00edneo. O 11 de decembro, outro informe, asinado por Behring, fixo unha valoraci\u00f3n a terapia do soro sangu\u00edneo non s\u00f3 no tratamento do t\u00e9tano, sen\u00f3n tam\u00e9n da difteria.\nCando Paul Ehrlich demostrou en 1891 que incluso os velenos vexetais causaban a formaci\u00f3n de antitoxinas nun organismo, a teor\u00eda de Behring quedou confirmada.\nEn 1924 desenvolveuse unha antitoxina contra a escarlatina, simultaneamente por Raymond Dochez e Gladys e George Frederick Dick."}
{"id": "484834", "revid": "89787", "url": "https://gl.wikipedia.org/wiki?curid=484834", "title": "Antitoxina dift\u00e9rica", "text": "A antitoxina dift\u00e9rica \u00e9 un medicamento constitu\u00eddo por anticorpos usado no tratamento da difteria. Xa non se recomenda para a prevenci\u00f3n da difteria. Admin\u00edstrase por v\u00eda intravenosa ou intramuscular.\nEfectos secundarios e mecanismo.\nOs efectos secundarios deste medicamento son com\u00fans. Entre eles est\u00e1n a enfermidade do soro e as reacci\u00f3ns al\u00e9rxicas inclu\u00edda a anafilaxe. A antitoxina dift\u00e9rica obtense do plasma sangu\u00edneo de cabalos que foron previamente inmunizados contra a toxina dift\u00e9rica. Funciona neutralizando as toxinas producidas pola bacteria \"Corynebacterium diphtheriae\", causante da difteria.\nHistoria e cultura.\nA antitoxina dift\u00e9rica foi desenvolvida e empezou a utilizarse medicamente a finais do s\u00e9culo XIX. \u00c9 unha das medicinas esenciais da Organizaci\u00f3n Mundial da Sa\u00fade, entre as que se incl\u00faen as medicinas m\u00e1is efectivas e seguras necesarias para un sistema sanitario b\u00e1sico. Nos Estados Unidos pode obterse do Centro de Control de Enfermidades (CDC), pero en moitos outros pa\u00edses non est\u00e1 dispo\u00f1ible, inclu\u00edndo moitos en Europa en 2008.\nQu\u00edmica.\n\u00c9 unha soluci\u00f3n de prote\u00ednas concentradas, principalmente globulinas, que cont\u00e9n anticorpos obtidos do sangue de cabalos que foron inmunizados contra a toxina dift\u00e9rica."}
{"id": "484835", "revid": "27155", "url": "https://gl.wikipedia.org/wiki?curid=484835", "title": "Antitoxina da difteria", "text": ""}
{"id": "484845", "revid": "865", "url": "https://gl.wikipedia.org/wiki?curid=484845", "title": "The Bright Orange Years", "text": "The Bright Orange Years \u00e9 o primeiro \u00e1lbum de estudio da banda estadounidense de rock alternativo Volcano Suns, publicado no ano 1985 a trav\u00e9s do selo Homestead Records.\nNo ano 2009 o \u00e1lbum foi remasterizado polo enxe\u00f1eiro Bob Weston e reeditado por Merge Records con nove canci\u00f3ns extra.\nListaxe de canci\u00f3ns.\nTodos os temas compostos por Peter Prescott ag\u00e1s onde se indique."}
{"id": "484851", "revid": "89787", "url": "https://gl.wikipedia.org/wiki?curid=484851", "title": "Up for a Bit with The Pastels", "text": "Up for a Bit with The Pastels \u00e9 o primeiro \u00e1lbum de estudio da banda escocesa de indie pop The Pastels, publicado en xaneiro de 1987 a trav\u00e9s do selo Glass Records. Foi elixido o 37\u00ba mellor \u00e1lbum escoc\u00e9s polo xornal \"The Scotsman\"."}
{"id": "484852", "revid": "865", "url": "https://gl.wikipedia.org/wiki?curid=484852", "title": "Royal Trux (\u00e1lbum de 1988)", "text": "Royal Trux \u00e9 o primeiro \u00e1lbum de estudio da banda estadounidense de noise rock Royal Trux, publicado no ano 1988 a trav\u00e9s do selo Royal. No ano 1993 o disco foi reeditado en CD polo selo Drag City."}
{"id": "484856", "revid": "98629", "url": "https://gl.wikipedia.org/wiki?curid=484856", "title": "Rodan", "text": "Rodan foi unha banda estadounidense de post-hardcore activa entre os anos 1992 e 1995. A formaci\u00f3n m\u00e1is co\u00f1ecida do grupo estaba composta por Jeff Mueller (guitarra/voces), Jason Noble (guitarra/voces), Tara Jane O'Neil (baixo/voces), e Kevin Coultas (bater\u00eda).\nHistoria.\nRodan formouse en Louisville, Kentucky no ano 1992. Despois de que os bater\u00edas Jon Cook e John Weiss pasasen brevemente pola banda, en 1993 uniuse Kevin Coultas, que estar\u00eda co grupo ata a s\u00faa disoluci\u00f3n. Tam\u00e9n en 1993 a banda gravou a s\u00faa demo \"Aviary\" que tivo unha edici\u00f3n limitada. Posteriormente d\u00faas canci\u00f3ns de \"Aviary\"; \"Milk and Melancholy\" e \"Exoskeleton\", foron regravadas e publicadas como o EP \"How the Winter Was Passed\". Seis dos temas da demo tam\u00e9n foron regravados por Bob \"Rusty\" Weston (de Shellac) e editados en 1994 como o \u00e1lbum \"Rusty\". A banda actuou como \"Truckstop\" na road movie de culto de 1994 \"Half-cocked\" \u00e1 que tam\u00e9n prestaron m\u00fasica para a s\u00faa banda sonora. A\u00ednda que nunca fichou polo selo, Rodan ti\u00f1a unha relaci\u00f3n moi pr\u00f3xima a Simple Machines, contribu\u00ednda a varios recompilatorios e tocando no festival Working Holiday da discogr\u00e1fica. A banda tam\u00e9n realizou unha sesi\u00f3n \"John Peel\" en 1995.\nRodan separouse en 1995 dedic\u00e1ndose os seus membros a outros proxectos musicais: O'Neil en Retsin e en varios traballos en solitario; Mueller en June of 44; Coultas e Noble en Rachel's; e Coultas e O'Neil en The Sonora Pine. Mueller e Noble crearon Shipping News a finais de 1996 e continuaron tocando ata que Jason Noble morreu de cancro o 4 de agosto de 2012. Jon Cook, o bater\u00eda orixinal da banda, morreu en febreiro de 2013."}
{"id": "484857", "revid": "865", "url": "https://gl.wikipedia.org/wiki?curid=484857", "title": "Psychotic Reaction", "text": "Psychotic Reaction \u00e9 o \u00fanico \u00e1lbum de estudio da banda estadounidense de garage rock Count Five, publicado en outubro de 1966 a trav\u00e9s do selo Double Shot Records.\nConta co exitoso sinxelo \u201cPsychotic Reaction\u201d, que foi n\u00famero 5 nas listas da \"Billboard\" en outubro de 1966, e coas versi\u00f3ns de The Who \u201cMy Generation\u201d e \"Out in the Street\"."}
{"id": "484858", "revid": "1576", "url": "https://gl.wikipedia.org/wiki?curid=484858", "title": "The Tyranny of Distance", "text": "The Tyranny of Distance \u00e9 o segundo \u00e1lbum de estudio da banda estadounidense de indie rock Ted Leo and the Pharmacists, publicado o 19 de xu\u00f1o de 2001 a trav\u00e9s do selo Lookout Records. Foi o primeiro disco do grupo como unha banda completa, xa que o seu anterior traballo, \"tej leo(?), Rx / pharmacists\", fora unha empresa en solitario do guitarrista e vocalista Ted Leo. O t\u00edtulo do \u00e1lbum procede da letra da canci\u00f3n de Split Enz \"Six Months in a Leaky Boat\", que a banda despois versionou d\u00faas veces: primeiro como Leo en solitario no EP \"Tell Balgeary, Balgury Is Dead\" en 2003, e despois coa banda ao completo nas \"Sharkbite Sessions\" de 2005."}
{"id": "484863", "revid": "865", "url": "https://gl.wikipedia.org/wiki?curid=484863", "title": "No Kill No Beep Beep", "text": "No Kill No Beep Beep \u00e9 o primeiro \u00e1lbum de estudio da banda estadounidense de post-hardcore Q and Not U, publicado o 24 de outubro de 2000 a trav\u00e9s do selo Dischord Records. O disco foi producido e gravado por Ian MacKaye e Don Zientara."}
{"id": "484867", "revid": "98629", "url": "https://gl.wikipedia.org/wiki?curid=484867", "title": "Vivian Maier", "text": "Vivian Dorothy Maier, nada en Nova York o 1 de febreiro de 1926 e finada en Oak Park (Illinois) o 21 de abril de 2009, foi unha fot\u00f3grafa de r\u00faa estadounidense. Maier traballou durante uns corenta anos coidando nenos, sobre todo en North Shore (Chicago), ralizando fotograf\u00edas durante o seu tempo de lecer. Tomou m\u00e1is de 150\u00a0000 fotograf\u00edas durante a s\u00faa vida, especialmente da xente e da arquitectura de Chicago, Nova York e Os \u00c1nxeles, a\u00ednda que tam\u00e9n viaxou e tirou fotograf\u00edas por todo o mundo.\nDurante a s\u00faa vida, as fotograf\u00edas de Maier foron desco\u00f1ecidas e non se publicaron; moitos dos seus negativos nunca foron impresos. Un coleccionista de Chicago, John Maloof, adquiriu algunhas das fotos de Maier en 2007, mentres outros dous coleccionistas, Ron Slattery e Randy Prow, tam\u00e9n atoparon algunhas copias e negativos de Maier nas s\u00faas caixas e maletas nesa \u00e9poca. As fotograf\u00edas foron publicadas por primeira vez en internet en xullo de 2008, por Slattery, mais a obra recibiu pouca atenci\u00f3n. En outubro de 2009, Maloof ligou o seu blog a unha selecci\u00f3n de fotos de Maier na web Flickr, e converteuse nun fen\u00f3meno viral, con miles de persoas demostrando interese. A obra de Maier atraeu a atenci\u00f3n da cr\u00edtica, e dende ent\u00f3n, as imaxes foron expostas en todo o mundo.\nA vida e obra de Maier foi o tema de libros e documentais, inclu\u00eddo o filme \"Finding Vivian Maier\" (2013), que se estreou no Festival Internacional de Cinema de Toronto, e recibiu unha candidatura ao premio ao mellor documental na 87\u00aa edici\u00f3n dos \u00d3scar.\nTraxectoria.\nMoitos detalles da vida de Maier son desco\u00f1ecidos. Naceu en Nova York en 1926, filla de nai francesa, Maria Jaussaud Justin, e de pai austr\u00edaco, Charles Maier (tam\u00e9n co\u00f1ecido como Wilhelm). Varias veces durante a s\u00faa infancia mudouse entre os Estados Unidos e Francia, vivindo coa s\u00faa nai na aldea alpina de Saint-Bonnet-en-Champsaur preto dos seus parentes maternos. O pai parece que deixou a familia temporalmente por raz\u00f3ns desco\u00f1ecidas contra 1930. No censo de 1930, a cabeza da casa aparece como Jeanne Bertrand, fot\u00f3grafa de \u00e9xito que co\u00f1eceu a Gertrude Vanderbilt Whitney, fundadora do Whitney Museum of American Art. Cando Maier ti\u00f1a catro anos, ela e a s\u00faa nai mud\u00e1ronse ao Bronx con Bertrand, que nesa \u00e9poca era fot\u00f3grafa profesional.\nEn 1951, con 25 anos e sen a s\u00faa nai, mudouse a Nova York e comezou a traballar como neneira, labor que continuou profesionalmente durante o resto da s\u00faa vida. O ano seguinte adquiriu a s\u00faa c\u00e1mara Rolleiflex.\nEn 1956 trasladouse a Chicago, a unha \u00e1rea pr\u00f3xima ao Rogers Park. Al\u00ed, a familia para a que traballaba permitiulle ter un pequeno ba\u00f1o xunto ao seu cuarto, que Maier comezou a empregar como cuarto escuro para revelar algunhas das s\u00faas fotograf\u00edas. Non obstante, segundo os nenos medraban e ti\u00f1a que cambiar de familia, v\u00edase obrigada a deixar sen revelar carretes que se \u00edan acumulando. Nesa \u00e9poca comezou a tirar fotograf\u00edas en cor usando carretes Kodak e distintos tipos de c\u00e1maras r\u00e9flex. Xunto a iso, a tem\u00e1tica das fotograf\u00edas de Maier foi cambiando para centrarse en graffiti e obxectos abandonados en lugar de nas ocupaci\u00f3ns diarias da xente.\nEn 1959 e 1960, Maier realizou unha viaxe arredor do mundo pola s\u00faa conta, fotografando Os \u00c1nxeles, Manila, Bangkok, Shanghai, Beijing, India, Siria, Exipto e Italia. A viaxe probablemente foi financiada pola venda da granxa familiar de Saint-Julien-en-Champsaur. Por un breve per\u00edodo na d\u00e9cada de 1970, Maier traballou como ama de chaves do presentador Phil Donahue.\nNa d\u00e9cada de 1980, Maier tivo que enfrontarse coa inestabilidade no seu traballo, v\u00e9ndose obrigada a cambiar cada pouco tempo de familia. A finais da d\u00e9cada de 1990 ou principios dos 2000 tivo que gardar e almacenar a s\u00faa c\u00e1mara e as s\u00faas pertenzas mentres intentaba sobrevivir. En situaci\u00f3n precaria, logrou traballar cunha familia que lle permitiu manter durante alg\u00fan tempo un pequeno estudio. A pesar diso, viuse novamente nunha mala situaci\u00f3n econ\u00f3mica, o que a obrigou a vender as s\u00faas fotos, que foron levadas a poxa xunto con outros obxectos e finalmente adquiridas por John Maloof.\nLegado.\nNo curso 2014-2015 estableceuse na Escola de Arte do Instituto de Chicago a Fondo para Bolsas Vivian Maier Scholarship para proporcionar oportunidades a alumnas con necesidades financeiras. A bolsa obt\u00edvose mediante doaz\u00f3ns de Maloof, Siskel e Howard Greenberg, propietario da Howard Greenberg Gallery que exhibe e vende a s\u00faa obra. Maloof empregou os cartos que recibiu das vendas das fotograf\u00edas e do seu filme \"Finding Vivian Maier\" para axudar a crear a bolsa coa intenci\u00f3n de que fose permanente e anual. Sen proceso de solicitudes, o di\u00f1eiro \u00e9 outorgado a estudantes sen basearse no grao, ano ou medio no que traballan, permitindo liberdade art\u00edstica \u00e1s receptoras, das que non se publicou o nome.\nArquivos.\nEn 2017, a biblioteca da Universidade de Chicago anunciou que Maloof doara unha colecci\u00f3n de imaxes de Maier."}
{"id": "484868", "revid": "23204", "url": "https://gl.wikipedia.org/wiki?curid=484868", "title": "Arvicolinos", "text": "A dos arvicolinos (Arvicolinae) \u00e9 unha subfamilia de mam\u00edferos da orde dos roedores, suborde dos miomorfos, superfamilia dos muroideos e familia dos cric\u00e9tidos.\nOs representantes actuais da subfamilia agr\u00fapanse en 7 tribos con 26 x\u00e9neros e 143 especies.\nA subfamilia comprende as trilladeiras pataqueiras, os lemmings e os ratos do almiscre. As s\u00faas especies est\u00e1n estreitamente relacionadas coas doutras subfamilias dos cric\u00e9tidos (as que comprenden os h\u00e1msters e as ratas e os ratos do Novo Mundo).\nAlg\u00fans autores ref\u00ederense \u00e1 subfamilia como os microtinos (Microtinae), ou clasifican o taxon como unha familia plena, a dos arvic\u00f3lidos (Arvicolidae).\nO arvicolinos son o grupo m\u00e1is numeroso dos roedores do hemisferio norte. Moitas veces se encontran f\u00f3siles de \u00f3sos acumulados por depredadores do pasado, como bufos e outras aves de rapina. Os f\u00f3siles deste grupo a mi\u00fado \u00fasanse para a dataci\u00f3n bioestratigr\u00e1fica de sitios arqueol\u00f3xicos en Am\u00e9rica do Norte e Europa.\nCaracter\u00edsticas.\nA caracter\u00edstica m\u00e1is sinxela para identificarmos un arvicolino \u00e9 polos seus dentes molares, que tienen c\u00faspides prism\u00e1ticas en forma de tri\u00e1ngulos alternos. Estes molares son de coroa moi elevada (hipsodontes) e de crecemento continuo, moi ben adaptados \u00e1 dieta herb\u00edvora, xa que as principais plantas das que se alimentan conte\u00f1en importantes cantidades de substancias abrasivas , como os fit\u00f3litos; os dentes desg\u00e1stanse pola abrasi\u00f3n durante a vida adulta do animal, e crecen continuamente contrarrestando as\u00ed o seu continuo desgaste.\nOs arvicolinos te\u00f1en unha distribuci\u00f3n holo\u00e1rtica e, xunto aos tilomiinos (\"Tylomyinae\"), son os \u00fanicos muroideos que se expandiron por Am\u00e9rica a trav\u00e9s da ponte de Berinxia.\nEstes animais poden viviren na zona subnival, por debaixo da capa de neve invernal, sen necesidade de hibernaren. Outra caracter\u00edstica destes animais son as grandes fluctuaci\u00f3ns do tama\u00f1o das s\u00faas poboaci\u00f3ns.\nOs m\u00e1is dos arvicolinos son pequenos, peludos, de cola curta, como as trilladeiras ou os lemmings.\nAlg\u00fans, como as especies dos x\u00e9neros \"Ellobius\" e \"Hyperacrius\", son escavadores e est\u00e1n ben adaptados \u00e1 vida subterr\u00e1nea. Outros, como os dos x\u00e9neros \"Ondatra\", \"Neofiber\" e \"Arvicola\", desenvolveron un maior tama\u00f1o corporal, asociado cun estilo de vida acu\u00e1tico.\nDistribuci\u00f3n.\nOs arvicolinos te\u00f1en unha distribuci\u00f3n holo\u00e1rtica e, xunto aos tilomiinos (\"Tylomyinae\"), son os \u00fanicos muroideos que se expandiron por Am\u00e9rica a trav\u00e9s da ponte de Berinxia. Enc\u00f3ntranse en toda Am\u00e9rica do Norte desde Guatemala at\u00e9 o norte, en toda Eurasia, no Xap\u00f3n, en Taiw\u00e1n, no suroeste da China, no norte da India, no Oriente Medio, inclu\u00edndo Asia Menor, e en \u00c1frica (Libia).\nTaxonom\u00eda.\nDescrici\u00f3n.\nA subfamilia foi descrita en 1821 polo naturalista ingl\u00e9s John Edward Gray, nun traballo publicado en \"Lond. Med. Repos.\" 15: 303.\nEtimolox\u00eda.\nO nome cient\u00edfico \"Arvicolinae\" est\u00e1 formado sobre a ra\u00edz do nome do seu x\u00e9nero tipo, \"Arvicola\", coa adici\u00f3n do sufixo do lat\u00edn cient\u00edfico \"-inae\", propio dos nomes das subfamilias de animais.\nSin\u00f3nimos.\nAdemais de polo nome actualmente v\u00e1lido, a subfamilia xco\u00f1eceuse tam\u00e9n polos sin\u00f3nimos:\nClasificaci\u00f3n: tribos e x\u00e9neros.\nSubfamilia arvicolinos (Arvicolinae) \nCo\u00f1\u00e9cense tam\u00e9n d\u00faas tribos f\u00f3siles: a dos dicrostoniquinos (\"Dicrostonychini\"), cun \u00fanico x\u00e9nero, \"Predicrostonyx \u2020\" e unha \u00fanica especie \"Predicrostonyx hopkinsi \u2020\", e a dos cletrionomiinos (\"Clethrionomyini\"), cos x\u00e9neros \"Altaiomys \u2020\", \"Mimomys \u2020\", \"Pitymimomys \u2020\", \"Borsodia \u2020\", \"Allophaiomys \u2020\" e \"Prolagurus \u2020\".\nEstado de conservaci\u00f3n.\nNa subfamilia dos arvicolinos, a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualificou, en 2004, a 23 especies como de risco pouco preocupante (\"LC\"), unha especie como case amenazada (\"NT\"), \"Myopus schisticolor\", 4 especies vulner\u00e1beis (\"VU\"), \"Alticola montosa\", \"Microtus mexicanus\", \"Microtus kikuchii\" e \"Myodes andersoni\", 2 especies en perigo de extinci\u00f3n (\"RN\"), \"Ellobius alaicus\" e \"Microtus transcaspicus\", 3 especies en perigro cr\u00edtico (\"CR\"), \"Dicrostonyx vinogradovi\", \"Microtus evoronensis\" e \"Microtus mule\", e 7 especies das que se carece de datos suficientes para cualificar o seu status. Por outra parte, moitos arvicolinos ten\u00f1en \u00e1reas de distribuci\u00f3n restrinxidoas, o que as fai vulner\u00e1beis \u00e1 peida de h\u00e1bitat."}
{"id": "484869", "revid": "72012", "url": "https://gl.wikipedia.org/wiki?curid=484869", "title": "Arvicolinae", "text": ""}
{"id": "484873", "revid": "865", "url": "https://gl.wikipedia.org/wiki?curid=484873", "title": "Adore Life", "text": "Adore Life \u00e9 o segundo \u00e1lbum de estudio da banda inglesa de post-punk Savages, publicado o 22 de xaneiro de 2016 a trav\u00e9s do selo Matador Records. O disco foi nomeado para o Mercury Prize de 2016, sendo a segunda nomeaci\u00f3n consecutiva para Savages despois de que \"Silence Yourself\" fose nomeado para o premio en 2013."}
{"id": "484874", "revid": "23204", "url": "https://gl.wikipedia.org/wiki?curid=484874", "title": "Tratado de Saint-Clair-sur-Epte", "text": "O Tratado de Saint-Clair-sur-Epte foi un acordo, asinado no outono de 911, entre Carlos III o Simple e Hrolf Ganger, co\u00f1ecido como Roll\u00f3n, un xefe n\u00f3rdico.\nEste tratado permitiu o establecemento dos normandos en Neustria, a cambio de protexeren o reino de Francia de calquera outra invasi\u00f3n dos normandos.\nContexto.\nDespois do reinado de Carlomagno moitas abad\u00edas cristi\u00e1s foron obxecto de ataques viquingos. Houbo que establecer comandos militares baixo un xefe de territorio fronteirizo (marca) que orixinaron a marca de Neustria (os seus se\u00f1ores eran condes en funci\u00f3n de comandantes de terras fronteirizas, pero non lles chamaban marqueses). Os reis carolinxios tam\u00e9n constru\u00edron pontes fortificadas (como en Pont-de-l'Arche no Sena) que non deron parado os ataques.\nAo redor de 910-911, un xefe normando chamado Hrolf Ganger comezou unha expedici\u00f3n pola marca de Neustria pero foi derrotado ao pe das murallas de Chartres por unha coalici\u00f3n de arist\u00f3cratas francos. Foi o momento escollido por Carlos o Simple para negociar, cousa que lle era urxente, porque quer\u00eda apoderarse do reino de Lotarinxia sen medo \u00e1 ameaza viquinga.\nCl\u00e1usulas do tratado.\nO texto non se conservou pero un historiador do s\u00e9culo XI, Dud\u00f3n de Saint-Quentin, explica o seu contido; non obstante quedan algunhas d\u00fabidas sobre a veracidade da s\u00faa historia. As cl\u00e1usulas foron:\nConsecuencias.\nO acto foi fundamental porque deu nacemento ao que foi o Ducado de Normand\u00eda. Hrolf e logo o seu fillo Guillerme Espada Longa dedic\u00e1ronse a estender a concesi\u00f3n orixinal, especialmente \u00e1 Baixa Normand\u00eda e a Breta\u00f1a. Hrolf respectou as cl\u00e1usulas do tratado e abst\u00edvose de invadir as terras do reino. Despois do encarceramento de Carlos o Simple fixo algunhas incursi\u00f3ns en Picard\u00eda. "}
{"id": "484875", "revid": "85894", "url": "https://gl.wikipedia.org/wiki?curid=484875", "title": "Jos\u00e9 Mar\u00eda Pe\u00f1a Fern\u00e1ndez", "text": "Jos\u00e9 Mar\u00eda Pe\u00f1a Fern\u00e1ndez, nado en San Claudio (Ortigueira), foi un pol\u00edtico galego.\nTraxectoria.\nFillo de Jos\u00e9 Mar\u00eda Pe\u00f1a Cornide. Foi nomeado tesoureiro da delegaci\u00f3n en Ortigueira da Federaci\u00f3n de sociedades de instrucci\u00f3n del partido judicial de Ortigueira da Habana en 1927. Na ditadura de Primo de Rivera foi nomeado alcalde de Ortigueira en 1928. En setembro de 1930 foi elixido membro do comit\u00e9 provincial da Uni\u00f3n Mon\u00e1rquica Nacional."}
{"id": "484881", "revid": "98629", "url": "https://gl.wikipedia.org/wiki?curid=484881", "title": "Roberto I de Dreux", "text": "Roberto I de Dreux, nado en 1123 e finado en Braine en 1188, foi pr\u00edncipe de Francia e conde de Dreux (1137 - 1184). \nTraxectoria.\nOrixes familiares.\nQuinto fillo do segundo matrimonio entre o rei Lu\u00eds VI de Francia e a s\u00faa muller Adelaida de Savoia, naceu na corte francesa en 1123. Por li\u00f1a paterna era neto de Filipe I de Francia e Ana de K\u00ediv, e por li\u00f1a materna de Humberto II de Savoia e Xisela de Borgo\u00f1a. Foi o irm\u00e1n m\u00e1is novo do pr\u00edncipe Henrique de Francia e do futuro rei Lu\u00eds VII de Francia, as\u00ed como de Pedro II de Courtenay.\nRoberto I participou na segunda cruzada e estivo presente no cerco de Damasco en 1148. En 1154 participou no cerco de S\u00e9ez, durante a anarqu\u00eda de Inglaterra. \nMatrimonios e descendentes.\nCasou con In\u00e9s de Garlande, filla de Anselmo de Garlande, conde de Rochefort, en 1140. Deste matrimonio naceu un fillo: \nCasou, en segundas nupcias, en 1144, con Harvisa de \u00c9vreux, filla de Gautier de \u00c9vreux. Deste matrimonio naceu: \nVolveu a casar, por terceira vez, en 1152, coa condesa In\u00e9s de Braine. Deste matrimonio naceron: "}
{"id": "484884", "revid": "32797", "url": "https://gl.wikipedia.org/wiki?curid=484884", "title": "Arturo Iglesias Ortega", "text": "Arturo Iglesias Ortega, anteriormente co\u00f1ecido como Arturo Iglesias Castelao, nado en Essen (Alema\u00f1a) o 5 de xullo de 1971, \u00e9 un historiador e arquiveiro galego, especializado na historia do cabido da Catedral de Santiago de Compostela.\nTraxectoria.\nFillo dun asturiano e unha madrile\u00f1a, viviu en Alema\u00f1a ata 1975. Tras residir en Madrid e Xix\u00f3n, estableceuse en Santiago de Compostela en 1988, en cuxa universidade obtivo a licenciatura na Facultade de Xeograf\u00eda e Historia en 1994, especializ\u00e1ndose en Historia Moderna. Doutorouse na mesma universidade no ano 2010 coa tese \"El Cabildo Catedralicio de Santiago de Compostela en el siglo XVI: aspectos funcionales y sociol\u00f3gicos de una \u00e9lite eclesi\u00e1stica\", dirixida pola catedr\u00e1tica Ofelia Rey Castelao, que obtivo a cualificaci\u00f3n de sobresa\u00ednte \"cum laude\".\nTras ingresar en 1998 no Arquivo da Catedral de Santiago, desenvolvendo o seu traballo como t\u00e9cnico da \u00c1rea de Documentaci\u00f3n Moderna e Contempor\u00e1nea baixo a direcci\u00f3n do c\u00f3engo arquiveiro Jos\u00e9 Mar\u00eda D\u00edaz Fern\u00e1ndez, especializouse na historia do cabido compostel\u00e1n dos s\u00e9culos XV ao XVIII, tem\u00e1tica sobre a que xira a meirande parte da s\u00faa obra.\nEn 1999 obtivo o Premio de investigaci\u00f3n \"Arquivo da Emigraci\u00f3n\", outorgado polo Consello da Cultura Galega.\nNo ano 2000 obtivo unha nova licenciatura na mesma facultade na especialidade de Arquiv\u00edstica e Biblioteconom\u00eda, e no 2013 desenvolveu estudos de posgraduado de Especialista Universitario en Arquiv\u00edstica pola UNED.\nNo ano 2011 desenvolveu o seu labor docente como profesor interino na Facultade de Xeograf\u00eda e Historia compostel\u00e1 na materia de Paleograf\u00eda."}
{"id": "484885", "revid": "624", "url": "https://gl.wikipedia.org/wiki?curid=484885", "title": "Condado de Dreux", "text": "O condado de Dreux era unha xurisdici\u00f3n feudal de Francia, no antigo ducado de Normand\u00eda. \nA principios do s\u00e9culo X aparece en posesi\u00f3n de Landry, que morreu sen sucesi\u00f3n e a s\u00faa filla Adela levouno por ius uxoris ao conde Gautier de Vexin. Despois pasou por conquista a Ricardo I de Normand\u00eda (942-996), pero doouno \u00e1 s\u00faa filla Matilde cando casou (1003-1004) con Od\u00f3n II de Blois. En 1022 morreu Estevo I de Troyes, e herdouno o seu curm\u00e1n Od\u00f3n II de Blois (e Chartres e Reims) e o rei Roberto II de Francia confiscou a este \u00faltimo o condado de Dreux (ao que non ti\u00f1a dereito, xa que non ti\u00f1a fillos con Matilde de Normand\u00eda ou porque era unha filla ilex\u00edtima) e uniuno \u00e1 coroa. \nLu\u00eds VI de Francia doouno ao seu fillo Roberto en 1137, que fundou unha nova dinast\u00eda. Despois da morte de Sim\u00f3n de Thouars, volveu \u00e1 coroa en 1377 por cesi\u00f3n da s\u00faa irm\u00e1 Petronila de Thouars, vizcondesa de Thouars. \nEn 1382 o rei Carlos VI de Francia doouno a Margarida de Borb\u00f3n e ao seu marido Arnaud-Amanieu de Albret. Volveu \u00e1 coroa en 1556 . \nEn 1559 foi doado a Caterina de M\u00e8dici e en 1579 foi elevado a ducado de honra e entregado ao duque Francisco de Alen\u00e7on, que despois tam\u00e9n foi duque de Anjou, e morreu en 1584. Ao ano seguinte, foi vendido \u00e1 casa de Nemours coa que regresou \u00e1 coroa baixo o rei Lu\u00eds XIV. "}
{"id": "484888", "revid": "27155", "url": "https://gl.wikipedia.org/wiki?curid=484888", "title": "Neurotoxina", "text": "As neurotoxinas son toxinas que causan graves danos que levan \u00e1 destruci\u00f3n do tecido nervioso, polo que causan neurotoxicidade. As neurotoxinas son un amplo conxunto de compostos qu\u00edmicos ex\u00f3xenos neuroloxicamente nocivos que poden afectar a funci\u00f3n do sistema nervioso en desenvolvemento ou maduro. O termo pode tam\u00e9n utilizarse para clasificar certos compostos end\u00f3xenos, os cales, cando est\u00e1n presentes en cantidades anoemais, poden ser neuroloxicamente t\u00f3xicos. A\u00ednda que as neurotoxinas adoitan ser neuroloxicamente destrutuivas, a s\u00faa capacidade de afectar especificamente compo\u00f1entes neurais \u00e9 importante no estudo dos sistemas nerviosos. Exemplos com\u00fans de neurotoxinas son o chumbo, etanol (alcohol et\u00edlico das bebidas alcoh\u00f3licas), glutamato, \u00f3xido n\u00edtrico, toxina bot\u00falica (compo\u00f1ente activo do \"Botox\"), toxina tet\u00e1nica, e tetrodotoxina. Algunhas substancias como o \u00f3xido n\u00edtrico e o glutamato son, en realidade, esenciais para o correcto funcionamento do corpo e s\u00f3 exercen efectos neurot\u00f3xicos a concentraci\u00f3ns excesivas.\nAs neurotoxinas inhiben o control das neuronas sobre as concentaci\u00f3ns dos i\u00f3ns e o seu paso a trav\u00e9s da membrana plasm\u00e1tica, ou a comunicaci\u00f3n entre as neuronas na sinapse. A patolox\u00eda local da exposici\u00f3n a unha neurotoxina adoita presentar excitotoxicidade neuronal ou apoptose, pero pode tam\u00e9n inclu\u00edr danos nas c\u00e9lulas gliais. As manifestaci\u00f3ns macrosc\u00f3picas da exposici\u00f3n a neurotoxinas poden ser danos estendidos polo sistema nervioso central causantes de discapacidade intelectual, trastornos persistentes da memoria, epilepsia e demencia. Ademais, os danos no sistema nervioso perif\u00e9rico causados polas neurotoxinas, como as neuropat\u00edas ou miopat\u00edas son com\u00fans. Existen diversos tratamentos que serven para atenuar os danos causados polas neurotoxinas, como a administraci\u00f3n de antioxidantes ou antitoxinas.\nNeurotoxicidade.\nA exposici\u00f3n das sociedades humanas a neurotoxinas co\u00f1\u00e9cese desde antigo nas civilizaci\u00f3ns. Un exemplo notable \u00e9 a posible exposici\u00f3n significativa ao chumbo durante a \u00e9poca do Imperio Romano, como resultado da construci\u00f3n de redes de tubaxes de chumbo para canalizar a auga potable e o costume de ferver vi\u00f1o avinagrado en potas de chumbo para adozalo, proceso que xeraba acetato de chumbo, co\u00f1ecido como o \"azucre de chumbo\".\nO tecido nervioso \u00e9 moi susceptible incluso a pequenas perturbaci\u00f3ns na s\u00faa contorna. As propiedades que levan esta susceptibilidade incl\u00faen unha elevada \u00e1rea superficial das neuronas, un alto contido lip\u00eddico que ret\u00e9n as toxinas lip\u00f3filas, un elevado fluxo sangu\u00edneo no cerebro que incrementa a exposici\u00f3n \u00e1s toxinas e a persistencia das neuronas (que non se dividen) durante a vida do individuo, orixinando un conxunto de danos. Por outra parte, o sistema nervioso ten diversos mecanismos dese\u00f1ados para protexelo de danos de orixe interna e externa, como a barreira hematoencef\u00e1lica.\nA bareira hematoencef\u00e1lica \u00e9 un exemplo claro de protecci\u00f3n, que impide que as toxinas e outros compostos adversos cheguen ao cerebro. Polo torrente sangu\u00edneo poder\u00edan chegar ao cerebro neurotoxinas que foron inxeridas, que poden inducir a morte dun n\u00famero significativo de neuronas. Por\u00e9n, existen unhas c\u00e9lulas protectoras denominadas astrocitos que rodean os capilares cerebrais e absorben nutrientes do sangue e transp\u00f3rtanos \u00e1s neuronas, polo que illan o cerebro de diversos compostos potencialmente dani\u00f1os.\nEsta barreira crea unha capa hidr\u00f3foba impermeable arredor dos capilares do cerebro, que inhibe o transporte de compostos grandes ou hidr\u00f3filos. Ademais da barreira hematoencef\u00e1lica, o plexo coroideo proporciona unha capa protectora contra a absorci\u00f3n de toxinas no cerebro. Os plexos coroideos son capas vascularizadas de tecidos que se encontran nos ventr\u00edculso cerebrais terceiro, cuarto e lateral, que, por medio da funci\u00f3n das s\u00faas c\u00e9lulas do ep\u00e9ndima, son responsables da s\u00edntese de l\u00edquido cefalorraqu\u00eddeo. Os plexos coroideos, por medio do paso selectivo de i\u00f3ns e de nutrientes ao seu trav\u00e9s e atrapando os metais pesados como o chumbo, mante\u00f1en un ambiente estritamente regulado no cerebro e medula espi\u00f1al.\nAlg\u00fans compostos, inclu\u00edndo certas neurotoxinas, ao seren hidr\u00f3fobos e pequenos ou inhibiren a funci\u00f3n dos astrocitos, conseguen penetrar no cerebro e induciren danos significativos. Os cient\u00edficos te\u00f1en que afrontar o reto de identificar e tratar as neurotoxinas, o que incrementou o interese polos estudos cl\u00ednicos e neurotoxicol\u00f3xicos. A\u00ednda que a neurotoxicolox\u00eda cl\u00ednica \u00e9 en gran parte un campo en expansi\u00f3n, fix\u00e9ronse grandes progresos na identificaci\u00f3n de moitas neurotoxinas ambientais que levaron \u00e1 clasificaci\u00f3n de entre 750 e 1000 novos compostos potencialmente neurot\u00f3xicos. Debido \u00e1 importancia fundamental de encontrar neurotoxinas en ambientes com\u00fans, desenvolv\u00e9ronse protocolos espec\u00edficos para testar e determinar os efectos neurot\u00f3xicos dos compostos, e os sistemas in vitro proporcionaron importantes melloras en comparaci\u00f3n cos sistemas in vivo m\u00e1is com\u00fans no pasado. Exemplos de melloras incl\u00faen ambientes uniformes e manexables, e a eliminaci\u00f3n de efectos contaminantes do metabolismo sist\u00e9mico. Por\u00e9n, os sistemas in vitro tam\u00e9n te\u00f1en problemas, xa que foi dif\u00edcil replicar axeitadamente as complexidades do sistema nervioso, como as interacci\u00f3ns que axudan a astrocitos e neuronas a crear a barreira hematoencef\u00e1lica. Para complicar a\u00ednda m\u00e1is o proceso de determinar as neurotoxinas cando se comproban in vitro, a neurotoxicidade e citotoxicidade poden ser dif\u00edciles de distinguir, xa que pode que non sexa posible expo\u00f1er as neuronas directamente aos compostos in vivo, como se fai in vitro. Ademais, a resposta das c\u00e9lulas aos compostos qu\u00edmicos pode non servir para distinguir entre neutotoxinas e citotoxinas, xa que os s\u00edntomas como o estr\u00e9s oxidativo ou as modificaci\u00f3ns no esqueleto poden ocorrer en resposta a ambos.\nNun esforzo para afrontar esta complicaci\u00f3n, prop\u00faxose recentemente que os brotes de neuritas (tanto axonais coma dendr\u00edticas) que aparecen en resposta \u00e1 aplicaci\u00f3n de certos compostos serven para distinguir con maior precisi\u00f3n entre as verdadeiras neurotoxinas e as citotoxinas en tests in vitro. Por\u00e9n, debido a inexactitudes significativas asociadaa a este proceso, est\u00e1n tardando en conseguir un apoio xenaralizado. Ademais, os mecanismos bioqu\u00edmicos est\u00e1n sendo m\u00e1is utilizados na comprobaci\u00f3n de neurotoxinas, xa que eses compostos poden ser cribados para suficiencia para inducir o mecanismo celular da interferencia, como a inhibici\u00f3n da capacidade da acetilcolinesterase dos organofosfatos (inclu\u00eddos o DDT e o gas sarin). A\u00ednda que os m\u00e9todos para determinar a neurotoxicidade a\u00ednda requiren un desenvolvemento importante, a identificaci\u00f3n dos s\u00edntomas da exposici\u00f3n a compostos nocivos e toxinas mellorou significativamente.\nAplicaci\u00f3ns en neurociencias.\nAs neurotoxinas, a\u00ednda que son diversas en propiedades qu\u00edmicas e funci\u00f3ns, comparten a propiedade de actuar por medio dalg\u00fan mecanismo que orixina a alteraci\u00f3n ou a destruci\u00f3n de compo\u00f1entes necesarios do sistema nervioso. Por\u00e9n, as neurotoxinas, polo seu dese\u00f1o poden ser \u00fatiles no campo das neurociencias. Como o sistema nervioso da maior\u00eda dos organismos \u00e9 moi complexo e necesario para a supervivencia, foi a diana dos ataques qu\u00edmicos de depredadores e presas. Como as especies velenosas adoitan usar as s\u00faas neurotoxinas para dominar un predador ou presa moi rapidamente, as toxinas evolucionaron para ser moi espec\u00edficas para as s\u00faas canles diana para que a toxina non se una facilmente a outras dianas. As neurotoxinas proporcionan un medio efectivo polo cal certos elementos do sistema nervioso poden ser alcanzados de forma precisa e eficiente. Un exemplo inicial de estudar dianas base\u00e1ndose no uso dunha neurotoxina utilizou a tetrodotoxina etiquetada radioactivamente para probar as canles de sodio e obter medidas exactas sobre a s\u00faa concentraci\u00f3n ao longo das membranas celulares dos nervios. Igualmente por medio do illamento de certas actividades das canles, as neurotoxinas proporcionaron unha maneira de mellorar o modelo de Hodgkin\u2013Huxley orixinal da neurona, no cal se teorizaba que unha soa canle xen\u00e9rica de sodio e potasio pod\u00eda explicar boa parte do funcionamento do tecido nervioso. A partir deste co\u00f1ecemento b\u00e1sico, o uso de compostos com\u00fans como a tetrodotoxina, o tetraetilamonio e as bungarotoxinas proporcionaron unha comprensi\u00f3n m\u00e1is profunda dos distintos xeitos nos que se pode comportar unha neurona.\nMecanismos de actividade.\nAs neurotoxinas son compostos que afectan negativamente ao sistema nervioso; varios dos mecanismos por medio dos que act\u00faan son a inhibici\u00f3n de procesos celulares da neurona. Estes procesos que quedan inhibidos van desde mecanismos de despolarizaci\u00f3n da membrana \u00e1 comunicaci\u00f3n interneuronal. Ao inhibiren a capacidade das neuronas de realizaren as s\u00faas funci\u00f3ns celulares habituais ou transmitiren un sinal \u00e1 c\u00e9lula veci\u00f1a, as neurotoxinas poden inducir unha parada no funcionamento do sistema nervioso sist\u00e9mico, como no caso da toxina bot\u00falica, ou mesmo a morte do tecido nervioso. O tempo necesario para que comecen a manifestarse os s\u00edntomas despois da exposici\u00f3n a unha neurotoxina pode varias segundo a toxina de que se trate, e no caso da toxina bot\u00falica \u00e9 de horas, mentres que no caso do chumbo \u00e9 de anos.\nInhibidores.\nDas canles de sodio.\nTetrodotoxina.\nA tetrodotoxina (TTX) \u00e9 un veleno producido por alg\u00fans peixes pertencentes \u00e1 orde dos tetraodontiformes, que incl\u00fae os peixes globo, os m\u00f3lidos e os diod\u00f3ntidos. No peixe globo, a TTX enc\u00f3ntrase no f\u00edgado, g\u00f3nadas, intestinos e pel. O consumo de TTX pode ser letal, e \u00e9 unha forma de envelenamento en moitos pa\u00edses onde se comen os mencionados peixes. Entre os s\u00edntomas com\u00fans da inxesti\u00f3n de TTX est\u00e1n a parestesia (xeralmente restrinxida \u00e1 boca e os membros), debilidade muscular, n\u00e1useas e v\u00f3mitos; adoitan manifestarse aos 30 minutos da inxesti\u00f3n. O mecanismo primario que fai que a TTX sexa t\u00f3xica \u00e9 a inhibici\u00f3n do funcionamento das canles de sodio, o cal reduce a capacidade funcional das neuronas para comunicarse. Esta inhibici\u00f3n afecta principalmente a un conxunto de canles de sodio susceptibles co\u00f1ecido como canles sensible \u00e1 TTX (TTX-s), que tam\u00e9n son as principais responsables de crear a corrente de sodio que impulsa a fase de despolarizaci\u00f3n do potencial de acci\u00f3n das neuronas.\nOutro tipo de canle de sodio \u00e9 o das canles resistentes \u00e1 TTX (TTX-r), que te\u00f1en unha sensibilidade limitada \u00e1 TTX e at\u00f3panse fundamentalmente en ax\u00f3ns de pequeno di\u00e1metro como os das neuronas nociceptoras. Cando se inxire unha cantidade significativa de TTX, esta \u00fanese \u00e1s canles de sodio das neuronas e reduce a permeabilidade da membrana ao sodio. Isto ten como resultado un incremento do limiar efectivo dos sinais excitatorios que c\u00f3mpren para inducir un potencial de acci\u00f3n nunha neurona postsin\u00e1ptica. O efecto deste incremento no limiar de sinalizaci\u00f3n \u00e9 unha reduci\u00f3n da excitabilidade da neurona postsin\u00e1ptica e a subseguinte perda da funci\u00f3n motora e sensorial, o cal pode orixinar unha par\u00e1lise e a morte. A\u00ednda que a respiraci\u00f3n asistida pode aumentar as posibilidades de supervivencia despois dunha exposici\u00f3n \u00e1 TTX, actualmente non existe unha antitoxina. O uso do inhibidor da acetilcolinesterase Neostigmina ou o antagonista muscar\u00ednico da acetilcolina Atropina (que, non obstante, inhibe a actividade parasimp\u00e1tica), pode incrementar a actividade actividade nerviosa simp\u00e1tica dabondo como para aumentar as posibilidades de supervivencia despois da exposici\u00f3n \u00e1 TTX.\nDas canles de potasio.\nTetraetilamonio.\nO tetraetilamonio (TEA) \u00e9 un composto que, igual que moitas neurotoxinas, foi identificado primeiramente polos seus efectos dani\u00f1os sobre o sistema nervioso e ten a capacidade de inhibir o funcionamento dos nervios motores e, por tanto, da contracci\u00f3n da musculatura de maneira similar ao curare. Ademais, mediante unha administraci\u00f3n cr\u00f3nica de TEA, comprobouse que pod\u00eda inducirse atrofia muscular. Posteriormente, determinouse que o TEA funciona in vivo principalmente pola s\u00faa capacidade de inhibir tanto as canles de potasio responsables da corrente de potasio de sa\u00edda rectificadora atrasada que se observa nun potencial de acci\u00f3n coma algunhas poboaci\u00f3ns das canles de potasio dependentes do calcio. \u00c9 esta capacidade de inhibir o fluxo de potasio nas neuronas o que fixo do TEA unha das ferramentas m\u00e1is importantes en neurociencia. Hipotetizouse que a capacidade do TEA de inhibir as canles de potasio deriva da s\u00faa estrutura similar \u00e1 dos i\u00f3ns potasio. \u00c9 especialmente \u00fatil en neurociencia a s\u00faa capacidade espec\u00edfica de eliminar a actividade das canles de potasio, que permite estudar as contribuci\u00f3ns que fan outras canles \u00e1 resposta neuronal, como as canles de sodio reguladas por voltaxe. Ademais dos seus moitos usos en investigaci\u00f3n neurocient\u00edfica, o TEA \u00e9 un tratamento efectivo para a enfermidade de Parkinson, xa que limita a progresi\u00f3n da enfermidade.\nDas canles de cloro.\nClorotoxina.\nA clorotoxina (Cltx) \u00e9 un composto activo que se encontra no veleno dos escorpi\u00f3ns e \u00e9 t\u00f3xico principalmente pola s\u00faa capacidade de inhibir a condutancia das canles de cloro. A inxesti\u00f3n de volumes letais de Cltx causa par\u00e1lise debido \u00e1 alteraci\u00f3n das canles de cloro. De xeito similar \u00e1 toxina bot\u00falica, a Cltx pos\u00fae un valor terap\u00e9utico importante. Demostrouse que a Cltx pode inhibir que os gliomas se infiltren no tecido nervioso san do cerebro, reducindo os danos causados polo potencial invasivo dos tumores.\nDas canles de calcio.\nConotoxina.\nAs conotoxinas son un tipo de velenos producidos polos caracois mari\u00f1os conos e poden inhibir a actividade de varias canles i\u00f3nicas como as de calcio, sodio ou potasio. En moitos casos, as toxinas liberadas polos diferentes tipos de conos mari\u00f1os incl\u00faen diversos tipos de conotoxinas, que poden ser espec\u00edficos para diferentes canles i\u00f3nicas, creando as\u00ed un veleno que pode realizar unha ampla interrupci\u00f3n da funci\u00f3n nerviosa. Un tipo de conotoxina, a \u03c9-conotoxina (\u03c9-CgTx) \u00e9 altamente espec\u00edfica para as canles de calcio e \u00e9 \u00fatil para illalos dun sistema en estudo. Como o fluxo de calcio \u00e9 necesario para a correcta excitabilidade dunha c\u00e9lula, calquera nivel significativo de inhibici\u00f3n poder\u00eda impedir unha parte importante da s\u00faa funcionalidade. A \u03c9-CgTx pode unirse a longo prazo e inhibir as canles de calcio dependentes de voltaxe localizadas nas membranas das neuronas, pero non as das c\u00e9lulas musculares.\nDa liberaci\u00f3n de ves\u00edculas sin\u00e1pticas.\nToxina bot\u00falica.\nA toxina bot\u00falica (BTX) \u00e9 un grupo de neurotoxinas que consta de oito compostos distintos, denominados BTX-A, B, C, D, E, F, G, H, que son producidas pola bacteria \"Clostridium botulinum\" e orixinan unha par\u00e1lise muscular. Unha caracter\u00edstica notable \u00fanica da BTX \u00e9 o seu uso terap\u00e9utico relativamente com\u00fan no tratamento de trastornos de distonia e espasticidade, e tam\u00e9n induce a atrofia muscular, malia ser a substancia m\u00e1is velenosa co\u00f1ecida. A BTX funciona perifericamente inhibindo a liberac\u00f3n de acetilcolina (ACh) na uni\u00f3n neuromuscular por medio da degradaci\u00f3n das prote\u00ednas SNARE que c\u00f3mpren para que se realice a fusi\u00f3n ves\u00edcula-membrana. Como a toxina \u00e9 moi activa bioloxicamente, unha dose estimada de 1\u03bcg/kg de peso corporal \u00e9 dabondo para inducir a morte por asfixia. Debido a esta alta toxicidade, as antitoxinas contra a BTX est\u00e1n sendo moi estudadas. Demostrouse que a capsaicina (composto activo responsable do sabor picante dos chiles) pode unirse ao receptor TRPV1 expresado en neuronas colin\u00e9rxicas e inhibe os efectos t\u00f3xicos da BTX.\nToxina tet\u00e1nica.\nA neurotoxina tet\u00e1nica (TeNT) \u00e9 un composto que reduce funcionalmente as transmisi\u00f3ns inhibitorias no sistema nervioso orixinando tetania muscular. A TeNT \u00e9 similar \u00e1 BTX, e as s\u00faas estruturas e orixes son moi semellantes; ambas as d\u00faas pertencen \u00e1 mesma categor\u00eda de neurotoxinas clostridiais. Igual que a BTX, a TeNT inhibe a comunicaci\u00f3n interneuronal por medio da liberaci\u00f3n de neurotransmisores vesiculares. Unha notable diferenza entre os dos compostos \u00e9 que mentres que a BTX inhibe a contracci\u00f3n muscular, a TeNT ind\u00facea. A\u00ednda que ambas as toxinas inhiben a liberaci\u00f3n de ves\u00edculas nas sinapses neuronais, a raz\u00f3n para esta manifestaci\u00f3n \u00e9 diferente, xa que a BTX funciona principalmente no sistema nervioso perif\u00e9rico, mentres que a TeNT \u00e9 principalmente activa no sistema nervioso central. Isto \u00e9 un resultado da migraci\u00f3n da TeNT a trav\u00e9s das motoneuronas ata as neuronas inhibitorias da medula espi\u00f1al despois de entrar nelas por endocitose. O resultado \u00e9 unha perda de funci\u00f3n nas neuronas inhibitorias do sistema nervioso central que causa contracci\u00f3ns musculares sist\u00e9micas. De xeito similar ao progn\u00f3stico que ten unha dose letal de BTX, a TeNT orixina par\u00e1lise e asfixia.\nDa barreira hematoencef\u00e1lica.\nAluminio.\nO comportamento neurot\u00f3xico do aluminio empeza coa s\u00faa entrada no sistema circulatorio, desde onde migra ao cerebro e inhibe algunhas das funci\u00f3ns esenciais da barreira hematoencef\u00e1lica. Unha perda de funci\u00f3n da barreira hematoencef\u00e1lica produce danos significativos \u00e1s neuronas do sistema nervioso central, xa que a barreira protex\u00eda o cerebro doutras toxinas que se encontran no sangue e xa non pode seguir realizando esta funci\u00f3n. A\u00ednda que este metal \u00e9 neurot\u00f3xico, os seus efectos son xeralmente restrinxidos a pacientes que non poden elimiar o exceso de i\u00f3ns do sangue, como os que sofren insuficiencia renal. Os pacientes que sofren toxicidade por aluminio poden presentar s\u00edntomas como trastornos na aprendizaxe e reduci\u00f3n da coordinaci\u00f3n motora. Ademais, os niveis de aluminio sist\u00e9micos increm\u00e9ntanse coa idade e corelaci\u00f3nanse coa enfermidade de Alzheimer, polo que est\u00e1 implicado como composto neurot\u00f3xico causante da enfermidade. A pesar da s\u00faa co\u00f1ecida toxicidade, o aluminio a\u00ednda se utiliza amplamente no empaquetado e preparaci\u00f3n dos alimentos, mentres que o uso doutros metais t\u00f3xicos como o chumbo foi case completamente eliminado nestas industrias.\nMercurio.\nO mercurio pode inducir danos no sistema nervioso central ao migrar ao cerebro ao cruzar a barreira hematoencef\u00e1lica. O mercurio est\u00e1 presente en diversos compostos, a\u00ednda que o metilmercurio (MeHg), dimetilmercurio e dietilmercurio son as \u00fanicas formas significativamente neurot\u00f3xicas. O dietilmercurio e o dimetilmercurio son considerados algunhas das neurotoxinas m\u00e1is potentes descubertas. O MeHg entra no corpo normalmente por inxesti\u00f3n de alimentos mari\u00f1os, xa que tende a concentrarse en organismos mari\u00f1os situados no alto da cadea tr\u00f3fica. O i\u00f3n mercurio inhibe o transporte de amino\u00e1cidos e glutamato, o que pode producir efectos excitot\u00f3xicos.\nAgonistas e antagonistas de receptores.\nAnatoxina-a.\nAs investigaci\u00f3ns sobre a anatoxina-\"a\", tam\u00e9n chamada \"Factor de Morte Moi R\u00e1pida\" (abreviado VFDF, do ingl\u00e9s \"Very Fast Death Factor\"), empezou en 1961 despois de que ocorresen mortes de vacas que beberan auga dun lago no que se producira unha floraci\u00f3n de algas, en Saskatchewan, Canad\u00e1. Tr\u00e1tase dunha cianotoxina producida por polo menos catro x\u00e9neros de cianobacterias e informouse da s\u00faa presenza en Norteam\u00e9rica, Europa, \u00c1frica, Asia e Nova Zelandia.\nOs efectos t\u00f3xicos da anatoxina-\"a\" progresan moi rapidamente porque act\u00faa directamente sobre as neuronas. Os s\u00edntomas progresivos da exposici\u00f3n da anatoxina-\"a\" son a perda da coordinaci\u00f3n, fasciculaci\u00f3n, convulsi\u00f3ns e morte r\u00e1pida por paralise respiratoria. O tecido nervioso que comunica cos m\u00fasculos cont\u00e9n un receptor chamado receptor de acetilcolina nicot\u00ednico. A estimulaci\u00f3n destes receptores causa unha contracci\u00f3n muscular. A mol\u00e9cula de anatoxina-\"a\" ten unha forma que se axusta a este receptor, e deste modo imita ao neurotransmisor natural que utiliza normalmente o receptor, a acetilcolina. Unha vez que causou unha contracci\u00f3n, a anatoxina-\"a\" non permite que as neuronas volvan ao seu estado de repouso, porque non \u00e9 degradada pola colinesterase, que normalmente realiza esta funci\u00f3n. Como resultado, as c\u00e9lulas musculares contr\u00e1ense permanentemente, a comunicaci\u00f3n entre o cerebro e os m\u00fasculos queda alterada e a respiraci\u00f3n pulmonar detense.\nCando se descubriu, esta toxina foi chamada inicialmente \"Very Fast Death Factor\" (VFDF ou Factor de Morte Moi R\u00e1pida) porque cando era inxectado intraperitonealmente en ratos induc\u00eda tremores, par\u00e1lise e a morte en poucos minutos. En 1977, determinouse a estrutura do VFDF, que era unha amina bic\u00edclica alcaloide, e foi renomeado como anatoxina-\"a\". Estruturalmente, \u00e9 similar \u00e1 coca\u00edna. Hai un continuo interese sobre a anatoxina-\"a\" debido ao perigo que sup\u00f3n nas augas potables e de recreo e porque \u00e9 unha mol\u00e9cula particularmente \u00fatil para investigar os receptores de acetilcolina no sistema nervioso. A letalidade da toxina implica tam\u00e9n que ten un alto potencial militar como arma toxicol\u00f3xica.\nBungarotoxina.\nA bungarotoxina \u00e9 un composto que interacciona con receptores de acetilcolina nicot\u00ednicos (nAChRs), que constit\u00faen unha familia de canles i\u00f3nicas cuxa actividade depende de que se una a eles un neurotransmisor. Existen diferentes formas de bungarotoxina producidas por serpes el\u00e1pidas do x\u00e9nero \"Bungarus\", pero unha das formas correntemente usadas \u00e9 a forma de cadea alfa longa, \u03b1-bungarotoxina, que se illa da serpe \"Bungarus fasciatus\". A\u00ednda que a \u03b1-bungarotoxina \u00e9 extremadamente t\u00f3xica se se inxire, demostrou ser moi \u00fatil en neurociencias porque \u00e9 especialmente axeitada para illar nAChRs debido \u00e1 s\u00faa alta afinidade con eses receptores. Como existen m\u00faltiples formas de bungarotoxina, hai tam\u00e9n distintas formas de nAChRs \u00e1s cales se pode unir, e a \u03b1-bungarotoxina \u00e9 particularmente espec\u00edfica para o \u03b17-nAChR. O \u03b17-nAChR funciona permitindo o fluxo de i\u00f3n calcio cara ao interior das c\u00e9lulas e as\u00ed, cando \u00e9 bloqueado pola inxesti\u00f3n de bugarotoxina, producir\u00e1 efectos dani\u00f1os, porque a sinalizaci\u00f3n por acetilcolina quedar\u00e1 inhibida. Igualmente, o uso de \u03b1-bungarotoxina pode ser moi \u00fatil en neurociencias cando o que se desexa \u00e9 bloquear o fluxo de calcio para illar os efectos doutras canles. Ademais, diferentes formas de bungarotoxina poden ser \u00fatiles para estudar os nAChRs inhibidos e o seu fluxo de i\u00f3n calcio resultante en diferentes sistemas do corpo. Por exemplo, a \u03b1-bungarotoxina \u00e9 espec\u00edfica para os nAChRs que se encontra na musculatura e a \u03ba-bungarotoxina \u00e9 espec\u00edfica para os nAChRs que se encontran nas neuronas.\nCaramboxina.\nA caramboxina (CBX) \u00e9 unha toxina que se encontra no froito da planta \"Averrhoa carambola\" (carambola). As persoas que padecen alg\u00fan tipo de enfermidade renal son susceptibles a experimentar efectos neurol\u00f3xicos adversos como intoxicaci\u00f3n, convulsi\u00f3ns e mesmo a morte despois de comeren este froito ou beberen o seu zume. A caramboxina \u00e9 unha nova tox\u00edna aminoac\u00eddica non pept\u00eddica que estimula os receptores de glutamato nas neuronas. A caramboxina \u00e9 un agonista dos receptores de NMDA e de AMPA glutamat\u00e9rxicos ionotr\u00f3picos con potentes propiedades excitatorias, convulsivas e neurodexenerativas.\nCurare.\nO termo \"curare\" \u00e9 ambiguo porque foi utilizado para describir varios velenos que no momento do seu nomeamento non se co\u00f1ec\u00edan por separado tal como se co\u00f1ecen hoxe. No pasado significaba veleno utilizado por certas tribos indias de Am\u00e9rica do Sur como pezo\u00f1a para as s\u00faas frechas e dardos, pero despois pasou a significar un tipo de veleno espec\u00edfico que act\u00faa sobre as uni\u00f3ns neuromusculares inhibindo a s\u00faa sinalizaci\u00f3n, polo que induce a relaxaci\u00f3n muscular. Este tipo de neurotoxina comprende diversos velenos, a\u00ednda que todos eles foron orixinalmente purificados de plantas orixinarias de Am\u00e9rica do Sur. O efecto co cal se asocia o curare inxectado \u00e9 a par\u00e1lise muscular con resultado de morte. O curare funciona inhibindo os receptores de acetilcolina nicot\u00ednicos na uni\u00f3n neuromuscular. Normalmente, estas canles receptoras permiten que os i\u00f3ns sodio entren nas c\u00e9lulas musculares para iniciar un potencial de acci\u00f3n que orixina a contracci\u00f3n muscular. Como bloquea os receptores que causan a contracci\u00f3n, foi uilizado polos anestesistas para causar relaxaci\u00f3n muscular.\nInterferencia co citoesqueleto.\nArs\u00e9nico.\nO ars\u00e9nico \u00e9 unha neurotoxina que xeralmente se concentra en \u00e1reas expostas \u00e1 escorredura agr\u00edcola, sitios mineiros e fundici\u00f3ns (Martinez-Finley 2011). Un dos efectos da inxesti\u00f3n de ars\u00e9nico durante o desenvolvemento do sistema nervioso \u00e9 a inhibici\u00f3n do crecemento das neurita, o cal pode acontecer nos sistemas nerviosos central e perif\u00e9rico. Esta inhibici\u00f3n do crecemento das neuritas pode con frecuencia orixinar defectos na migraci\u00f3n neural, e cambios morfol\u00f3xicos signiicativos nas neuronas durante o desenvolvemento, que causan a mi\u00fado defectos no tubo neural en neonatos. O arsenito \u00e9 un metabolito do ars\u00e9nico que se forma despois da inxesti\u00f3n de ars\u00e9nico e presenta toxicidade para as neuronas nunhas 24 horas despois da exposici\u00f3n. O mecanismo desta citoxicidade funciona por medio de incrementos nos niveis de calcio intracelular nas neurona inducidos polo arsenito, o cal pode despois reducir o potencial transmembrana mitocondrial que activa as caspases, desencadeando a morte celular. Outra funci\u00f3n co\u00f1ecida do arsenito \u00e9 a s\u00faa capacidade de destru\u00edr o citoesqueleto por medio da inhibici\u00f3n do transporte de neurofilamentos. Isto \u00e9 particularmente destrutivo, xa que os neurofilamentos se utilizan no soporte e estrutura da c\u00e9lula. Por\u00e9n, a administraci\u00f3n de litio demostrou ser prometedora para recuperar parte da motilidade perdida dos neurofilamentos. Ademais, igual que outros tratamentos con neurotoxinas, a administraci\u00f3n de certos antioxidantes pode ser beneficiosa para reducir a neurotoxicidade do ars\u00e9nico inxerido.\nAmon\u00edaco.\nA toxicidade do amon\u00edaco pode producirse cando este conposto entra por d\u00faas posibles v\u00edas de administraci\u00f3n: consumo ou trastornos internos como a insuficiencia hep\u00e1tica. Un caso notable no cal a toxicidade do amon\u00edaco \u00e9 com\u00fan \u00e9 na resposta \u00e1 cirrose hep\u00e1tica, que ten como resultado encefalopat\u00eda hep\u00e1tica, e pode causar edema cerebral. Este edema cerebral pode ser o resultado da remodelaci\u00f3n das c\u00e9lulas nerviosas. Como consecuencia do incremento da s\u00faa concentraci\u00f3n, a actividade do amon\u00edaco in vivo induce o inchamento dos astrocitos no cerebro por medio do incremento da produci\u00f3n de GMPc nas c\u00e9lulas, que causa modificaci\u00f3ns citoesquel\u00e9ticas mediadas pola prote\u00edna quinase dependente de GMPc. O efecto resultante desta toxicidade pode ser a reduci\u00f3n do metaboismo enerx\u00e9tico cerebral e do seu funcionamento. Os efectos t\u00f3xicos do amon\u00edaco sobre a remodelaci\u00f3n dos astrocitos poden ser reducidos pola administraci\u00f3n de L-carnitina. Esta remodelaci\u00f3n dos astrocitos parece ser mediada pola transici\u00f3n de permeabilidade mitocondrial inducida polo amon\u00edaco. Esta transici\u00f3n mitocondrial \u00e9 un resultado directo da actividade da glutamina, un composto que se forma a partir do amon\u00edaco in vivo. A administraci\u00f3n de antioxidantes ou inhibidores da glutaminase pode reducir esta transici\u00f3n mitocondrial e potencialmente tam\u00e9n a remodelaci\u00f3n dos astrocitos.\nCitotoxicidade mediada polo calcio.\nChumbo.\nO chumbo \u00e9 unha potente neurotoxina cuxa toxicidade \u00e9 co\u00f1ecida desde hai miles de anos. A\u00ednda que os efectos neurot\u00f3xicos do chumbo poden encontrarse en adultos e nenos, o desenvolvemento do cerebro \u00e9 particularmente susceptible aos danos inducidos polo chumbo, efectos que poden inclu\u00edr a apoptose e excitotoxicidade. Un mecanismo subxacente polo cal o chumbo pode causar danos \u00e9 a s\u00faa capacidade de ser transportado polas bombas de ATPase de calcio a trav\u00e9s da barreira hematoencef\u00e1lica, permitindo un contacto directo coas fr\u00e1xiles c\u00e9lulas do sistema nervioso central. A neurotoxicidade \u00e9 resultado da capacidade do chumbo de actuar de maneira similar aos i\u00f3s calcio, xa que o chumbo concentrado causa a captaci\u00f3n celular de calcio, que altera a homeostase celular e induce a apoptose. \u00c9 este incremento de calcio intracelular o que activa a prote\u00edna quinase C (PKC), que se manifesta como d\u00e9ficits de aprendizaxe en nenos como resultado dunha exposici\u00f3n temper\u00e1n ao chumbo. Ademais de inducir a apoptose, o chumbo inbibe a sinalizaci\u00f3n das interneuronas por medio da alteraci\u00f3n da liberaci\u00f3n de neurotransmisores mediada polo calcio.\nNeurotoxinas con m\u00faltiples efectos.\nEtanol.\nComo neurotoxina, o etanol induce danos no sistema nervioso e afecta o corpo de diversas maneiras. Os efectos co\u00f1ecidos da exposici\u00f3n ao etanol son tanto transitorios coma consecuencias duradeiras. Alg\u00fans dos efectos duradeiros son a reduci\u00f3n a longo prazo da neurox\u00e9nese no hipocampo, unha extensa atrofia cerebral, e inflamaci\u00f3n inducida no cerebro. A inxesti\u00f3n cr\u00f3nica de etanol induce ademais a reorganizaci\u00f3n dos constitu\u00edntes da membrana celular, que causa que na bicapa lip\u00eddica se incrementen as concentraci\u00f3ns de colesterol e graxas saturadas. Isto \u00e9 importante porque o transporte de neurotransmisores pode ser alterado ou impedido por inhibici\u00f3n do transporte vesicular, causando un funcionamento reducido da rede neural. Un exemplo significativo de reduci\u00f3n da comunicaci\u00f3n interneuronal \u00e9 a capacidade do etanol de inhibir os receptores de NMDA no hipocampo, tendo como resultado a reduci\u00f3n da potenciaci\u00f3n a longo prazo e da adquisici\u00f3n da memoria. O NMDA xoga un papel importante na potenciaci\u00f3n a longo prazo e consecuentemente na formaci\u00f3n da memoria. Por\u00e9n, cunha inxesti\u00f3n cr\u00f3nica de etanol a susceptibilidade destes receptores de NMDA para inducir potenciaci\u00f3n a longo prazo increm\u00e9ntase nas neuronas dopamin\u00e9rxicas mesol\u00edmbicas de maneira dependente de inositol 1,4,5-trifosfato (IP3). Este reorganizaci\u00f3n pode causar citotoxicidade neuronal tanto por hiperactivaci\u00f3n de neuronas postsin\u00e1pticas coma por adicci\u00f3n inducida polo consumo continuo de etanol. Ademais, o etanol reduce directamente a acumulaci\u00f3n de i\u00f3n calcio intracelular por medio da inhibici\u00f3n da actividade do receptor de NMDA e as\u00ed reduce a capacidade de aparici\u00f3n da potenciaci\u00f3n ao longo prazo.\nAdemais dos efectos neurot\u00f3xicos do etanol nos organismos maduros, a inxesti\u00f3n cr\u00f3nica pode inducir graves defectos do desenvolvemento. As primeiras probas da conexi\u00f3n entre o consumo cr\u00f3nico de etanol pola nai e os defectos nos seus fillos present\u00e1ronse en 1973. Debido a este traballo definiuse a s\u00edndrome alcoh\u00f3lica fetal, unha doenza caracterizada por aberraci\u00f3ns morfoxen\u00e9ticas com\u00fans, como defectos na formaci\u00f3n craniofacial, o desenvolvemento dos membros e a formaci\u00f3n do sistema cardiovascular. A magnitude da neurotoxicidade do etanol nos fetos orixinan a s\u00edndrome alcoh\u00f3lica fetal que depende dos niveis de antioxidantes no cerebro, como a vitamina E. Como o cerebro fetal \u00e9 relativamente fr\u00e1xil e susceptible de inducir estreses, os graves efectos delet\u00e9reos da exposici\u00f3n ao alcohol poden verse en importantes \u00e1reas como o hipocampo e o cerebelo. A gravidade destes efectos \u00e9 directamente dependente da cantidade e frecuencia do consumo de etanol pola nai e o estadio do desenvolvemento do feto. S\u00e1bese que a exposici\u00f3n ao etanol ten como resultado a reduci\u00f3n dos niveis de antioxidantes, disfunci\u00f3n mitocondrial, e, finalmente, a morte neuronal, aparentemente como resultado do incremento da xeraci\u00f3n de especies reactivas do ox\u00edxeno. Este \u00e9 un mecanismo plausible, xa que hai unha reduci\u00f3n de encimas antioxidantes no cerebro fetal, como a catalase e peroxidase. Apoia esta explicaci\u00f3n que a administraci\u00f3n de altos niveis de vitamina E na dieta causa unha diminuci\u00f3n ou eliminaci\u00f3n dos efectos neurot\u00f3xicos inducidos polo etanol nos fetos.\nn-Hexano.\no n-hexano \u00e9 unha neurotoxina que foi responsable do envelenamento de varios traballadores en f\u00e1bricas electr\u00f3nicas chinesas en 2010.\nNeurotoxinas selectivas de receptor.\nMPP+.\nO MPP+ \u00e9 o metabolito t\u00f3xico do MPTP, que \u00e9 unha neurotoxina selectiva que interfire coa fosforilaci\u00f3n oxidativa en mitocondrias inhibindo o complexo I, que orixina a depleci\u00f3n do ATP e a subseguinte morte celular. Isto ocorre exclusivamente en neuronas dopamin\u00e9rxicas da substancia negra, causando parkinsonismo permanente en suxeitos expostos 2 ou 3 d\u00edas despois da s\u00faa administraci\u00f3n.\nFontes de neurotoxinas end\u00f3xenas.\nA diferenza da maior\u00eda das fontes com\u00fans de neurotoxinas, que o corpo capta por inxesti\u00f3n, as neurotoxinas end\u00f3xenas orix\u00ednanse in vivo dentro do corpo. Ademais, a\u00ednda que a maior\u00eda dos velenos e neurotoxinas ex\u00f3xenas raramente pos\u00faen capacidades \u00fatiles in vivo, as neurotoxinas end\u00f3xenas son utilizadas habitualemnte polo corpo de maneira \u00fatil e saudable como parte do funcionamento normal do corpo, como o \u00f3xido n\u00edtrico, que se usa na comunicaci\u00f3n celular. S\u00f3 cando os compostos end\u00f3xenos est\u00e1n en concentraci\u00f3ns anormalmente altas dan lugar a efectos perigosos.\n\u00d3xido n\u00edtrico.\nA\u00ednda que o \u00f3xido n\u00edtrico (NO) \u00e9 usado normalmente polo sistema nervioso na comunicaci\u00f3n e sinalizaci\u00f3n interneuronal, pode ser activo en mecanismos que causan isquemia no cerebro. A neurotoxicidade do NO est\u00e1 baseada na s\u00faa importancia na excitotoxicidade do glutamato, xa que o NO \u00e9 xerado de maneira dependente do calcio en resposta \u00e1 activaci\u00f3n do NMDA mediada polo glutamato, que ocorre a unha taxa elevada na excitotoxicidade do glutamato. A\u00ednda que o NO facilita o incremento de fluxo sangu\u00edneo a rexi\u00f3ns potencialmente isqu\u00e9micas do cerebro, pode tam\u00e9n incrementar o estr\u00e9s oxidativo, inducindo danos no ADN e apoptose. As\u00ed, un incremento da presenza de NO nunha \u00e1rea isqu\u00e9mica do sistema nervioso central pode producir efectos t\u00f3xicos significativos.\nGlutamato.\nO glutamato, igual que o \u00f3xido n\u00edtrico, \u00e9 un composto producido endoxenamente utilizado polas neuronas para funcionar normalmente, e est\u00e1 presente en pequenas concentraci\u00f3ns na materia gris do sistema nervioso central. Un dos usos m\u00e1is notables do glutamato end\u00f3xeno \u00e9 como neurotransmisor excitatorio. Por\u00e9n, cando est\u00e1 m\u00e1is concentrado, o glutamato conv\u00e9rtese en t\u00f3xico para as neuronas que o rodean. Esta toxicidade pode ser o resultado da s\u00faa letalidade directa sobre as neuronas ou a consecuencia do fluxo de calcio inducido nas neuronas que orixina o inchamento e necrose. Estes mecanismos parecen xogar un importante papel en doenzas e complicaci\u00f3ns como a enfermidade de Huntington, epilepsia e accidente cerebrovascular.\nDopamina.\nA dopamina \u00e9 un composto end\u00f3xeno que se utiliza como neurotransmisor para modular a recompensa que se espera. A dopamina pode matar neuronas ao interferir coa cadea de transporte electr\u00f3nico das neuronas. Esta interferencia causa a inhibici\u00f3n da respiraci\u00f3n celular, que leva \u00e1 morte neuronal."}
{"id": "484890", "revid": "5863", "url": "https://gl.wikipedia.org/wiki?curid=484890", "title": "Arturo Iglesias Castelao", "text": ""}
{"id": "484893", "revid": "22570", "url": "https://gl.wikipedia.org/wiki?curid=484893", "title": "Sleigh Bells", "text": "Sleigh Bells \u00e9 un d\u00fao estadounidense de noise rock baseado en Brooklyn, Nova York, formado en 2008. O d\u00fao consiste na vocalista Alexis Krauss e no guitarrista Derek Edward Miller. Despois de fichar por N.E.E.T. Recordings e Mom + Pop Music, Sleigh Bells publicou o seu \u00e1lbum de estrea, \"Treats\", en maio de 2010. O seu segundo traballo, \"Reign of Terror\", foi editado en febreiro de 2012. No mes de outubro de 2013 a banda lanzou o seu terceiro disco, \"Bitter Rivals\", e o cuarto, \"Jessica Rabbit\", apareceu en novembro de 2016."}
{"id": "484897", "revid": "865", "url": "https://gl.wikipedia.org/wiki?curid=484897", "title": "What if Someone is Watching Their T.V.?", "text": "What If Someone Is Watching Their T.V.? \u00e9 o segundo \u00e1lbum de estudio da banda estadounidense de punk rock Screaming Females, autoeditado orixinalmente o d\u00eda 22 de xu\u00f1o de 2007. O disco foi reeditado por Don Giovanni Records en 2009, e novamente o 4 de outubro de 2011, desta vez en vinilo."}
{"id": "484898", "revid": "89787", "url": "https://gl.wikipedia.org/wiki?curid=484898", "title": "Courtney Barnett", "text": "Courtney Melba Barnett, nada o 3 de novembro de 1987, \u00e9 unha cantante, compositora e m\u00fasico australiana. Co\u00f1ecida polo seu estilo de canto sen vida e por letras enxe\u00f1osas e divagadoras, chamou a atenci\u00f3n co lanzamento do seu EP de estrea, \"I've Got a Friend Called Emily Ferris\". O interese internacional por parte da prensa musical brit\u00e1nica e estadounidense chegou co lanzamento de \"\" en outubro de 2013.\nO \u00e1lbum de estrea de Barnett, \"Sometimes I Sit and Think, and Sometimes I Just Sit\", foi editado no ano 2015 coa aclamaci\u00f3n da cr\u00edtica. Nos ARIA Music Awards de 2015 Barnett ga\u00f1ou catro premios de oito nomeaci\u00f3ns. Foi nomeada ao premio ao mellor artista novo na 54\u00aa edici\u00f3n dos Grammy e ao premio \u00e1 mellor artista feminina tnternacional en solitario nos Brit Awards de 2016.\nNo ano 2017 publicou \"Lotta Sea Lice\", un \u00e1lbum colaborativo con Kurt Vile.\nO segundo \u00e1lbum de Barnett, \"Tell Me How You Really Feel\", foi editado no ano 2018."}
{"id": "484899", "revid": "865", "url": "https://gl.wikipedia.org/wiki?curid=484899", "title": "Wavves", "text": "Wavves \u00e9 unha banda estadounidense de indie rock baseada en San Diego, California. Formada no ano 2008 polo cantante e compositor Nathan Williams (nado o 12 de xu\u00f1o de 1986), no presente o grupo tam\u00e9n conta con Alex Gates (guitarra, coros) e Stephen Pope (baixo, coros). Ata a data o grupo leva publicados seis \u00e1lbums de estudio."}
{"id": "484900", "revid": "865", "url": "https://gl.wikipedia.org/wiki?curid=484900", "title": "Melissa", "text": "Melissa \u00e9 o primeiro \u00e1lbum de estudio da banda danesa de heavy metal Mercyful Fate, publicado o 30 de outubro de 1983 a trav\u00e9s do selo Roadrunner Records, sendo o primeiro \u00e1lbum editado pola discogr\u00e1fica. Tam\u00e9n foi o primeiro traballo de Mercyful Fate que tivo un lanzamento oficial nos Estados Unidos, a trav\u00e9s de Megaforce Records, xa que o EP autotitulado era unha peza de importaci\u00f3n moi buscada, e as sesi\u00f3ns na BBC s\u00f3 estaban dispo\u00f1ibles en cintas piratas. En 2005 Roadrunner Records reeditou o \u00e1lbum con varias canci\u00f3ns e un DVD extra."}
{"id": "484901", "revid": "25871", "url": "https://gl.wikipedia.org/wiki?curid=484901", "title": "In and Out of Control", "text": "In and Out of Control \u00e9 o cuarto \u00e1lbum de estudio da banda danesa de indie rock The Raveonettes, publicado o 6 de outubro de 2009 a trav\u00e9s dos selos Fierce Panda Records e Vice Records."}
{"id": "484902", "revid": "5132", "url": "https://gl.wikipedia.org/wiki?curid=484902", "title": "Selecci\u00f3n de rugby de Samoa Occidental", "text": ""}
{"id": "484903", "revid": "98629", "url": "https://gl.wikipedia.org/wiki?curid=484903", "title": "Teenage Cool Kids", "text": "Teenage Cool Kids foi unha banda estadounidense de indie rock procedente de Denton, Texas. A banda fundouna no ver\u00e1n de 2006 Andrew Savage, ao que despois se lle uniu Daniel Zeigler, ao que Savage co\u00f1eceu mentres asist\u00eda \u00e1 Universidade de North Texas en Denton. O primeiro material do grupo, da demo autoeditada e do 7 polgadas \"Remember Me as a Silhouette\", era lo-fi, popeiro e comparouse co indie rock de principios dos 90. O primeiro \u00e1lbum da banda foi \"Queer Salutations\", publicado no ano 2007. Pouco despois do lanzamento o grupo comezou a s\u00faa primeira xira.\nTeenage Cool Kids pasou gran parte do ano 2008 xirando polos Estados Unidos e gravando o seu seguinte \u00e1lbum. En 2009 o d\u00fao de hip hop de Chicago The Cool Kids esix\u00edulles que cambiasen o seu nome por unha suposta infracci\u00f3n de marca. A disputa rematou cun acordo iniciado por The Cool Kids. Este feito atrasou o lanzamento do seu segundo \u00e1lbum varios meses, pero en xu\u00f1o de 2009 \"Foreign Lands\" foi editado a trav\u00e9s do selo Protagonist Music. O seu derradeiro \u00e1lbum ata a data, \"Dentom After Sunset\", foi publicado no ano 2011.\nA banda sugue a filosif\u00eda do \"faino ti mesmo\", realizando todas as composici\u00f3ns, gravaci\u00f3ns, e a creaci\u00f3n dos libretos e a arte visual eles mesmos."}
{"id": "484905", "revid": "89787", "url": "https://gl.wikipedia.org/wiki?curid=484905", "title": "Power Move", "text": "Power Move \u00e9 o terceiro \u00e1lbum de estudio da banda estadounidense de punk rock Screaming Females, publicado o 14 de abril de 2009 a trav\u00e9s do selo Don Giovanni Records, sendo o seu primeiro disco que non foi autoeditado."}
{"id": "484906", "revid": "865", "url": "https://gl.wikipedia.org/wiki?curid=484906", "title": "Seal the Deal &amp; Let's Boogie", "text": "Seal the Deal &amp; Let's Boogie \u00e9 o sexto \u00e1lbum de estudio da banda danesa de heavy metal Volbeat, publicado o 3 de xu\u00f1o de 2016. \u00c9 o seu primeiro traballo sen Anders Kj\u00f8lholm, que deixou o grupo no mes de novembro do ano anterior."}
{"id": "484908", "revid": "15490", "url": "https://gl.wikipedia.org/wiki?curid=484908", "title": "Mar\u00eda Rosa Lojo", "text": "Mar\u00eda Rosa Lojo, nada en Buenos Aires en 1954, \u00e9 unha reco\u00f1ecida escritora e investigadora arxentina.\nTraxectoria.\nNada en Buenos Aires, \u00e9 filla de espa\u00f1ois. O pai, un republicano de Galicia, exiliouse na Arxentina despois da Guerra civil espa\u00f1ola. Vive desde os cinco anos na cidade de Castelar, ao oeste do Grande Bos Aires.\nDoutorouse en Filosof\u00eda e Letras (con orientaci\u00f3n en Letras) pola Universidade de Buenos Aires coa tese titulada \"La ambivalencia simb\u00f3lica en la narrativa de Ernesto Sabato\".\u200b Foi investigadora principal do CONICET, directora de proxectos de investigaci\u00f3n nacionais e internacionais, e docente de doutoramento na Universidade bonaerense do Salvador.\u200b Foi directora acad\u00e9mica do CECLA (Centro de Estudios Cr\u00edticos de Literatura Argentina), na Facultad de Filosof\u00eda y Letras y Estudios Orientales da mesma Universidade. Foi directora xeral da Colecci\u00f3n EALA (Ediciones Acad\u00e9micas de Literatura Argentina), s\u00e9culos XIX e XX, da Editorial Corregidor, e da Colecci\u00f3n La vida en las Pampas (teses e ensaios sobre literatura arxentina) da mesma editorial.\nContribu\u00edu con notas e textos de ficci\u00f3n en revistas e suplementos dos principais diarios arxentinos: en \"La Naci\u00f3n\", en \"Revista \u00d1\" do diario Clar\u00edn e \"Radar Libros\" de P\u00e1gina/12,\u200b entre outros. Ten ao seu cargo a coordinaci\u00f3n do equipo internacional de investigadores que realiza la edici\u00f3n cr\u00edtica de \"Sobre h\u00e9roes y tumbas\" para a Colecci\u00f3n Arquivos da UNESCO.\nFoi convidada como representante da Arxentina a feiras e congresos internacionais, e participou como xurado en concursos literarios.\u200b Desde 2015 \u00e9 membro correspondente da Academia Norteamericana da Lingua Espa\u00f1ola e desde 2017 pertence ao consello de administraci\u00f3n da Fundaci\u00f3n Sur.\nRelaci\u00f3n con Galicia.\nSegundo a RAG: \"a s\u00faa \u00e9 unha voz profundamente vencellada a Galicia. A emigraci\u00f3n e o exilio son constantes por igual nos seus textos autobiogr\u00e1ficos e de ficci\u00f3n e nos ensaios de investigaci\u00f3n, \u00e1 procura da restauraci\u00f3n do legado galego no imaxinario arxentino como imprescindible elemento fundador da s\u00faa nacionalidade. Con este obxectivo desenvolve tam\u00e9n unha tarefa de divulgaci\u00f3n constante entre a colectividade galega en Arxentina e en foros especializados internacionais\".\nNa s\u00faa literatura exerceron influencia as lecturas de Rosal\u00eda de Castro e \u00c1lvaro Cunqueiro, as\u00ed como os relatos orais do pai. Unha pegada galega aparece xa na s\u00faa primeira novela, \"Canci\u00f3n perdida en Buenos Aires al Oeste\" (1987) e na \u00faltima, \"Solo queda saltar\" (2018), pasando por \"Finisterre\" (en galego \"A fin da terra,\" 2006), \"\u00c1rbol de familia\" (2010) e \"Todos \u00e9ramos hijos\" (2014). Tam\u00e9n destaca o \u00e1lbum ilustrado \"O libro das Seniguais e do \u00fanico Senigual\", publicado en 2010 en galego e en 2016 castel\u00e1n.\nEn decembro de 2019 foi nomeada Membro de Honra da Real Academia Galega.\n\"Galicia fundoume, son a s\u00faa feitura\" \u00e9 o t\u00edtulo dunha conversa con Ram\u00f3n Nicol\u00e1s na revista Grial en 2023.\nObra de ficci\u00f3n.\nA s\u00faa obra foi inclu\u00edda en moitas escolmas e traducida parcialmente ao ingl\u00e9s, italiano e franc\u00e9s. A novela \"Finisterre\" traduciuse ao tailand\u00e9s\u200b e ao galego.\nBibliograf\u00eda sobre a autora.\nEscrib\u00edronse sobre a s\u00faa obra literaria varios libros monogr\u00e1ficos de cr\u00edtica, teses de licenciatura, de grao, de doutoramento, e m\u00e1is de centos sesenta traballos acad\u00e9micos (artigos, palestras, cap\u00edtulos de libro, aparecidos na Arxentina e noutros lugares.\u200b"}
{"id": "484911", "revid": "5863", "url": "https://gl.wikipedia.org/wiki?curid=484911", "title": "Elecci\u00f3ns ao Parlamento de Galicia 1981", "text": ""}
{"id": "484913", "revid": "5863", "url": "https://gl.wikipedia.org/wiki?curid=484913", "title": "Elecci\u00f3ns ao Parlamento de Galicia 1985", "text": ""}
{"id": "484915", "revid": "5863", "url": "https://gl.wikipedia.org/wiki?curid=484915", "title": "Elecci\u00f3ns ao Parlamento de Galicia 1989", "text": ""}
{"id": "484916", "revid": "5863", "url": "https://gl.wikipedia.org/wiki?curid=484916", "title": "Elecci\u00f3ns ao Parlamento de Galicia 1993", "text": ""}
{"id": "484918", "revid": "5863", "url": "https://gl.wikipedia.org/wiki?curid=484918", "title": "Elecci\u00f3ns ao Parlamento de Galicia 1997", "text": ""}
{"id": "484920", "revid": "5863", "url": "https://gl.wikipedia.org/wiki?curid=484920", "title": "Elecci\u00f3ns ao Parlamento de Galicia 2001", "text": ""}
{"id": "484922", "revid": "5863", "url": "https://gl.wikipedia.org/wiki?curid=484922", "title": "Elecci\u00f3ns ao Parlamento de Galicia 2005", "text": ""}
{"id": "484923", "revid": "5863", "url": "https://gl.wikipedia.org/wiki?curid=484923", "title": "Elecci\u00f3ns ao Parlamento de Galicia 2009", "text": ""}
{"id": "484925", "revid": "5863", "url": "https://gl.wikipedia.org/wiki?curid=484925", "title": "Elecci\u00f3ns ao Parlamento de Galicia 2012", "text": ""}
{"id": "484927", "revid": "5863", "url": "https://gl.wikipedia.org/wiki?curid=484927", "title": "Elecci\u00f3ns ao Parlamento de Galicia 2016", "text": ""}
{"id": "484930", "revid": "89787", "url": "https://gl.wikipedia.org/wiki?curid=484930", "title": "Charles Spurgeon", "text": "Charles Haddon Spurgeon, nado en Kelvedon (Essex) o 19 de xu\u00f1o de 1834 e finado en Menton (Francia) o 31 de xaneiro de 1892, foi un predicador baptista ingl\u00e9s. Foi enormemente influente entre os cristi\u00e1ns de varias denominaci\u00f3ns, entre os que \u00e9 co\u00f1ecido como \"Pr\u00edncipe dos Predicadores\". Foi unha figura importante na tradici\u00f3n do baptismo reformado, defendendo a igrexa no acordo coa Confesi\u00f3n de Fe Baptista de Londres de 1689 e opo\u00f1\u00e9ndose \u00e1s tendencias teol\u00f3xicas liberais e pragm\u00e1ticas da igrexa da s\u00faa \u00e9poca.\nSpurgeon foi pastor da congregaci\u00f3n da Nova Capela de Park Street (posteriormente Tabern\u00e1culo Metropolitano) en Londres durante 38 anos. Participou en varias controversias coa Uni\u00f3n Baptista de Gran Breta\u00f1a e posteriormente abandonou a denominaci\u00f3n polas s\u00faas convicci\u00f3ns doutrinais. En 1867, iniciou unha organizaci\u00f3n de caridade co\u00f1ecida como Spurgeon's. Tam\u00e9n fundou o Spurgeon's College, que recibiu o seu nome postumamente.\nSpurgeon escribiu moitos tipos de obras, que inclu\u00edron serm\u00f3ns, unha autobiograf\u00eda, comentarios , libros de oraci\u00f3ns, devocionarios, revistas, poes\u00edas e himnos. Moitos dos seus serm\u00f3ns eran transcritos mentres el falaba e foron traducidos a moitas linguas durante a s\u00faa vida. \u00c9 reco\u00f1ecido por producir poderosos serm\u00f3ns de pensamento penetrante e exposici\u00f3n precisa. Dic\u00edase que as s\u00faas habilidades oratorias manti\u00f1an os seus ouvintes arroubados no Tabern\u00e1culo Metropolitano e moitos cristi\u00e1ns ti\u00f1an os seus escritos nunha alta estima entre a literatura devota."}
{"id": "484931", "revid": "47401", "url": "https://gl.wikipedia.org/wiki?curid=484931", "title": "Charles Haddon Spurgeon", "text": ""}
{"id": "484933", "revid": "23204", "url": "https://gl.wikipedia.org/wiki?curid=484933", "title": "Jamie Lee Curtis", "text": "Jamie Lee Haden-Guest, Lady Haden-Guest (de solteira Curtis), nada en Santa Monica (California) o 22 de novembro de 1958, \u00e9 unha actriz, escritora e activista estadounidense. Curtis \u00e9 a filla de Janet Leigh e Tony Curtis e est\u00e1 casada con Christopher Guest.\nTraxectoria.\nPrimeiros anos.\nCurtis naceu en Santa Monica, California, filla do actor Tony Curtis e da actriz Janet Leigh. O seu pai era xudeu, fillo de emigrantes h\u00fangaros. Dous dos seus bisav\u00f3s maternos eran dinamarqueses, mentres que o resto dos ascentros da s\u00faa nai eran alem\u00e1ns e escoceses-irlandeses. Curtis ten unha irm\u00e1 m\u00e1is vella, Kelly Curtis, tam\u00e9n actriz, e varios medios irm\u00e1ns por v\u00eda paterna: Alexandra, a actriz Allegra Curtis, Benjamin e Nicholas Curtis (que faleceu en 1994 por mor dunha sobredose). Os pais de Curtis divorci\u00e1ronse en 1962 e tralo divorcio, Curtis afirmou que o seu pai non estaba arredor e que \"non estaba interesado en ser un pai\".\nCurtis asistiu \u00e1 Westlake School nos \u00c1nxeles e ao Beverly Hills High School, e graduouse por Choate Rosemary Hall. De volta a California en 1976, asistiu \u00e1 mesma universidade que a s\u00faa nai, a Universidade do Pac\u00edfico en Stockton, California, para estudar dereito, mais deixouno despois dun semestre para procurar unha carreira como actriz.\nCarreira.\nO debut de Curtis no cinema tivo lugar no filme de terror de 1978 \"Halloween\", en que interpretaba a Laurie Strode. O filme foi un grande \u00e9xito e foi considerado o filme independente de maior recadaci\u00f3n do seu tempo. Curtis foi a partir de a\u00ed contratada para varios filmes de terror, recibindo o t\u00edtulo de \"ra\u00ed\u00f1a do berro\".\nO seu seguinte filme foi \"The Fog\", tam\u00e9n do director de \"Halloween\", John Carpenter. Estreouse en febreiro de 1980 con cr\u00edticas variadas, pero con \u00e9xito de p\u00fablico. Tras este participou en \"Prom Night\", \"slasher\" canadense de baixo orzamento estreado en xullo de 1980. O filme, que lle valeu a Curtis unha candidatura aos premios Genie \u00e1 mellor actriz estranxeira, recibiu cr\u00edticas negativas. Ese mesmo ano, Curtis protagonizou tam\u00e9n \"Terror Train\", estreado en outubro tam\u00e9n con cr\u00edticas negativas. Ambos os filmes tiveron certo \u00e9xito de p\u00fablico.\nCurtis interpretaba nos dous filmes unha personaxe similar: a protagonista, cuxos amigos eran asasinados e era practicamente a \u00fanica que sobreviv\u00eda. O cr\u00edtico Roger Ebert, que deu malas cr\u00edticas aos tres filmes de Curtis de 1980, dixo que Curtis \"\u00e9 o exceso actual de filmes de terror o que Christopher Lee era no \u00faltimo ou Boris Karloff nos anos trinta\". Curtis volveu \u00e1 serie \"Halloween\" cinco veces, interpretando de novo a Laurie Strode nas secuelas \"Halloween II\" (1981), ' (1998), ' (2002) e \"Halloween\" (2018), e po\u00f1endo voz sen acreditar en \"\" (1982).\nO seu papel de 1983 en \"Trading Places\" axudou a Curtis cambiar a s\u00faa imaxe como ra\u00ed\u00f1a do terror e valeulle un premio da BAFTA como mellor actriz secundaria. En 1988, \"Un peixe chamado Wanda\" revelouna como unha grande actriz c\u00f3mica e foi candidata ao BAFTA \u00e1 mellor actriz. Ga\u00f1ou un Globo de Ouro polo seu papel en \"True Lies\" (1994). Outro papel foi no filme da Disney \"Freaky Friday\" (2003), con Lindsay Lohan, filmado en Palisades High School en Pacific Palisades, California, preto da residencia de Curtis e pola que foi candidata ao Globo de Ouro \u00e1 mellor actriz de comedia.\nEn outubro de 2006, Curtis contou a \"Access Hollywood\" que pechara a s\u00faa etapa como actriz para centrarse na s\u00faa familia. Volveu actuar en xu\u00f1o de 2007 no filme \"Beverly Hills Chihuahua\". Tam\u00e9n protagonizou a comedia de 2010 \"You Again\", con Kristen Bell e Sigourney Weaver.\nLibros infant\u00eds.\nXunto coa ilustradora Laura Cornell, Curtis escribiu varios libros infant\u00eds, todos publicados por HarperCollins Children's Books.\nVida privada.\nCurtis casou con Christopher Guest o 18 de decembro de 1984. Viu unha imaxe del do filme \"This Is Spinal Tap\" en \"Rolling Stone\" e dixo \u00e1 s\u00faa amiga Debra Hill, \"Oh, vou casar con este t\u00edo\", casando realmente cinco meses despois. A parella ten dous fillos adoptados, Annie (nda en 1986, e Thomas, nado en 1996. Curtis \u00e9 a madri\u00f1a do actor Jake Gyllenhaal.\nCando o seu sogro faleceu o 8 de abril de 1996, o seu marido converteuse no 5.\u00ba bar\u00f3n Haden-Guest, convert\u00e9ndoa en baronesa co t\u00edtulo \"The Right Honourable The Lady Haden-Guest\". Curtis rexeita a idea de empregar este t\u00edtulo dicindo que \"non ten nada que ver comigo\".\nCurtis \u00e9 unha alcoh\u00f3lica recuperada e foi adicta aos calmantes que comezou a empregar tras un procedemento cir\u00farxico cosm\u00e9tico rutineiro. Est\u00e1 sobre dos opi\u00e1ceos dende 1999 logo de ler un artigo de Tom Chiarella sobre a adicci\u00f3n, e mant\u00e9n que a s\u00faa recuperaci\u00f3n \u00e9 o maior logro da s\u00faa vida.\nTrala morte do seu pai Tony Curtis descubriu que toda a s\u00faa familia, inclu\u00eddos os seus irm\u00e1ns foran suprimidos do testamento."}
{"id": "484934", "revid": "785", "url": "https://gl.wikipedia.org/wiki?curid=484934", "title": "P\u00fablico", "text": "P\u00fablico p\u00f3dese referir a:"}
{"id": "484935", "revid": "785", "url": "https://gl.wikipedia.org/wiki?curid=484935", "title": "P\u00fablico.es", "text": ""}
{"id": "484936", "revid": "98629", "url": "https://gl.wikipedia.org/wiki?curid=484936", "title": "Caspian", "text": "Caspian \u00e9 unha banda estadounidense de post-rock procedente de Beverly, Massachusetts, e formada no outono do ano 2003. O seu estilo foi comparado co do muro de son ca\u00f3tico de Mogwai ou cos principios de Aereogramme. Ata a data leva publicados catro \u00e1lbums de estudio: \"The Four Trees\" (2007), \"Tertia\" (2009), \"Waking Season\" (2012) e \"Dust and Disquiet\" (2015).\nHistoria.\nFormaci\u00f3n.\nCaspian formouse no outono do ano 2003 en Beverly, Massachusetts, desenvolvendo material durante o primeiro ano da s\u00faa existencia, gravando unha demo en maio de 2004 e realizando pequenos concertos a finais de 2004 e principios de 2005, entre eles unha actuaci\u00f3n como abreconcertos para a banda xaponesa de post-rock Mono. O seu primeiro concerto foi o d\u00eda 26 de agosto de 2004 en The Pickled Onion en Beverly, Massachusetts. Nese tempo o grupo a\u00ednda non escollera nome e estaba buscando un vocalista.\n\"You Are The Conductor\".\nEn xaneiro de 2005 a banda fichou por Dopamine Records, publicando o seu EP de estrea, \"You Are the Conductor\", no mes de novembro dese mesmo ano. En xaneiro de 2006 Caspian realizou a s\u00faa primeira xira polo nord\u00e9s dos Estados Unidos, facendo catro concertos en Nova York, Washington, D.C. e Pittsburgh. En abril e maio de 2006 a banda iniciou a s\u00faa primeira xira por todo o pa\u00eds, chegando \u00e1 costa oeste. En setembro publicouse unha edici\u00f3n limitada do EP coincidindo coa s\u00faa segunda xira polos Estados Unidos.\n\"The Four Trees\".\nDurante o ano 2006 a banda compuxo material para o seu \u00e1lbum de estrea. O disco foi gravado no mes de agosto con Ethan Dussault nos renovados estudios New Alliance Audio en Cambridge, Massachusetts. O traballo foi editado por Dopamine Records o 10 de abril de 2007 co t\u00edtulo \"The Four Trees\". En Europa o \u00e1lbum foi reeditado por Make My Day Records en xullo de 2008. Posteriormente nese ano Caspian gravou un 7\" compartido coa banda de Massachusetts Constants.\nCaspian comezou unha xira de tres meses de costa a costa nos Estados Unidos para promocionar o seu primeiro disco. O guitarrista fundador Calvin Joss non puido realizar a xira e Erin Burke-Moran, de The Fly-Agaris Sky, foi recrutado inicialmente para xirar no lugar de Joss, convertendose finalmente nun membro permanente da banda.\n\"Tertia\".\nOficialmente xa como un quinteto, Caspian publicou o seu segundo \u00e1lbum, titulado \"Tertia\". O disco publicouse en Europa o 7 de agosto de 2009 e nos Estados Unidos o 15 de setembro. Caspian gravou novamente o disco en New Alliance Audio con Ethan Dussault.\nPara a promoci\u00f3n do \u00e1lbum Caspian incorporou ao guitarrista de Washington, D.C. Jonny Ashburn e ao baixista de Austin, Texas, Jon McMahant. A banda realizou d\u00faas grandes xiras europeas (no outono de 2009 e na primavera de 2010) e unha xira de dous meses por Norteam\u00e9rica (entre marzo e abril de 2010) que inclu\u00edu actuaci\u00f3ns como abreconcertos para Red Sparowes e Fang Island. En xullo de 2010 o grupo ralizou os seus primeiros concertos na China, o d\u00eda 16 no Hidden Agenda Live House e o 17 no Qiangyuan Music Festival.\nA banda xirou polos Estados Unidos en setembro e outubro. O seu concerto do 22 de outubro no Old South Church de Boston foi gravado e as partes m\u00e1is destacadas public\u00e1ronse nun EP titulado \"Live at the Old South Church\" en xaneiro de 2012. A xira continuou en Europa en novembro e decembro xunto con God is an Astronaut. S\u00f3 en 2010 a banda realizou preto de 150 concertos en 33 pa\u00edses de 3 continentes. Caspian realizou o seu derradeiro concerto dese ano no Middle East Downstairs de Cambridge como parte da serie \"Last Night on Earth\", ao lado dos grupos Constants, Irepress e Moving Mountains.\n\"Waking Season\".\nCaspian tocou no SXSW Music Festival de 2011 en Austin, Texas e realizou unha xira de 8 d\u00edas por Europa en abril dese ano visitando Rusia, Alema\u00f1a, Polonia e os Pa\u00edses Baixos, e realizando unha actuaci\u00f3n como cabeza de cartel no Dunk! Festival en Zottegem, B\u00e9lxica. \nDurante o ver\u00e1n de 2011 Caspian centrouse exclusivamente en compo\u00f1er material novo. A banda contratou os servizos de Matt Bayles para gravar, coporoducir e mesturar o seu novo disco. O traballo gravouse en tres semanas nos Q Division Studios en Somerville, Massachusetts no mes de xaneiro de 2012. En febreiro a banda realizou gravaci\u00f3ns adicionais nos Radar Studios de Clinton, Connecticut. Finalmente o \u00e1lbum foi mesturado en 10 d\u00edas nos Red Room Studios de Seattle por Matt Baylese a banda en maio. O 9 de xullo de 2012 a banda anunciou que o t\u00edtulo do \u00e1lbum ser\u00eda \"Waking Season\" e posteriormente confirmouse que a data de lanzamento ser\u00eda o 21 de setembro. Unha semana antes da edici\u00f3n nos Estados Unidos o disco puido escoitarse en Spin.com, que dixo que era \"o \u00e1lbum de post-rock do ano\".\nA banda realizou un feixe de concertos antes de iniciar unha xira de 16 datas co apoio de Minus the Bear e Cursive. Tras rematar estes concertos Caspian realizou unha xira por Europa entre o 10 de outubro e o 20 de novembro e outra nos Estados Unidos entre febreiro e marzo de 2013 ao lado de Junius e Native.\nO 26 de maio a banda abriu o segundo d\u00eda do primeiro Boston Calling Music Festival no Boston City Hall Plaza, sendo a primeira vez que realizaba un concerto como sexteto. O 28 de agosto a banda anunciou a trav\u00e9s de Facebook a morte do baixista Chris Friedrich aos 32 anos de idade.\nNo mes de outubro de 2013 Caspian fai abriconcertos de HIM nunha xira europea e posteriormente o grupo regresou aos EStados Unidos para unha serie de concertos ao lado de 65daysofstatic. Durante esta xira a banda anunciou o lanzamento dun novo EP, titulado \"Hymn For The Greatest Generation\", con tres novas canci\u00f3ns, unha demo e d\u00faas remesturas de temas do \"Waking Season\". Pitchfork puxo en streaming a canci\u00f3n t\u00edtulo o 9 de outubro de 2013, e o lanzamento do EP foi o d\u00eda 11 de novembro. \"Hymn For The Greatest Generation\" \u00e9 a \u00faltima gravaci\u00f3n na que aparece Chris Friedrich.\nO \u00e1lbum \"Waking Season\" foi posteriormente editado en Australia e Nova Zelandia a trav\u00e9s do selo Hobbledehoy Record Co. en xaneiro de 2014. No mes de marzo Caspian comezou unha xira de 14 concertos por Asia e Australia, tocando en Filipinas, Singapur, China e Taiw\u00e1n. No ver\u00e1n a banda realizou unha xira por Europa ue inclu\u00edu o seu primeiro concerto na Galiza, o d\u00eda 14 de xu\u00f1o na sala O Tunel da Coru\u00f1a como parte do Mareira Club ao lado dos grupos Lehnen, Syberia, El P\u00e1ramo e La Hydra.\n\"Dust and Disquiet\".\nEn xu\u00f1o de 2015 Caspian lanzou un v\u00eddeo dun concerto polo seu 10\u00ba aniversario, \"Live From the Larcom\", gravado no hist\u00f3rico Larcom Theatre da s\u00faa cidade natal de Beverly, Massachusetts en outubro de 2014. O lanzamento foi seguido por unha proxecci\u00f3n gratu\u00edta do filme no Cabot Theater.\nA banda comezou a traballar no seu cuarto \u00e1lbum en marzo, e comezou a organizar \"festas de escoita\" onde a seareiros do grupo se lle entregaban iPods con temas do disco e convid\u00e1banos a escoitalos e a discutir sobre eles. O 26 de xu\u00f1o \"Noisey\" estreou o primeiro sinxelo do \u00e1lbum, \"Sad Heart of Mine\". O 13 de setembro de 2015 a banda apareceu en \"Boston Emissions\", un programa de radio da emisora WZLX. Os seis membros foron entrevistados no programa e tocaron alg\u00fans temas do seu novo traballo. \"Dust &amp; Disquiet\" publicouse en todo o mundo o d\u00eda 25 de setembro, sendo o seu primeiro \u00e1lbum en inclu\u00edr voces.\nEn febreiro de 2016 a banda realizou unha xira polos Estados Unidos con Defeater, despois da cal realizou unha ducia de concertos na China. Taiw\u00e1n e o Xap\u00f3n, sendo a primeira vez que tocaban neste pa\u00eds. De volta aos Estados Unidos Caspian actuou de abreconcertos nunha xira de Underoath entre os meses de marzo e abril realizando un total de 29 concertos.\nA mediados de agosto a banda foi a Europa e tocou en cinco festivais. O 20 de outubro Caspian editou unha curtametraxe acompa\u00f1ada por unha nova canci\u00f3n \"Castles High, Marble Bright\". O tema fora tocado por primeira vez ao vivo dous anos antes no concerto do 10\u00ba aniversario no Larcom Theater. Xunto co v\u00eddeo o grupo anunciou os seus plans para lanzar a canci\u00f3n nun 8\" e vendela na s\u00faa xira, ademais de estar dispo\u00f1ible tam\u00e9n en li\u00f1a. O 22 de outubro a banda iniciou unha nova xira por Norteam\u00e9rica que rematar\u00eda o 19 de novembro despois de 22 concertos ao lado da banda The Appleseed Cast. No concerto do d\u00eda 1 de novembro no Teragram Ballroom dos \u00c1nxeles a banda foi gravada e posteriormente apareceu no programa \"Last Call with Carson Daly\".\nO 18 de febreiro de 2017 a banda realizou o seu primeiro concerto en M\u00e9xico. A banda formou parte do Forever Alone Festival na Cidade de M\u00e9xico ao lado de grupos como This Will Destroy You, The Polar Dream ou Mylets."}
{"id": "484937", "revid": "56817", "url": "https://gl.wikipedia.org/wiki?curid=484937", "title": "The Earth Is Not a Cold Dead Place", "text": "The Earth Is Not a Cold Dead Place \u00e9 o terceiro \u00e1lbum de estudio da banda estadounidense de post-rock Explosions in the Sky, publicado o 4 de novembro de 2003 a trav\u00e9s dos selos Temporary Residence e Bella Union."}
{"id": "484938", "revid": "98629", "url": "https://gl.wikipedia.org/wiki?curid=484938", "title": "Arvicola", "text": "Arvicola \u00e9 un x\u00e9nero de mam\u00edferos placentarios da orde dos roedores, suborde dos miomorfos, superfamilia dos muroideos e familia dos cric\u00e9tidos, que \u00e9 o tipo da subfamilia dos arvicolinos.\nTaxonom\u00eda.\nDescrici\u00f3n.\nO x\u00e9nero foi descrito en 1799 polo zo\u00f3logo franc\u00e9s Bernard-Germain de Lac\u00e9p\u00e8de, na s\u00faa obra \"Tableau des divisions, sous-divisions, ordres et genres des mammif\u00e8res\".\nEtimolox\u00eda.\n\"Arvicola\" \u00e9 un substantivo do lat\u00edn cient\u00edfico fomado polos elementos \"arvi-\", do lat\u00edn vulgar (do lat\u00edn cl\u00e1sico \"arvum\", \"campo cultivado\", neutro de \"arvus\", \"ar\u00e1bel\"), e \"-cola\", do lat\u00edn \"-col-\" (de \"colere\", \"cultivar\") + \"-a\".\nSin\u00f3nimos.\nAdemais de polo nome actualmente v\u00e1lido, o x\u00e9nero foi co\u00f1ecido polos sin\u00f3nimos:\nEspecies.\nPara os m\u00e1is dos autores o x\u00e9nero conta coas seguintes tres especies:\nEspecie f\u00f3sil.\nAdemais, recentemente describiuse unha especie f\u00f3sil, \"\u2020 Arvicola jacobaeus\",\nEste descubrimento foi o resultado do achado dun total de 121 pezas dentarias fosilizadas do sitio paleontol\u00f3xico plistoc\u00e9nico de Atapuerca, e o seu nome epec\u00edfico prov\u00e9n do treito do Cami\u00f1o de Santiago que atravesa a serra de Atapuerca e, as\u00ed mesmo, en honor ao s\u00edmbolo por excelencia dos peregrinos: unha das especies de vieiras, \"Pecten jacobaeus\" (Linnaeus, 1758).\nNotas taxon\u00f3micas.\nAlg\u00fans autores cosideran tam\u00e9n a \"Arvicola illyricus\", \"Arvicola italicus\", \"Arvicola musignani\" e \"Arvicola terrestris\" como especies do x\u00e9nero.\nAs\u00ed mesmo, alg\u00fans consideran que \"Arvicola amphibius\" e \"Arvicola sapidus\" son a mesma especie, pero hoxe, en xeral, consid\u00e9ranse especies distintas.\nPor outra parte, unha especie semellante \u00e1s do x\u00e9nero, que vive no oeste de Am\u00e9rica do Norte, foi considerado en tempos pasados como un membro de \"Arvicola\", pero demostrouse que est\u00e1 m\u00e1is relacionado coas especies do x\u00e9nero \"Microtus\".\nCaracter\u00edsticas.\nA lonxitude da cabeza e o tronco oscila entre os 12 os 22\u00a0cm, e a lonxitude da cola var\u00eda dos 6,5 aos 12,5\u00a0cm; a s\u00faa masa corporal vai desde os 70 aos 250 g, segundo as especies.\nA s\u00faa pel \u00e9 grosa, e est\u00e1 cuberta por unha pelaxe mesta; presentan franxas peludas nos p\u00e9s, que facilitan a s\u00faa capacidade para nadar.\nH\u00e1bitat e distribuci\u00f3n.\nAs especies de \"Arvicola\" enc\u00f3ntranse tanto en h\u00e1bitats acu\u00e1ticos como en secos, en toda Europa e en boa parte do norte de Asia.\nEn Galicia.\nEn Galicia enc\u00f3ntranse d\u00faas das tres especies do x\u00e9nero, \"Arvicola terrestris\", restrixida \u00e1 serra dos Ancares, e \"A. sapidus\", presente en toda a comunidade."}
{"id": "484939", "revid": "785", "url": "https://gl.wikipedia.org/wiki?curid=484939", "title": "Cativos roubados polo franquismo", "text": ""}
{"id": "484941", "revid": "98629", "url": "https://gl.wikipedia.org/wiki?curid=484941", "title": "This Will Destroy You", "text": "This Will Destroy You (abreviado como TWDY) \u00e9 unha banda estadounidense de post-rock procedente de San Marcos, Texas, e formada no ano 2004. O grupo comp\u00f3n normalmente longas pezas atmosf\u00e9ricas instrumentais, con guitarras con moitas capas de efectos e un grande uso da din\u00e1mica. O seu cuarto \u00e1lbum, \"Another Language\", publicado no ano 2014, entrou na lista \"Billboard Heatseekers\" no n\u00famero 7."}
{"id": "484946", "revid": "98629", "url": "https://gl.wikipedia.org/wiki?curid=484946", "title": "These Arms Are Snakes", "text": "These Arms Are Snakes foi unha banda estadounidense de post-hardcore formada no ano 2002 e que contaba con antigos membros de Botch e Kill Sadie. Antes de separarse en 2009 publicou tres \u00e1lbums de estudio: \"Oxeneers or the Lion Sleeps When Its Antelope Go Home\" (2004), \"Easter\" (2006) e \"Tail Swallower and Dove\" (2008). Antigos membros de These Arms Are Snakes tocan no presente en Russian Circles, Narrows, Minus the Bear, Crypts e Hooves.\nHistoria.\nFormaci\u00f3n.\nA banda naceu como un quinteto no ano 2002 con Steve Snere de Kill Sadie, Brian Cook de Botch, e Ryan Frederiksen de Nineironspitfire ademais de Joe Preston e Jesse Robertson. Elixiron o nome de \"These Arms Are Snakes\" porque era as \"rid\u00edculo e [non] soa realmente como calquera outro nome de banda\". O grupo anunciou que fichara por Jade Tree Records en marzo de 2003, e publicou o seu EP de estrea, \"This Is Meant to Hurt You\", o 19 de agosto dese ano. Este foi o \u00fanico lanzamento cun teclista a tempo completo, xa que Jesse Robertson deixou a banda en 2004 tras ter diferenzas de opini\u00f3n sobre o estilo de xira do grupo. \"AllMusic\" valorou o EP con tres estrelas sobre cinco e cualificou as letras de \"intelixentes [e] astutas\".\nO grupo continuou como cuarteto a partir dese momento. Antes de gravar o seu primeiro \u00e1lbum, Joe Preston tam\u00e9n deixou a banda e foi substitu\u00eddo por Erin Tate, que tocaba en Kill Sadie con Steve Snere e en Minus the Bear. Preston e outros membros de These Arms Are Snakes tiveron un accidente de furgoneta cun cami\u00f3n despois do seu concerto de despedida.\n\"Oxeneers\".\nBrian Cook tocar\u00eda ocasionalmente os teclados durante o resto da existencia do grupo. Segundo Ryan Frederiksen, a marcha de Robertson abriu m\u00e1is espazo no escenario permit\u00edndolles \"correr libremente por todo o escenario\", conseguindo uns concertos m\u00e1is intensos. A perda de Robertson tam\u00e9n permitiu a These Arms Are Snakes centrarse no seu son xeral e crear \"arranxos despoxados e espazosos\". Estos cambios impactaron no seu \u00e1lbum de estrea, \"Oxeneers or the Lion Sleeps When Its Antelope Go Home\" (moitas veces simplificado como \"The Lion Sleeps\" ou \"Oxeneers\"), rpublicado por Jade Tree en setembro de 2004.\nPara promocionar \"Oxeneers\", These Arms Are Snakes uniuse \u00e1 xira \"Totally Badical Tour\" co cabeza de cartel Underoath e os abreconcertos The Chariot, Hopesfall, e Fear Before the March of Flames. A banda non foi ben recibida durante esta xira."}
{"id": "484947", "revid": "865", "url": "https://gl.wikipedia.org/wiki?curid=484947", "title": "Hammock", "text": "Hammock \u00e9 un d\u00fao estadounidense de ambient/post-rock procedente de Nashville, Tennessee. A banda crea m\u00fasica atmosf\u00e9rica combinando arranxos orquestrais con ritmos electr\u00f3nicos, piano e zunidos de guitarra.\nHammock leva publicados dez \u00e1lbums e cinco EPs dende 2005, a meirande parte deles lanzados a trav\u00e9s do seu propio selo, Hammock Music, que \u00e9 distribu\u00eddo por Redeye."}
{"id": "484949", "revid": "15490", "url": "https://gl.wikipedia.org/wiki?curid=484949", "title": "Infolibre", "text": "infoLibre \u00e9 un diario dixital en espa\u00f1ol publicado por primeira vez o 7 de marzo de 2013. A s\u00faa redacci\u00f3n local\u00edzase en Madrid, Espa\u00f1a.\nCaracter\u00edsticas.\n\u00c9 un diario creado por xornalistas procedentes, entre outros, dos diarios \"P\u00fablico\", \"El Pa\u00eds\" e Radio Televisi\u00f3n Espa\u00f1ola, cunha li\u00f1a editorial progresista. \u00c9 pioneiro no mercado de medios dixitais espa\u00f1ois polo seu modelo de negocio, no que unha parte dos contidos son de pago e pechado para subscritores. Os abonados do diario reciben un avance diario de contidos cara \u00e1 medianoite e unha revista mensual en papel e en formato dixital, \"TintaLibre\", dedicada a cr\u00f3nicas e reportaxes, e cuxo primeiro n\u00famero sa\u00edu a venda o 9 de marzo de 2013.\nDirecci\u00f3n.\n\"InfoLibre\" e \"TintaLibre\" est\u00e1n dirixidos editorialmente por Jes\u00fas Mara\u00f1a, exdirector de \"P\u00fablico\". O director do diario dixital \u00e9 o tam\u00e9n experiodista de \"P\u00fablico\" Manuel Rico, e completan o equipo de direcci\u00f3n Juan Carlos Ortiz de Elguea (subdirector), Fernando Varela (redactor xefe) e Yolanda Gonz\u00e1lez (correspondente pol\u00edtica). \u00c1 cabeza de \"TintaLibre\" est\u00e1 Ram\u00f3n Reboiras.\nAccionistas, socios e apoios.\n\"InfoLibre\" conta con varios socios que achegan capital, entre eles editoriais, como o diario dixital franc\u00e9s Mediapart e Daniel Fern\u00e1ndez, presidente da editorial Edhasa. Ademais das cotas abonadas polos socios, fin\u00e1nciase a trav\u00e9s dunha Sociedade de Amigos, \u00e1 que pertencen figuras do mundo da cultura como Luis Garc\u00eda Montero, Emilio Lled\u00f3, Fernando Le\u00f3n de Aranoa, El Gran Wyoming, Almudena Grandes, Joaqu\u00edn Sabina, Pedro Almod\u00f3var, Gonzalo L\u00f3pez Alba e Baltasar Garz\u00f3n, entre outros.\nA estrutura accionarial debe ser tal que respecte por estatutos o control \u00fanico e exclusivo polos xornalistas sobre a informaci\u00f3n e os criterios editoriais. O principal accionista individual \u00e9 unha sociedade formada polos cinco xornalistas fundadores. Desde a s\u00faa orixe, \"InfoLibre\" renunciou aos as\u00ed chamados \"acordos institucionais\" opacos mediante os que as grandes empresas financian \u00e1 inmensa maior\u00eda dos medios de comunicaci\u00f3n a cambio de publicidade e/ou outros acordos."}
{"id": "484950", "revid": "85894", "url": "https://gl.wikipedia.org/wiki?curid=484950", "title": "Manuel Canto Lorido", "text": "Manuel Canto Lorido, nado en Riotorto, foi un mestre e escritor galego.\nTraxectoria.\nFoi mestre da Escola de San Miguel da Sociedad de Instrucci\u00f3n y Recreo Hijos de San Miguel y Reinante, e dirixiu o peri\u00f3dico escolar \"El Eco de San Miguel\" (1918). Despois pasou \u00e1 escola de Vilame\u00e1, na Pontenova. En 1918 publicou o poemario \"D'a Terra\"."}
{"id": "484952", "revid": "1888", "url": "https://gl.wikipedia.org/wiki?curid=484952", "title": "Manoel Canto Lorido", "text": ""}
{"id": "484953", "revid": "5863", "url": "https://gl.wikipedia.org/wiki?curid=484953", "title": "Mar\u00eda Dolores Pan V\u00e1zquez", "text": ""}
{"id": "484954", "revid": "5863", "url": "https://gl.wikipedia.org/wiki?curid=484954", "title": "Mar\u00eda del Carmen Silva Rego", "text": ""}
{"id": "484955", "revid": "5863", "url": "https://gl.wikipedia.org/wiki?curid=484955", "title": "Mar\u00eda del Carmen Gir\u00e1ldez Rodr\u00edguez", "text": ""}
{"id": "484956", "revid": "5863", "url": "https://gl.wikipedia.org/wiki?curid=484956", "title": "Jaime M\u00e1ximo \u00d3scar Rey Barreiro", "text": ""}
{"id": "484957", "revid": "5863", "url": "https://gl.wikipedia.org/wiki?curid=484957", "title": "Miguel Angel P\u00e9rez de Juan Romero", "text": ""}
{"id": "484958", "revid": "5863", "url": "https://gl.wikipedia.org/wiki?curid=484958", "title": "Mar\u00eda Mercedes Gallego Esperanza", "text": ""}
{"id": "484959", "revid": "5863", "url": "https://gl.wikipedia.org/wiki?curid=484959", "title": "Mar\u00eda del Pilar Novoa Garcacia", "text": ""}
{"id": "484960", "revid": "5863", "url": "https://gl.wikipedia.org/wiki?curid=484960", "title": "Luis Mil\u00eda M\u00e9ndez", "text": ""}
{"id": "484962", "revid": "5863", "url": "https://gl.wikipedia.org/wiki?curid=484962", "title": "Enrique Teijeiro Sanjuan", "text": ""}
{"id": "484963", "revid": "5863", "url": "https://gl.wikipedia.org/wiki?curid=484963", "title": "Carlos Blanco-Rajoy y Mart\u00ednez-Reboredo", "text": ""}
{"id": "484964", "revid": "43337", "url": "https://gl.wikipedia.org/wiki?curid=484964", "title": "Fronte Nacional (Francia)", "text": ""}
{"id": "484965", "revid": "85894", "url": "https://gl.wikipedia.org/wiki?curid=484965", "title": "Ant\u00f3n G\u00f3mez Vilas\u00f3", "text": "Ant\u00f3n G\u00f3mez Vilas\u00f3, nado en Palmeira (Ribeira) en 1929 e finado na Coru\u00f1a o 21 de decembro de 2019, foi un sacerdorte e activista cultural galego.\nTraxectoria.\nOrdenado sacerdote en 1952. Foi p\u00e1rroco do Casti\u00f1eiri\u00f1o. Foi un dos destacados sacerdotes galeguistas nos anos 60 e 70 xunto con Xos\u00e9 Chao Rego, Manuel Regal ou Xes\u00fas Portas Ferro, e o primeiro que oficiou misas en galego con regularidade dende 1966. Secularizouse e, coa s\u00faa muller Rosa Cape\u00e1ns, fundou a librer\u00eda N\u00f3s na Coru\u00f1a."}
{"id": "484966", "revid": "27155", "url": "https://gl.wikipedia.org/wiki?curid=484966", "title": "Neurol\u00f3xico", "text": ""}
{"id": "484967", "revid": "1131", "url": "https://gl.wikipedia.org/wiki?curid=484967", "title": "Mafra", "text": "Mafra \u00e9 unha vila portuguesa no distrito de Lisboa, rexi\u00f3n de Lisboa e subrexi\u00f3n de Grande Lisboa, con preto de 77 000 habitantes.\nSituaci\u00f3n.\n\u00c9 a sede dun municipio con 291,42\u00a0km\u00b2 de superficie e 54 358 habitantes (2001), subdividido en 17 fregues\u00edas.\nO municipio est\u00e1 limitado ao norte polo municipio de Torres Vedras, ao nord\u00e9s por Sobral de Monte Agra\u00e7o, ao leste por Arruda dos Vinhos, ao sueste por Loures, ao sur por Sintra e ao oeste ten unha costa no oc\u00e9ano Atl\u00e1ntico.\nPatrimonio.\nMafra \u00e9 co\u00f1ecido polo seu patrimonio hist\u00f3rico, especialmente o convento-palacio constru\u00eddo por Xo\u00e1n V no s\u00e9culo XVIII (obra importante do barroco portugu\u00e9s).\nTam\u00e9n pola igrexa de Santo Andr\u00e9, que foi constru\u00edda entre os s\u00e9culos XIII e XIV. O municipio de Mafra tam\u00e9n \u00e9 co\u00f1ecido polo t\u00edpico pobo de Jos\u00e9 Franco, situado en Sobreiro, que foi constru\u00eddo no s\u00e9culo XX e o Forte de Zambujal que se atopa na cidade de Carvoeira."}
{"id": "484980", "revid": "23204", "url": "https://gl.wikipedia.org/wiki?curid=484980", "title": "De aanslag (filme)", "text": "De aanslag \u00e9 un filme neerland\u00e9s de 1986 dirixido e producido por Fons Rademakers. \u00c9 unha adaptaci\u00f3n da novela hom\u00f3nima de Harry Mulisch. O personaxe principal \u00e9 interpretado por Derek de Lint (no presente) e Marc van Uchelen (de neno), mentres que Monique van de Ven intepreta dous papeis diferentes, un despois da guerra (como a s\u00faa muller) e outro durante a guerra (unha muller que participa no asalto e que el co\u00f1ece esa mesma noite nunha cela da polic\u00eda).\nO filme ga\u00f1ou o \u00d3scar \u00f3 mellor filme en lingua non inglesa, o Globo de Ouro \u00e1 mellor pel\u00edcula en lingua non inglesa e o Golden Space Needle do Festival Internacional de Cinema de Seattle."}
{"id": "484982", "revid": "89787", "url": "https://gl.wikipedia.org/wiki?curid=484982", "title": "Roi Rodr\u00edguez", "text": "Roi Rodr\u00edguez Huertas, nado en Vigo o 21 de xu\u00f1o de 1994, \u00e9 un deportista galego que compite en pirag\u00fcismo na modalidade de augas tranquilas.\nTraxectoria.\nTrasladouse coa s\u00faa familia a Tomi\u00f1o en 2004, onde se iniciou no pirag\u00fcismo da man do Club Kayak Tudense. En 2014 en Mantes proclamouse campi\u00f3n de Europa sub-23 na categor\u00eda de K1 1.000 metros e participou no Campionato Europeo de Pirag\u00fcismo en Augas Tranquilas absoluto en Brandeburgo logrando un s\u00e9timo posto en K1 500 metros. Proclamouse tam\u00e9n campi\u00f3n de Espa\u00f1a ese ano, en K4 500 e 1.000 metros, logrando un total de 6 medallas nas distintas categor\u00edas do campionato.\nRematou sexto no Europeo absoluto de 2015 en K1 500, ano no que participou tam\u00e9n nos I Xogos Europeos en Bac\u00fa (onde rematou 11\u00ba en K1 1.000m e 17\u00ba nos 5.000m), no Campionato do Mundo sub-23 en Montemor-o-Velho (proclam\u00e1ndose dobre campi\u00f3n do mundo en K1 1.000m e K4 1.000m) e no Campionato Mundial absoluto en Mil\u00e1n, onde rematou cuarto en K1 500m.\nEn 2016 participou no Europeo en Moscova, no K4, formando equipo con Diego Cosgaya, Francisco Cubelos e Albert Mart\u00ed. Lograron a medalla de bronce nos 500 metros, mentres que finalizaron quintos na final de 1.000 metros. Ao ano seguinte rematou sexto no Europeo en Bulgaria, en K1 500, e, na mesma distancia, quedou \u00e1s portas da s\u00faa primeira medalla mundial na Rep\u00fablica Checa, ao acabar cuarto. Nos 1.000 metros dese mesmo Mundial rematou noveno.\nEn 2018 logrou o cuarto e o quinto posto no Europeo e no Mundial respectivamente, ambas en K1 1.000 metros. Participou tam\u00e9n ese ano na Copa do Mundo en Szeged, logrando un bronce en K1 1.000 metros e un ouro en K1 500, batendo ademais o r\u00e9cord do mundo nesta distancia, cun tempo de 1:35.149. En 2019, competiu no Campionato Mundial, tam\u00e9n en Szeged, acadando un oitavo posto en K1 1.000m."}
{"id": "484983", "revid": "98629", "url": "https://gl.wikipedia.org/wiki?curid=484983", "title": "The Fall of Math", "text": "The Fall of Math \u00e9 o primeiro \u00e1lbum de estudio da banda inglesa de post-rock 65daysofstatic, publicado o 20 de setembro de 2004 a trav\u00e9s do selo Monotreme. O disco cont\u00e9n a que posiblemente \u00e9 a s\u00faa canci\u00f3n m\u00e1is co\u00f1ecida, \"Retreat! Retreat!\".\nEdit\u00e1ronse dous sinxelos do \u00e1lbums, \u00e1mbolos dous despois do seu lanzamento. Mentres que \"Retreat! Retreat!\" foi un sinxelo normal en CD con d\u00faas caras b, \"Hole\" foi publicado como un EP de 7 temas cunha lonxitude de case trinta minutos. Os dous temas estiveron acompa\u00f1ados de v\u00eddeos promocionais.\nA canci\u00f3n \"Aren't We All Running?\" apareceu no primeiro trailer para o videoxogo \"Binary Domain\"."}
{"id": "484984", "revid": "88215", "url": "https://gl.wikipedia.org/wiki?curid=484984", "title": "Roi Rodr\u00edguez Huertas", "text": ""}
{"id": "484985", "revid": "1131", "url": "https://gl.wikipedia.org/wiki?curid=484985", "title": "Fons Rademakers", "text": "Alphonse Marie \"Fons\" Rademakers nado en Roosendaal o 5 de setembro de 1920 e finado en Xenebra o 22 de febreiro de 2007, foi un actor, director, produtor e guionista neerland\u00e9s.\nTraxectoria.\nO seu filme de 1960 \"Makkers Staakt uw Wild Geraas\" entrou na 11\u00aa edici\u00f3n do Festival Internacional de Cinema de Berl\u00edn, onde ga\u00f1ou o Oso de Prata.\nDurante a s\u00faa carreira, que abrangueu varias d\u00e9cadas, dirixiu 11 filmes inclu\u00edndo \"De aanslag\", co cal ga\u00f1ou o \u00d3scar \u00f3 mellor filme en lingua non inglesa en 1986, e \"The Village on the River\", nomeado \u00f3 mesmo premio en 1959, convert\u00e9ndose no primeiro director neerland\u00e9s en ser nomeado e en ga\u00f1ar ese galard\u00f3n.\nMorreu en 2007 nun hospital de Xenebra por mor dun efisema, e despois de que as m\u00e1quinas de soporte vital fosen desconectadas a petici\u00f3n s\u00faa."}
{"id": "484986", "revid": "23204", "url": "https://gl.wikipedia.org/wiki?curid=484986", "title": "Alphonse Marie Rademakers", "text": ""}
{"id": "484987", "revid": "98629", "url": "https://gl.wikipedia.org/wiki?curid=484987", "title": "Babettes g\u00e6stebud", "text": "Babettes g\u00e6stebud \u00e9 un filme dinamarqu\u00e9s de 1987 dirixido por Gabriel Axel. O gui\u00f3n do filme foi escrito por Axel e bas\u00e9ase nunha historia de Isak Dinesen (Karen Blixen). Foi producido por Just Betzer, Bo Christensen e Benni Korzen con orzamento do Instituto de Cinema Dinamarqu\u00e9s. \"Babettes g\u00e6stebud\" foi o primeiro filme dinamarqu\u00e9s a partir dunha historia de Blixen as\u00ed como o primeiro filme dinamarqu\u00e9s en ga\u00f1ar o \u00d3scar \u00f3 mellor filme en lingua non inglesa. O filme estreouse na secci\u00f3n Un Certain Regard do Festival Internacional de Cinema de Cannes de 1987.\nSinopse.\nEn 1871, nunha noite de tempestade, Babette chega a unha aldea dinamarquesa fuxindo de Francia durante a represi\u00f3n \u00e1 Comuna de Par\u00eds. Ela empr\u00e9gase como coci\u00f1eira na casa de d\u00faas anci\u00e1s solteiras, fillas dun rigoroso pastor. Al\u00ed ela vive durante catorce anos, at\u00e9 que un d\u00eda descobre que ga\u00f1ara unha fortuna na loter\u00eda e en lugar de volver a Francia, pide permiso para preparar unha cea en conmemoraci\u00f3n do cent\u00e9simo aniversario do pastor. Ao principio, os convidados fican asustados, temendo ferir algunha lei divina ao aceptar unha cea francesa, mas acaban acudindo e gozando coa festa de Babette."}
{"id": "484989", "revid": "1131", "url": "https://gl.wikipedia.org/wiki?curid=484989", "title": "Manuel Marrero", "text": "Manuel Marrero Cruz, nado na provincia de Holgu\u00edn o 11 de xullo de 1963, \u00e9 un pol\u00edtico cubano especializado no sector tur\u00edstico, que ocupa o cargo de primeiro ministro de Cuba dende o 21 de decembro de 2019. \u00c9 a primeira persoa en ocupar o cargo en 43 anos tras ser eliminado en 1976 e recuperado na Constituci\u00f3n aprobada en abril de 2019.\nTraxectoria.\n\u00c9 enxe\u00f1eiro arquitecto de formaci\u00f3n e foi dirixente da FEU. Uniuse ao mundo tur\u00edstico en 1990 como investidor no Grupo Gaviota e posteriormente foi xefe do grupo de investimentos t\u00e9cnicos, subdirector e director xeral do hotel R\u00edo de Luna e logo delegado de Gaviota para as provincias orientais.\nFoi director xeral do complexo hoteleiro Varadero Azul, primeiro vicepresidente e finalmente presidente de Gaviota.\nEn 2004 asumiu o Ministerio de Turismo, nomeado por Fidel Castro. Permaneceu no cargo ata decembro de 2019, cando foi nomeado primeiro ministro de Cuba. O seu sucesor no Ministerio de Turismo foi Juan Carlos Garc\u00eda Grada.\nPrimeiro ministro de Cuba.\nO 21 de decembro de 2019 foi designado pola Asemblea Nacional do Poder Popular como primeiro ministro do goberno. A candidatura foi proposta polo presidente do pa\u00eds, Miguel D\u00edaz-Canel, e recibiu o voto un\u00e1nime dos deputados. O cargo de primeiro ministro fora eliminado en 1976 e foi recuperado de novo na Constituci\u00f3n de 2019 aprobada ese mesmo ano. A \u00faltima persoa que exercera como primeiro ministro de Cuba fora Fidel Castro que exercera dende 1959 ata 1976, cando foi elixido presidente dos consellos de Estado e ministros.\nO mandato ten unha duraci\u00f3n de cinco anos, como se indica no artigo 141 da Constituci\u00f3n cubana de 2019."}
{"id": "484990", "revid": "88215", "url": "https://gl.wikipedia.org/wiki?curid=484990", "title": "Manuel Marrero Cruz", "text": ""}
{"id": "484992", "revid": "89787", "url": "https://gl.wikipedia.org/wiki?curid=484992", "title": "Gabriel Axel", "text": "Axel Gabriel Erik M\u00f8rch, m\u00e1is co\u00f1ecido como Gabriel Axel, nado en Aarhus o 18 de abril de 1918\u00a0e finado en Bagsv\u00e6rd o 9 de febreiro de 2014, foi un director de cinema, actor, guionista e produtor dinamarqu\u00e9s. \u00c9 co\u00f1ecido polo seu filme \"Babettes g\u00e6stebud\" (1987), que escribiu e dirixiu, e co cal ga\u00f1ou o \u00d3scar \u00f3 mellor filme en lingua non inglesa."}
{"id": "484993", "revid": "23204", "url": "https://gl.wikipedia.org/wiki?curid=484993", "title": "Axel Gabriel Erik M\u00f8rch", "text": ""}
{"id": "484997", "revid": "98629", "url": "https://gl.wikipedia.org/wiki?curid=484997", "title": "Pelle Erobreren", "text": "Pelle Erobreren (en ) \u00e9 un filme dinamarqu\u00e9s-sueco de 1987 co-escrito e dirixido por Bille August. Bas\u00e9ase na novela hom\u00f3nima de 1910 escrita polo dinamarqu\u00e9s Martin Andersen Nex\u00f8. Conta a historia de dous inmigrantes suecos en Dinamarca, un pai e un fillo, que tentan constru\u00edr unha nova vida por si mesmos. Est\u00e1 protagonizado por Pelle Hvenegaard no papel do Pelle neno, con Max von Sydow como o seu pai, xunto con Axel Str\u00f8bye e Astrid Villaume nos papeis secundarios.\nUnha coproduci\u00f3n entre Dinamarca e Suecia, August escolleu adaptar \"Boyhood\", a primeira parte da novela de Nex\u00f8, procurando facelo como un filme \u00e9pico. Con 11 anos, Hvenegaard foi escollido nunha audici\u00f3n de m\u00e1is de 3\u00a0000 nenos; Hvenegaard recibiu o nome do personaxe ep\u00f3nimo.\nEstreouse no Festival Internacional de Cinema de Cannes de 1988 e no Festival de Cinema de Nova York. Foi aclamado pola cr\u00edtica, ga\u00f1ando a Palma de Ouro e o \u00d3scar \u00f3 mellor filme en lingua non inglesa de 1988, entre outros galard\u00f3ns."}
{"id": "484998", "revid": "23204", "url": "https://gl.wikipedia.org/wiki?curid=484998", "title": "Pelle erobreren", "text": ""}
{"id": "484999", "revid": "23204", "url": "https://gl.wikipedia.org/wiki?curid=484999", "title": "Pelle er\u00f6vraren", "text": ""}
{"id": "485000", "revid": "1505", "url": "https://gl.wikipedia.org/wiki?curid=485000", "title": "Bille August", "text": "Bille August, nado en Virum o 9 de novembro de 1948, \u00e9 un director de cinema e televisi\u00f3n, guionista e director de fotograf\u00eda dinamarqu\u00e9s, ga\u00f1ador da Palma de Ouro en Cannes en d\u00faas oportunidades. Contribu\u00edu en gran medida, dende finais dos anos 1980, \u00e1 boa imaxe da que goza o cinema dan\u00e9s no estranxeiro.\nTraxectoria.\nEstudou na Escola de Fotograf\u00eda Christer Str\u00f6mholm de Estocolmo e, a continuaci\u00f3n, na Escola de Cinema dinamarquesa a comezos dos setenta. Estivo casado coa actriz sueca Pernilla August entre 1991 e 1997, coa que tivo 3 fillas. Est\u00e1 casado coa actriz Sara-Marie Maltha.\nDirixiu m\u00e1is dunha decena de filmes, entre os que destacan \"Pelle Erobreren\" (1987), que ga\u00f1ou a Palma de Ouro no Festival Internacional de Cinema de Cannes de 1988, o \u00d3scar e o Globo de Ouro \u00f3 mellor filme en lingua non inglesa en 1989, e \"Den goda viljan\", que recrea aspectos da vida de Ingmar Bergman e dos pais deste director sueco. O mesmo Bergman elixiu a August para dirixir o filme, que tam\u00e9n obtivo a Palma de Ouro en Cannes en 1992 e grazas \u00f3 cal Pernilla August, ga\u00f1ou o premio \u00e1 mellor actriz no devandito festival."}
{"id": "485001", "revid": "23204", "url": "https://gl.wikipedia.org/wiki?curid=485001", "title": "Reise der Hoffnung", "text": "Reise der Hoffnung (en ) \u00e9 un filme su\u00edzo-turco de 1990 dirixido por Xavier Koller. Conta a historia dunha familia turca alevi que tenta emigrar ilegalmente a Su\u00edza, un pa\u00eds que s\u00f3 co\u00f1ecen por unha postal. Foi unha coproduci\u00f3n entre compa\u00f1\u00edas de Su\u00edza, Turqu\u00eda e o Reino Unido.\nO filme ga\u00f1ou o \u00d3scar \u00f3 mellor filme en lingua non inglesa na 63\u00aa edici\u00f3n dos premios. O filme foi proposto polo goberno de Su\u00edza, convert\u00e9ndose no segundo galard\u00f3n deste pa\u00eds na categor\u00eda."}
{"id": "485002", "revid": "865", "url": "https://gl.wikipedia.org/wiki?curid=485002", "title": "Zounds", "text": "Zounds \u00e9 unha banda inglesa de anarcho punk/post-punk procedente de Reading formada en 1977. Orixinalmente o grupo formou parte do movemento da cultura do casete, publicando material a trav\u00e9s do selo Fuck Off Records, e tam\u00e9n estivo implicado no movemento okupa e na escena de festivais gratu\u00edtos. O nome da banda deriva do xuramento do antigo ingl\u00e9s \"zounds\", unha contracci\u00f3n de \"God's wounds\", referindose \u00e1s feridas de Xes\u00fas na crucifixi\u00f3n, usado antigamente como un xuramente levemente blasfemo."}
{"id": "485003", "revid": "23204", "url": "https://gl.wikipedia.org/wiki?curid=485003", "title": "Umuda yolculuk", "text": ""}
{"id": "485004", "revid": "23204", "url": "https://gl.wikipedia.org/wiki?curid=485004", "title": "Xavier Koller", "text": "Xavier Koller, nado en Schwyz en 1944, \u00e9 un director de cinema e guionista su\u00edzo. \u00c9 co\u00f1ecido polo seu filme de Disney \"\", un filme de aventuras baseado na vida de Squanto, as\u00ed como por \"Reise der Hoffnung\", co cal ga\u00f1ou o \u00d3scar \u00f3 mellor filme en lingua non inglesa na 63\u00aa edici\u00f3n dos premios."}
{"id": "485005", "revid": "23204", "url": "https://gl.wikipedia.org/wiki?curid=485005", "title": "Mediterraneo (filme de 1991)", "text": "Mediterraneo \u00e9 un filme italiano de 1991 dirixido por Gabriele Salvatores e escrito por Enzo Monteleone. O filme est\u00e1 ambientado durante a segunda guerra mundial e conta a historia dun grupo de soldados italianos que quedan abandonados nunha illa grega. Ga\u00f1ou o \u00d3scar \u00f3 mellor filme en lingua non inglesa en 1992."}
{"id": "485008", "revid": "22570", "url": "https://gl.wikipedia.org/wiki?curid=485008", "title": "Blind Melon", "text": "Blind Melon \u00e9 unha banda estadounidense de rock alternativo formada no ano 1990 nos \u00c1nxeles, California por tres m\u00fasicos de Mississippi, un de Pennsylvania e un de Indiana. No presente o grupo est\u00e1 composto polos guitarristas Rogers Stevens e Christopher Thorn, o bater\u00eda Glen Graham, o vocalista Travis Warren e o baixista Nathan Towne. A banda \u00e9 principalmente co\u00f1ecida polo seu \u00e9xito de 1993 \"No Rain\", e tivo \u00e9xito tanto de cr\u00edtica como comercial a principios dos anos 90 co seu rock alternativo con toque de neo-psicodelia.\nBlind Melon publicou dous \u00e1lbums a trav\u00e9s do selo Capitol Records, \"Blind Melon\" (1992) e \"Soup\" (1995), antes de que o seu vocalista orixinal, Shannon Hoon, morrese dunha sobredose de drogas no autob\u00fas de xira da banda o d\u00eda 21 de outubro de 1995 en Nova Orle\u00e1ns. Despois de catro anos intentando buscar un substituto para Hoon, Blind Melon disolveouse oficialmente en 1999. O resto dos membros reformaron o grupo en 2006 con Travis Warren e gravaron un \u00e1lbum con el, \"For My Friends\" (2008). Pouco despois do seu lanzamento Warren deixou Blind Melon pero volveu a unirse en 2010, cando a banda comezou a realizar concertos ocasionalmente. Blind Melon est\u00e1 traballando no seu cuarto \u00e1lbum, que est\u00e1 previsto para o ano 2020."}
{"id": "485009", "revid": "23204", "url": "https://gl.wikipedia.org/wiki?curid=485009", "title": "Utomlyonnye solntsem", "text": "Utomlyonnye solntsem (en ) \u00e9 un filme ruso de 1994 dirixido por Nikita Mikhalkov e escrito por Rustam Ibragimbekov. O filme describe a historia dun oficial do Ex\u00e9rcito Vermello, interpretado por Mikhalkov, e a s\u00faa familia durante a Gran Purga da Uni\u00f3n Sovi\u00e9tica stalinista. Tam\u00e9n est\u00e1 protagonizado por Oleg Menshikov, Ingeborga Dapk\u016bnait\u0117 e a filla de Mikhalkov, Nadezhda Mikhalkova.\nO filme acadou un alto grao de popularidade en Rusia e unha acollida positiva nos Estados Unidos. Conseguiu o Gran Premio no Festival Internacional de Cinema de Cannes de 1994 e o \u00d3scar \u00f3 mellor filme en lingua non inglesa, entre outros galard\u00f3ns."}
{"id": "485011", "revid": "865", "url": "https://gl.wikipedia.org/wiki?curid=485011", "title": "The National (\u00e1lbum)", "text": "The National \u00e9 o primeiro \u00e1lbum de estudio da banda estadounidense de indie rock The National, publicado o 30 de outubro de 2001 a trav\u00e9s do selo Brassland Records. Gravado antes de que o guitarrista Bryce Dessner estivese plenamente integrado no grupo, \"The National\" foi producido por Nick Lloyd e a propia banda. O agora baixista Scott Devendorf gravou as tanto guitarras como coros no disco, mentres que o multiinstrumentista Aaron Dessner encargouse do baixo e de parte das guitarras."}
{"id": "485012", "revid": "23204", "url": "https://gl.wikipedia.org/wiki?curid=485012", "title": "Drab Majesty", "text": "Drab Majesty \u00e9 un proxecto musical estadounidense baseado nos \u00c1nxeles, fundado en 2011 polo m\u00fasico Deb Demure (Andrew Clinco) mentres traballaba de bater\u00eda na banda Marriages. O primeiro disco do proxecto foi o EP de 2012 \"Unarian Dances\", primeiro autoeditado e despois lanzado en 2014 a trav\u00e9s de Lolipop Records. Dende que fichou por Dais Records, Drab Majesty publicou tres \u00e1lbums: \"Careless\" (2015), \"The Demonstration\" (2017), e \"Modern Mirror\" (2019).\nDrab Majesty combina est\u00e9tica andr\u00f3xina e voces dominantes con letras futuristas e ocultas, un estilo que Demure define como \"tragic wave\". Para crear a s\u00faa impo\u00f1ente presenza esc\u00e9nica, Demure emprega disfraces, maquillaxe e accesorios para acompa\u00f1ar \u00e1s s\u00faas exuberantes paisaxes sonoras con influencias dos 80. Dende o ano 2016 Demure est\u00e1 acompa\u00f1ado nos concertos polo teclista e vocalista Mona D (Alex Nicolaou)."}
{"id": "485013", "revid": "56817", "url": "https://gl.wikipedia.org/wiki?curid=485013", "title": "Pecten jacobaeus", "text": "Pecten jacobaeus \u00e9 unha especie de molusco bivalvo mari\u00f1o da subclase dos pteriomorfios, orde dos ostreidos, superfamilia dos pectinoideos e familia dos pect\u00ednidos, unha das 15 integradas actualmente (2020) no x\u00e9nero \"Pecten\".\nMoi semellante a \"Pecten maximus\", \u00e9 co\u00f1ecida na bibliograf\u00eda internacional como \"vieira do Mediterr\u00e1neo\", debido \u00e1 s\u00faa \u00e1rea de distribuci\u00f3n.\nMoitas veces ambas as especies conf\u00fandense, porque nas partes com\u00fans das s\u00faas distribuci\u00f3ns, desenvolv\u00e9ronse individuos h\u00edbridos.\nTaxonom\u00eda.\nDescrici\u00f3n.\nA especie foi descrita en 1758 por Linnaeus na 10\u00aa edici\u00f3n do seu \"Systema Naturae\", baixo o nome de \"Ostrea jacobaea\".\nSin\u00f3nimos.\nAdemais de polo seu nome actualmente v\u00e1lido, a especie co\u00f1ceuse tam\u00e9n polos seguintes sin\u00f3nimos:\nCaracter\u00edsticas.\n\"Pecten jacobaeus\" pode alcanzar un tama\u00f1o m\u00e1ximo de 15\u00a0cm. As d\u00faas valvas son asim\u00e9tricas. A inferior (a dereita), sobre a cal o animal descansa no fondo do substrato, \u00e9 moi convexa e de cor clara, branca cremosa, mentres que a superior (a esquerda) \u00e9 plana e de cor apardazada. Ambas as valvas mostran de 14 a 16 costelas radiais, cunha secci\u00f3n transversal m\u00e1is ou menos rectangular. O interior das valvas \u00e9 branco anacarado.\nEste molusco ten no bordo do manto numerosos tent\u00e1culos curtos, que lles serven para decectaren est\u00edmulos qu\u00edmicos, entre os cales hai un total de 60 ollos diminutos sens\u00edbeis \u00e1 luz.\nAo pechar rapidamente as d\u00faas valvas, pode desprazarse varios metros en caso de perigo.\nH\u00e1bitat e distribuci\u00f3n.\nH\u00e1bitat.\n\"Pecten jacobaeus\" vive sobre substratos brandos (area, areas de cunchas ou fondos lamacentos), xeralmente entre os 15 e os 50 m de profundidade. O animal descansa sobre a s\u00faa valva convexa (a dereita).\nDistribuci\u00f3n.\nEsta especie parece ser end\u00e9mica de todo o mar Mediterr\u00e1neo, inclu\u00eddo o mar Negro, pero tam\u00e9n se encontra no oc\u00e9ano Atl\u00e1ntico, desde as costas de Portugal at\u00e9 as de Marrocos.\nBiolox\u00eda.\nNutrci\u00f3n.\nEsta vieira \u00e9 un animal plancton\u00f3fago e detrit\u00edvoro, \u00e9 dicir, alim\u00e9ntase de organismos planct\u00f3nicos e de part\u00edculas de materia org\u00e1nica en suspensi\u00f3n. \u00c9 un molusco puramente filtrante, xa que atrapa o seu alimento filtrando a auga de mar coas s\u00faas branquias. O seu alimento principal son algas microsc\u00f3picas.\nReproduci\u00f3n.\n\"Pecten jacobaeus\" \u00e9 un animal hermafrodita. Alcanza a madurez sexual entre os 2 e os 4 anos de vida. A gl\u00e1ndula xenital \u00fanica (ben co\u00f1ecida polos gastr\u00f3nomos co nome de \"coral\"), est\u00e1 formada por unha parte masculina branca e unha parte feminina alaranxada. Os gametos prod\u00facense sucesivamente para evitar a autofecundaci\u00f3n. Despois da desova, a fecundaci\u00f3n \u00e9 externa e as larvas son transportadas no plancto e a metamorfose prod\u00facese entre as 3 e as 4 semanas. Cando alcanzan entre 20 e 30\u00a0mm, a pequena cuncha f\u00edxase ao substrato mediante un biso que logo perde.\nV\u00e9xase tam\u00e9n.\nOutros artigos.\n[[Categor\u00eda:Pect\u00ednidos]]\n[[Categor\u00eda:Animais descritos en 1758]]\n[[Categor\u00eda:Taxons descritos por Linn\u00e9]]"}
{"id": "485014", "revid": "6939", "url": "https://gl.wikipedia.org/wiki?curid=485014", "title": "Faktor\u00eda K", "text": ""}
{"id": "485015", "revid": "52194", "url": "https://gl.wikipedia.org/wiki?curid=485015", "title": "Era unha vez", "text": "Era unha vez \u00e9 unha f\u00f3rmula de expresi\u00f3n que, na tradici\u00f3n popular, introduce un conto, e en particular unha f\u00e1bula ou un conto de fadas. Tr\u00e1tase da frase que abre o relato e fai alusi\u00f3n a un tempo pret\u00e9rito indeterminado. \u00c9 habitual, tam\u00e9n na oralidade, nos contos infant\u00eds.\nDe acordo co Oxford English Dictionary, a expresi\u00f3n apareceu na lingua inglesa xa en 1385 (escrita por Geoffrey Chaucer en \"Os contos de Canterbury\", como \"Once upon a time\"). Con todo, nunha lingua romance o primeiro rexistro que existe chega a trav\u00e9s de Charles Perrault, que a enunciou en lingua francesa como \"Il \u00e9tait une fois\". A expresi\u00f3n aparece no inicio de sete dos oito escritos en prosa de Perrault.\n\u00c9 as\u00ed mesmo unha f\u00f3rmula amplamente instalada noutros idiomas: \"Det var engang\" (dinamarqu\u00e9s), \"C'era una volta\" (italiano), \"Era uma vez\" (portugu\u00e9s), \"\u00c9rase una vez\" (castel\u00e1n), \"Es war einmal\" (alem\u00e1n)..."}
{"id": "485016", "revid": "1888", "url": "https://gl.wikipedia.org/wiki?curid=485016", "title": "Benito Prieto Cussent", "text": ""}
{"id": "485018", "revid": "5863", "url": "https://gl.wikipedia.org/wiki?curid=485018", "title": "Xogos Ol\u00edmpicos na Antig\u00fcidade", "text": ""}
{"id": "485021", "revid": "98629", "url": "https://gl.wikipedia.org/wiki?curid=485021", "title": "Pecten", "text": "Pecten \u00e9 un x\u00e9nero do moluscos bivalvos mari\u00f1os, que \u00e9 o tipo da da orde dos pectinidos, da superfamilia dos pectinoideos, da familia dos pect\u00ednidos, da subfamilia dos pectinininos e da tribo de igual nome (Pectinini en lat\u00edn).\nO x\u00e9nero \u00e9 co\u00f1ecido no rexistro f\u00f3sil desde o per\u00edodo cret\u00e1ceo at\u00e9 o per\u00edodo cuaternario (desde hai 70,6 mill\u00f3ns de anos at\u00e9 a actualidade). Atop\u00e1ronse cunchas f\u00f3siles deste x\u00e9nero en todo o mundo.\nTaxonom\u00eda.\nDescrici\u00f3n.\nO x\u00e9nero foi descrito en 1776 polo naturalista dan\u00e9s Otto Friedrich M\u00fcller, na s\u00faa obra \"Zoologi\u00e6 Danic\u00e6 Prodromus, seu Animalium Dani\u00e6 et Norvegi\u00e6 indigenarum characteres, nomina, et synonyma imprimis popularium. Havni\u00e6: Hallageri\". (Ver dixitalizado).\nEtimolox\u00eda.\nM\u00fcller tomou o nome \"Pecten\" do lat\u00edn cl\u00e1sico \"pecten, -inis\", \"peite\", e tam\u00e9n o nome dunha \"especie de ostra comest\u00edbel\" (seguramente unha vieira).\nEspecies.\nSegundo o WoRMS, o x\u00e9nero comprende as seguintes especies:\nPor\u00e9n, o ITIS e mais a ADW s\u00f3 reco\u00f1ecen tres especies:\nCaracter\u00edsticas.\nEstes bivalvos caracter\u00edzanse por teren unha das d\u00faas valvas da s\u00faa cuncha m\u00e1is voluminosa c\u00e1 outra, que \u00e9 plana e de cor m\u00e1is escura, normalmente parda. Co\u00f1\u00e9cense vulgarmente como \"vieiras\" ou \"cunchas de Santiago\", nalg\u00fans idiomas.\nSon hermafroditas, cando son novas son machos, e despois fanse femias. Por\u00e9n, alg\u00fans autores din que poden seren hermafroditas simult\u00e1neos.\nViven no mar, en fondos areosos de at\u00e9 100 m de profundidade, non moi lonxe da costa. Despr\u00e1zanse ao pechar rapidamente as valvas das s\u00faas cunchas. Alg\u00fans son comest\u00edbeis moi demandados polos \"gourmets\", en particular a vieira propiamente dita (\"Pecten maximus\").\nEn estado salvaxe act\u00faan como depuradores, filtrando a auga salgada, unha funci\u00f3n que \u00e9 especialmente importante en \u00e9pocas de exceso de algas (por exemplo, nes mareas vermellas) que poidan po\u00f1er en risco o equilibrio do ecosistema.\nEn Europa hai d\u00faas especies de vieiras, \"Pecten jacobaeus\", que vive nos fondos areosos do Mediterr\u00e1neo, e \"Pecten maximus\", que vive en fondos areosos do Atl\u00e1ntico nordeste.\nNa industria.\nDesde 1904 utilizase unha cuncha de \"Pecten\" como logotipo da compa\u00f1\u00eda petroleira Royal Dutch Shell."}
{"id": "485023", "revid": "1888", "url": "https://gl.wikipedia.org/wiki?curid=485023", "title": "Jer\u00f3nimo Rodr\u00edguez Rodr\u00edguez", "text": "Jos\u00e9 Ger\u00f3nimo Rodr\u00edguez Rodr\u00edguez, co\u00f1ecido como Jer\u00f3nimo Rodr\u00edguez, nado en Tomi\u00f1o cara a 1907 e finado en Vigo o 28 de xaneiro de 1937, foi un empregado e pol\u00edtico galego.\nTraxectoria.\nAnarquista, veci\u00f1o de Goi\u00e1n. Co golpe de Estado do 18 de xullo de 1936 foi detido e internado na prisi\u00f3n de Tui, onde coincidiu con Benito Prieto Coussent que lle fixo un retrato. Procesado na causa 1350/36 polo delito de rebeli\u00f3n, foi xulgado en Vigo o 7 de xaneiro de 1937. Condenado a pena de morte, foi executado en Vigo, \u00e1s 11 horas do 28 de xaneiro de 1937, con Eliseo Est\u00e9vez \u00c1lvarez e Maximino Rodr\u00edguez Lago, nas proximidades do cuartel do Monte do Castro.\nVida persoal.\nFoi pai de Argentina Rodr\u00edguez Vicente."}
{"id": "485024", "revid": "1888", "url": "https://gl.wikipedia.org/wiki?curid=485024", "title": "Jos\u00e9 Ger\u00f3nimo Rodr\u00edguez Rodr\u00edguez", "text": ""}
{"id": "485031", "revid": "98629", "url": "https://gl.wikipedia.org/wiki?curid=485031", "title": "All Mirrors", "text": "All Mirrors \u00e9 o cuarto \u00e1lbum de estudio da cantautora estadounidense Angel Olsen, publicado o 4 de outubro de 2019 a trav\u00e9s do selo Jagjaguwar. Producido por Angel Olsen e John Congleton, o \u00e1lbum foi precedido por dous sinxelos, \"All Mirrors\" e \"Lark\". Os dous lanzamentos estiveron acompa\u00f1ados por v\u00eddeos musicais dirixidos pola amiga de Olsen e colaboradora habitual Ashley Connors. O disco tivo en xeral boas cr\u00edticas e estreouse no n\u00famero 52 da lista \"Billboard 200\". Pitchfork Media inclu\u00edu a \"All Mirrors\" na s\u00faa lista dos mellores \u00e1lbums de rock de 2019."}
{"id": "485032", "revid": "865", "url": "https://gl.wikipedia.org/wiki?curid=485032", "title": "Capacity", "text": "Capacity \u00e9 o segundo \u00e1lbum de estudio da banda estadounidense de indie rock Big Thief, publicado o 9 de xu\u00f1o de 2017 a trav\u00e9s do selo Saddle Creek Records."}
{"id": "485034", "revid": "25871", "url": "https://gl.wikipedia.org/wiki?curid=485034", "title": "New Kind of Normal", "text": "New Kind of Normal \u00e9 o segundo \u00e1lbum de estudio da banda estadounidense de indie rock Cayetana, publicado o 5 de maio de 2017 a trav\u00e9s do seu propio selo, Plum Records."}
{"id": "485035", "revid": "25871", "url": "https://gl.wikipedia.org/wiki?curid=485035", "title": "American Specialties", "text": "American Specialties \u00e9 o primeiro \u00e1lbum de estudio da banda estadounidense de indie rock Parquet Courts, publicado inicialmente no ano 2011 como un casete dunha edici\u00f3n limitada a trav\u00e9s do selo Cut the Cord That... Records. Unha versi\u00f3n en vinilo do disco foi posteriormente lanzada por Pinball! Records en 2012."}
{"id": "485037", "revid": "47401", "url": "https://gl.wikipedia.org/wiki?curid=485037", "title": "We'll Build Them a Golden Bridge", "text": "We'll Build Them a Golden Bridge \u00e9 o primeiro \u00e1lbum de estudio da banda canadense de indie rock Destroyer, publicado orixinalmente en mazo de 1996 a trav\u00e9s do selo Tinker Recordings. O disco foi reeditado por Scratch Records o 24 de outubro de 2006.\nO t\u00edtulo do \u00e1lbum \u00e9 unha referencia \u00e1 novela de Lev Tolstoi \"A guerra e a paz\", na cal Mikhail Kutuzov, o comandante o ex\u00e9rcito ruso, promete constru\u00edr a Napole\u00f3n e ao ex\u00e9rcito franc\u00e9s unha \"ponte de ouro\" (golden bridge)."}
{"id": "485038", "revid": "25871", "url": "https://gl.wikipedia.org/wiki?curid=485038", "title": "Sad Songs for Dirty Lovers", "text": "Sad Songs for Dirty Lovers \u00e9 o segundo \u00e1lbum de estudio da banda estadounidense de indie rock The National, publicado o 2 de setembro de 2003 a trav\u00e9s do selo Brassland Records. Este \u00e9 o primeiro disco no que o grupo traballou con Peter Katis, que producir\u00eda os seus seguintes traballos \"Alligator\" e \"Boxer\". Tam\u00e9n \u00e9 o primeiro \u00e1lbum en contar co multiinstrumentista Bryce Dessner como membro pleno da banda."}
{"id": "485039", "revid": "23204", "url": "https://gl.wikipedia.org/wiki?curid=485039", "title": "Antonia (filme)", "text": "Antonia \u00e9 un filme neerland\u00e9s de 1995 escrito e dirixido por Marleen Gorris. O filme, descrito como un \"conto de fadas feminista\", e conta a historia dunha muller independente chamada Antonia (Willeke van Ammelrooy) quen, \u00f3 regresar \u00e1 vila neerlandesa onde naceu, estabelece unha comunidade matriarcal. O filme abrangue gran cantidade de temas, dende a morte e a relixi\u00f3n, at\u00e9 o sexo, a intimidade, o lesbianismo, a amizade e o amor.\n\"Antonia\" foi rodado ap\u00f3s dificultades por atopar localizaci\u00f3ns e financiamento durante a d\u00e9cada de 1980 e 1990. Desfrutou de boas cr\u00edticas e diversos galard\u00f3ns, como o \u00d3scar \u00f3 mellor filme en lingua non inglesa na 68\u00aa edici\u00f3n dos premios."}
{"id": "485040", "revid": "1888", "url": "https://gl.wikipedia.org/wiki?curid=485040", "title": "Ger\u00f3nimo Rodr\u00edguez Rodr\u00edguez", "text": ""}
{"id": "485042", "revid": "23204", "url": "https://gl.wikipedia.org/wiki?curid=485042", "title": "Marleen Gorris", "text": "Marleen Gorris, nada en Roermond o 9 de decembro de 1948, \u00e9 unha escritora e directora de cinema neerlandesa. Gorris \u00e9 co\u00f1ecida como unha feminista declarada e activista dos dereitos da comunidade LGTB, o cal se reflicte no seu traballo. En 1995, ga\u00f1ou un \u00d3scar \u00f3 mellor filme en lingua non inglesa por \"Antonia\", convert\u00e9ndose na primeira muller en conseguir o galard\u00f3n nesa categor\u00eda."}
{"id": "485046", "revid": "23204", "url": "https://gl.wikipedia.org/wiki?curid=485046", "title": "Kolja", "text": "Kolja \u00e9 un filme checo de 1996 dirixido por Jan Sv\u011br\u00e1k e protagoniza o seu pai, Zden\u011bk Sv\u011br\u00e1k, quen tam\u00e9n escribiu o gui\u00f3n a partir dunha historia de Pavel Taussig. \"Kolja\" conseguiu a aclamaci\u00f3n da cr\u00edtica e ga\u00f1ou o \u00d3scar \u00f3 mellor filme en lingua non inglesa e o Globo de Ouro \u00e1 mellor pel\u00edcula en lingua non inglesa."}
{"id": "485048", "revid": "23204", "url": "https://gl.wikipedia.org/wiki?curid=485048", "title": "Jan Sv\u011br\u00e1k", "text": "Jan Sv\u011br\u00e1k, nado en \u017datec o 6 de febreiro de 1965, \u00e9 un actor, produtor e director de cine checo, un dos m\u00e1is destacados dende a Revoluci\u00f3n de Veludo.\nFillo do co\u00f1ecido escritor Zden\u011bk Sv\u011br\u00e1k, estudou na Academia das Artes Esc\u00e9nicas de Praga. Recibiu diversos premios, entre eles o \u00d3scar \u00f3 mellor filme en lingua non inglesa en 1997, o Globo de Ouro, o Globo de Cristal e o Tokyo Grand Prix por \"Kolja\"."}
{"id": "485049", "revid": "98629", "url": "https://gl.wikipedia.org/wiki?curid=485049", "title": "Karakter", "text": "Karakter \u00e9 un filme neerland\u00e9s e belga de 1997 dirixido por Mike van Diem. Bas\u00e9ase na novela de Ferdinand Bordewijk. O filme ga\u00f1ou o \u00d3scar \u00f3 mellor filme en lingua non inglesa na 70\u00aa edici\u00f3n dos premios. O filme est\u00e1 protagonizado por Fedja van Hu\u00eat, Jan Decleir e Betty Schuurman."}
{"id": "485050", "revid": "5863", "url": "https://gl.wikipedia.org/wiki?curid=485050", "title": "Mike van Diem", "text": "Mike van Diem, nado en Druten en 1959, \u00e9 un director de cinema neerland\u00e9s.\nTraxectoria.\nEn 1990, a s\u00faa curtametraxe \"Alaska\" ga\u00f1ou o Golden Calf \u00e1 mellor curta e o Premio Student Academy \u00f3 mellor estudante estranxeiro na categor\u00eda de drama. En 1998, recibiu o \u00d3scar \u00f3 mellor filme en lingua non inglesa polo seu filme \"Karakter\", que est\u00e1 baseado na novela hom\u00f3nima de 1938 escrita por Ferdinand Bordewijk.\nTam\u00e9n dirixiu anuncios de televisi\u00f3n."}
{"id": "485051", "revid": "23204", "url": "https://gl.wikipedia.org/wiki?curid=485051", "title": "Ni\u010dija zemlja", "text": "Ni\u010dija zemlja \u00e9 un filme de 2001 escrito e dirixido por Danis Tanovi\u0107. A historia est\u00e1 ambientada durante a guerra de Bosnia. \u00c9 unha coproduci\u00f3n entre empresas de Bosnia e Hercegovina, Eslovenia, Italia, Francia, B\u00e9lxica e o Reino Unido. O filme ga\u00f1ou o \u00d3scar \u00f3 mellor filme en lingua non inglesa en 2001."}
{"id": "485054", "revid": "5863", "url": "https://gl.wikipedia.org/wiki?curid=485054", "title": "Danis Tanovi\u0107", "text": "Danis Tanovi\u0107, nado o 20 de febreiro de 1969, \u00e9 un director de cinema e guionista bosn\u00edaco. Tanovi\u0107 \u00e9 co\u00f1ecido por escribir e dirixir o filme de 2001 \"Ni\u010dija zemlja\", que lle valeu o \u00d3scar \u00f3 mellor filme en lingua non inglesa."}
{"id": "485055", "revid": "15490", "url": "https://gl.wikipedia.org/wiki?curid=485055", "title": "Guerras celtib\u00e9ricas", "text": ""}
{"id": "485056", "revid": "89787", "url": "https://gl.wikipedia.org/wiki?curid=485056", "title": "The Hu", "text": "The Hu (estilizado como The HU) \u00e9 un grupo musical mongol de rock formada en 2016. Con instrumentaci\u00f3n mongol tradicional, inclu\u00edndo o morin khuur, e o canto de gorxa mongol, o grupo chama o seu estilo como \"rock hunnu\", sendo \"hu\" unha verba de ra\u00edces mongol para \"humano\". O nome do seu produtor \u00e9 Dashdondog Bayarmagnai, tam\u00e9n co\u00f1ecido como \"Dashka\"."}
{"id": "485058", "revid": "98629", "url": "https://gl.wikipedia.org/wiki?curid=485058", "title": "Dream Chaser", "text": "Dream Chaser \u00e9 o nome dunha nave espacial reusable proposta pola empresa SpaceDev, subsidiaria de Sierra Nevada Corp.. A nave \u00e9 un corpo sustentador pensado para ser lanzado verticalmente mediante un Atlas 5 e para aterrar horizontalmente, como un avi\u00f3n. Foi anunciada en 2006 e est\u00e1 baseada no proxecto de nave HL-20 desenvolvido nos anos 1980 pola NASA.\nCaracter\u00edsticas.\nA versi\u00f3n orixinal da Dream Chaser concibiuse para estar tripulada e levar a entre 2 e 7 astronautas \u00e1 Estaci\u00f3n Espacial Internacional (ISS polas s\u00faas siglas en ingl\u00e9s) ou para facer turismo espacial. Ten unha masa de 9000\u00a0kg, unha altura de 9 m, unha envergadura de 7 m e un volume habitable de 16 m3. Para acoplarse coa ISS usar\u00eda un adaptador APAS no seu extremo posterior. Sierra Nevada recibiu 20 mill\u00f3ns de d\u00f3lares baixo o programa CCDev e 80 mill\u00f3ns m\u00e1is baixo CCDev2 para madurar o dese\u00f1o do Dream Chaser.\nEn 2012 lev\u00e1ronse a cabo probas de solta dun prototipo desde un helic\u00f3ptero a grande altura para probar o comportamento da nave na atmosfera. A Dream Chaser non foi elixida en 2014 para o programa comercial tripulado da NASA. Para unha competici\u00f3n posterior a empresa modificou o dese\u00f1o para ser capaz de transportar unicamente carga."}
{"id": "485060", "revid": "865", "url": "https://gl.wikipedia.org/wiki?curid=485060", "title": "Cor-Crane Secret", "text": "Cor-Crane Secret \u00e9 o primeiro \u00e1lbum de estudio da banda estadounidense de indie rock Polvo, publicado no ano 1992 a trav\u00e9s do selo Merge Records. Foi gravado nos Duck Kee Studios en Raleigh, Carolina do Norte."}
{"id": "485063", "revid": "25871", "url": "https://gl.wikipedia.org/wiki?curid=485063", "title": "The Gift of Life", "text": "The Gift of Life \u00e9 o segundo \u00e1lbum de estudio da banda inglesa de post-punk The Membranes, publicado no ano 1985 a trav\u00e9s do selo Creation Records."}
{"id": "485065", "revid": "865", "url": "https://gl.wikipedia.org/wiki?curid=485065", "title": "Charlie", "text": "Charlie \u00e9 o terceiro \u00e1lbum de estudio da banda xaponesa de noise rock Melt-Banana, publicado o 27 de outubro de 1998 a trav\u00e9s do seu propio selo, A-Zap. \"Charlie\" conta coa aparici\u00f3n de Mike Patton e Mr. Bungle na canci\u00f3n \"Area 877 [Phoenix Mix]\". O disco foi chamado as\u00ed pola pel\u00edcula do mesmo nome, baseada na novela \"Flowers for Algernon\" de Daniel Keyes."}
{"id": "485066", "revid": "865", "url": "https://gl.wikipedia.org/wiki?curid=485066", "title": "Body War", "text": "Body War \u00e9 o primeiro \u00e1lbum de estudio da banda estadounidense de hardcore punk Show Me the Body, publicado o 8 de xullo de 2016 a trav\u00e9s do selo Loma Vista Recordings."}
{"id": "485067", "revid": "89787", "url": "https://gl.wikipedia.org/wiki?curid=485067", "title": "Fake Train", "text": "Fake Train \u00e9 o segundo \u00e1lbum de estudio da banda estadounidense de post-hardcore Unwound, publicado o 7 de xullo de 1993 a trav\u00e9s do selo Kill Rock Stars. O disco marca a estrea co grupo da bater\u00eda Sara Lund."}
{"id": "485069", "revid": "865", "url": "https://gl.wikipedia.org/wiki?curid=485069", "title": "Fromohio", "text": "Fromohio (estilizado como fROMOHIO) \u00e9 o terceiro \u00e1lbum de estudio da banda estadounidense de rock alternativo Firehose, publicado no ano 1989 a trav\u00e9s do selo SST Records. O disco foi inclu\u00eddo no libro \"1001 \u00e1lbums que debes escoitar antes de morrer\"."}
{"id": "485071", "revid": "5863", "url": "https://gl.wikipedia.org/wiki?curid=485071", "title": "Fernando V\u00e1zquez Arias", "text": ""}
{"id": "485072", "revid": "5863", "url": "https://gl.wikipedia.org/wiki?curid=485072", "title": "Orquestra Cl\u00e1sica de Vigo", "text": ""}
{"id": "485074", "revid": "4817", "url": "https://gl.wikipedia.org/wiki?curid=485074", "title": "Alvin Drew", "text": "Benjamin Alvin Drew, nado en Washington, D.C. o 5 de novembro de 1962, \u00e9 un astronauta estadounidense que formou parte das misi\u00f3ns STS-118 e STS-133. Pasou un total de 25,54 d\u00edas no espazo.\nTraxectoria.\nDrew \u00e9 graduado en enxe\u00f1er\u00eda astron\u00e1utica pola Academia da Forza A\u00e9rea dos Estados Unidos en 1984. \u00c9 m\u00e1ster en Ciencia Aeroespacial pola Universidade Embry Riddle en 1995 e m\u00e1ster en Estudos Estrat\u00e9xicos en Ciencias Pol\u00edticas pola Universidade da Forza A\u00e9rea dos Estados Unidos en 2006.\nFoi seleccionado como especialista de misi\u00f3n pola NASA en xullo de 2000. Formou parte das misi\u00f3ns STS-118 e STS-133, pasando un total de 25,54 d\u00edas no espazo"}
{"id": "485075", "revid": "5863", "url": "https://gl.wikipedia.org/wiki?curid=485075", "title": "I\u00f1aki Mirena Anasagasti", "text": ""}
{"id": "485080", "revid": "865", "url": "https://gl.wikipedia.org/wiki?curid=485080", "title": "Curses", "text": "Curses \u00e9 o primeiro \u00e1lbum de estudio da banda galesa de rock alternativo Future of the Left, publicado o 24 de setembro de 2007 a trav\u00e9s do selo Too Pure."}
{"id": "485082", "revid": "56817", "url": "https://gl.wikipedia.org/wiki?curid=485082", "title": "\u00c1cido N-metil-D-asp\u00e1rtico", "text": "O \u00e1cido \"N\"-metil--asp\u00e1rtico, abreviado como NMDA, tam\u00e9n chamado \"N\"-metil--aspartato, \u00e9 un derivado de amino\u00e1cido que act\u00faa como agonista espec\u00edfico no receptor de NMDA, imitando a acci\u00f3n do glutamato, que \u00e9 o neurotransmisor que normalmente act\u00faa nese receptor. A diferenza do glutamato, o NMDA s\u00f3 se une e regula ao receptor de NMDA e non ten efecto sobre outros receptores do glutamato (como os espec\u00edficos para o AMPA e o kainato). Os receptores de NMDA son especialmente importantes cando est\u00e1n sobreactivados durante, por exemplo, o abandono do consumo de alcohol et\u00edlico en alcoh\u00f3licos, xa que causa s\u00edntomas como axitaci\u00f3n e, \u00e1s veces, convulsi\u00f3ns epileptiformes.\nFunci\u00f3n biol\u00f3xica.\nO NMDA \u00e9 unha substancia sint\u00e9tica hidrosoluble que non se encontra normalmente nos tecidos biol\u00f3xicos. Foi sintetizada por primeira vez na d\u00e9cada de 1960. O NMDA \u00e9 unha excitotoxina (mata c\u00e9lulas nerviosas ao sobreexcitalas); isto ten aplicaci\u00f3ns en investigaci\u00f3ns das neurociencias do comportamento. O campo de traballo no que se utiliza esta t\u00e9cnica adoita denominarse \"estudos de lesi\u00f3ns\". Os investigadores aplican NMDA a rexi\u00f3ns espec\u00edficas do cerebro dun suxeito animal ou da s\u00faa medula espi\u00f1al e seguidamente comproban o comportamento de interese, como un comportamento operante. Se o comportamento se ve afectado, iso suxire que o tecido destru\u00eddo formaba parte da rexi\u00f3n do cerebro que fac\u00eda unha importante contribuci\u00f3n \u00e1 expresi\u00f3n normal dese comportamento.\nPor\u00e9n, en pequenas cantidades o NMDA non \u00e9 neurot\u00f3xico. De feito, o funcionamento normal do receptor de NMDA permite que os individuos respondan a est\u00edmulos excitarorios por medio do funcionamento interrelacionado dos receptores de NMDA, o glutamato e a dopamina.\nPor tanto, a acci\u00f3n do glutamato especificamente a trav\u00e9s dos receptores de NMDA pode investigarse inxectando pequenas cantidades de NMDA en certas rexi\u00f3ns do cerebro: por exemplo, a inxecci\u00f3n de NMDA na rexi\u00f3n do tronco cerebral induce a locomoci\u00f3n involuntaria en gatos e ratas.\nO mecanismo de acci\u00f3n do receptor de NMDA \u00e9 que un agonista espec\u00edfico se una \u00e1s s\u00faas subunidades NR2 e que despois se abra unha canle de cati\u00f3ns non espec\u00edfica, o que permite o paso de Ca2+ e Na+ cara ao interior da c\u00e9lula e de K+ cara ao exterior. O potencial postsin\u00e1ptico excitatorio producido pola activaci\u00f3n dun receptor de NMDA tam\u00e9n incrementa a concentraci\u00f3n de Ca2+ na c\u00e9lula. O Ca2+ pode \u00e1 s\u00faa vez funcionar como segundo mensaxeiro en varias v\u00edas de sinalizaci\u00f3n. Este proceso est\u00e1 modulado por varios compostos end\u00f3xenos e ex\u00f3xenos e xoga un papel clave nunha ampla variedade de procesos fisiol\u00f3xicos (por exemplo, a memoria) e patol\u00f3xicos (por exemplo, a excitotoxicidade).\nAntagonistas.\nExemplos de antagonistas, m\u00e1is apropiaamente denominados bloqueadores de canle receptora, do receptor de NMDA son: APV, amantadina, dextrometorfano (DXM), ketamina, magnesio, tiletamina, fenciclidina (PCP), riluzol, memantina, metoxetamina (MXE), metoxfenidina (MXP) e \u00e1cido quinur\u00e9nico. A\u00ednda que a dizocilpina \u00e9 xeralmente considerada como bloqueador protot\u00edpico do receptor de NMDA e \u00e9 o axente m\u00e1is com\u00fan utilizado en investigaci\u00f3n, os estudos en animais demostraron que produce certo grao de neurotoxicidade, o cal pode ocorrer ou non en humanos. Estes compostos denom\u00ednanse normalmente antagonistas do receptor de NMDA."}
{"id": "485083", "revid": "27155", "url": "https://gl.wikipedia.org/wiki?curid=485083", "title": "N-metil-D-aspartato", "text": ""}
{"id": "485084", "revid": "27155", "url": "https://gl.wikipedia.org/wiki?curid=485084", "title": "NMDA", "text": ""}
{"id": "485088", "revid": "89787", "url": "https://gl.wikipedia.org/wiki?curid=485088", "title": "The Agent Intellect", "text": "The Agent Intellect \u00e9 o terceiro \u00e1lbum de estudio da banda estadounidense de post-punk Protomartyr, publicado o 9 de outubro de 2015 a trav\u00e9s do selo Hardly Art. O primeiro sinxelo do disco, \"Why Does It Shake\", foi editado o 14 de xullo de 2015, xunto co anuncio formal do t\u00edtulo do \u00e1lbum, data de lanzamento, portada e listaxe de canci\u00f3ns. O 25 de agosto a banda editou o segundo sinxelo do \u00e1lbum, \"Dope Cloud\", e o 28 de setembro publicou o terceiro, \"I Forgive You\"."}
{"id": "485089", "revid": "89787", "url": "https://gl.wikipedia.org/wiki?curid=485089", "title": "AMPA", "text": "O AMPA (\u00e1cido \u03b1-amino-3-hidroxi-5-metil-4-isoxazolpropi\u00f3nico) \u00e9 un composto qu\u00edmico que \u00e9 un agonista espec\u00edfico do receptor de AMPA, onde imita os efectos do neurotransmisor glutamato.\nHai varios tipos de canles i\u00f3nicas glutamat\u00e9rxicas no sistema nervioso central entre os que est\u00e1n as canles para o AMPA, \u00e1cido ka\u00ednico e \u00e1cido \"N\"-metil--asp\u00e1rtico (NMDA). Na sinapse, estes receptores serven para prop\u00f3sitos moi diferentes. O AMPA pode utilizarse experimentalmente para distinguir a actividade dun receptor da doutro para as\u00ed comprender as s\u00faas diferentes funci\u00f3ns. O AMPA xera potenciais postsin\u00e1pticos excitatorios r\u00e1pidos. O AMPA activa os receptores de AMPA que non son canles cati\u00f3nicas selectivas, o que permite o paso de Na+ e K+ e, por tanto, te\u00f1en un potencial de equilibrio preto de 0\u00a0mV."}
{"id": "485091", "revid": "27155", "url": "https://gl.wikipedia.org/wiki?curid=485091", "title": "\u00c1cido alfa-amino-3-hidroxi-5-metil-4-isoxazolpropi\u00f3nico", "text": ""}
{"id": "485092", "revid": "89787", "url": "https://gl.wikipedia.org/wiki?curid=485092", "title": "Bungarus fasciatus", "text": "Bungarus fasciatus \u00e9 unha especie de serpe da familia dos el\u00e1pidos que vive no subcontinente indio e no sueste asi\u00e1tico. \u00c9 unha das serpes m\u00e1is grandes do x\u00e9nero \"Bungarus\", cunha lonxitude m\u00e1xima de 2,1\u00a0m. Ten un veleno neurot\u00f3xico.\nO nome cient\u00edfico do x\u00e9nero deriva da palabra da lingua telugu \"bangarum\", que significa 'ouro', en referencia aos aneis amarelos do seu corpo.\nDescrici\u00f3n.\n\u00c9 unha especie doada de identificar polas s\u00faas bandas alternantes negras e amarelas que cruzan o seu corpo como aneis, a s\u00faa secci\u00f3n transversal corporal triangular e a s\u00faa marcada crista vertebral consistente en escudos vertebrais agrandados ao longo do corpo. A cabeza \u00e9 ancha e deprimida. Os ollos son negros. Ten marcas amarelas con forma de punta de frecha na s\u00faa cabeza que no resto \u00e9 regra, e son de cor amarela a s\u00faa zona labial, os loros, queixo e gorxa.\nMide como m\u00e1ximo 2,25&amp;nbsp:m de longo, pero normalmente as lonxitudes que adoita ter son de 1,8\u00a0m.\nTen unha placa anal completa e subcaudais \u00fanicas. A cola \u00e9 pequena, de aproximadamente unha d\u00e9cima parte da lonxitude da serpe.\nDistribuci\u00f3n e h\u00e1bitat.\nVive en toda a subrexi\u00f3n indochina e a India, a pen\u00ednsula de Malaca e o arquip\u00e9lago de Indonesia e no sur da China. \u00c9 unha especie com\u00fan na India nos estados de Mizoram, Assam e Tripura, as\u00ed como no Nepal e Bangladesh, pero vaise facendo progresivamene menos com\u00fan cara a parte occidental da India.\nFoi rexistrada cara ao leste desde India central ata Bangladesh, Myanmar, Camboxa, Tailandia, Laos, Vietnam e sur da China (inclu\u00edndo Hong Kong), as Filipinas ata Malaisia e as illas grandes de Indonesia de Borneo, Xava e Sumatra, e tam\u00e9n en Singapur.\nNa India, foi rexistrada en Andhra Pradesh, Bihar, Chhattisgarh, Jharkhand, Madia Pradesh, Maharashtra, India do Nordeste, Odisha, Tamil Nadu e Bengala Occidental. Rexistrouse recentemente no distrito de Hassan en Karnataka e Chalkari, distrito de Bokaro, Jharkhand.\nA especie pode atoparse en diversos h\u00e1bitats, que van desde os bosques a zonas agr\u00edcolas. Habita en termiteiros e buratos de roedores e na auga, e adoita vivir preto dos asentamentos humanos, especialmente en aldeas, debido a que atopa al\u00ed unha provisi\u00f3n de roedores e auga. Prefire as chairas abertas do campo. Atopouse en Myanmar ata alturas duns 1500\u00a0m.\nComportamento.\nSon serpes t\u00edmidas, que normalmente non se deixan ver e son maiormente nocturnas. Cando son acosadas, agochan a cabeza baixo o corpo enroscado e xeralmente non tratan de trabar o seu acosador, a\u00ednda que de noite son moito m\u00e1is activas e son consideradas m\u00e1is perigosas nese per\u00edodo.\nDurante o d\u00eda descansa na herba, buratos ou drenaxes. Son bastante pasivas e preguiceiras incluso se son provocadas. Vense principalmente durante a chuvia.\nAlimentaci\u00f3n.\nAlim\u00e9ntase principalmente doutras serpes, pero tam\u00e9n come peixes, ras, esc\u00edncidos e ovos de serpes. Entre as serpes que come est\u00e1n as seguintes: -\nA presa \u00e9 tragada empezando pola cabeza, unha vez que quedou inactiva polo veleno inxectado.\nReproduci\u00f3n.\nS\u00e1bese pouco dos seus h\u00e1bitos reprodutores. En Myanmar, unha femia foi desenterrada mentres incubaba unha posta de oito ovos, catro dos cales fixeron eclosi\u00f3n en maio. As cr\u00edas miden de 298 a 311\u00a0mm ao faceren eclosi\u00f3n. Crese que chegan ao estado adulto aos tres anos, cunha lonxitude aproximada de 914\u00a0mm.\nVeleno.\nO veleno desta especie cont\u00e9n principalmente neurotoxinas (neurotoxinas pre- e postsin\u00e1pticas), como as bungarotoxinas. O veleno ten valores de LD50 de 2,4\u00a0mg/kg\u20143.6\u00a0mg/kg subcut\u00e1neo, 1,289\u00a0mg/kg intravenoso e 1,55\u00a0mg/kg intaperitoneal. A cantidade de veleno inxectado como media \u00e9 de 20 a 114\u00a0mg. Engelmann e Obst (1981) listaron o rendemento do veleno en 114\u00a0mg (peso seco). Os principais efectos cl\u00ednicos causados polo veleno desta especie son: v\u00f3mitos, dor abdominal, diarrea e mareos. Os envelenemaentos grves poden orixinar insuficiencia respiratoria e pode producirse a morte por asfixia.\nUn estudo toxicol\u00f3xico cl\u00ednico atopou unhas taxas de mortalidade en casos non tratados do 1 ao 10%, o cal pode ser porque o contacto cos humanos \u00e9 raro e cando se producen trabadas, a taxa de envelenamento en trabadas defensivas se cre que \u00e9 moi baixa. Actualmente, disponse dun antiveleno polivalente na India e Indonesia."}
{"id": "485094", "revid": "23204", "url": "https://gl.wikipedia.org/wiki?curid=485094", "title": "Pectininos (tribo)", "text": "A dos pectininos (\"Pectinini\") \u00e9 unha tribo do moluscos bivalvos mari\u00f1os da orde dos ostreoides, suborde dos pectininos, superfamilia dos pectinoideos, familia dos pect\u00ednidos e subfamilia dos pectininos.\nTaxonom\u00eda.\nDescrici\u00f3n.\nA tribo foi descrita en 1815 polo naturalista estadounidense de orixe franco-xermana-italiana Constantine Samuel Rafinesque-Schmaltz, na s\u00faa obra, editada en Palermo, \"Analyse de la Nature ou Tableau de l'univers et des corps organis\u00e9s\".\nX\u00e9neros.\nA tribo componse de catro x\u00e9neros:"}
{"id": "485095", "revid": "22795", "url": "https://gl.wikipedia.org/wiki?curid=485095", "title": "Pectininos", "text": "O termo pectininos pode referirse a:"}
{"id": "485104", "revid": "27155", "url": "https://gl.wikipedia.org/wiki?curid=485104", "title": "Bungarotoxina", "text": "As bungarotoxinas son un grupo de prote\u00ednas neurot\u00f3xicas estreitamente relacionadas a maior\u00eda pertencentes \u00e1 superfamilia das toxinas de tres dedos, que se encontran no veleno das serpes do x\u00e9nero \"Bungarus\", como por exemplo \"Bungarus fasciatus\" e \"Bungarus multicinctus\". A \u03b1-bungarotoxina inhibe a uni\u00f3n da acetilcolina aos receptores de acetilcolina nicot\u00ednicos; as \u03b2- e \u03b3-bungarotoxinas act\u00faan presinapticamente causando unha liberaci\u00f3n excesiva de acetilcolina e a s\u00faa conseguinte depleci\u00f3n. Foron caracterizadas as formas \u03b1 e \u03b2, e a \u03b1 \u00e9 similar \u00e1s neurotoxinas longas ou tipo II doutros velenos de serpes el\u00e1pidas.\nHai catro tipos de bungarotoxinas:\nHistoria.\nO veleno das serpes \"Bungarus\" empezaron a estudalo Chuan-Chiung Chang e Chen-Yuan Lee da Universidade Nacional de Taiw\u00e1n na d\u00e9cada de 1950; pero ata 1963 non se separaron e illaron os seus compo\u00f1entes."}
{"id": "485106", "revid": "47401", "url": "https://gl.wikipedia.org/wiki?curid=485106", "title": "Jos\u00e9phine de Beauharnais", "text": ""}
{"id": "485110", "revid": "56817", "url": "https://gl.wikipedia.org/wiki?curid=485110", "title": "Alfa-bungarotoxina", "text": "A \u03b1-bungarotoxina (\u03b1-BTX) \u00e9 unha das bungarotoxinas que compo\u00f1en o veleno de serpes el\u00e1pidas como \"Bungarus multicinctus\". \u00c9 un tipo de \u03b1-neurotoxina, unha prote\u00edna neurot\u00f3xica que se une competitivamente de maneira case irreversible ao receptor de acetilcolina nicot\u00ednico que se encontra nas uni\u00f3ns neuromusculares, causando a par\u00e1lise, insuficiencia respiratoria e a morte da vitima. Tam\u00e9n xoga un papel antagonista na uni\u00f3n ao receptor de acetilcolina nicot\u00ednico \u03b17 no cerebro, e por iso ten numerosas aplicaci\u00f3ns en investigaci\u00f3n en neurociencias.\nEstrutura.\nA \u03b1-bungarotoxina \u00e9 unha \u03b1-neurotoxina de 74 amino\u00e1cidos de 8 kDa con cinco pontes disulfuro que se une como agonista competitivo a receptores de acetilcolina nicot\u00ednicos. Igual que outras \u03b1-neurotoxinas de velenos de serpes, \u00e9 un membro da familia proteica das toxinas de tres dedos; a s\u00faa estrutura terciaria consta dunha pequena zona central globular estabilizada por catro pontes disulfuro, tres bucles que se proxectan a modo de \"dedos\" e unha cola C-terminal. O segundo bucle cont\u00e9n unha ponte disulfuro adicional. As puntas dos \"dedos\" I e II forman unha rexi\u00f3n m\u00f3bil que \u00e9 esencial para unha uni\u00f3n correcta.\nAs pontes de hidr\u00f3xeno permiten formar unha folla \u03b2 antiparalela, que ten o segundo e terceiro bucles case paralelos. A estrutura de tres dedos \u00e9 mantida por catro das pontes disulfuro: a quinta pode ser reducida sen perda de toxicidade. A quinta ponte est\u00e1 localizada no extremo do segundo bucle.\nAs m\u00faltiples pontes disulfuro e unha pequena porci\u00f3n da estrutura secundaria que presenta a \u03b1-BTX \u00e9 a causa da extrema estabilidade deste tipo de neurotoxina. Como hai moitas formas entropicamente viables da mol\u00e9cula, non se desnaturaliza doadamente e comprobouse que \u00e9 resistente \u00e1 ebulici\u00f3n e aos \u00e1cidos fortes.\nMecanismo.\nAs \u03b1-neurotoxinas \u00fanense antagonistamente de forma irreversible ao receptor de acetilcolina nicot\u00ednico dos m\u00fasculos esquel\u00e9ticos, bloqueando a acci\u00f3n da acetilcolina na membrana postsin\u00e1ptica, inhibindo o fluxo i\u00f3nico e orixinando par\u00e1lise. Os receptores de acetilcolina nicot\u00ednicos conte\u00f1en dous sitios de uni\u00f3n para as neurotoxinas do veleno de serpe. A observaci\u00f3n de que unha soa mol\u00e9cula da toxina \u00e9 dabondo para inhibir a apertura da canle est\u00e1 en consonancia cos datos experimentais sobre a cantidade de toxina por receptor. Alg\u00fans estudos computacionais do mecanismo de inhibici\u00f3n que usaron din\u00e1micas de modo normal suxiren que un movemento parecido a un retorcemento causado pola uni\u00f3n da acetilcolina pode ser responsable da apertura do poro e que este movemento \u00e9 inhibido pola uni\u00f3n da toxina.\nAplicaci\u00f3ns en investigaci\u00f3n.\nA \u03b1-bungarotoxina desempe\u00f1ou un importante papel na determinaci\u00f3n de moitos detalles estruturais dos receptores de acetilcolina nicot\u00ednicos. Pode ser conxugada a un fluor\u00f3foro ou encima para a tinguidura inmunohistoquimica de tecidos fixados e a visualizac\u00f3n por medio de microscop\u00eda \u00f3ptica ou de fluorescencia. Esta aplicaci\u00f3n permite a caracterizaci\u00f3n morfol\u00f3xica das uni\u00f3ns neuromusculares."}
{"id": "485112", "revid": "72012", "url": "https://gl.wikipedia.org/wiki?curid=485112", "title": "Pectinini", "text": ""}
{"id": "485115", "revid": "56817", "url": "https://gl.wikipedia.org/wiki?curid=485115", "title": "Pectininos (suborde)", "text": "A dos pectininos (\"Pectinina\") \u00e9 unha suborde de moluscos bivalvos mari\u00f1os da orde dos ostreoides.\nTaxonom\u00eda.\nDescrici\u00f3n.\nA suborde foi descrita en 1854 polo naturalista ingl\u00e9s John Edward Gray.\nClasificaci\u00f3n.\nA suborde comprende sete familias, agrupadas en d\u00faas superfamilias."}
{"id": "485116", "revid": "22795", "url": "https://gl.wikipedia.org/wiki?curid=485116", "title": "Ostreoides", "text": "A dos ostreoideos (\"Ostreoidea\") \u00e9 unha superfamilia de moluscos mari\u00f1os da clase dos bivalvos e subclase dos pteriomorfios.\nOs animais que forman parte deste grupo \u00e1s veces son co\u00f1ecidos xenericamente como ostras, e re\u00fanense na actualidade en d\u00faas familias.\nTaxonom\u00eda.\nDescrici\u00f3n.\nA superfamilia foi descrita en 1815 polo naturalista estadounidense de orixe franco-xermana-italiana Constantine Samuel Rafinesque-Schmaltz, na s\u00faa obra \"Analyse de la nature or Tableau de l'univers et des corps organis\u00e9s\" editada en Palermo.\nSin\u00f3nimo.\nAdemais de polo nome actualmente v\u00e1lido a superfamilia co\u00f1eceuse tam\u00e9n polo sin\u00f3nimo:\nFamilias.\nNa actualidade (2022) reco\u00f1\u00e9cense na subfamilia as d\u00faas familias seguintes:\nAdemais, describ\u00edronse tres familias f\u00f3siles:\nNota taxon\u00f3mica.\nAs familias dos ostreoideos consider\u00e1banse antigamente como parte da subfamilia dos pterioideos (Pterioidea), pero hoxe se clasif\u00edcanse dentro de Ostreoidea Rafinesque, 1815 porque son familias de ostras \"reais\" (inclu\u00eddas as especies comerciais destinadas ao consumo), mentres que as familias dos Pterioidea comprendes especies de ostras perl\u00edferas tropicais.\nCaracter\u00edsticas.\nOs ostreoides caracter\u00edzanse pola s\u00faa grosa cuncha, composta de aragonitoa e prote\u00ednas como a conquiolina, caracter\u00edstica de todos os lamelibranquios. As d\u00faas valvas desta gran carcasa, desigual, est\u00e1 fixadas entre si pola valva esquerda, que xeralmente \u00e9 curvada, c\u00f3ncava, co extremo anterior m\u00e1is ou menos enderezado en forma de gancho axial ben desenvolvido.. S\u00e1bese que as \"aletas\" anais existen na familia dos ostreidos, pero non nos grifeidos m\u00e1is primitivos. A cicatriz do m\u00fasculo adutor \u00e9 simple, cunha marca central \u00fanica. Na maior\u00eda das especies, a valva dereita \u00e9 menos convexa que a esquerda."}
{"id": "485118", "revid": "5863", "url": "https://gl.wikipedia.org/wiki?curid=485118", "title": "Ana Marcello Santos", "text": ""}
{"id": "485120", "revid": "5863", "url": "https://gl.wikipedia.org/wiki?curid=485120", "title": "Joaqu\u00edn Maur\u00edn Juli\u00e0", "text": ""}
{"id": "485121", "revid": "89787", "url": "https://gl.wikipedia.org/wiki?curid=485121", "title": "Beta-bungarotoxina", "text": "A \u03b2-bungarotoxina \u00e9 unha forma de bungarotoxina que \u00e9 est\u00e1 presente nos velenos de serpes el\u00e1pidas como \"Bungarus multicinctus\". \u00c9 a clase protot\u00edpica de \u03b2-neurotoxinas de serpe. Existen polo menos cinco isoformas, denominadas desde \u03b21 a \u03b25, que son ensamblaxes de distintas combinaci\u00f3ns das s\u00faas cadeas A e B.\nA toxina \u00e9 un heterod\u00edmero de d\u00faas cadeas. A cadea A d\u00e1lle actividade de fosfolipase A2 (PLP A2), e a cadea B, igual que nas dendrotoxinas, ten un dominio Kunitz. Existen moitas isoformas destas cadeas: exemplos de cadeas A son A1 (), A3 () e A4 (), e exemplos de cadeas B son B2 () e B3 (). A cadea B desempe\u00f1a un importante papel funcional na induci\u00f3n da apoptose.\nA diana desta neurotoxina est\u00e1 no terminal presin\u00e1ptico, onde bloquea a liberaci\u00f3n de acetilcolina. Parece que o fai bloqueando a fosforilaci\u00f3n da prote\u00edna MARCKS. P\u00e9nsase que a cadea B similar \u00e1 da dendrotoxina act\u00faa primeiro por inhibici\u00f3n de canles i\u00f3nicas, causando o cesamento das sacudidas que se presentan despois dunha fase facilitadora prolongada. A cadea A (que porta a actividade de fosfolipase) induce despois a fase de bloqueo por destruci\u00f3n de fosfol\u00edpidos."}
{"id": "485124", "revid": "56817", "url": "https://gl.wikipedia.org/wiki?curid=485124", "title": "Kappa-bungarotoxina", "text": "A kappa-bungarotoxina (que se adoita abreviar como \u03ba-Bgt; tam\u00e9n chamada historicamente toxina F) \u00e9 unhA neurotoxina proteica da familia da bungarotoxina que se encontra no veleno da serpe \"Bungarus multicinctus\". A kappa-bungarotoxina \u00e9 un antagonista de alta afinidade dos receptores de acetilcolina nicot\u00ednicos, especialmente de CHRNA3; causa un bloqueo postsin\u00e1ptico da neurotransmisi\u00f3n. A\u00ednda que existe unha variabilidade significativa nos efectos cl\u00ednicos das trabadas de serpe, a par\u00e1lise neuromuscular e a insuficiencia respiratoria est\u00e1n asociadas coa trabada das serpes do x\u00e9nero \"Bungarus\".\nDescubrimento.\nA kappa-bungarotoxina foi descuberta en 1983 como compo\u00f1ente do veleno da serpe \"Bungarus multicinctus\", que difer\u00eda en efectos biol\u00f3xicos da previamente co\u00f1ecida alfa-bungarotoxina: a kappa, pero non a alfa, pod\u00eda impedir a sinalizaci\u00f3n nicot\u00ednica no ganglio ciliar da gali\u00f1a. Esta bungarotoxina foi designada \"kappa\" en alusi\u00f3n \u00e1 palabra latina \"kiliaris\" (\"do ollo\"), e \u00e1 ra\u00edz de \"ciliary\". As toxinas identificadas separadamente que foron denominadas \"toxina F\" e \"bungarotoxina 3.1\" foron despois identificadas por secuenciaci\u00f3n de prote\u00ednas como id\u00e9nticas \u00e1 kappa-bungarotoxina.\nMecanismo e efectos biol\u00f3xicos.\nA kappa-bungarotoxina \u00fanese aos receptores de acetilcolina nicot\u00ednicos dos ganglios do sistema nervioso aut\u00f3nomo, predominantemente \u00e1 subunidade alfa 3 do receptor nicotinico (CHRNA3) e en menor medida \u00e1 alfa 4. Identific\u00e1ronse d\u00faas superficies de uni\u00f3n distintas, ambas na cara extracelular N-terminal da subunidade receptora.\nA kappa-bungarotoxina \u00e9 un antagonista de receptor, o que significa que bloquea a resposta normal do receptor da acetilcolina, o cal inhibe a neurotransmisi\u00f3n e, por tanto, causa par\u00e1lise neuromuscular. Igual que a alfa-bungarotoxina, a kappa-bungarotoxin causa un bloqueo postsin\u00e1ptico de sinalizaci\u00f3n; isto est\u00e1 en contraste coa beta-bungarotoxina, que induce un bloqueo presin\u00e1ptico. A distinci\u00f3n entre os efectos das formas alfa e a kappa foi primeiro identificada funcionalmente como diferenzas nos efectos sobre estruturas neurais espec\u00edficas. A base desta diferenza funcional foi caracterizada molecularmente como diferenzas na especificidade no subtipo de receptor; os receptores pentam\u00e9ricos son ensamblados con diferentes distribuci\u00f3ns de subunidades nas neuronas e nos m\u00fasculos.\nEstrutura.\nA kappa-bungarotoxina \u00e9 un polip\u00e9ptido de 66 amino\u00e1cidos e pr\u00e9gase nunha estrutura de folla beta antiparalela estabilizada por cinco pontes disulfuro conservadas, unha caracter\u00edstica estrutural compartida por moitas toxinas pept\u00eddicas. A diferenza doutros membros da familia das bungarotoxinas, a kappa \u00e9 un d\u00edmero."}
{"id": "485125", "revid": "27155", "url": "https://gl.wikipedia.org/wiki?curid=485125", "title": "Toxina F", "text": ""}
{"id": "485136", "revid": "79917", "url": "https://gl.wikipedia.org/wiki?curid=485136", "title": "Dinar macedonio", "text": ""}
{"id": "485139", "revid": "79917", "url": "https://gl.wikipedia.org/wiki?curid=485139", "title": "M\u00faon", "text": ""}
{"id": "485140", "revid": "54334", "url": "https://gl.wikipedia.org/wiki?curid=485140", "title": "David McCullough", "text": "David Gaub McCullough, nado en Pittsburgh (Pensilvania) o 7 de xullo de 1933 e finado en Hingham (Massachusetts) o 7 de agosto de 2022, foi un escritor, historiador e conferenciante estadounidense. Ga\u00f1ou en d\u00faas ocasi\u00f3ns o premio Pulitzer e o National Book Award e recibiu a Medalla Presidencial da Liberdade, galard\u00f3n civil m\u00e1is alto do seu pa\u00eds.\nMcCullough obtivo un grao en literatura inglesa pola Universidade Yale. O seu primeiro libro foi \"The Johnstown Flood\" (1968), e dende ent\u00f3n escribiu outros nove sobre temas como Harry S. Truman, John Adams, a ponte de Brooklyn e os irm\u00e1ns Wright. McCullough tam\u00e9n narrou numerosos documentais, como \"The Civil War\" de Ken Burns, ademais do filme de 2003 \"Seabiscuit\"; foi o presentador de \"American Experience\" durante doce anos.\nOs dous libros de McCullough ga\u00f1adores do Pulitzer, \"Truman\" e \"John Adams\", foron adaptados por HBO nun telefilme e nunha miniserie, respectivamente.\nEstilo.\nMcCullough era un historiador cun interese m\u00e1is divulgativo que acad\u00e9mico e un estilo literario moi pr\u00f3ximo \u00e1 novela. Fac\u00eda gala de patriotismo e parte das s\u00faas obras se dedican a eloxiar a obra de presidentes dos Estados Unidos, alg\u00fan deles tan discutido como Harry Truman, que decidiu lanzar a bomba at\u00f3mica contra Hiroshima e Nagasaki.\nEn libros como \"1776\" raiaba coa parcialidade, xa que retrataba con m\u00e1is expresividade a violencia brit\u00e1nica e dos mercenarios de Hesse que a do bando independentista (os \"patriotas\"), a\u00ednda que non deixaba de representar a miseria f\u00edsica e en ocasi\u00f3ns moral dos soldados de George Washington; tampouco na representaci\u00f3n do rei Xurxo pode dicirse que sexa ecu\u00e1nime, se se compara coa de Washington, Nathanael Greene ou Henry Knox; de feito, a\u00ednda que McCullough manexa a fondo a documentaci\u00f3n, non se pode considerar que a s\u00faa mirada sexa obxectiva.\nNon obstante, o seu punto de vista non era enganoso, xa que resultaba evidente, e a s\u00faa maior virtude radicaba no seu estilo, vivo e elegante, e no seu dominio da trama narrativa, capaz de atrapar o lector nunha emotiva reconstruci\u00f3n das encrucilladas hist\u00f3ricas."}
{"id": "485142", "revid": "98629", "url": "https://gl.wikipedia.org/wiki?curid=485142", "title": "Hevi", "text": "Hevi, tam\u00e9n co\u00f1ecido como Marcelino Brown ou como Bigote Mix, nado en Santiago de Compostela, \u00e9 un rapeiro e produtor de m\u00fasica galego, vocalista de Malandr\u00f3meda e anteriormente de Non Residentz, Fodi e Barbaconna, Juanito Broders e Fluzo.\nTraxectoria.\nEn 1999 creou xunto ao ingl\u00e9s Lord Keison e o brasileiro Dj Brasi Mc, a banda Non Residentz, que fac\u00edan temas de rap con letras en portugu\u00e9s e galego. En 2003 fundou con outros m\u00fasicos o grupo Juanito Broders e pouco despois uniuse a MonStar para crear Fodi e Barbaconna. A finais de 2005 creou xunto a Caldeirada o grupo Malandr\u00f3meda, que mestura o rap con outros estilos. No 2010 fundou xunto ao m\u00fasico e produtor Javier \u00c1lvarez o grupo Fluzo, m\u00e1is afastado do rap e experimentando con novos sons.\nAdemais ten producido no seu estudo de Trazo, Laboratorio Soyuz, os discos de numerosos grupos galegos, como Novedades Carminha, Ataque Escampe, Familia Caamagno, Oh! Ayatollah Boyanka Kostova, Alto Asalto ou Caama\u00f1o &amp; Ameixeiras."}
{"id": "485143", "revid": "88215", "url": "https://gl.wikipedia.org/wiki?curid=485143", "title": "David Vieites", "text": ""}
{"id": "485144", "revid": "88215", "url": "https://gl.wikipedia.org/wiki?curid=485144", "title": "David F. Vieites", "text": ""}
{"id": "485145", "revid": "89787", "url": "https://gl.wikipedia.org/wiki?curid=485145", "title": "Talia Shire", "text": "Talia Rose Shire (de solteira Coppola), nada en Lake Success o 25 de abril de 1946 \u00e9 unha actriz estadounidense co\u00f1ecida polos seus papeis como Connie Corleone nos filmes de \"O padri\u00f1o\" e Adrian Balboa na serie \"Rocky\". Shire foi candidata en d\u00faas ocasi\u00f3ns ao \u00d3scar.\nVida privada.\nShire naceu en Lake Success, Nova York, \u00fanica filla de Italia Pennino (1912\u20132004) e do compositor Carmine Coppola (1910\u20131991). Ambos os seus pais eran de orixe italiana. Shire \u00e9 irm\u00e1 do director e produtor Francis Ford Coppola e do acad\u00e9mico August Coppola, t\u00eda do actor Nicolas Cage e da directora Sofia Coppola, e sobri\u00f1a do compositor e director Anton Coppola.\nShire ten tres fillos, Matthew Orlando Shire, do seu primeiro matrimonio co compositor David Shire, e os actores e m\u00fasicos Jason e Robert, do seu segundo matrimonio co produtor Jack Schwartzman.\nCarreira.\nShire interpretou a Connie Corleone en \"O padri\u00f1o\" e as s\u00faas secuelas. Foi candidata ao \u00d3scar \u00e1 mellor actriz secundaria pola s\u00faa interpretaci\u00f3n en \"O padri\u00f1o (II parte)\" (1974). En 1976, fixo o papel de Adrian Pennino, interese amoroso de Rocky Balboa en \"Rocky\", polo que recibiu varios premios e candidaturas. Ademais de repetir a personaxe en catro secuelas do filme, Shire apareceu en \"Kiss the Bride\" (2002), \"I Heart Huckabees\" (2004) e \"Homo Erectus\" (2007)."}
{"id": "485146", "revid": "89787", "url": "https://gl.wikipedia.org/wiki?curid=485146", "title": "Bungarus", "text": "Bungarus \u00e9 un x\u00e9nero de serpes velenosas da familia dos el\u00e1pidos, que vive no sur e sueste de Asia. O x\u00e9nero ten 15 especies.\nDistribuci\u00f3n.\nEstas serpes viven en Asia tropical, desde preto de Ir\u00e1n, e ao longo do subcontinente indio (inclu\u00edndo Sri Lanka e Bangladesh) ata o sueste asi\u00e1tico (inclu\u00edndo partes de Indonesia como Borneo e outras illas).\nDescrici\u00f3n.\nEstas serpes te\u00f1en unha lonxitude total entre 1,0 e 1,5\u00a0m (inclu\u00edndo a cola), a\u00ednda que se observaron esp\u00e9cimes de arredor de 2,0\u00a0m. A especie \"Bungarus fasciatus\" pode medrar ata os 2,125\u00a0m. A maior\u00eda das especies est\u00e1n cubertas por escamas lisas e brillantes dispostas formando un padr\u00f3n de bandas rechamantes de cores alternantes negra e clara. Isto pode servir como coloraci\u00f3n aposem\u00e1tica no seu h\u00e1bitat de pradeira e selva arbustiva. As escamas da crista dorsal son hexagonais. A cabeza \u00e9 m\u00e1is delgada e os ollos te\u00f1en pupilas redondas. O corpo ten un aplanamento dorsolateral pronunciado, que fai que a secci\u00f3n do corpo sexa triangular.\nDieta e comportamento.\nAlim\u00e9ntanse principalmente doutras serpes (ofiofaxia), inclu\u00eddas as velenosas e son tam\u00e9n can\u00edbales. Tam\u00e9n comen ratos e pequenos lagartos.\nTodas as especies son nocturnas. Son m\u00e1is d\u00f3ciles durante as horas do d\u00eda; de noite son moito m\u00e1is activas, pero non son moi agresivas mesmo se as provocan. En realidade son bastante t\u00edmidas e a mi\u00fado agochan as s\u00faas cabezas baixo o seu corpo enroscado como protecci\u00f3n. Cando est\u00e1n nesa postura, \u00e1s veces menean a cola como distracci\u00f3n para os seus depredadores.\nReproduci\u00f3n.\nSon serpes ov\u00edparas. A femia pon de 12 a 14 ovos por posta en moreas de follas ca\u00eddas e permanece a car\u00f3n deles ata a eclosi\u00f3n.\nVeleno.\nO x\u00e9nero \"Bungarus\" cont\u00e9n algunhas das serpes de terra m\u00e1is velenosas do mundo para os ratos base\u00e1ndose nos seus valores de LD50. Te\u00f1en un veleno neurot\u00f3xico moi potente, que pode inducir par\u00e1lise muscular. Clinicamente, os seus velenos conte\u00f1en principalmente neurotoxinas sin\u00e1pticas, que afectan \u00e1 capacidade dos terminais das neuronas de liberar correctamente o neurotransmisor qu\u00edmico que env\u00eda a mensaxe \u00e1 seguinte neurona. Despois dun envelenamento coas s\u00faas bungarotoxinas, a liberaci\u00f3n do neurotransmisor queda inicialmente bloqueada (orixinando unha breve par\u00e1lise), o que vai seguido dun per\u00edodo de sobreexcitaci\u00f3n masiva (cambras, tremores, espasmos), que finalmente vai diminu\u00edndo ata acabar nunha par\u00e1lise. Estas fases pode que non se presenten en todas as partes do corpo ao mesmo tempo. Como son serpes nocturnas, raramente se encontran con persoas polo d\u00eda, polo que as trabadas son raras, pero unha trabada destes animais \u00e9 potencialmente mortal e debe considerarse como unha emerxencia m\u00e9dica.\nNormalmente, as v\u00edtimas empezan queix\u00e1ndose de graves cambras abdominais acompa\u00f1adas por unha par\u00e1lise muscular progresiva, que frecuentemente empezan con ptose palpebral (baixada da p\u00e1lpebra superior). Como non se observan s\u00edntomas locais, o paciente deber\u00eda ser observado coidadosamente buscando indicios de par\u00e1lise (por exemplo, o comezo de ptose bilateral, diplop\u00eda (visi\u00f3n dobre), e disfaxia), e tratado urxentmente con antiveleno. Frecuentemente, hai pouca ou ningunha dor no sitio onde a serpe trabou, o cal pode dar unha falsa confianza \u00e1 v\u00edtima. A principal dificultade m\u00e9dica dos pacientes envelenedos \u00e9 a falta de recursos m\u00e9dicos (especialmente para a entubaci\u00f3n e ventiladores respiratorios nos hospitais rurais) e a falta de efectividade do antiveleno.\nUnha vez que a persoa afectada est\u00e1 no centro sanitario, debe d\u00e1rselle coidados ata que o veleno se metaboliza e a v\u00edtima pode respirar sen axuda, especialmente se non se disp\u00f3n de antiveleno espec\u00edfico de especie. Dado que as toxinas alteran a transmisi\u00f3n da acetilcolina que causa a par\u00e1lise, alg\u00fans pacientes foron tratados con \u00e9xito con inhibidores da colinesterase, como a fisostigmina ou a neostigmina, pero o \u00e9xito \u00e9 variable e pode depender da especie implicada. Se ocorre o falecemento, este prod\u00facese normalmente de 6 a 12 horas despois da trabada, pero pode ser atrasado significativamente. A causa da morte \u00e9 xeralmente a insuficiencia respiratoria-asfixia pola par\u00e1lise completa do diafragma. Incluso se o paciente foi levado a un hospital, pode entrar nun coma permanente ou mesmo en morte cerebral por culpa da hipoxia, dado o longo tempo de transporte que adoita haber ata chegar ao centro sanitario.\nAs taxas de mortalidade causadas polas trabadas por serpes deste x\u00e9nero var\u00edan segundo a especie. De acordo co Departamento de Toxicolox\u00eda da Universidade de Adelaida, as trabadas da \"Bungarus fasciatus\" se non son tratadas te\u00f1en unha taxa de mortalidade do 1 ao 10%, mentres que nas da \"Bungarus caeruleus\" \u00e9 do 70 ao 80%. A\u00ednda que varias p\u00e1xinas web afirman que a taxa de mortalidade \u00e9 do 50% mesmo con tratamento, non mencionan ningunha especie concreta e tampouco a fonte da literatura m\u00e9dica de onde se obtivo o dato. Igual que ocorre con outras serpes velenosas, o momento da morte e a taxa de mortalidade resultante da trabada destas serpes depende de numerosos factores, como do veleno inxectado e do estado de sa\u00fade da v\u00edtima.\nO antiveleno de el\u00e1pidos polivalente \u00e9 efectivo para neutralizar o veleno de \"B. candidus\" e \"B. flaviceps\" e bastante efectivo para \"B. fasciatus\". Neste \u00faltimo caso, o antiveleno monovalente para \"B. fasciatus\" \u00e9 tam\u00e9n moderadamente efectivo.\nEspecies.\n\"*) Non se incl\u00fae a subespecie nominal (forma t\u00edpica).\"\nT) Especie tipo"}
{"id": "485147", "revid": "48779", "url": "https://gl.wikipedia.org/wiki?curid=485147", "title": "Christopher Hill", "text": "John Edward Christopher Hill, nado en York o 6 de febreiro de 1912 e finado en Chipping Norton o 23 de febreiro de 2003, foi un acad\u00e9mico e historiador marxista ingl\u00e9s, especializado na historia inglesa do s\u00e9culo XVII. Entre 1965 e 1978 foi Master do Balliol College, na Universidade de Oxford.\nTraxectoria.\nPrimeiros anos.\nChris Hill naceu o 6 de febreiro de 1912 en Bishopthorpe Road, York, fillo de Edward Harold Hill e Janet Augusta (de solteira Dickinson). O seu pai era avogado e a familia era metodista devota. Asistiu \u00e1 St Peter's School, York. Aos dezaseis anos realizou o exame de ingreso ao Balliol College da Universidade de Oxford. Os dous titores de historia que examinaron os seus artigos reco\u00f1eceron a s\u00faa habilidade e ofrec\u00e9ronlle un posto para evitar por calquera medio que fose \u00e1 Universidade de Cambridge. en 1931 Hill tomouse unhas longas vacaci\u00f3ns en Friburgo, Alema\u00f1a, onde foi testemu\u00f1o do ascenso do partido nazi, feito que m\u00e1is tarde dixo que contribu\u00edra \u00e1 radicalizaci\u00f3n da s\u00faa pol\u00edtica.\nMatriculouse no Balliol College en 1931. En 1932, foille outorgado o premio Lothian. Graduouse cun grao de primeira clase como Bachelor of Arts en historia moderna en 1934. Mentres estaba en Balliol, Hill converteuse en marxista militante e uniuse ao Partido Comunista de Gran Breta\u00f1a o ano en que se graduou.\nInicio da carreira acad\u00e9mica.\nTras graduarse, converteuse en membro do All Souls College. En 1935, fixo unha viaxe de dez meses a Moscova. Al\u00ed aprendeu ruso e estudou historia sovi\u00e9tica, particularmente a relacionada con Gran Breta\u00f1a. Tras volver a Inglaterra en 1936, aceptou un posto no ensino como lector axudante no University College of South Wales and Monmouthshire. Durante o seu tempo en Cardiff, intentou unirse \u00e1s Brigadas Internacionais para loitas na guerra civil espa\u00f1ola, mais foi rexeitado. En lugar diso, estivo activo axudando os refuxiados vascos desprazados pola guerra. Despois de dous anos en Cardiff, volveu ao Balliol College en 1938 como titor de historia.\nServizo de guerra.\nTralo inicio da segunda guerra mundial, uniuse ao ex\u00e9rcito brit\u00e1nico. Foi nomeado segundo tenente na Infanter\u00eda Lixeira de Oxfordshire e Buckinghamshire o 2 de novembro de 1940, con n\u00famero de servizo 156590. Ese mesmo ano, tomou parte nun debate con moitos historiadores marxistas. Arredor desa \u00e9poca, Hill comezou a publicar os seus artigos e cr\u00edticas sobre a historia inglesa do s\u00e9culo XVII. O 19 de outubro de 1941, pasou ao corpo de intelixancia. Foi enviado ao Foreign Office dende 1943 ata o final da guerra.\nCarreira posterior.\nHill volveu \u00e1 Universidade de Oxford trala guerra para continuar o seu traballo acad\u00e9mico. En 1946, Hill e outros historiadores marxistas formaron o Grupo de Historiadores do Partido Comunista. En 1949 presentouse para a c\u00e1tedra de historia na nova Universidade de Keele, mais foi rexeitado pola s\u00faa afiliaci\u00f3n ao partido comunista. Axudou a crar a revista acad\u00e9mica \"Past and Present\" en 1952, centrada en historia social.\nHill comezou a sentirse descontento pola falla de democracia no partido comunista. Non obstante, permaneceu nel, ao contrario que outros intelectuais, trala invasi\u00f3n sovi\u00e9tica de Hungr\u00eda en 1956. Finalmente abandonou o partido na primavera de 1957, cando un dos seus informes ao congreso do partido foi rexeitado.\nDespois de 1956, a carreira de Hill medrou. Os seus estudos eran amplamente co\u00f1ecidos e reco\u00f1ecidos. Foi tam\u00e9n o ano que publicou o seu primeiro libro acad\u00e9mico, \"Economic Problems of the Church from Archbishop Whitgift to the Long Parliament\". Estaba baseado no estudo de fontes impresas dispo\u00f1\u00edbeis na Bodleian Library e en traballos producidos por outros historiadores acad\u00e9micos mais que na investigaci\u00f3n de arquivos sobreviventes. En 1965 foi escollido Master do Balliol College. Mant\u00edvose no posto entre 1965 e 1978, cando se retirou e foi substitu\u00eddo por Anthony Kenny. Entre os seus alumnos en Balliol estivo Brian Manning, que continuou a desenvolver o co\u00f1ecemento da revoluci\u00f3n inglesa. En Oxford, tam\u00e9n foi membro s\u00e9nior na exclusiva Stubbs Society.\nMoitos dos estudos m\u00e1is destacados c\u00e9ntranse na historia inglesa do s\u00e9culo XVII. Os seus libros incl\u00faen \"Puritanism and Revolution\" (1958), \"Intellectual Origins of the English Revolution\" (1965 e revisado en 1996), \"The Century of Revolution\" (1961), \"AntiChrist in 17th-century England\" (1971) e \"The World Turned Upside Down\" (1972), entre outros.\nRetirouse de Balliol en 1978 cando aceptou un posto a tempo completo por dous anos na Open University. Continuou a dar clases dende a s\u00faa casa en Sibford Ferris, Oxfordshire.\nNos \u00faltimos anos sufriu alzh\u00e9imer e requir\u00eda coidado constante. Faleceu o 23 de febreiro de 2003 de atrofia cerebral nunha residencia de Chipping Norton, Oxfordshire.\nVida privada.\nHill casou con Inez Waugh (de solteira Bartlett) o 17 de xaneiro de 1944. Con vinte e tres anos, era a ex-esposa de Ian Anthony Waugh e filla dun oficial do ex\u00e9rcito, Gordon Bartlett. Xuntos tiveron unha filla, Fanny, que afogou mentres estaba de vacaci\u00f3ns en Espa\u00f1a en 1986. O matrimonio rompeuse logo de dez anos.\nA s\u00faa segunda esposa foi Bridget Irene Mason (de solteira Sutton), ex-esposa de Stephen Mason, colega historiador e comunista. Casaron o 2 de xaneiro de 1956. A s\u00faa primeira filla Kate faleceu nun accidente de tr\u00e1fico en 1957. Tiveron outros dous fillos, Andrew (nado en 1958) e Dinah (nada en 1960)."}
{"id": "485148", "revid": "72012", "url": "https://gl.wikipedia.org/wiki?curid=485148", "title": "Alice B. Toklas", "text": "Alice Babette Toklas, nada en San Francisco (California) o 30 de abril de 1877 e finada en Par\u00eds o 7 de marzo de 1967, foi a parella, compa\u00f1eira e confidente de Gertrude Stein.\nTraxectoria.\nPrimeiros anos.\nAlice B. Toklas naceu en San Francisco nunha familia polaca xud\u00eda de clase media. O seu av\u00f3 paterno era rabino, cuxo fillo Feivel (habitualmente co\u00f1ecido como Ferdinand) Toklas se mudara a San Francisco en 1863. En 1876, Ferdinand Toklas casou con Emelia Levinsky e tiveron dous fillos, Alice e o seu irm\u00e1n Clarence Ferdinand (1887-1924).\nEn 1890 a familia Toklas mudouse a Seattle, onde o seu pai era socio de Toklas, Singerman and Company. Toklas asistiu a escolas de Washington, inclu\u00eddo Mount Rainier Seminary, e durante un breve per\u00edodo estudou m\u00fasica na Universidade de Washington. Cando a s\u00faa nai enfermou, a familia volveu a San Francisco. A s\u00faa nai morreu en 1897, con 41 anos.\nRelaci\u00f3n con Gertrude Stein.\nCinco meses despois do devastador terremoto de San Francisco de 1906, Toklas deixou a cidade e marchou a Par\u00eds. Co\u00f1eceu a Stein en Par\u00eds o 8 de setembro de 1907, xusto o d\u00eda que chegou \u00e1 cidade. Xuntas formaron un grupo que atraeu a xeraci\u00f3n de expatriados norteamericanos, como Ernest Hemingway, Thornton Wilder e Sherwood Anderson, as\u00ed como pintores representativos do movemento de vangarda, como Picasso, Matisse e Braque.\nPara Stein, Toklas foi a s\u00faa confidente, amante, coci\u00f1eira, secretaria, musa, editora, cr\u00edtica e administradora, mais mant\u00edvose f\u00f3ra dos focos, vivindo baixo a sombra de Stein durante moitos anos ata que Stein publicou as s\u00faas memorias en 1933 baixo o t\u00edtulo \"The Autobiography of Alice B. Toklas\". Este converteuse no maior \u00e9xito de vendas de Stein. Ambas pasaron o resto das s\u00faas vidas xuntas, ata o pasamento de Stein.\nDespois de Stein.\nLogo da morte de Gertrude Stein en 1946, Toklas publicou o seu propio libro de memorias en 1954 nun volume que mestura episodios da s\u00faa vida con receitas, titulado \"The Alice B. Toklas Cookbook\". A receita m\u00e1is c\u00e9lebre que cont\u00e9n o libro (unha contribuci\u00f3n do seu amigo Brion Gysin) ch\u00e1mase \"Fudge de haxix\", e \u00e9 unha mestura de froitas, noces, especias e marihuana. Esta receita provocou que frecuentemente se chamase \"brownie de Alice B. Toklas\" os pasteis que se fan mesturando c\u00e1nnabis nos ingredientes.\nEste libro de receitas continuouse a editar dende que apareceu por primeira vez. A receita aparece na primeira edici\u00f3n e na edici\u00f3n brit\u00e1nica do libro, mais foi eliminada nas impresi\u00f3ns posteriores. En 1958 apareceu un segundo libro de receitas, mais Toklas non o consideraba como da s\u00faa autor\u00eda xa que o editor Poppy Cannon, da revista \"House Beautiful\", o editara e modificara considerablemente. Ademais destes libros, Toklas tam\u00e9n escribiu artigos para os diarios \"The New Republic\" e \"The New York Times\".\nEn 1963 publicou a s\u00faa autobiograf\u00eda, \"What Is Remembered\", que remata abruptamente coa morte de Gertrude Stein, asentando as\u00ed o feito de que Stein foi o amor da s\u00faa vida. Os seus anos de vellez foron dif\u00edciles debido \u00e1 deterioraci\u00f3n da s\u00faa sa\u00fade e aos problemas financeiros. Estes agrav\u00e1ronse polo feito de que os herdeiros de Stein lle quitaran as pinturas que lle deixara \u00e1 s\u00faa morte. M\u00e1is tarde, Toklas converteuse ao catolicismo.\nCando faleceu, Toklas ti\u00f1a 89 anos e foi enterrada no cemiterio do P\u00e8re-Lachaise en Par\u00eds. O seu nome foi gravado na parte posterior da tumba de Stein.\nLegado.\n\"I Love You, Alice B. Toklas\", filme protagonizado por Peter Sellers estreado en 1968, recibe o seu nome polos brownies de c\u00e1nnabis de Toklas, que te\u00f1en un papel significativo no argumento.\nO Alice B. Toklas LGBT Democratic Club \u00e9 unha organizaci\u00f3n pol\u00edtica fundada en San Francisco en 1971.\nSamuel Steward, que co\u00f1eceu a Toklas e Stein na d\u00e9cada de 1930, editou \"Dear Sammy: Letters from Gertrude Stein and Alice B. Toklas\" (1977), e tam\u00e9n escribiu d\u00faas novelas de misterio con Stein e Toklas como personaxes, \"Murder Is Murder Is Murder\" (1985) e \"The Caravaggio Shawl\" (1989).\nO San Francisco Board of Supervisors votou en 1989 renomear un bloque de Myrtle Street entre Polk Street e Van Ness Avenue en San Francisco como Alice B. Toklas Place, xa que Toklas naceu a un bloque de distancia de O'Farrell Street.\nToklas foi interpretada por Wilfrid Brambell no filme sueco de 1978 \"The Adventures of Picasso\", por Linda Hunt no filme de 1987 \"Waiting for the Moon\"; por Alice Dvor\u00e1kov\u00e1 na serie de televisi\u00f3n de 1993 \"The Young Indiana Jones Chronicles\" e por Th\u00e9r\u00e8se Bourou-Rubinsztein no filme de 2011 \"Midnight in Paris\"."}
{"id": "485149", "revid": "47401", "url": "https://gl.wikipedia.org/wiki?curid=485149", "title": "Margaret Anderson", "text": ""}
{"id": "485150", "revid": "1888", "url": "https://gl.wikipedia.org/wiki?curid=485150", "title": "Mart\u00edn Jos\u00e9 de Iriarte", "text": ""}
{"id": "485156", "revid": "27155", "url": "https://gl.wikipedia.org/wiki?curid=485156", "title": "Bungarus multicinctus", "text": "Bungarus multicinctus \u00e9 unha especie de serpe el\u00e1pida moi velenosa que se pode encontrar en gran parte do centro e sur da Rep\u00fablica Popular Chinesa, Taiw\u00e1n e zonas do sueste asi\u00e1tico. A especie foi descrita por primeira vez polo cient\u00edfico Edward Blyth en 1861. Esta especie ten d\u00faas subespecies, a nominal, \"Bungarus multicinctus multicinctus\", e \"Bungarus multicinctus wanghaotingi\". Vive principalmente en zonas de marisma e pantanosas, pero tam\u00e9n se pode encontrar noutros tipos de h\u00e1bitats.\nEtimolox\u00eda.\nTen o mesmo nome binomial que o que se lle puxo na descrici\u00f3n da especie que fixo o zo\u00f3logo e farmac\u00e9utico Edward Blyth en 1861, \"Bungarus multicinctus\". O nome do x\u00e9nero, \"Bungarus\", \u00e9 unha latinizaci\u00f3n da palabra da lingua telugu da India \"ba\u1e45g\u0101ru\", co que se denominaban al\u00ed este tipo de serpes. O nome espec\u00edfico, \"multicinctus\", deriva do lat\u00edn \"multi-\",derivado de \"multus\", 'moito', e \"cinctus\", participio pasado de \"cingere\", 'rodear en c\u00edrculo', como formando unha banda, polo que nome completo significa de moitas bandas.\nTaxonom\u00eda e evoluci\u00f3n.\nAs \"Bungarus\" pertencen \u00e1 familia Elapidae. O x\u00e9nero \u00e9 end\u00e9mico do continente asi\u00e1tico. Son morfoloxicamente moi semellantes, formando unha unidade moi cohesionada. O x\u00e9nero ten 12 ou 13 especies, que son morfoloxicamente distintas do x\u00e9nero \"Naja\" e dos afro-el\u00e1pidos segundo McDowell (1987). McDowell afirmou que \"a diversidade de especies maior est\u00e1 en \u00c1frica, pero as \"Bungarus\" e \"Ophiophagus\" asi\u00e1ticas son tan peculiares en anatom\u00eda que isto suxire unha diverxencia antiga\". Outros, inclu\u00edndo Slowinski, cr\u00edan que as \"Bungarus\", forman parte dun clado que se agrupa cun grupo no que est\u00e1n inclu\u00eddas a cobra real (\"Ophiophagus hannah\") e sorprendentemente as mambas africanas (\"Dendroaspis\") na \u00e1rbore filoxen\u00e9tica m\u00e1is parsimoniosa ou ben con \"Elapsoidea\" na \u00e1rbore de m\u00e1xima verosimilitude. Este resultado pon en cuesti\u00f3n a monofilia das \"naias\" e subli\u00f1a a incerteza de que haxa homolox\u00eda no comportamento de despregar as costelas na zona do pescozo das naias e mambas. As relaci\u00f3ns de \"Dendroaspis\", \"Ophiophagus\" e \"Bungarus\" difiren entre as an\u00e1lises de parsimonia e verosimilitude, o que indica que c\u00f3mpren m\u00e1is traballos para resolver as relaci\u00f3ns deste taxon tan problem\u00e1tico. Os descubrimentos de McDowell en canto ao grupo irm\u00e1n de \"Bungarus\" e a familia das serpes mari\u00f1as (\"Hydrophiinae\"), prop\u00f3n que as \"Bungarus\" poder\u00edan ser un clado permutable entre os el\u00e1pidos \"erectores palatinos\" e os hydrophiinae \"arrastradores palatinos\". Dous x\u00e9neros en particular dentro da subfamilia Hydrophiinae, apoian a hip\u00f3tese de McDowell. Eses dous x\u00e9neros son \"Salomonelaps\" e \"Loveridgelaps\" debido a moitas caracter\u00edsticas compartidas. Mao \"et al.\" (1983) mostraron que esta especie, \"Bungarus multicinctus\", era lixeiramente distinta dos outros membros do seu x\u00e9nero e era inmunoloxicamente m\u00e1is similar a \"Laticauda\", que son el\u00e1pidos terestres australianos, e \u00e1s verdadeiras serpes mari\u00f1as que a \"Elapsoidea sundevalli\", \"Naja naja\" ou d\u00faas especies de \"Micrurus\" (serpes de coral americanas). Minton (1981), Schwaner \"et al.\" e Cadle &amp; Gorman (1981) suxeriron ideas similares \u00e1s de Mao \"et al.\" (1983) base\u00e1ndose en datos inmunol\u00f3xicos. A especie \"Bungarus multicinctus\" era m\u00e1is similar aos el\u00e1pidos australianos \"Laticauda\" e \u00e1s verdadeiras serpes mari\u00f1as do que o era aos numerosos el\u00e1pidos cos que foi comparada.\nDescrici\u00f3n.\n\"B. multicinctus\" \u00e9 unha serpe de tama\u00f1o medio a grande, como media dunha lonxitude de 1 a 1,5\u00a0m, con loxitudes m\u00e1ximas de 1,85\u00a0m. O seu corpo \u00e9 m\u00e1is delgado e moderadamente comprimido. As escamas desta especie son lisas e brillantes, cunha clara crista vertebral. A cor da serpe \u00e9 de negra a azul escura-negra con aproximadamente de 21 a 30 bandas transversais brancas ou cor crema ao longo de toda a s\u00faa lonxitude pola parte superior. Os exemplares maiores que a media te\u00f1en m\u00e1is bandas. A cola \u00e9 curta e bicuda e tam\u00e9n \u00e9 negra con bandas transversais brancas alternadas en n\u00famero de 7 a 11. A barriga \u00e9 xeralmente branca, pero pode ser de cor branca cr\u00faa ou crema. A cabeza \u00e9 principalmente negra, \u00e9 ancha e de forma oval, pero plana e pouco diferenciada do corpo. Os ollos son pequenos e negros. As pupilas son tam\u00e9n negras, polo que \u00e9 dif\u00edcil diferencialas do resto dos ollos. Ten grandes orificios nasais. Os cairos son pequenos, fixados e localizados na parte anterior da mand\u00edbula superior. Os xoves desta especie xeralmente te\u00f1en manchas abrancazadas no lado inferior da cabeza.\nEscamas.\nAs escamas dorsais est\u00e1n dispostas en 15 ringleiras; as escamas ventrais son 200\u2013231 nos machos, 198\u2013227 nas femias; cola curta e apuntada; escamas subcaudais \u00fanicas (non divididas), 43\u201354 delas en machos, 37\u201355 en femias.\nDistribuci\u00f3n e h\u00e1bitat.\nEsta especie enc\u00f3ntrase en Taiw\u00e1n (inclu\u00edndo os arquip\u00e9lagos de Matsu e Kinmen), nas rexi\u00f3ns centrals e meridionais da Rep\u00fablica Popular Chinesa (nas provincias de Hainan, Anhui, Sichuan, Guangdong, Guangxi, Hunan, Hubei, Yunnan, Guizhou, Jiangxi, Zhejiang, e Fujian e na zona especial de Hong Kong), Myanmar, Laos, e norte de Vietnam. Pode encontrarse tam\u00e9n en Tailandia.\nA\u00ednda que pode encontrarse en alturas duns 1500\u00a0m, \u00e9 moito m\u00e1is com\u00fan atopalas en \u00e1reas baixas h\u00famidas e o m\u00e1is habitual \u00e9 observalas en zonas subtropicais, e nas rexi\u00f3ns de marisma ou pantanosas da s\u00faa \u00e1rea de distribuci\u00f3n. Tam\u00e9n se encontra frecuentemente en zonas de mato, bosques, campos agr\u00edcolas e mangleirais, a mi\u00fado preto da auga, como en r\u00edos, regatos, campos de arroz e canles. Pode tam\u00e9n encontrarse \u00e1s veces en aldeas e \u00e1reas suburbanas. Pode sobrevivir noutros h\u00e1bitats tam\u00e9n.\nComportamento e alimentaci\u00f3n.\n\u00c9 unha serpe nocturna e pode ter un comportamento m\u00e1is defensivo pola noite. Por\u00e9n, \u00e9 unha especie t\u00edmida e pl\u00e1cida. Polo d\u00eda ag\u00f3chase baixo pedras ou en buratos. Aparece desde abril e ret\u00edrase para hibernar en novembro. \u00c9 considerada m\u00e1is defensiva que a \"Bungarus fasciatus\" da India, e enr\u00f3scase e d\u00e1 moitas voltas se \u00e9 collida coas mans.\nA diferenza doutras especies de \"Bungarus\", que se alimentan principalmente doutras serpes, a \"B. multicinctus\" normalmente come peixes, pero tam\u00e9n depreda noutras especies de serpes, inclu\u00edndo membros da s\u00faa propia especie. Esta especie tam\u00e9n se alimenta de roedores, angu\u00edas, ras, e ocasionalmente lagartos.\nReproduci\u00f3n.\nHai unha informaci\u00f3n limitada sobre os seus h\u00e1bitos reprodutores. Como moitos el\u00e1pidos, \u00e9 unha especie ov\u00edpara. O apareamento ten lugar entre os meses de agosto e setembro. As femias xeralmente depositan de 3 a 15 ovos, a\u00ednda que poden chegar a po\u00f1er ata 20 ovos. Os ovos son depositados a finais de primavera ou inicios do ver\u00e1n, xeralmente no mes de xu\u00f1o. Os ovos normalmente fan eclosi\u00f3n mes e medio despois. As cr\u00edas sa\u00eddas do ovo miden uns 25\u00a0cm de lonxitude.\nVeleno e toxinas.\nO veleno de \"B. multicinctus\" consta de varias neurotoxinas pre- e postsin\u00e1pticas, chamadas bungarotoxinas (\u03b1-bungarotoxinas e \u03b2-bungarotoxinas, entre outras). En peso, case a metade do contido proteico do veleno est\u00e1 composto de \u03b2-bungarotoxinas.\nA cantidade de veleno que inxectan por trabada os esp\u00e9cimes das granxas de serpes \u00e9 duns 4,6\u00a0mg\u201419,4\u00a0mg. O veleno \u00e9 moi t\u00f3xico con valores de LD50 de 0,09\u00a0mg/kg a 0,108\u00a0mg/kg por v\u00eda subcut\u00e1nea, 0,113\u00a0mg/kg por v\u00eda intravenosa e 0,08\u00a0mg/kg por v\u00eda intraperitoneal en ratos. Baseado en varios estudos de LD50, esta especie est\u00e1 entre as serpes terrestres m\u00e1is velenosas do mundo.\nA \u03b1-bungarotoxina \u00e9 importante en estudos de histolox\u00eda neuromuscular, porque pode unirse irreversiblemente a receptores da uni\u00f3n neuromuscular e pode ser etiquetada con prote\u00ednas fluorescentes como a prote\u00edna fluorescente verde ou a tinguidura rodamina tetrametilrodamina isotiocianato.\nS\u00edntomas cl\u00ednicos.\nOs s\u00edntomas locais das v\u00edtimas mordidas por esta serpe normalmente non son nin un inchamento grave nin a dor, sen\u00f3n que as v\u00edtimas simplemente senten pro\u00eddos lixeiros e adormecemento. Os s\u00edntomas sist\u00e9micos aparecen, en xeral, dunha a seis horas despois da trabada. Os s\u00edntomas poden ser ptose palpebral bilateral (p\u00e9chanse as p\u00e1lpebras), diplop\u00eda (visi\u00f3n dobre), malestar no peito, dor xeral, debilidade nos membros, ataxia, glosolise, perda da voz, disfaxia, visi\u00f3n de t\u00fanel e dificultade para respirar. En caso dunha mordida grave, pode producirse a suspensi\u00f3n da respiraci\u00f3n con resultado de morte. Tam\u00e9n se pode producir hiponatremia, pero \u00e9 menos com\u00fan.\nAs taxas de mortalidade estimadas asociadas en trabadas non tratadas desta especie var\u00edan segundo os estudos entre 25-35% ata 70\u2013100%. Durante a guerra do Vietnam, os soldados americanos denominaban os esp\u00e9cimes desta especie \"Charlies de dous pasos\", na errada crenza de que o seu veleno era tan letal como para matar unha persoa despois de dar s\u00f3 dous pasos.\nA especie suscitou atenci\u00f3n mundial cando un individuo xove mordeu e matou o herpet\u00f3logo Joe Slowinski o 11 de setembro de 2001 en Myanmar, o cal morreu 29 horas despois de ser mordido."}
{"id": "485157", "revid": "85894", "url": "https://gl.wikipedia.org/wiki?curid=485157", "title": "Severino Bugallo Vali\u00f1as", "text": "Severino Bugallo Vali\u00f1as, nado en Cerdedo cara a 1892 e finado no mesmo concello en abril de 1981, foi un pol\u00edtico galego.\nTraxectoria.\nMembro do Centro Republicano Radical Socialista, foi designado candidato a Xunta municipal en maio de 1931, foi elixido concelleiro e foi tesoureiro do concello. Pertenceu \u00e1 Agupaci\u00f3n Socialista de Cerdedo, da que foi elixido contador da directiva en xaneiro de 1935. Co golpe de Estado do 18 de xullo de 1936 foi detido con Manuel Garrido, Jos\u00e9 Torres Paz e Jos\u00e9 Cortizo Gonz\u00e1lez e trasladado a Pontevedra. Salvou de ser asasinado grazas a intervenci\u00f3n do seu irm\u00e1n Vicente Bugallo, xefe da Falange de Soutelo de Montes, que conseguiu que algu\u00e9n o reclamara da Comandancia e o metera nunha fonda. En maio de 1938 foi multado polo gobernador civil de Pontevedra con 500 pesetas. Agochouse e fuxiu a Cuba, pasando despois aos Estados Unidos de Am\u00e9rica, de onde volveu \u00e1 zona leal coas Brigadas Internacionais. Ao final da guerra estivo destinado en Reus e Salou e dal\u00ed pasou a Francia sendo internado no Campo de concentraci\u00f3n de Argel\u00e8s. Fuxiu do campo e marchou a Bordeos para participar na resistencia contra os alem\u00e1ns. Detido en 1941, foi deportado. Estivo preso durante catro anos no Campo de concentraci\u00f3n de Villaverde (Madrid), nas cocheiras de Vigo e na factor\u00eda de Barreas.\nVida persoal.\nCasou con Jovita Garc\u00eda Dapena."}
{"id": "485158", "revid": "126617", "url": "https://gl.wikipedia.org/wiki?curid=485158", "title": "Trent Alexander-Arnold", "text": "Trent John Alexander-Arnold, nado o 7 de outubro de 1998 en Liverpool, \u00e9 un futbolista ingl\u00e9s. Xoga de lateral dereito e o seu actual club \u00e9 o Liverpool FC da Premier League inglesa.\nTraxectoria.\nFormado nas categor\u00edas inferiores do Liverpool FC, debutou co primeiro equipo O 25 de outubro de 2016, na vitoria por 2-1 contra o Tottenham Hotspur, na cuarta rolda da EFL Cup. Debutou na Premier League o 14 de decembro de 2016, sa\u00edndo dende o banco na vitoria por 3-0 contra o Middlesbrough.\nPalmar\u00e9s.\nLiverpool"}
{"id": "485163", "revid": "89787", "url": "https://gl.wikipedia.org/wiki?curid=485163", "title": "Krai de Kamchatka", "text": "O krai de Kamchatka \u00e9 un dos nove krais de Rusia, un tipo de suxeito federal cuxo centro administrativo \u00e9 a cidade de Petropavlovsk-Kamchatsky. A superficie do territorio \u00e9 de 472.300\u00a0km\u00b2 e a poboaci\u00f3n era de 322.079 en 2010."}
{"id": "485170", "revid": "5863", "url": "https://gl.wikipedia.org/wiki?curid=485170", "title": "Francesca L\u00f3pez d'a Silva", "text": ""}
{"id": "485172", "revid": "75491", "url": "https://gl.wikipedia.org/wiki?curid=485172", "title": "Thorgan Hazard", "text": "Thorgan Ganael Francis Hazard, nado o 29 de marzo de 1993 en La Louvi\u00e8re, \u00e9 un futbolista belga. Pode xogar de mediapunta ou extremo e o seu actual club \u00e9 o Borussia Dortmund da Bundesliga. \u00c9 o irm\u00e1n m\u00e1is novo de Eden Hazard, e o irm\u00e1n m\u00e1is vello de Kylian Hazard.\nTraxectoria.\nHazard comezou a s\u00faa traxectoria profesional no RC Lens da Ligue 1 francesa, e en 2012 asinou co Chelsea FC, seguindo os pasos do seu irm\u00e1n m\u00e1is vello Eden. Durante a s\u00faa etapa en Londres, non chegou a disputar ning\u00fan partido oficial co Chelsea, xa que foi cedido d\u00faas tempadas \u00f3 SV Zulte Waregem belga, e unha \u00f3 Borussia M\u00f6nchengladbach. En febreiro de 2015, Hazard asinou co M\u00f6nchengladbach un contrato por cinco anos.\nO 22 de maio de 2019, Hazard fichou polo Borussia Dortmund a cambio de 25.5 mill\u00f3ns de euros. O xogador belga asinou un contrato de cinco anos co equipo alem\u00e1n."}
{"id": "485173", "revid": "98629", "url": "https://gl.wikipedia.org/wiki?curid=485173", "title": "Hydrophiinae", "text": "Os Hydrophiinae, xeralmente chamados serpes mari\u00f1as, son unha subfamilia de serpes velenosas el\u00e1pidas, que habitan ambientes mari\u00f1os durante toda a s\u00faa vida e mesmo se reproducen ovoviviparamente na auga (menos un x\u00e9nero que ten que po\u00f1er ovos en terra). Anteriormente estaban clasificadas nunha familia propia, pero actualmente consid\u00e9ranse dentro dos el\u00e1pidos, a\u00ednda que a s\u00faa taxonom\u00eda non est\u00e1 de todo clara. As Hydrophiinae, sensu lato, comprenden todas as serpes mari\u00f1as e este \u00e9 o sentido que se lles dar\u00e1 neste artigo, pero nalgunhas clasificaci\u00f3ns sep\u00e1rase o x\u00e9nero \"Laticauda\" nunha subfamilia \u00e1 parte. A maior\u00eda das serpes mari\u00f1as est\u00e1n adaptadas a unha vida completamente acu\u00e1tica e son incapaces de moverse en terra, ag\u00e1s no caso das especies do x\u00e9nero \"Laticauda\", que poden realizar movementos limitados en terra. Outros grupos distintos de serpes doutras familias que poden vivir en augas salobres ou mesmo mari\u00f1as non est\u00e1n tan adaptadas \u00e1 vida acu\u00e1tica e deben considerarse serpes terrestres. As Hydrophiinae enc\u00f3ntranse en augas costeiras c\u00e1lidas do oc\u00e9ano \u00cdndico e do Pac\u00edfico e parece que a maior\u00eda est\u00e1n estreitamente relacionadas con serpes terrestres velenosas de Australia.\nTodas as serpes mari\u00f1as te\u00f1en colas con forma de remo e moitas te\u00f1en todo o corpo aplanado lateralmente, o que lles d\u00e1 unha aparencia de angu\u00eda. A diferenza dos peixes, non te\u00f1en branquias e deben subir regularmente \u00e1 superficie para respirar aire como calquera r\u00e9ptil. Xunto con mam\u00edferos como as baleas, est\u00e1n entre os vertebrados m\u00e1is completamente acu\u00e1ticos que respiran aire. Neste grupo hai especies que te\u00f1en alg\u00fans dos velenos m\u00e1is potentes co\u00f1ecidos entre as serpes. Por\u00e9n, algunhas son mansas e s\u00f3 morden cando son provocadas, pero tam\u00e9n hai outras moito m\u00e1is agresivas. Actualmente, hai descritos 17\u00a0x\u00e9neros de serpes mari\u00f1as, que comprenden 69 especies.\nDescrici\u00f3n.\nA maior\u00eda dos adultos das especies de serpes de mar medran entre os 120 e os 150\u00a0cm de lonxitude, e a m\u00e1is longa, \"Hydrophis spiralis\", acada un m\u00e1ximo de 3\u00a0m. Te\u00f1en ollos relativamente pequenos con pupilas redondas e a maior\u00eda te\u00f1en os orificios nasais localizados en posisic\u00f3n dorsal. Os seus cranios non difiren significativamente dos t\u00edpicos dos el\u00e1pidos terrestres, a\u00ednda que a s\u00faa dentici\u00f3n \u00e9 relativamente primitiva con cairos curtos e, coa excepci\u00f3n de \"Emydocephalus\", con 18 dentes m\u00e1is pequenos detr\u00e1s deles na maxila.\nA maior\u00eda das serpes mari\u00f1as son completamente acu\u00e1ticas e adapt\u00e1onse ao ambinete mari\u00f1o de moitas maneiras, a m\u00e1is caracter\u00edstica das cales \u00e9 ter unha cola con forma de remo que mellora a s\u00faa capacidade natatoria. Os corpos de moitas especies, en graos variados, est\u00e1n comprimidos lateralmente, especialmente nas especies pel\u00e1xicas. Isto a mi\u00fado causou que as escamas ventrais se reducisen en tama\u00f1o, mesmo ata ser dif\u00edcil distinguilas das escamas adxacentes. A s\u00faa practicamente ausencia de escamas ventrais significa que son virtualmente incapaces de moverse en terra, pero como a maior\u00eda viven o seu ciclo vital completo no mar, non te\u00f1en a necesidade de sa\u00edr da auga.\nO \u00fanico x\u00e9nero que conservou escamas ventrais grandes \u00e9 \"Laticauda\", que comprende cinco especies. Estas serpes son consideradas m\u00e1is primitivas, xa que pasan moito tempo en terra, onde as s\u00faas escamas ventrais lles dan suficiente agarre para a locomoci\u00f3n. As especies de \"Laticauda\" son tam\u00e9n as \u00fanicas serpes mari\u00f1as que te\u00f1en escamas internasais, \u00e9 dicir, os seus orificios nasais non est\u00e1n situados dorsalmente.\nComo a lingua dunha serpe pode realizar a s\u00faa funci\u00f3n olfactoria m\u00e1is doadamente baixo a auga, a s\u00faa acci\u00f3n \u00e9 curta comprada coa das especies de serpes terrestres, que a sacan e moven m\u00e1is. Nas especies mari\u00f1as s\u00f3 saen da boca os extremos bifurcados da lingua por unha amosega dividida situada no medio da escama rostral. Os orificios nasais te\u00f1en valvas que consisten nun tecido esponxoso especializado que evita que entre a auga, e a traquea pode ser levantada ata a abertura do conduto nasal no ceo da boca. Esta \u00e9 unha importante adaptaci\u00f3n para un animal que debe ir \u00e1 superficie para respirar, pero as\u00ed pode manter a cabeza parcialmente mergullada ao facelo. O pulm\u00f3n f\u00edxose moi grande e est\u00e9ndese por case toda a lonxitude do corpo, a\u00ednda que a porci\u00f3n traseira se cre que se desenvolveu para axudar \u00e1 flotabilidade en vez de para o intercambio de gases. O seu estendido pulm\u00f3n posiblemente serve tam\u00e9n para almacenar aire para as inmersi\u00f3ns.\nA maior\u00eda das especies de serpes mari\u00f1as poden respirar tam\u00e9n pola pel. Isto \u00e9 algo raro nos r\u00e9ptiles, porque a s\u00faa pel \u00e9 grosa e escamosa, pero experimentos feitos coa serpe mari\u00f1a \"Hydrophis platurus\" (unha especie pel\u00e1xica, tam\u00e9n chamada \"Pelamis platurus\"), indican que esta especie pode satisfacer un 25% das s\u00faas necesidades de ox\u00edxeno por v\u00eda cut\u00e1nea, o cal lle permite facer inmersi\u00f3ns m\u00e1is prolongadas.\nIgual que outros animais terrestres que se adaptaron \u00e1 vida no mar, as serpes mari\u00f1as inxiren cosiderablemente m\u00e1is sal que os seus parentes terrestres a trav\u00e9s da s\u00faa dieta e cando tragan inadvertidamente auga de mar. Isto significa que nelas tiveron que evolucionar mecanismos m\u00e1is efectivos para regular a concentraci\u00f3n de sal no sangue. Nas serpes mari\u00f1as as gl\u00e1ndulas sublinguais posteriores, localizadas debaixo e arredor da va\u00ed\u00f1a da lingua, evolucionaron para permitirlles expulsar sal coa acci\u00f3n da s\u00faa lingua.\nA disposici\u00f3n das escamas entre as serpes mari\u00f1as \u00e9 moi variable. A diferenza das especies terrestres, que te\u00f1en escamas imbricadas para protexerse da abrasi\u00f3n, as escamas da maior\u00eda das serpes mari\u00f1as pel\u00e1xicas non se solapan. As especies que viven en arrecifes, como \"Aipysurus\", si te\u00f1en escamas imbricadas para protexerse do afiado coral. As escamas poden ser lisas, con quilla, espi\u00f1entas ou granulares; estas \u00faltimas a mi\u00fado parecen con verrugas. \"Hydrophis platurus\" ten escamas corporais que son como \"pinzas\", mentres que as da s\u00faa cola son placas hexagonais xustapostas.\nCapacidades sensoriais.\nA visi\u00f3n, quimiorrecepci\u00f3n (sacando a linga), e a audici\u00f3n son importantes sentidos para as serpes terrestres, mais estes est\u00edmulos quedan moi distorsionados na auga. A mala visibilidade, diluci\u00f3n quimica e limitaci\u00f3n das vibraci\u00f3ns que chegan polo chan baixo a auga suxire que as serpes mari\u00f1as poden ter habilidades sensoriais especiais que compensan a s\u00faa falta relativa doutras pistas sensoriais.\nS\u00e1bese moi pouco sobre a visi\u00f3n das serpes mari\u00f1as. Un estudo dos fotorreceptores retinianos de \"Lapemis curtus\" e \"Acalyptophis peronii\" atopou tres clases de pigmentos visuais todos eles en conos. Malia a ausencia de bast\u00f3ns nos ollos das serpes mari\u00f1as, Simeos et al. atoparon que os xenes de bast\u00f3ns (\"rh1\") a\u00ednda se expresaban nelas, o que indica que nas serpes ari\u00f1as alg\u00fans dos conos poden transmutarse en bast\u00f3ns. Por\u00e9n, as observaci\u00f3n de comportamento indican que a visi\u00f3n ten un papel limitado na capura de presas e selecci\u00f3n de parella, pero os sons (\u00e9 dicir, as vibraci\u00f3ns) e a quimiorrecepci\u00f3n poden ser importantes. Un estudo identificou pequenos \u00f3rganos sensoriais na cabeza de \"Lapemis curtus\" similares aos mecanorreceptores dos alig\u00e1tores e as serpes acu\u00e1ticas \"Acrochodus\" que se utilizan para percibir o movemento das s\u00faas presas peixes. Westhoff et al. rexistraron respostas cerebrais auditivas \u00e1 vibraci\u00f3n baixo a auga en \"Lapemis curtus\", as cales son suficientemente sensibles como para detectar o movemento da presa, pero non son tan sensibles como os sistemas de li\u00f1a lateral dos peixes. De xeito similar, a visi\u00f3n parece ter unha importancia limitada para atopar parella. Shine experimentou aplicando secreci\u00f3ns da pel (feromonas) a obxectos parecidos a serpes para ver se o macho de \"Emydocephalus annulatus\" era atra\u00eddo polas feromonas femininas e atopou que, a\u00ednda que a visi\u00f3n pode ser \u00fatil a curta distancia (&lt;1 m), as feromonas son m\u00e1is importantes unha vez que o macho est\u00e1 en contacto f\u00edsico co obxecto.\nA serpe mai\u00f1a oliva, \"Aipysurus laevis,\" ten fotorreceptores na pel da s\u00faa cola, que lle permiten detectar a luz e presumiblemente asegurarse de que est\u00e1 completamente escondida, inclu\u00edndo a s\u00faa cola, dentro dos buratos que forma o coral, durante o d\u00eda. A\u00ednda que non se probou con outras especies, \"A. laevis\" posiblemente non \u00e9 a \u00fanica das serpes mari\u00f1as que se comporta as\u00ed.\nProp\u00faxose que te\u00f1en outros sentidos \u00fanicos, como a recepci\u00f3n electromagn\u00e9tica e a detecci\u00f3n da presi\u00f3n, mais a\u00ednda non se realizaron os estudos cient\u00edficos para comprobar estes sentidos.\nDistribuci\u00f3n e h\u00e1bitat.\nAs serpes mari\u00f1as est\u00e1n fundamentalemnte confinadas \u00e1s augas c\u00e1lidas tropicais do oc\u00e9ano \u00cdndico e o oeste do Pac\u00edfico, e s\u00f3 unhas poucas especies se atopan m\u00e1is lonxe en Ocean\u00eda. A distribuci\u00f3n xeogr\u00e1fica dunha especie, 'Hyhrophis platurus' (tam\u00e9n chamada \"Pelamis platurus\"), \u00e9 a m\u00e1is ampla de calquera r\u00e9ptil coa excepci\u00f3n das tartarugas mari\u00f1as. Est\u00e9ndese desde a costa leste de \u00c1frica, desde Xibuti no norte ata Cidade do Cabo no sur, e a trav\u00e9s dos oc\u00e9anos \u00cdndico e Pac\u00edfico, chegando polo sur ata as costas de Nova Zelandia, e cara ao oeste ata as costas occidentais das Am\u00e9ricas, onde se estende desde o norte do Per\u00fa polo sur (inclu\u00edndo as illas Gal\u00e1pagos) ao Golfo de California polo norte. Atop\u00e1ronse exemplares illados m\u00e1is ao norte, en San Diego e Oxnard nos Estados Unidos.\nNon hai serpes mari\u00f1as no oc\u00e9ano Atl\u00e1ntico. Posiblemente \"hydrophis platurus\" chegar\u00eda tam\u00e9n ao Atl\u00e1ntico se non fose polas correntes fr\u00edas da costa de Namibia e oeste de Sur\u00e1frica que lle impiden pasar ao sueste do Atl\u00e1ntico, nin pasar ao sur de 5\u00b0 de latitude ao longo da costa oeste de Suram\u00e9rica, por onde pasan correntes de augas fr\u00edas. As serpes mari\u00f1as non se encontran no mar Vermello, probablemente debido \u00e1 s\u00faa alta salinidade, polo que non existe o perigo de que crucen o canal de Suez cara ao Mediterr\u00e1neo. A falta de salinidade no canal de Panam\u00e1 se cre que \u00e9 a raz\u00f3n que non pasase ao Caribe.\nA pesar das s\u00faas adaptaci\u00f3ns \u00e1 vida mari\u00f1a, a maior\u00eda das serpes mari\u00f1as prefiren augas pouco profundas preto da costa, arredor de illas e especialmente augas algo abrigadas, as\u00ed como preto de estuarios. Poden remontar r\u00edos e rexistr\u00e1ronse augas arriba a 160\u00a0km do mar. Outras, como \"H. platurus\", son pel\u00e1xicas e enc\u00f3ntranse nas li\u00f1as de deriva do mar, e en manchas de residuos flotantes tra\u00eddos polas correntes superficiais. Algunhas serpes mari\u00f1as habitan mangleirais e h\u00e1bitats salobres similares, e encontr\u00e1ronse d\u00faas formas de auga doce en zona terrestre: \"Hydrophis semperi\", que vive no lago Taal en Filipinas e \"Laticauda crockeri\" no lago Te Nggano na illa Rennell do arquip\u00e9lago das Salom\u00f3n.\nComportamento.\nAs serpes mari\u00f1as xeralmente son reticentes a morder, e son normalmente consideradas como de temperamento tranquilo, a\u00ednda que isto pode variar entre individuos. Algunhas especies, como \"H. platurus\", que se alimentan simplemente succionando as s\u00faas presas, \u00e9 m\u00e1is probable que mordan cando as provocan porque parecen usar o seu veleno m\u00e1is para a s\u00faa defensa que para a caza. Outras, como \"Laticauda\" spp., usan o veleno para inmobilizar as presas. As serpes mari\u00f1as son a mi\u00fado manipuladas sen temor polos pescadores locais que as desenredan das redes e as guindan de novo ao mar coll\u00e9ndoas coas mans, e normalmente non lles morden. As especies das que se informou que son \u00e1is agresivas son \"Aipysurus laevis\", \"Astrotia stokesii\", \"Enhydrina schistosa\", \"Enhydrina zweifeli\" e \"Hydrophis ornatus\".\nEn terra, os seus movementos son moi err\u00e1ticos. Arr\u00e1stranse torpemente nesas situaci\u00f3ns e poden ser bastante agresivas, tratando de trabar a calquera cousa que se mova, a\u00ednda que son incapaces de enroscarse e lanzar trabadas ao xeito de serpes terrestres.\nAs serpes mari\u00f1as parecen ser activas tanto de d\u00eda coma de noite. Pola ma\u00f1\u00e1 e \u00e1s veces pola tarde, poden verse na superficie tomando o sol, e merg\u00fallanse cando son molestadas. Observ\u00e1ronse nadando a profundidades duns 90\u00a0m e poden permanecer mergulladas durante unhas poucas horas, posiblemente dependendo da temperatura e grao de actividade.\n\u00c1s veces poden verse xuntas en enormes cantidades. Por exemplo, en 1932, un barco no estreito de Malacca, na costa de Malaisia, informou do avistamento de \"mill\u00f3ns\" de \"Astrotia stokesii\", un parente de \"Hydrophis platurus\"; este grupo de serpes formaba unha banda de serpes de 100\u00a0km de longo e 3\u00a0m de largo. A causa deste fen\u00f3meno \u00e9 desco\u00f1ecida, a\u00ednda que probablemente se debe \u00e1 reproduci\u00f3n. Poden \u00e1s veces verse nadando en bancos de varias ducias e moitos esp\u00e9cimes mortos foron atopados en praias despois dos tif\u00f3ns.\nEcolox\u00eda.\nAlim\u00e9ntanse de peixes pequenos e ocasionalmente de polbos xoves. A mi\u00fado est\u00e1n asociados cos percebes \"Platylepas ophiophila\", que viven pegados \u00e1 s\u00faa pel.\nReproduci\u00f3n.\nAg\u00e1s un \u00fanico x\u00e9nero, todos os demais son ovoviv\u00edparos; as cr\u00edas nacen vivas na auga, onde pasar\u00e1n o resto das s\u00faas vidas. Nalgunhas especies, as cr\u00edas son bastante grandes, de ata a metade de longas que as s\u00faas nais. A \u00fanica excepci\u00f3n \u00e9 o x\u00e9nero \"Laticauda\", que \u00e9 ov\u00edparo; as s\u00faas cinco especies van a terra a po\u00f1er al\u00ed os ovos.\nVeleno.\nIgual que todos os seus parentes da familia Elapidae, a maior\u00eda das serpes mari\u00f1as son moi velenosas; por\u00e9n, cando se produce unha trabada, a inxecci\u00f3n de veleno \u00e9 rara, polo que os s\u00edntomas de envelenamento parecen triviais ou son inexistentes. Por exemplo, na zona de Costa Rica \"Hydrophis platurus\" (tam\u00e9n chamada \"Pelamis platurus\") ten un veleno m\u00e1is potente que o de calquera especie terrestre dese pa\u00eds base\u00e1ndose no LD50, pero malia a s\u00faa abundancia nas augas da costa oeste, informouse de poucas mortes humanas por esta causa. A morte dun pescador de arrastreiro en augas australianas en 2018 foi a primeira morte rexistrada nesa rexi\u00f3n desde que un pescador de perlas morrera en 1935.\nAs trabadas nas cales se produce envelenamento son xeralmente indoloras e pode que nin se noten cando se produce o contacto. Os dentes poden permanecer na ferida. Xeralmente, hai pouco ou ning\u00fan inchamento, e raramente o hai preto dos ganglios linf\u00e1ticos afectados. Os s\u00edntomas m\u00e1is importantes son rabdomi\u00f3lise (r\u00e1pida degradaci\u00f3n do tecido muscular esquel\u00e9tico) e par\u00e1lise. Os s\u00edntomas iniciais son dor de cabeza, torpeza da lingua, sede, suor e v\u00f3mitos. O veleno act\u00faa moi lentamente e os s\u00edntomas aparecen desde 30\u00a0minutos despois da trabada como pouco, ata varias horas despois, e incl\u00faen dor xeneralizada, rixidez e debilidade muscular por todo o corpo. O estiramento pasivo dos m\u00fasculos \u00e9 tam\u00e9n doloroso e \u00e9 com\u00fan o trismo, similar ao que se presenta no t\u00e9tano. Isto vai seguido dos s\u00edntomas t\u00edpicos doutros envelenamentos causados por outros el\u00e1pidos: unha progresiva par\u00e1lise flacida, que empeza con ptose palpebral (c\u00e9rranse as p\u00e1lpebras) e par\u00e1lise dos m\u00fasculos voluntarios. A par\u00e1lise dos m\u00fasculos que interve\u00f1en na degluci\u00f3n e respiraci\u00f3n pode ser mortal.\nTaxonom\u00eda.\nAs serpes mari\u00f1as foron inicialmente consideradas un grupo unificado e unha familia separada, a Hydrophiidae, que posteriormente quedou conformada por d\u00faas subfamilias: Hydrophiinae, ou serpes mari\u00f1as verdadeiras/acu\u00e1ticas (agora con 16\u00a0x\u00e9neros e 57\u00a0especies), e as m\u00e1is primitivas Laticaudinae (un x\u00e9nero, \"Laticauda\", con cinco especies, ou oito nalgunhas clasificaci\u00f3ns). Finalmente, cando quedou claro o estreitamente relacionadas que est\u00e1n cos el\u00e1pidos, a situaci\u00f3n taxon\u00f3mica f\u00edxose menos definida. Alg\u00fans taxonomistas responderon movendo as serpes mari\u00f1as \u00e1 familia Elapidae, creando as subfamilias Elapinae, Hydrophiinae e Laticaudinae, a\u00ednda que esta \u00faltima subfamilia pode ser omitida se \"Laticauda\" se incl\u00fae dentro de Hydrophiinae (este \u00e9 o tratamento que se lles deu neste artigo). Ning\u00fan foi quen de dilucidar convincentemente as relaci\u00f3ns filoxen\u00e9ticas entre os varios subgrupos de el\u00e1pidos, e a situaci\u00f3n non est\u00e1 a\u00ednda clara. Por tanto, outros optaron ou ben por continuar traballando coa clasificaci\u00f3n tradicional m\u00e1is vella, por raz\u00f3ns puramente pr\u00e1cticas, ou ben pasaron todos os x\u00e9neros \u00e1 familia Elapidae, pero sen facer subdivisi\u00f3ns taxon\u00f3micas, para reflectir que queda moito traballo a\u00ednda por facer para aclarar a situaci\u00f3n.\n\"*) Non se incl\u00fae a subespecie nominal.\"\nEstudos moleculares.\nOs estudos de datos moleculares indican que os tres x\u00e9neros monot\u00edpicos semiacuaticos de el\u00e1pidos (\"Ephalophis\", \"Parahydrophis\" e \"Hydrelaps\") son li\u00f1axes que diverxeron cedo. O grupo de \"Aipysurus\" \u00e9 monofil\u00e9tico: os especialistas en comer ovos forman li\u00f1axes separadas que tam\u00e9n diverxeron cedo. Os Hydrophiini compartiron un antepasado com\u00fan hai uns 6 mill\u00f3ns de anos, e a maior\u00eda das li\u00f1axes actuais diversific\u00e1ronse nos \u00faltimos 3,5 mill\u00f3ns de anos. O grupo de \"Hydrophis\" compartiu un \u00faltimo antepasado com\u00fan hai uns 1,5\u20133,0 mill\u00f3ns de anos.\nCatividade.\nNo mellor dos casos, as serpes mari\u00f1as son dif\u00edciles de manter en catividade. Ditmars (1933) describiunas como cativos nerviosos e delicados que xeralmente rexeitan comer, preferindo esconderse no recuncho m\u00e1is escuro do acuario. Uns 50\u00a0anos despois, Mehrtens (1987) escribiu que, a\u00ednda que raramente se exhiben nos parques zool\u00f3xicos occidentais, algunhas especies eran exhibidas regularmente nos acuarios xaponeses. A dispo\u00f1ibilidade de comida axeitada limita o n\u00famero de especies que se poden manter en catividade, xa que algunhas te\u00f1en dietas demasiado especializadas. Ademais, algunhas especies parecen intolerantes a ser collidas coas mans ou mesmo quitadas da auga. En canto aos seus requirimentos en catividade, as especies de \"Laticauda\" necesitan poder sa\u00edr a augas que te\u00f1an unha tempertura duns 29\u00a0\u00b0C, e ademais dispo\u00f1er dalg\u00fan refuxio submerxido. Ente as especies que se apa\u00f1an relativamente ben en catividade est\u00e1 \"Hydrophis cyanocinctus\", que se alimenta de peixes, especialmente angu\u00edas. \"Hydrophis platurus\" (ou \"Pelamis platurus\") tam\u00e9n se adapta ben \u00e1 catividade, e acepta pequenos peixes, inclu\u00edndo a carpa vermella. Por\u00e9n, debe terse coidado de conservalas en acuarios redondos ou ovais, ou en acuarios retangulares pero coas esquinas ben redondeadas, para impedir que as serpes danen os seus foci\u00f1os ao golpearse ao nadar contra as paredes do acuario.\nStatus de conservaci\u00f3n.\nA maior\u00eda das serpes mari\u00f1as non est\u00e1n nas listas de animais protexidos da CITES, pero unha especie, \"Laticauda crockeri\", est\u00e1 clasificada como vulnerable. Varias especies de \"Aipysurus\" te\u00f1en un status de conservaci\u00f3n de \"maior preocupaci\u00f3n\", a especie de Timor \"A. fuscus\" est\u00e1 en perigo e outras d\u00faas que se encontran nos mares do norte de Australia, \"A. foliosquama\" e \"A. apraefrontalis\", est\u00e1n clasificadas como \"en perigo cr\u00edtico\" segundo a Lista Vermella de especies en perigo da IUCN."}
{"id": "485174", "revid": "27155", "url": "https://gl.wikipedia.org/wiki?curid=485174", "title": "Serpe mari\u00f1a", "text": ""}
{"id": "485176", "revid": "89787", "url": "https://gl.wikipedia.org/wiki?curid=485176", "title": "Youri Tielemans", "text": "Youri Marion A. Tielemans, nado o 7 de maio de 1997 en Sint-Pieters-Leeuw, \u00e9 un futbolista belga. Xoga de centrocampista e o seu actual club \u00e9 o Leicester City FC da Premier League inglesa.\nTraxectoria.\nEn xullo de 2013 fixo o seu debut coma profesional no RSC Anderlecht belga, na derrota por 2-3 contra o KSC Lokeren na primeira xornada de liga. O 2 de outubro de 2013 converteuse no xogador belga m\u00e1is novo en debutar na Liga de Campi\u00f3ns da UEFA, sa\u00edndo coma titular contra o Olympiacos FC \u00e1 idade de 16 anos e 148 d\u00edas.\nO 24 de maio de 2017, Tielemans fichou polo AS Monaco da Ligue 1 francesa a cambio de 25 mill\u00f3ns de euros, asinando un contrato por cinco anos.\nO 31 de xaneiro de 2019, Tielemans foi cedido \u00f3 Leicester City FC da Premier League inglesa ata o remate da tempada. O 8 de xullo de 2019, Tielemans asinou un contrato de catro anos co Leicester City, tras pagar o club ingl\u00e9s 40 mill\u00f3ns de euros \u00f3 Monaco."}
{"id": "485177", "revid": "27155", "url": "https://gl.wikipedia.org/wiki?curid=485177", "title": "Serpes mari\u00f1as", "text": ""}
{"id": "485178", "revid": "22795", "url": "https://gl.wikipedia.org/wiki?curid=485178", "title": "Pect\u00ednidos (hom\u00f3nimos)", "text": "Pect\u00ednidos pode referirse a:"}
{"id": "485179", "revid": "29398", "url": "https://gl.wikipedia.org/wiki?curid=485179", "title": "Curro Torres", "text": "Crist\u00f3bal Emilio Torres Ruiz, m\u00e1is co\u00f1ecido como Curro Torres, nado en Ahlen (Renania do Norte-Westfalia, Alema\u00f1a Occidental) o 27 de decembro de 1976, \u00e9 un exfutbolista e actual adestrador de f\u00fatbol espa\u00f1ol. Xogaba de lateral dereito.\nTraxectoria.\nAdestrador.\nO 27 de decembro de 2019, Torres foi anunciado coma o novo adestrador do CD Lugo da Segunda Divisi\u00f3n. O 29 de xu\u00f1o de 2020, anunciouse a s\u00faa destituci\u00f3n."}
{"id": "485180", "revid": "88215", "url": "https://gl.wikipedia.org/wiki?curid=485180", "title": "Julian Brandt", "text": "Julian Brandt, nado o 2 de maio de 1996 en Bremen, \u00e9 un futbolista alem\u00e1n. Xoga de mediapunta ou extremo e o seu actual club \u00e9 o Borussia Dortmund da Bundesliga alem\u00e1.\nTraxectoria.\nEn xaneiro de 2014, Brandt chegou \u00f3 Bayer 04 Leverkusen procedente das categor\u00edas inferiores do VfL Wolfsburg, a cambio de 350.000 euros, e asinou un contrato por cinco anos. Debutou coma profesional o 15 de febreiro de 2014 nun partido da Bundesliga contra o Schalke 04.\nO 22 de maio de 2019, Brandt fichou polo Borussia Dortmund a cambio de 25 mill\u00f3ns de euros."}
{"id": "485181", "revid": "839", "url": "https://gl.wikipedia.org/wiki?curid=485181", "title": "Akiva ben Iosef", "text": "Akiva ben Iosef (en ), nado en Lod (Xudea) arredor de 50 e finado en Cesarea o 135, tam\u00e9n co\u00f1ecido como Rabbi Akiva (en ), foi un estudoso e sabio xudeu, un \"tanna\", da \u00faltima parte do primeiro s\u00e9culo e comezos do segundo. Rabbi Akiva foi un contribuidor l\u00edder ao \"Mishnah\" e ao Midrash halakha. Tam\u00e9n \u00e9 reco\u00f1ecido en ocasi\u00f3ns pola redacci\u00f3n da versi\u00f3n de Abraham de \"Sefer Yetzirah\", un dos textos centrais do misticismo xudeu. O Talmud ref\u00edrese a el como \"Rosh la-Hakhamim\" \"Xefe dos Sabios\". Foi executado polos romanos como consecuencia da revolta de Bar Kokhba.\nTraxectoria.\nCar\u00e9cese de datos hist\u00f3ricos seguros de Rabbi Akiva, al\u00e9n do rico material dado por fontes rab\u00ednicas, fundamentalmente no Talmud. Akiva ben Iosef (escrito \u05e2\u05e7\u05d9\u05d1\u05d0 no Talmud de Babilonia \u2014Babli\u2014, \u05e2\u05e7\u05d9\u05d1\u05d4 no Talmud de Xerusal\u00e9n \u2014Xer.\u2014, e tam\u00e9n como \u05e2\u05e7\u05d1\u05d9\u05d4), normalmente chamado simplemente Akiva, prov\u00e9n dunha familia m\u00e1is ben humilde. Un malentendido na comprensi\u00f3n do voc\u00e1bulo \"Zekut Abot\", unido a unha tradici\u00f3n relativa a S\u00edsara, capit\u00e1n do ex\u00e9rcito de Hazor, \u00e9 a fonte doutra tradici\u00f3n que fai a Akiva descendente de S\u00edsara. Segundo o Talmud o seu pai foi un pros\u00e9lito chamado Iosef.\nS\u00e1bese por tradici\u00f3n que Akiva foi na s\u00faa mocidade pastor de ovellas, ignorante das leis e tradici\u00f3ns, un \u00abhome do pobo\u00bb ou \"am ha-aretz\". Da s\u00faa esposa Raquel existen d\u00faas citas; a m\u00e1is aceptada identif\u00edcaa como filla de Kalba Sabua, un rico residente de Xerusal\u00e9n, que rexeitou o seu xenro, mentres que a outra nomea como sogro un home com\u00fan chamado Xosu\u00e9.\nAos corenta anos de idade, sendo pai dunha familia numerosa, Akiva decidiu concorrer \u00e1 academia da s\u00faa vila natal, Lod, dirixida por Eliezer ben Hircano, que foi a \u00fanica persoa que Akiva logo designaba como \u00abrab\u00ed\u00bb (\"o meu gran mestre\"). Estes datos son importantes para fixar a data do seu nacemento. Co\u00f1\u00e9cese que nos anos 95\u201396 Akiva xa ti\u00f1a gran prominencia, e logo estudou trece anos antes de ser el mesmo rab\u00ed, polo que o inicio dos seus anos de estudo debe ser arredor dos anos 75\u201380\u00a0d.C. Consecuentemente, se se acepta a tradici\u00f3n de que Akiva ti\u00f1a 40 anos cando comezou os seus estudos da Tor\u00e1, debeu nacer entre os anos 40 e 50\u00a0d.C. Fontes da cr\u00edtica b\u00edblica mencionan que a cifra de \u00ab40 anos\u00bb indica simplemente que era m\u00e1is vello que os demais alumnos, xa que o n\u00famero corenta \u00e9 interpretado na tradici\u00f3n hebrea como \u00abmoito tempo\u00bb, como na frase \u00ab40 anos no deserto\u00bb.\nAdemais de Eliezer, Akiva tivo outros mestres, principalmente Joshua ben Hanania e Nahum de Gimzo. En certo sentido Rabbi Tarfon foi considerado un dos mestres de Akiva, mais o alumno superou o mestre e Rabbi Tarfon foi un dos grandes admiradores de Akiva. Probablemente Akiva permaneceu en Lod mentres Eliezer morou al\u00ed, e logo levou a s\u00faa propia escola a Bnei Brak, que quedaba a cinco millas romanas de Yafo. Akiva tam\u00e9n viviu alg\u00fan tempo en Zifron, actual Zafran.\nAlgunhas citas mencionan unha viaxe de Akiva a Roma nos anos 95-96\u00a0d.C., acompa\u00f1ado por Raban Gamliel, Rabbi Elazar ben Azaria e Rabbi Yoshua para solicitar ao emperador Tito Flavio Domiciano que anulase os decretos contra os xudeus. Non lograron reunirse co emperador, mais trala s\u00faa morte, o emperador Nerva, anulou o imposto que deb\u00edan pagar os xudeus. M\u00faltiples relatos do Talmud est\u00e1n asociados con esta viaxe.\nDentro dos sabios contempor\u00e1neos a Rabbi Akiva que foron influ\u00eddos polo seu pensamento p\u00f3dese mencionar a Elisha ben Avuia, Eliezer ben Tzodok, Eleazar ben Azaria, Gamaliel II, Yehuda ben Betheira, Iojanan ben Nuri, Rab\u00ed Iosei Haglili, Rab\u00ed Ismael, Janina ben Dosa, Sim\u00f3n ben Azai e Sim\u00f3n ben Zoma. A academia de Bnei Brak tivo gran renome, e os seus disc\u00edpulos foron numerosos, as citas talm\u00fadicas elevan o n\u00famero ata 24\u00a0000, se ben non hai fontes fidedignas que respalden ese n\u00famero.\nAkiva era un dos membros m\u00e1is activos do sanedr\u00edn con sede en Yavne, e un dos colaboradores m\u00e1is pr\u00f3ximos do Nas\u00ed Rab\u00e1n Shimon ben Gamliel de Yavne. O grupo de estudosos centrados arredor de Akiva era denominado \"o vi\u00f1edo de Yavne\", dentro dos que se destacaba Rab\u00ed Ismael ben Elisha.\nRabbi Akiva tivo unha participaci\u00f3n moi activa na rebeli\u00f3n contra o Imperio romano encabezada por Sim\u00f3n bar Kokhba, a quen proclamou Mes\u00edas. Foi capturado polos romanos e torturado ata morrer en Cesarea o ano 135.\nA acusaci\u00f3n foi violar os decretos de Adriano que prohib\u00edan o ensino da Tor\u00e1. Rabbi Akiva foi torturado con peites de ferro quentes cos que lle arrincaron a pel e a carne, polo que est\u00e1 considerado un dos dez m\u00e1rtires do xuda\u00edsmo e o seu nome \u00e9 lembrado no servizo de Yom Kippur. A tradici\u00f3n conta que foi torturado no momento de dicir a plegaria do \"Shem\u00e1\", que afirma a unicidade divina, e estendeu a palabra final \"Ejad\" (\"un\") ata falecer."}
{"id": "485182", "revid": "89787", "url": "https://gl.wikipedia.org/wiki?curid=485182", "title": "Pect\u00ednidos (orde)", "text": "A dos pect\u00ednidos (Pectinida) \u00e9 unha orde de moluscos bivalvos, da subclase dos pteriomorfios.\nComprende numerosas especies mari\u00f1as de tama\u00f1o de mediano a grande, vulgarmente co\u00f1ecidas como vieiras e outras similares.\nCrese que comezaron a s\u00faa evoluci\u00f3n no ordov\u00edcico medio tard\u00edo; moitas especies, por suposto, seguen vivindo na actualidade.\nTaxonom\u00eda.\nDescrici\u00f3n.\nA orde foi descrita en 1854 polo naturalista ingl\u00e9s John Edward Gray.\nNota taxon\u00f3mica.\nAs familias dos \"Pectinida\" foron durante moito tempo integradas na orde dos ostreoides (\"Ostreoida\"), que comprende as ostras. Pero, en 2010, unha proposta dun novo sistema de clasificaci\u00f3n dos bivalvos foi publicada por Bieler, Carter &amp; Coan, inclu\u00edndo a orde \"Pectinida\" .\nSuperfamilias.\nSegundo o WoRMS, a orde comprende as seguintes superfamilias:\nCaracter\u00edsticas.\nTr\u00e1tase de bivalvos de cuncha semicircular, xeralmente decorada con costelas radiais (que algunhas veces desenvolven espi\u00f1as, especialmente na familia dos espond\u00edlidos (\"Spondylidae\").\nEn xeral, unha valva, a inferior, \u00e9 case plana, e a outra, a superior, m\u00e1is avultada.\nO manto (\u00e1s veces moi vistoso) est\u00e1 bordeado, ao longo da s\u00faa apertura, por unha serie de ollos bastante sofisticados, que permiten a moitas especies con capacidade de movemento (como as do x\u00e9nero \"Pecten\") mov\u00e9rense cara a un lugar seguro ou fuxiren dunha ameaza.\nComo a maior\u00eda dos bivalvos, estes animais alim\u00e9ntanse filtrando a auga de mar a trav\u00e9s de \u00f3rganos especializados, da que extraen o plancto, que dirixen cara aos seus est\u00f3magos.\nAlgunhas especies son explotadas comercialmente (e son moi aprezadas gastronomicamente), como as vieiras (\"Pecten maximus\") e outras especies do seu x\u00e9nero, como \"Pecten jacobaeus\"."}
{"id": "485183", "revid": "47401", "url": "https://gl.wikipedia.org/wiki?curid=485183", "title": "Akiva ben Joseph", "text": ""}
{"id": "485184", "revid": "47401", "url": "https://gl.wikipedia.org/wiki?curid=485184", "title": "Rabbi Akiva", "text": ""}
{"id": "485185", "revid": "47401", "url": "https://gl.wikipedia.org/wiki?curid=485185", "title": "Rabino Akiva", "text": ""}
{"id": "485188", "revid": "25871", "url": "https://gl.wikipedia.org/wiki?curid=485188", "title": "Data Relay Transponder Satellite", "text": "DRTS (acr\u00f3nimo de \"Data Relay Transponder Satellite\"), co\u00f1ecido tam\u00e9n como Kodama, \u00e9 un sat\u00e9lite de comunicaci\u00f3ns da axencia espacial xaponesa NASDA lanzado o 10 de setembro de 2002 mediante un foguete H-IIA desde o Centro Espacial de Tanegashima.\nCaracter\u00edsticas.\nDRTS ten forma aproximada de cubo cunhas dimensi\u00f3ns de 2,2 x 2,4 x 2,2 m. O seu obxectivo \u00e9 transmitir datos entre sat\u00e9lites e outras naves e facer experimentos de comunicaci\u00f3ns. A alimentaci\u00f3n el\u00e9ctrica corre a cargo de paneis solares que totalizan 17 m2 de superficie e xeran ata 2,1 kW de potencia. Sirveu e sirve de enlace cos sat\u00e9lites ALOS, ADEOS 2 e co m\u00f3dulo Kibo da Estaci\u00f3n Espacial Internacional."}
{"id": "485189", "revid": "72012", "url": "https://gl.wikipedia.org/wiki?curid=485189", "title": "DRTS", "text": ""}
{"id": "485190", "revid": "72012", "url": "https://gl.wikipedia.org/wiki?curid=485190", "title": "Kodama", "text": ""}
{"id": "485191", "revid": "5132", "url": "https://gl.wikipedia.org/wiki?curid=485191", "title": "AMI Stadium", "text": ""}
{"id": "485193", "revid": "89787", "url": "https://gl.wikipedia.org/wiki?curid=485193", "title": "Xaqu\u00edn N\u00fa\u00f1ez Sabar\u00eds", "text": "Xaqu\u00edn N\u00fa\u00f1ez Sabar\u00eds, nado en Zacande (Meis) en 1973, \u00e9 un profesor e escritor galego.\nTraxectoria.\nCompostel\u00e1n de vocaci\u00f3n, asentado en Braga e con ra\u00edces no Brasil, a s\u00faa infancia ani\u00f1a en Urdilde e en Zacande.\nEstudou na USC e doutorouse en Filolox\u00eda Hisp\u00e1nica. \u00c9 Prof. Associado (Titular) do Departamento de Estudos Rom\u00e2nicos da Universidade do Minho. Desenvolve a s\u00faa investigaci\u00f3n no Centro de Estudos Human\u00edsticos da Universidade do Minho, no grupo de investigaci\u00f3n \u201cIdentidade(s) e Intermedialidade(s). Ademais, integra o grupo de investigaci\u00f3n da Universidade de Santiago de Compostela, dedicado ao estudo da obra de Valle-Incl\u00e1n. A s\u00faa tese de doutoramento foi \"Femeninas de Valle-Incl\u00e1n, estudio y edici\u00f3n cr\u00edtica,\" dirixida por Javier Serrano Alonso na USC en 2002.\nTen estudado en numerosas publicaci\u00f3ns o teatro e a narrativa hisp\u00e1nica contempor\u00e1nea, tam\u00e9n a literatura en contextos multiling\u00fces e as relaci\u00f3ns entre a cultura e a literatura hisp\u00e1nica e lus\u00f3fona. Participou na comisi\u00f3n que elaborou o sistema de avaliaci\u00f3n do Celga. \u00c9 membro do comit\u00e9 editorial da revista \"Diacr\u00edtica\" (Universidade do Minho) e \"Lenguaje y Textos\". Dirixe a revista \"2i/Revista de estudos de identidade e intermedialidade\". Colaborou en Sermos Galiza."}
{"id": "485196", "revid": "1888", "url": "https://gl.wikipedia.org/wiki?curid=485196", "title": "Gerardo Lorenzo Gonz\u00e1lez", "text": "Gerardo Lorenzo Gonz\u00e1lez, nado en Quireza, foi un industrial e pol\u00edtico galego.\nTraxectoria.\nIndustrial de Quireza. Co golpe de Estado do 18 de xullo de 1936 foi nomeado alcalde de Cerdedo. Volveu ser nomeado alcalde de Cerdedo en 1949 tomando posesi\u00f3n o 6 de febreiro, e cesando a principios do ano seguinte.\nVida persoal.\nCasou con Josefa Rey Rivas, que finou en 1977, e foi pai de Jos\u00e9, Gerardo, Erundino, Mar\u00eda e Rosaura Lorenzo Rey."}
{"id": "485200", "revid": "98629", "url": "https://gl.wikipedia.org/wiki?curid=485200", "title": "Dinast\u00eda baltinga", "text": "Baltos ou Baltingos, foi unha das principais li\u00f1axes entre os visigodos que rivalizou cos Amalos ou Amelungos (que despois se converteron na li\u00f1axe real dos ostrogodos) polo poder entre os godos. Gobernaron os visigodos dende o 395 at\u00e9 o 531 e os conduciron como federados do Imperio romano cando este estaba en decadencia, chegando a crear o reino visigodo de Tolosa e despois o reino visigodo de Toledo. \nEtimolox\u00eda.\nO nome prov\u00e9n de \"Baltha\" (\"Bal\u00fea\" ou \"Bal\u00fes\" en godo), un voc\u00e1bulo que Xordanes traduciu por \"audaz\", como un ep\u00edteto para se referir \u00e1 li\u00f1axe de Alarico I.\nDebate sobre a orixe.\nO historiador austr\u00edaco Herwig Wolfram suxeriu na s\u00faa obra \"History of the Goths\" que os Baltos pod\u00edan seren orixinarios da illa de Baltia (tam\u00e9n chamada Bas\u00edlia \u2014 literalmente \"terra do rei\" \u2014 na obra \"Historia Natural\" de Plinio, o Vello); que segundo descrici\u00f3ns, era un gran pedazo de terra situado a tres d\u00edas de viaxe a nav\u00edo da \"costa dos escitas\". Sup\u00f3n, igualmente, que a forma latina do nome desa familia era orixinalmente \"Balti\" en vez de \"Balthi\". O historiador dan\u00e9s Arne S\u00f8by Christensen, por outra banda, ten serias d\u00fabidas sobre a existencia da familia e suxire que a s\u00faa menci\u00f3n na obra de Xordanes e na \"Orixe dos Godos\" de Casiodoro (a fonte principal de Xordanes) \u00e9 unha construci\u00f3n literaria do s\u00e9culo VI para contrapor unha li\u00f1axe visigoda fronte a dos Amalos; esta hip\u00f3tese tam\u00e9n \u00e9 apoiada por Peter Heather quen chega a considera-la a posibilidade da existencia de familias cos nomes Amal e Balto, mais rexeita as afirmaci\u00f3ns de Casiodoro e Xordanes de que existisen no s\u00e9culo IV.\nSegundo a descrici\u00f3n presente na obra \"G\u00e9tica\" do escritor bizantino do s\u00e9culo VI, Xordanes, a dinast\u00eda dos Baltos foi fundada co nomeamento, en 395, de Alarico I (reinado 395\u2013410) como rei dos visigodos. Tal episodio ser\u00eda reflexo da neglixencia de Arcadio (reinado 395\u2013408) e Honorio (reinado 395\u2013423), que estaban, segundo opina o autor, dilapidando as d\u00faas divisi\u00f3ns do Imperio Romano e optaron por negligenciar os pagamentos concedidos aos godos desde o reinado do pai deles Teodosio I (reinado 378\u2013395). A s\u00faa familia, segundo Xordanes, era famosa e nobre, ficando en importancia s\u00f3 por debaixo da dos Amalos que gobernaban os ostrogodos. Para o historiador Wolf Liebeschuetz, esa afirmaci\u00f3n contida na \"G\u00e9tica\" pode ser improcedente e ser\u00eda m\u00e1is aconsell\u00e1bel supor que Alarico era un home novo e que os Baltos se tornaron excepcionais a trav\u00e9s das s\u00faas realizaci\u00f3ns heroicas e non por un pasado nobre.\nA orixe dos Baltos, no entanto, a\u00ednda \u00e9 motivo de debate. Non se sabe con exactitude a identidade dos pais de Alarico, sendo pos\u00edbel que fose fillo de Alavivo, un nobre terv\u00edngo do s\u00e9culo IV que estivera relacionado, ao car\u00f3n de Fritixerno, nos planos de cruzamento co seu pobo dende a Dacia at\u00e9 as terras interiores do imperio romano por mor da invasi\u00f3n dos hunos. Alavivo, foi capturado e asasinado cara o 376 ou 377 durante un banquete ofrecido en Marcian\u00f3polis polo xeneral Lupicino, tras un incidente no interior da cidade.\nTam\u00e9n son co\u00f1ecidos outros tres nobres tervingos do s\u00e9culo IV: os xu\u00edces Ariarico, Aorico e Atanarico, todos eles emparentados; mais a\u00ednda se discute se pertenc\u00edan aos Baltos e cal era a relaci\u00f3n deles con Alarico. Garc\u00eda Moreno suxeriu que Fritixerno ser\u00eda outro membro precoz dos Baltos, a\u00ednda que dunha p\u00f3la secundaria, o que explica a s\u00faa disputa polo poder con Atanarico anos antes da migraci\u00f3n dos tervingos no 376. Wolfram, \u00e1 s\u00faa vez, considerou que os xenerais godos Alica, que serviu no 324 durante a Segunda guerra civil de Constantino e Licinio, e Modares, que serviu durante a Guerra G\u00f3tica de 376\u2013382, tam\u00e9n foron Baltos.\nHistoria.\nAlarico e os seus descendentes.\nNo 366 un membro desta facci\u00f3n, Atanarico, dirixiu os visigodos e axudou ao emperador Valente na s\u00faa loita contra o rebelde Procopio, proclamado emperador no 365. Derrotouno e f\u00edxoo fuxir at\u00e9 Calcedonia no 367, o que non impediu que os tervingos entrasen en guerra contra o Imperio romano de Oriente at\u00e9 o 369. Cando os godos se dividiron en ostrogodos e visigodos, Atanarico mantivo o mando entre estes \u00faltimos.\nValente favoreceu a elecci\u00f3n de Fritixerno (376) como xefe dos visigodos que, coma Atanarico, era ariano. Fritixerno morreu no 383 e, seguramente, os baltos retornaron ao poder entre os visigodos con Badengaudo, que reinou pouco tempo at\u00e9 morrer no 387, e sucedeuno seu fillo Alarico I, quen foi reco\u00f1ecido por todos e tomou o t\u00edtulo de rei contra o 398. Segundo Xordanes, tras ser elixido rei, Alarico persuadiu aos seus homes para establecer un reino propio en vez de continuar servindo aos romanos. Organizou un ex\u00e9rcito e saqueou as provincias balc\u00e1nicas e Grecia at\u00e9 ser repelido pola arremetida dos ex\u00e9rcitos liderados polo ministro e xeneral Estilic\u00f3n. Nos primeiros anos do s\u00e9culo V, Alarico desprazouse co seu pobo \u00e1 Italia, onde atacou varias cidades. A pesar diso, os seus \u00e9xitos foron relativos e varios reveses marcaron o paso do seu pobo pola rexi\u00f3n. Un dos \u00faltimos feitos realizados por el, antes da s\u00faa morte, foi o Saqueo de Roma no 410. Tras falecer ese mesmo ano, sucedeuno no trono visigodo o seu cu\u00f1ado Ata\u00falfo, que reinbou entre o 410 e o 415. Mentres varios autores consideran a Ata\u00falfo como membro da familia, exclusivamente, polo casamento dunha irm\u00e1 s\u00faa con Alarico, os historiadores Garc\u00eda Moreno e Herwig Wolfram suxeriron que igualmente poder\u00eda ser Balto de nacemento, pois ser\u00eda fillo de Alateo ou de Modares. Sexa como for, s\u00e1bese que Ata\u00falfo tivo un fillo coa princesa romana Gala Plac\u00eddia que foi bautizado como Teodosio e nomeado como herdeiro seu, por\u00e9n este faleceu na infancia e foi sepultado en Barcino (actual Barcelona).\nO seguinte membro mencionado da familia foi Teodorico I (reinado 419\u2013451), que casou con algunha filla de Alarico, de nome desco\u00f1ecido. Cando asumiu o trono, xa hab\u00eda alg\u00fans anos que os visigodos estaban asentados na Galia e o xermolo do Reino visigodo de Tolosa estaba xa creado por mor da concesi\u00f3n de territorios a Walia (reinado 415-418), feita polo emperador Honorio no 418. Baixo Teodorico, o Reino Visigodo comezou a se expandir gradualmente a costa da debilidade do Imperio Romano, por\u00e9n seu avace foi interrompido polas acometidas do xeneral Flavio Aecio e pola invasi\u00f3n de Atila, o Huno (reinado 434\u2013453) na Galia. \nA invasi\u00f3n huna provocou a creaci\u00f3n dunha coalici\u00f3n romano-visigoda que conseguiu detela na batalla dos Campos Catal\u00e1unicos, e os hunos foron rexeitados. Dado que Teodorico pereceu no campo de batalla, sucedeuno o seu fillo Turismundo (reinado do 451-453). \nTeodorico, a maiores de Turismundo, foi tam\u00e9n o pai de Frederico, Ricimer, Himnerido, dos reis Teodorico II (reinado do 453-466) e Eurico (reinado do 466-484) e de d\u00faas damas de nome desco\u00f1ecido, das cales unha casou co rei suevo Requiario I (reinado do 488-456) e a outra casou co rei v\u00e1ndalo Hunerico (reinado do 477-484).\nO reinado de Turismundo foi moi curto pois foi asasinado polo seu irm\u00e1n Teodorico. Con este monarca, os visigodos avanzaron en direcci\u00f3n a Hispania, onde ocuparon amplas zonas dos antigos territorios romanos. Mais tam\u00e9n Teodorico foi asasinado e sucedido polo seu irm\u00e1n Eurico. Este foi un gobernante en\u00e9rxico que procurou expandirse pola Galia e consolidar os territorios de Hispania en detrimento do Reino Suevo da Gallaecia.\nEurico faleceu no 484 e foi sucedido por seu fillo Alarico II (reinado 484\u2013507). Baixo Alarico, probabelmente despois de 494, a dinast\u00eda dos Baltos uniuse \u00e1 dinast\u00eda dos Amalos mediante o matrimonio de Alarico con Teodegoda, a filla do rei Teodorico, o Grande (reinado 484\u2013526). Segundo Ana Mar\u00eda Jim\u00e9nez, ese foi o seu \u00fanico casamento lex\u00edtimo, e el precisou abandonar a muller con quen conviv\u00eda e que xa lle ti\u00f1a dado un fillo (Xesaleico). Ao casar cunha princesa ostrogoda, conseguiu reforzar o seu poder din\u00e1stico, e co nacemento do fillo de Teodegoda, Amalarico, reco\u00f1eceu a superioridade din\u00e1stica da s\u00faa esposa ao bautizar o seu fillo cun nome que engad\u00eda Amal, a dinast\u00eda ep\u00f3nima, e o sufixo \"reiks\", rei. Ao mesmo tempo, Teodorico \"adoptou en armas\" ao seu xenro, o que implicaba certa subordinaci\u00f3n militar.\nFoi tam\u00e9n baixo Alarico que os francos de Clodoveo I (reinado do 481\u2013511) conquistaron o norte da Galia. Posteriormente, tras unha breve guerra, Alarico foi forzado a acabar cunha rebeli\u00f3n en Tarraconense, probabelmente provocada pola recente inmigraci\u00f3n visigoda a Hispania debido a presi\u00f3n dos francos. No 507, os francos atacaron novamente, desta volta aliados cos burgundios, e na batalla de Vogladum, pr\u00f3xima a Poitiers, Alarico II foi morto e, de seguido, a capital visigoda en Tolosa saqueada.\nCara o 508, os visigodos perderon case t\u00f3dalas s\u00faas posesi\u00f3ns na Galia, ag\u00e1s a Septimania no sur. Aproveit\u00e1ndose da confusi\u00f3n pol\u00edtica, Xesaleico (reinado do 507\u2013511) tomou o poder, por\u00e9n poucos anos despois foi deposto por Teodorico, o Grande, que instalou ao seu neto Amalarico (reinado do 511\u2013531) no seu lugar. Amalarico, con todo, a\u00ednda era un neno e o poder da Hispania permaneceu controlado polo xeneral e rexente ostrogodo Teudis. Foi soamente trala morte do seu av\u00f3 no 526 que Amalarico conseguiu o control do seu reino, mais este reinado tampouco durar\u00eda moito, pois foi derrotado no 531 polo rei merov\u00ednxio Quildeberto I (reinado do 511\u2013558) e, ent\u00f3n, asasinado en Barcelona, co que rematou a dinast\u00eda dos Baltos.\nP\u00f3las secundarias.\nHerwig Wolfram propuxo que os reis burgundios, que asumiron o trono trala deposici\u00f3n li\u00f1axe dos reis nibelungos (Xebica, Gundemaro I, Xislario e Guntario) no 434, eran descendentes dos Baltos. Para el, a alegaci\u00f3n de parentesco entre o rei Gundioc e o xu\u00edz Atanarico presente nas fontes est\u00e1 explicada por unha pos\u00edbel asociaci\u00f3n con Walia. O seu fillo Gundebaldo \u00e9 considerado como neto, sobri\u00f1o ou polo menos parente de Ricimer, cuxa nai era filla de Walia. Para Wolfram, rebatendo a teor\u00eda dalg\u00fans estudosos de que Walia non ser\u00eda un Balto, o monarca visig\u00f3tico puido terse asociado \u00e1 dinast\u00eda mediante casamento con algunha filla de Alarico tal como Ata\u00falfo e Teodorico I fixeran, garant\u00edndolles as\u00ed acceso ao trono. Os burgundios descendentes de Gundioc continuaron a reinar at\u00e9 532, cando o \u00faltimo rei desa li\u00f1axe, Gundemaro III (reinado 524\u2013532), foi prendido polos francos e o Reino de Borgo\u00f1a foi dividido entre Teodeberto I (reinado 533\u2013548), Quildeberto I (reinado 511\u2013558) e Clotario I (reinado 511\u2013561).\nGarc\u00eda Moreno fai menci\u00f3n doutros dous individuos, Fretimundo e Freda, que tam\u00e9n son considerados Baltos por el. O primeiro foi un emisario activo durante o reinado de Teodorico I que fora enviado \u00e1 corte do rei suevo Hermerico (reinado 410\u2013441), mentres o segundo foi un nobre que recibiu unha carta de Ruricio de Limoges. Igualmente, opina que a dinast\u00eda dos Baltos non desapareceu coa morte de Amalarico sen\u00f3n que, base\u00e1ndose na aliteraci\u00f3n dos nomes visigodos, o rei Atanaxildo puido pertencer, igualmente, \u00e1 dinast\u00eda real. Outros puntos que apoian esta hip\u00f3tese son a menci\u00f3n realizada por Venance Fortunat da sublime li\u00f1axe nobre (\"nobilitas\") que as fillas de Atanaxildo, Brunilda e Galsuinta, pertenceron e os privilexios gozados por Brunilda na Galia: a ela lle foi conferido o dereito de levar consigo \u00e1 Austrasia o famoso misorio de prata dado a Turismundo polo xeneral Aecio e, ademais, recibiu o apoio especial da nobreza borgo\u00f1ona, que alegaba descender dos Baltos, e que xa ter\u00edase unido mediante matrimonio aos Baltos. Finalmente, Moreno a\u00ednda evoca esa hipot\u00e9tica li\u00f1axe ao lembrar que Hermenexildo nomeou o seu fillo con Ingunda, a filla de Brunilda, e neta de Atanaxildo con vistas a reforza-la s\u00faa posici\u00f3n diante do seu pai Leovixildo (reinado 568\u2013586)."}
{"id": "485203", "revid": "88215", "url": "https://gl.wikipedia.org/wiki?curid=485203", "title": "Joshua Kimmich", "text": "Joshua Walter Kimmich, nado o 8 de febreiro de 1995 en Rottweil, \u00e9 un futbolista alem\u00e1n. Xoga de defensa e o seu actual club \u00e9 o FC Bayern M\u00fcnchen da Bundesliga alem\u00e1.\nTraxectoria.\nKimmich formouse nas categor\u00edas inferiores do VfB Stuttgart antes de asinar co RB Leipzig en xullo de 2013. Debutou na 3. Liga o 28 de setembro de 2013 no empate a 2-2 contra o SpVgg Unterhaching.\nO 2 de xaneiro de 2015, Kimmich fichou polo FC Bayern M\u00fcnchen a cambio de 7 mill\u00f3ns de euros, e asinou un contrato por cinco anos. Debutou co Bayern o 9 de agosto de 2015, na primeira rolda da DFB-Pokal contra o FC N\u00f6ttingen."}
{"id": "485204", "revid": "1888", "url": "https://gl.wikipedia.org/wiki?curid=485204", "title": "Alfredo M\u00e9ndez Loureiro", "text": "Alfredo M\u00e9ndez Loureiro foi un industrial e pol\u00edtico galego.\nTraxectoria.\nNo franquismo foi nomeado alcalde de Cangas en 1949 tomando posesi\u00f3n o 6 de febreiro."}
{"id": "485205", "revid": "5863", "url": "https://gl.wikipedia.org/wiki?curid=485205", "title": "Antigo Reino de Galicia", "text": ""}
{"id": "485220", "revid": "5863", "url": "https://gl.wikipedia.org/wiki?curid=485220", "title": "Seren\u00edsima Rep\u00fablica de San Marino", "text": ""}
{"id": "485221", "revid": "5863", "url": "https://gl.wikipedia.org/wiki?curid=485221", "title": "Serenissima Repubblica di San Marino", "text": ""}
{"id": "485222", "revid": "5863", "url": "https://gl.wikipedia.org/wiki?curid=485222", "title": "Repubblica di San Marino", "text": ""}
{"id": "485223", "revid": "89787", "url": "https://gl.wikipedia.org/wiki?curid=485223", "title": "Fatiha Boudiaf", "text": "Fatiha Boudiaf, nada en Or\u00e1n o 28 de novembro de 1944, \u00e9 unha activista alxeriana, vi\u00fava do antigo presidente Mohamed Boudiaf. Tralo seu asasinato en 1992, estableceu a Fundaci\u00f3n Boudiaf para divulgar a mensaxe de paz do seu marido. Foi unha cr\u00edtica da reclusi\u00f3n de Lambarek Boumaarafi, dicindo que unha conspiraci\u00f3n maior estaba involucrada na morte do seu marido e pediu que se reabrise a investigaci\u00f3n.\nMorte de Mohamed Boudiaf.\nBoudiaf era a segunda esposa do presidente alxeriano Mohamed Boudiaf. Denunciou a investigaci\u00f3n oficial do asasinato do seu marido, suxerindo que non foi obra un fan\u00e1tico solitario, sen\u00f3n que formou parte dun plan maior. Intentou visitar a Lambarek Boumaarafi, o home que foi apresado polo homicidio, mentres estaba en prisi\u00f3n, mais a petici\u00f3n foi rexeitada polas autoridades.\nMant\u00e9n a teor\u00eda de que a persoa que asasinou o seu marido se agachou baixo a mesa en fronte del e a\u00ednda non foi arrestado. En 2016, acusou catro antigos oficiais do ex\u00e9rcito do asasinato e enviou unha carta aberta ao antigo presidente Abdelaziz Bouteflika pedindo que se reabrise o caso.\nActivismo.\nBoudiaf estableceu a Fundaci\u00f3n Boudiaf, pola que recibiu o Premio Princesa de Asturias de Cooperaci\u00f3n Internacional en 1998. A fundaci\u00f3n creouse en honra do marido de Boudiaf e intenta esparexer unha mensaxe de paz e educaci\u00f3n para todos os habitantes de Alxeria. Cada ano, no aniversario do pasamento, celebra a s\u00faa vida."}
{"id": "485224", "revid": "5863", "url": "https://gl.wikipedia.org/wiki?curid=485224", "title": "SM", "text": "As siglas SM ou Sm poden referirse a:"}
{"id": "485225", "revid": "15490", "url": "https://gl.wikipedia.org/wiki?curid=485225", "title": "Dinast\u00eda amala", "text": "Amalos, Amelos ou Amelungos (en alem\u00e1n: \"Amaler\" e, en lat\u00edn: \"Amali\") foi a denominaci\u00f3n dunha dinast\u00eda dos godos que, posteriormente, se converteron na casa real dos ostrogodos (tam\u00e9n chamados \"grutungos\") e fundaron o reino ostrogodo de Italia. O voc\u00e1bulo deriva de \"Amalungen\" (\"os incansables\" ou os \"heroes do traballo\"), a\u00ednda que segundo outras fontes, significar\u00eda \"os celestiais\".\nOrixe xeneal\u00f3xica.\nA oriixe e historia dos Amalos foi descrita na obra \"G\u00e9tica\" de Xordanes, na que se presenta unha xenealox\u00eda das 19 xeraci\u00f3ns de gobernantes desta dinast\u00eda, dende o seu fundador Gapt at\u00e9 Vitixes (reinado 536-540), que se uniu en casamento a Matasunta:\nHistoria.\nOs Amalos convert\u00e9ronse, posteriormente, na principal dinast\u00eda ostrogoda e crearon o reino ostrodogo de Italia e Panonia.\nSegundo a \"G\u00e9tica\", alg\u00fan tempo despois da migraci\u00f3n dos godos dende Gotiscandza (actual zona sur de Suecia) at\u00e9 Escitia (actual Ucra\u00edna) baixo Filimero, os ostrogodos (grutungos) comezaron a ser gobernados polos Amalos, mentres que os visigodos (terv\u00edngos) o foron polos Baltos. Os amalos seguiron sendo unha destacada familia ostrogoda, especialmente durante o reinado de Hermanarico no s\u00e9culo IV. Durante este per\u00edodo, os hunos baixo Balamber atacaron os godos e fixeron aos grutungos os seus vasalos. Os Amalos continuaron reinando baixo soberan\u00eda huna e participaron na batalla dos Campos Catal\u00e1unicos baixo Atila, o huno (434-453).\nTrala morte de Atila, os irm\u00e1ns Teodomiro (reinado 451-474/475), Valamiro (reinado 451-465) e Videmiro (reinado 451-473), rebel\u00e1ronse contra os hunos, derrot\u00e1ndoos na batalla de Nedao e conseguindo a independencia para a s\u00faa xente. Tras iso, foron reasentados en Panonia co consentimento do emperador Marciano (r. 450\u2013457) e fundaron un reino federado na rexi\u00f3n. Teodorico o Grande (reinado 474\u2013526), fillo de Teodomiro, no 493, fundar\u00eda o Reino Ostrogodo de Italia, e cara ao 494, uniu a dinast\u00eda ostrog\u00f3tica e visig\u00f3tica co matrimonio da s\u00faa filla Teodegoda con Alarico II (reinado 484\u2013507) do Reino visigodo de Toledo, e desa uni\u00f3n naceu Amalarico (reinado 511\u2013531).\nM\u00e1is tarde, no 515, un\u00edronse as d\u00faas ramas existentes de Amalos casando a s\u00faa outra filla Amalasunta con Eutarico.\nPresenza na literatura.\nNo \"Nibelungenlied\" (en galego, \"Canci\u00f3n dos Nibelungos\") e noutros poemas \u00e9picos medievais xerm\u00e1nicos, os seguidores de Teodorico de Verona (en alem\u00e1n, \"Dietrich von Bern\") son co\u00f1ecidos como amelungos. Noutros casos, son interpretados como o nome dos devanceiros de Teodorico. Nas \"Kaiserchronik\" (en galego\", Cr\u00f3nicas dos emperadores\"), tam\u00e9n se refiren \u00e1 familia de Teodorico como Amelungos, e nunha carta do bispo Meinardo de Bamberg, as\u00ed como nos \"Quedlinburger Annalen (\"en galego, Anais de Quedlinburg), o propio Teodorico emprega a verba amelungo para se referir a el mesmo."}
{"id": "485226", "revid": "89787", "url": "https://gl.wikipedia.org/wiki?curid=485226", "title": "Thomas Cranmer", "text": "Thomas Cranmer, nado en Aslockton (Nottinghamshire) o 2 de xullo de 1489 e finado en Oxford o 21 de marzo de 1556, foi un l\u00edder da reforma inglesa e arcebispo de Canterbury durante os reinados en Henrique VIII, Eduardo VI e, por un breve tempo, Mar\u00eda I. Axudou a constru\u00edr o caso para a anulaci\u00f3n do matrimonio de Henrique con Catarina de Arag\u00f3n, que foi unha das causas da seperaci\u00f3n entre a igrexa inglesa e a Santa S\u00e9. Xunto con Thomas Cromwell, apoiou o principio da supremac\u00eda real, en que o rei era considerado soberano sobre a igrexa no seu reino.\nDurante o mandato de Cranmer como arcebispo de Canterbury, foi responsable de establecer as primeiras estruturas doutrinais e lit\u00farxicas da Igrexa de Inglaterra reformada. Baixo o reinado de Henrique, Cranmer non fixo moitos cambios radicais na igrexa, debido \u00e1s loitas de poder entre os conservadores e os reformistas relixiosos. Non obstante, tivo \u00e9xito na publicaci\u00f3n do primeiro servizo en lingua vern\u00e1cula oficialmente autorizado, \"Exhortation and Litany\".\nCando Eduardo chegou ao trono, Cranmer puido promover reformas importantes. Escribiu e compilou a primeira das d\u00faas edici\u00f3ns de \"Book of Common Prayer\", liturxia completa para a Igrexa Inglesa. Coa axuda de varios reformadores continentais aos que deu refuxio, cambiou a doutrina ou a disciplina en \u00e1reas como a eucarist\u00eda, o celibato sacerdotal, o papel das imaxes nos lugares de culto e a veneraci\u00f3n dos santos. Cranmer promulgou as novas doutrinas mediante o libro de plegarias, as \"homil\u00edas\" e outras publicaci\u00f3ns.\nTralo ascenso da cat\u00f3lica Mar\u00eda I, Cranmer foi levado a xu\u00edzo por traiz\u00f3n e herex\u00eda. Encarcerado durante m\u00e1is de dous anos e baixo a presi\u00f3n das autoridades cat\u00f3licas, fixo varias abxuraci\u00f3ns e aparentemente reconciliouse coa igrexa cat\u00f3lica. A\u00ednda que isto normalmente o absolver\u00eda, Mar\u00eda quer\u00eda que o executasen e o d\u00eda da s\u00faa execuci\u00f3n retractouse das s\u00faas abxuraci\u00f3ns para morrer como un herexe e como un m\u00e1rtir polos principios da reforma inglesa. A morte de Cranmer foi inmortalizada en \"Foxe's Book of Martyrs\" e o seu legado pervive na Igrexa de Inglaterra grazas a \"Book of Common Prayer\" e \"Thirty-Nine Articles\", afirmaci\u00f3n de fe anglicana derivada da s\u00faa obra.\nTraxectoria.\nPrimeiros anos (1489\u20131533).\nCranmer naceu en 1489 en Aslockton, pr\u00f3xima a Nottingham. Os seus pais, Thomas e Agnes (Hatfield) Cranmer, eran de nivel social humilde e posu\u00edan bens o suficiente apenas para sustentar o fillo m\u00e1is vello ata as s\u00faas mortes. Debido \u00e1 falta de terras, o mozo Thomas, a\u00ednda en idade escolar, e o seu irm\u00e1n m\u00e1is novo foron iniciados nos servizos relixiosos.\nUnha praga forzou a Cranmer a mudarse de Cambridge a Essex. A\u00ed chamou a atenci\u00f3n do rei Henrique VIII, que se hospedara nas proximidades. O rei e os seus conselleiros encontraron en Cranmer un desexoso avogado para defender a anulaci\u00f3n do matrimonio de Henrique con Catarina de Arag\u00f3n, envolv\u00e9ndose co caso en calidade de investigador. El e John Foxe compilaron a \"Collectanea Satis Copiosa\" en 1530, xerando precedente legal e hist\u00f3rico para casos como o de Henrique, permitindo ao rei constru\u00edr unha tese acad\u00e9mica que rompese co Roma. Thomas foi enviado \u00e1 embaixada inglesa de Roma en 1530, e en 1532 converteuse en embaixador do emperador Carlos V do Sacro Imperio Romano Xerm\u00e1nico.\nCranmer co\u00f1eceu a s\u00faa segunda esposa, Margarete, durante o ver\u00e1n de 1532 en N\u00fcrnberg.\nArcebispo por Henrique VIII (1533\u20131547).\nEn xaneiro de 1533, o rei Henrique descubriu que Ana Bolena, a muller que desexaba desposar, estaba embarazada. Ese feito aumentou a urxencia da anulaci\u00f3n do casamento do rei, fac\u00e9ndoos casaren secretamente no final daquel mes.\nO 30 de marzo de 1533, Cranmer foi nomeado arcebispo de Canterbury, trala morte de William Warham. Cranmer foi escollido por crer Henrique que el apoiaria as s\u00faas pol\u00edticas e atopar\u00eda soluci\u00f3ns para os seus problemas. Ese nomeamento do rei, a pesar da recusa do Papa, demonstra que Henrique xa desistira en recibir o consentimento de Roma para a anulaci\u00f3n do seu matrimonio.\nCranmer levou con el a s\u00faa esposa, a alem\u00e1 Margarete, cando se converteu en arcebispo, mais mantivo a s\u00faa presenza en sixilo para non facer p\u00fablica a s\u00faa creba do celibato clerical.\nEn maio, Cranmer declarou o matrimonio de Henrique e Catarina anulado, e Ana Bolena a s\u00faa esposa legal. Ao facelo, Cranmer foi directamente contra o mandato do Papa. En setembro, Ana deu a luz a segunda filla de Henrique, a princesa Isabel. Cranmer foi o padri\u00f1o.\nBaixo a protecci\u00f3n de Henrique, Cranmer conseguiu continuar a Reforma da Igrexa inglesa, inclu\u00eddos os \"Dez artigos\", que representaron a pedra fundamental da liturxia anglicana.\nEn 1538, condenou as vis\u00f3ns de John Lambert ao negar a transubstanciaci\u00f3n. Lambert foi queimado vivo, a pesar de que posteriormente Cranmer adoptou as s\u00faas percepci\u00f3ns. Cranmer tam\u00e9n se opuxo aos \"Seis artigos\" de Henrique VIII, que reafirmabam o celibato clerical. Na \u00e9poca da Disoluci\u00f3n dos Mosteiros, foron cedida a Cranmer varias antigas propiedades cat\u00f3licas.\nCranmer fora un grande admirador de Henrique e ante a morte do rei declarou que nunca m\u00e1is se barbear\u00eda, en sinal de loito.\nArcebispo por Eduardo VI (1547\u20131553).\n\u00c1 morte de Henrique VIII, en 1547, Cranmer converteuse nun conselleiro indispens\u00e1bel do pr\u00edncipe sucesor, Eduardo VI, o cal medrara baixo a mentalidade protestante.\nDurante o reinado de Eduardo, Cranmer rematou o seu gran traballo lit\u00farxico, iniciado durante o reinado de Henrique. Produciu unha linguaxe lit\u00farxica inglesa de car\u00e1cter protestante. O \"Book of Common Prayer\", como foi co\u00f1ecido, foi moi influ\u00eddo por te\u00f3logos continentais, como Pietro Martire Vermigli, Martin Bucer (ambos convidados e hospedados en Inglaterra por Cranmer) e Hermann de Wied (arcebispo de Colonia, autor de \"Consultatio\", grande inspiraci\u00f3n de Cranmer). Cranmer foi respons\u00e1bel das primeiras d\u00faas edici\u00f3ns de \"Book of Common Prayer\". A primeira edici\u00f3n, de 1549, era relativamente conservadora na s\u00faa estrutura literaria, comparada coa segunda edici\u00f3n, de 1552, m\u00e1is radical, que criticaba e exclu\u00eda unha serie de ritos cat\u00f3licos, como o exorcismo e o triplo mergullo do bautismo. Aversi\u00f3n actual de \"Book of Common Prayer\" da Igrexa Anglicana, foi realizado en 1662. Cranmer tam\u00e9n promoveu a destruci\u00f3n de imaxes, seguindo a ideolox\u00eda de Jean Calvin e Huldrych Zwingli.\nPreocupado pola necesidade de boas oraci\u00f3ns protestantes e a falta de cl\u00e9rigos letrados, Cranmer compilou e escribiu o primeiro \"Libro de Homil\u00edas\", as\u00ed como os \"Corenta e dous artigos\" que resumen a doutrina anglicana. Esas obras, en xeral, levaron a Igrexa de Inglaterra nunha direcci\u00f3n m\u00e1is protestante. Os \"Trinta e nove artigos\", baseados nos \"Corenta e dous artigos\" e adoptado durante o reinado de Isabel I, a\u00ednda son reco\u00f1ecidos como parte da herdanza anglicana \u00e1 que os cl\u00e9rigos do culto xuran fidelidade.\n\u00daltimos anos (1553\u20131556).\nEduardo VI morreu en 1553 e foi sucedido pola s\u00faa media irm\u00e1 Mar\u00eda, filla de Henrique VIII e a s\u00faa primeira esposa, Catarina de Arag\u00f3n, princesa espa\u00f1ola que a criou na fe cat\u00f3lica. En sinton\u00eda coas s\u00faas crenzas cat\u00f3lica, Mar\u00eda I comezou o proceso de restauraci\u00f3n da antiga relixi\u00f3n, afectando o proxecto levado a cabo durante toda a vida de Cranmer.\nPrimeiramente, Cranmer foi acusado e condenado de traiz\u00f3n polo seu apoio a Jane Grey como ra\u00ed\u00f1a, mais Mar\u00eda resolveu xulgalo por herex\u00eda, mant\u00e9ndoo preso ata febreiro de 1556, permanecendo Cranmer como arcebispo. En novembro de 1554, o cardeal Reginald Pole foi a Inglaterra para restablecer os lazos do pa\u00eds co catolicismo. Pole foi nomeado arcebispo de Canterbury en 1556. Entrementes, Cranmer, enfraquecido polos m\u00e1is de dous anos de prisi\u00f3n, declarou varios arrepentimentos, reafirmando a s\u00faa crenza na transubstanciaci\u00f3n e na supremac\u00eda papal, dicindo, posteriormente, que o fixo a fin de evitar a s\u00faa execuci\u00f3n. A pesar diso, Cranmer foi sentenciado a morte na fogueira.\nDe acordo con John Foxe, o 21 de marzo de 1556, Cranmer foi levado en procesi\u00f3n \u00e1 Igrexa de Santa Mar\u00eda, en Oxford, onde foi forzado a facer unha declaraci\u00f3n p\u00fablica afirmando o seu arrepentimento. En vez diso, Cranmer retirou a s\u00faa declaraci\u00f3n anterior de arrepentimento e denunciou a doutrina da Igrexa Cat\u00f3lica e o Papa, dicindo: \"E sobre o Papa, eu rec\u00fasoo, como inimigo de Cristo e Anticristo, con toda a s\u00faa falsa doutrina\". Logo diso, Cranmer foi levado \u00e1 fogueira.\nEst\u00e1 sepultado no \"Martyrs' Memorial\", Oxford, Oxfordshire en Inglaterra."}
{"id": "485227", "revid": "47401", "url": "https://gl.wikipedia.org/wiki?curid=485227", "title": "Zwinglio", "text": ""}
{"id": "485228", "revid": "5863", "url": "https://gl.wikipedia.org/wiki?curid=485228", "title": "Pedro Ferrer Sans", "text": ""}
{"id": "485229", "revid": "5863", "url": "https://gl.wikipedia.org/wiki?curid=485229", "title": "Pedro Ferrer e Sans", "text": ""}
{"id": "485230", "revid": "98629", "url": "https://gl.wikipedia.org/wiki?curid=485230", "title": "Grutungos", "text": "Os grutungos, grutungi, greutungi ou greuthungi, foron un pobo g\u00f3tico que habitou as estepas do mar Negro, entre os r\u00edos Dnister e Don no que hoxe \u00e9 Ucra\u00edna durante os s\u00e9culos III e IV. Ti\u00f1an estreitos contactos cos Tervingos, outra tribo g\u00f3tica que poboaba a beira occidental do R\u00edo Dnister. Ao leste dos grutungos, que viv\u00edan preto do r\u00edo Don, estaban os alanos\nCando os hunos chegaron \u00e1 rexi\u00f3n da estepa europea a finais do s\u00e9culo IV, primeiro os alanos v\u00edronse obrigados a un\u00edrense a eles, e despois unha parte dos grutungos convert\u00e9ndose, xunto con outros pobos de Europa oriental, en parte importante das forzas de Atila. Posteriormente, moitos grutungos, xunto con alg\u00fans alanos e hunos, cruzaron o baixo Danubio para unirse a un gran grupo de tervingos que entraran no Imperio Romano en 376. Estes pobos derrotaron un ex\u00e9rcito imperial na batalla de Adrian\u00f3pole en 378 e chegaron a un acordo de liquidaci\u00f3n. dentro do imperio romano no 382. Os nomes tribais orixinais dos godos quedaron en desuso dentro do imperio. Moitos dos 382 colonos parecen converterse nun compo\u00f1ente importante dos visigodos que se formaron baixo Alarico I.\nBaseados nas interpretaci\u00f3ns da \"Getica\" do escritor do s\u00e9culo VI Xordanes, a\u00ednda que nunca menciona aos \"Greutungi\", estes, aparecen fortemente asociados tanto co rei g\u00f3tico Hermanarico como coa posterior dinast\u00eda Amal que estaban entre os godos de Atila. Despois do colapso do imperio de Atila, os amalos fundaron o reino ostrogodo nos Balc\u00e1ns romanos. Segundo alg\u00fans estudosos, son o mesmo grupo que ser\u00e1 co\u00f1ecido dende ent\u00f3n co nome de ostrogodos.\nEtimolox\u00eda.\nA ra\u00edz greut- probablemente estea relacionada co ingl\u00e9s antigo \"greot\", que significa \"grava, terra, terra\", o que implica que o nome ref\u00edrese a unha rexi\u00f3n xeogr\u00e1fica onde viviron os \"greuthungi\".\nDe acordo con esa definici\u00f3n, Herwig Wolfram apoia a antiga posici\u00f3n de Franz Altheim de que isto forma parte dun conxunto de evidencias de que os descritores xeogr\u00e1ficos eran comunmente usados \u200b\u200bpara distinguir as persoas que viv\u00edan ao norte do Mar Negro, tanto antes como despois do asentamento g\u00f3tico nesa zona. M\u00e1is concretamente, Wolfram, sost\u00e9n que o nome \"Greuthungi\" pod\u00eda indicar que viv\u00edan en estepas areosas ou \"costas de cantos rodados\", e debe ser visto como un contraste cos Godos Tervingi, cuxo nome estar\u00eda relacionado coa palabra inglesa \"\u00e1rbore\" e indicar unha orixe boscosa.\nOutra proposta \u00e9 que o nome do \"Greutungi\" remont\u00e1base a unha \u00e9poca na que, aparentemente, os godos viv\u00edan preto do V\u00edstula, e que o nome se relacionaba co top\u00f3nimo polaco nese r\u00edo, Grudzi\u0105dz. Tam\u00e9n se propuxo que o nome \"Greuthungi\" ten orixes escandinavos prep\u00f3nticos, anteriores ao asentamento do V\u00edstula. Wolfram, por exemplo, sinala que J. Svennung, propuxo que pode significar \"xente das rochas\", e referirse a unha terra natal rochosa ao oeste dos Gautas no que hoxe \u00e9 G\u00f6taland no sur de Suecia.\nTam\u00e9n alg\u00fans estudosos do s\u00e9culo XIX, como Karl M\u00fcllenhoff, observaron que nunha lista de pobos que viv\u00edan na illa de Scandza, Xordanes inclu\u00eda \"Mixi, Evagre e Otingis\" entre os que \"viven como animais salvaxes en rochas labradas como castelos\". M\u00fcllenhoff propuxo que o \u00faltimo dos pobos era unha referencia aos \"Greutungi\", pero non se chegou a un consenso para explicar t\u00f3dolos nomes desa lista.\nHistoria.\nUn texto posterior pouco fiable, o texto da \"Historia Augusta\" sobre o emperador Probo (morto en 282), menciona aos \"greutungi\" xunto con v\u00e1ndalos e x\u00e9pidos, que supostamente estaban asentados en Tracia, xunto con 100.000 bastarnas. Segundo ese relato, mentres os Bastarnas segu\u00edan fieis, os outros tres pobos romperon a fidelidade e foron esmagados por Probo. M\u00e1is dubidoso a\u00ednda, no artigo de \"Historia Augusta\" sobre o emperador Claudio o G\u00f3tico (reinou entre 268 e 270), d\u00e1se a seguinte lista de pobos \"escitas\" que foran conquistados por ese emperador cando conseguiu o t\u00edtulo de \"Gothicus\": \"peuci trutungi austorgoti uirtingi sigy pedes celtae etiam eruli\". Estas palabras son transcritas modernamente para inclu\u00edr pobos co\u00f1ecidos: \"Peuci, Grutungi, Austrogothi, Tervingi, Visi, Gipedes, Celtae etiam et Eruli\".\nO primeiro acontecemento que se pode atribu\u00edr con seguridade aos \"greutungi\" foi moito m\u00e1is tarde, na campa\u00f1a contra os godos do emperador Valente no 369, en retribuci\u00f3n polo apoio do usurpador Procopio (morto no 366) e que foi descrito por Amiano Marcelino escribindo na d\u00e9cada de 390, d\u00e9cadas despois, no que indicou que Valente cruzara o Baixo Danubio en Novidunum e avanzara no territorio g\u00f3tico onde se atopou co pobo guerreiro chamado \"Greuthungi\". O seu aparente l\u00edder Atanarico que, nesta pasaxe, \u00e9 denominado por Amiano como o seu xu\u00edz m\u00e1is poderoso (\"iudicem potentissimum\"), e que se viu obrigado a fuxir e despois facer un acordo de paz no medio do Danubio, prometendo nunca pisar chan romano. Este mesmo Atanarico, tam\u00e9n, foi posteriormente descrito por Amiano como un xu\u00edz dos \"Tervingi\", suscitando preguntas sobre a natureza da distinci\u00f3n entre \"Tervingi\" e \"Greuthungi\". Amiano describe especificamente aos Greuthungi como godos.\nPosteriormente, Amiano cita aos \"Greuthungi\" como derrotados polos hunos invasores a principios dos anos 370. Os hunos primeiro saquearon e recrutaron aos alanos do r\u00edo Don (o cl\u00e1sico \"Tanais\") e despois atacaron os dominios do rei Hermanarico, que aparentemente era rei dos grutungos, e que finalmente se suicidou.\nXordanes na s\u00faa historia dos godos, a Getica, escrita sobre o ano 551, non menciona aos grutungos, sen\u00f3n que escribe como se os ostrogodos e visigodos dos s\u00e9culos V e VI xa existisen nos s\u00e9culos III e IV. Xordanes, por outra banda, describe un \u00fanico gran imperio g\u00f3tico ata finais do s\u00e9culo IV, gobernado por Hermanarico. Pola contra, Amiano Marcelino, que escribiu el mesmo a finais do s\u00e9culo IV, mencionou a Hermanarico como o l\u00edder grutungo, o que implica que o seu reino non era tan grande como o descrito por Xordanes.\nSegundo Amiano, a defensa contra os hunos e alanos continuou baixo un novo rei Vitimiro, que tam\u00e9n ti\u00f1a aliados hunos ao seu lado. Despois de morrer, a defensa foi dirixida por dous xenerais Alateo e S\u00e1frax, mentres que Viderico, o fillo de Vitimiro, era a\u00ednda un neno. Mentres tanto, Atanarico, agora descrito por Amiano como l\u00edder dos \"Tervingi\", trasladouse primeiro \u00e1 posici\u00f3n de grutungos no Dni\u00e9ster para bloquear o movemento cara ao oeste dos hunos, pero foi derrotado, e despois trasladou ao seu pobo a unha posici\u00f3n m\u00e1is defendible m\u00e1is ao oeste, preto dos C\u00e1rpatos. \nEn 376, o emperador Valente permitiu a unha boa parte dos tervingos cruzar o Baixo Danubio entrando no Imperio Romano con armas, baixo o mando de Fritixerno, que se separara de Atanarico mais negoulles o permiso aos grutungos, que permaneceron na outra beira esperando unha oportunidade. Cando as tensi\u00f3ns aumentaron, Alateo e S\u00e1frax tam\u00e9n cruzaron cos grutungos e o seu rei Viderico. Atanarico quen ao parecer, estaba con eles antes de que cruzasen, retirouse a unha rexi\u00f3n monta\u00f1osa e boscosa chamada Caucalandia, forzando aos s\u00e1rmatas a fuxir da zona. M\u00e1is tarde, alanos e hunos tam\u00e9n cruzaron en 377. \nO desprazamento dos godos \u00e1 pen\u00ednsula dos Balc\u00e1ns provocou a Guerra G\u00f3tica de 376\u2013382 durante a cal os grutungos, agora encabezados por Alateo e S\u00e1frax, ali\u00e1ranse cos tervingos mandados por Fritixerno. A cabaler\u00eda dos grutungos contribu\u00edu \u00e1 decisiva vitoria g\u00f3tica na batalla de Adrian\u00f3pole o 9 de agosto de 378. En 382, asinouse un pacto m\u00e1is duradeiro permitindo que un gran n\u00famero de godos se asentasen pacificamente nos Balc\u00e1ns e contribu\u00edsen con guerreiros ao ex\u00e9rcito romano. Desafortunadamente, os detalles deste acordo a\u00ednda non est\u00e1n claros. Antes, no 380, a maior parte dos grutungos, comandados por Alateo e S\u00e1frax, separ\u00e1ronse da forza principal dos tervingos e invadiron, pola s\u00faa conta, a diocese de Panonia nos Balc\u00e1ns do Norte, mais acabaron derrotados polo emperador Graciano. O resultado desta invasi\u00f3n non est\u00e1 claro, \u00e9 posible que fosen derrotados e dispersos por Graciano, ou que chegasen a un acordo de paz separado e se establecesen en Panonia.\nVarias fontes informan de m\u00e1is grutungos que a\u00ednda estaban f\u00f3ra do imperio en 386, baixo un l\u00edder de f\u00f3ra do Imperio chamado Odoteo que reuniu grandes forzas ao norte do Baixo Danubio e tentou cruzar o r\u00edo, pero foi masacrado por un xeneral romano chamado Promoto.\nParece ser que estes Greuthungi foron ent\u00f3n asentados en Frixia e rebel\u00e1ronse no 399-400. Ref\u00edrese a eles nun poema de Claudiano que describe aos ostrogodos e greuthungi que habitan esa terra xuntos e loitan polos militares romanos, listos para ser provocados por algunha pequena ofensa e volver aos seus cami\u00f1os naturais. O poema asocia este escuadr\u00f3n rebelde (\"alae\") en Frixia co xeneral romano de orixe g\u00f3tica, Tribixildo. Claudiano usa o termo ostrogodo unha vez, e noutras referencias a este mesmo grupo ch\u00e1maos con m\u00e1is frecuencia \"Greuthungi\" ou \"Getic\" (unha palabra m\u00e1is antiga, usada para os godos xeralmente neste per\u00edodo). Z\u00f3simo tam\u00e9n mencionou a Tribixildo e as forzas b\u00e1rbaras baseadas en Frixia, e a s\u00faa rebeli\u00f3n contra o eunuco Eutropio o c\u00f3nsul (morto en 399). Gainas, o agraviado xeneral g\u00f3tico enviado para loitar contra el, uniuse con el despois da morte de Eutropio. Z\u00f3simo cr\u00eda que era unha conspiraci\u00f3n entre os dous godos desde o principio.\nPola contra, a dinast\u00eda Amala, arredor da cal se formou o posterior e m\u00e1is co\u00f1ecido reino ostrogodo, non se atopaba en ning\u00fan destes grupos que entraron no Imperio Romano no s\u00e9culo IV, porque no s\u00e9culo V foron aparentemente l\u00edderes g\u00f3ticos dentro do Imperio Huno de Atila.\nArqueolox\u00eda.\nTanto dende o punto de vista cronol\u00f3xico como xeogr\u00e1fico, os grutungos e os seus veci\u00f1os, os tervingos, corresp\u00f3ndense coas formas da cultura arqueol\u00f3xica de \u010cernjachov.\nPatr\u00f3n de liquidaci\u00f3n.\nOs asentamentos de \u010cernjachov agr\u00fapanse en terreo aberto nos vales fluviais. Os poboados incl\u00faen vivendas con chan afundido, vivendas de superficie e casetas. O maior asentamento co\u00f1ecido (Budesty) ten 35 hect\u00e1reas\nPr\u00e1cticas de enterramento.\nOs cemiterios de \u010cernjachov incl\u00faen enterramentos de cremaci\u00f3n e inhumaci\u00f3n nos que a cabeza est\u00e1 cara ao norte. Algunhas tumbas quedaron baleiras. Os bens funerarios adoitan inclu\u00edr cer\u00e1mica, peites de \u00f3so e ferramentas de ferro, pero case nunca armas.\nRelaci\u00f3n cos ostrogodos.\nOs tervingos foron mencionados por primeira vez no 291, o que indica que os diferentes pobos g\u00f3ticos xa ti\u00f1an identidades e nomes distintos nese momento. Os grutungos son nomeados por primeira vez por Amiano Marcelino, quen escribiu non antes do 392 e quizais despois do 395. Os primeiros acontecementos nos que os cita foron na d\u00e9cada de 360. Os ostrogodos, tam\u00e9n son mencionados por primeira vez nun poema de Claudiano que describe os ostrogodos e grutungos que habitan a terra de Frixia.\nA pesar de tales rexistros que parecen mostrar ostrogodos e grutungos como distintos, segundo Herwig Wolfram, as fontes primarias usan a terminolox\u00eda de \"Tervingi/Greutungi\" correspond\u00e9ndose con \"Vesi/Ostrogothi\" e nunca mesturan os pares. Cando os nomes foron usados \u200b\u200bxuntos, Wolfram argumenta que \u00e9 significativo que a parella sempre se conservase, como en \"Gruthungi\", \"Austrogothi\", \"Tervingi\", \"Visi\".\nA nomenclatura de \"Greuthungi\" e \"Tervingi\" quedou sen uso pouco despois de 400. En xeral, a terminolox\u00eda dun pobo g\u00f3tico dividido desapareceu gradualmente despois da s\u00faa entrada no Imperio Romano. Wolfram cre que, debido a que o termo \"Greuthungi\" era un identificador xeogr\u00e1fico, a terminolox\u00eda deixouse de usar despois de que os godos fosen desprazados polas invasi\u00f3ns hunas. En apoio diso, Wolfram cita a Z\u00f3simo como refer\u00edndose ao grupo de \"escitas\" ao norte do Danubio que foron chamados \"Greuthungi\" polos b\u00e1rbaros ao norte do Ister en 386. Wolfram concl\u00fae que estes eran en realidade os Tervingi que quedaran despois da conquista huna., \nSegundo esta idea, entende que os \"greuthungi\" e os ostrogodos eran m\u00e1is ou menos o mesmo pobo; e que os \"greuthungi\" fosen os ostrogodos \u00e9 unha idea derivada do escritor medieval Xordanes. Identificou os reis ostrog\u00f3ticos desde Teodorico o Grande ata Teodato como os herdeiros do rei grutungo Hermanarico. A\u00ednda que a explicaci\u00f3n de Jordanes sobre a sucesi\u00f3n familiar est\u00e1 en conflito directo coa informaci\u00f3n m\u00e1is fiable e contempor\u00e1nea de Amiano, houbo unha longa tradici\u00f3n de intentos eruditos de conciliar os dous relatos, pero estes non lograron crear ning\u00fan consenso. Peter Heather, por exemplo, escribiu que \"os ostrogodos no sentido do grupo liderado por Theoderic a Italia sit\u00faanse ao final de complexos procesos de fragmentaci\u00f3n e unificaci\u00f3n que implican unha variedade de grupos - na s\u00faa maior\u00eda pero non s\u00f3 g\u00f3tico parece - e mellor, m\u00e1is contempor\u00e1nea, a evidencia argumenta contra a implicaci\u00f3n derivada de Jordanes de que os ostrogodos son Greuthungi por outro nome\".\nFinalmente, Christensen, resume a cuesti\u00f3n indicando que para os anteriores autores como Casiodoro ou Xordanes, os tervingos convert\u00e9ronse en Vesi/Visi/visigodos con posterioridade \u00e1 s\u00faa entrada no Imperio romano e que os grutungos, se converten en ostrogodos baixo a dominaci\u00f3n h\u00fanica."}
{"id": "485233", "revid": "5863", "url": "https://gl.wikipedia.org/wiki?curid=485233", "title": "Mary Renault", "text": "Eileen Mary Challans, nada en Forest Gate (Essex) o 4 de setembro de 1905 e finada na Cidade do Cabo o 13 de decembro de 1983, foi unha escritora inglesa-surafricana, co\u00f1ecida como Mary Renault, co\u00f1ecida polas s\u00faas novelas hist\u00f3ricas ambientadas na antiga Grecia. Ademais de v\u00edvidos retratos ficticios de Teseo, S\u00f3crates, Plat\u00f3n e Alexandre o Grande, escribiu unha biograf\u00eda de Alexandre.\nTraxectoria.\nRenault naceu en Dacre Lodge, 49 Plashet Road, Forest Gate, Essex (actualmente en Londres), filla do m\u00e9dico Frank Challans e de Mary Clementine Newsome Baxter Challans. Estudou primeiro na escola familiar de Levick e en Clifton Girls School en Bristol. Recibiu lecci\u00f3ns de ingl\u00e9s en St Hugh's College, Oxford, ent\u00f3n un college feminino, recibindo un grao en 1928. En 1933 comezou a aprender enfermar\u00eda en Radcliffe Infirmary en Oxford. Durante o seu adestramento co\u00f1eceu a Julie Mullard (1912\u20131996), compa\u00f1eira enfermeira coa que iniciou unha duradeira relaci\u00f3n rom\u00e1ntica.\nTraballou como enfermeira mentres comezaba unha carreira literaria, tratando os evacuados de Dunkerque no Hospital de Emerxencia de Winford en Bristol, e traballando na vixilancia de cirurx\u00eda cerebral en Radcliffe Infirmary ata 1945. Publicou a s\u00faa primeira novela, \"Purposes of Love\", en 1939: estaba ambientada na \u00e9poca contempor\u00e1nea, e a novelista Linda Proud describiuna como \"unha estra\u00f1a combinaci\u00f3n de platonismo e romance hospitalario\". A s\u00faa novela \"The Friendly Young Ladies\" (1943), sobre unha relaci\u00f3n l\u00e9sbica entre unha escritora e unha enfermeira, parece inspirada pola s\u00faa propia relaci\u00f3n con Mullard.\nEn 1948, despois de que a s\u00faa novela \"Return to Night\" ga\u00f1ase un premio da MGM por valor de 150\u00a0000, Renault e Mullard emigraron a Sur\u00e1frica, onde permaneceron o resto das s\u00faas vidas. Al\u00ed, segundo Proud, atoparon unha comunidade de expatriados homosexuais que \"escaparan das actitudes represivas cara \u00e1 homosexualidade en Gran Breta\u00f1a en comparaci\u00f3n coa atmosfera comparativamente liberal de Durban... Mary e Julie viron posible establecerse xuntas nesta nova terra sen causar a furia que \u00e1s veces provocaran na s\u00faa patria\". Por\u00e9n, Renault e Mullard foron cr\u00edticas con aspectos menos liberais do seu novo pa\u00eds, e participaron no movemento Black Sash contra o apartheid na d\u00e9cada de 1950.\nPouco antes da s\u00faa morte, Renault foi listada como unha das alumnas que deran m\u00e1is honra \u00e1 Radcliffe Infirmary Nurses' Home. Debido ao especialmente h\u00famido inverno de 1983 na Cidade do Cabo, Ranault tivo un pequeno catarro. Ao principio, a tose non era m\u00e1is que un pouco irritante para ela, mais axi\u00f1a empeorou. Despois de que Mullard contase os seus temores ao seu amigo mutuo, o doutor Sonnenberg, aplic\u00e1ronlle raios X, e diagnostic\u00e1ronlle pneumon\u00eda, sendo enviada a un sanatorio. Tras fracasar na eliminaci\u00f3n da pneumon\u00eda con antibi\u00f3ticos, un cirurxi\u00e1n brit\u00e1nico visitante realizoulle unha broncoscopia con anestesia xeral. Pouco despois, o doutor revelou a Mullard que atopara flu\u00eddos no pulm\u00f3n e aspirara alg\u00fan del; a causa era cancro. Mullard pediu aos m\u00e9dicos que non dixesen nada a Renault a non ser que ela o pedise. En outubro, un amigo do doutor Sonnenberg, o doutor Slome, estivo drenando l\u00edquido d\u00faas veces por semana e estaba decidido a inxectar un novo f\u00e1rmaco na pleura a ma\u00f1\u00e1 seguinte, coa esperanza de que evitase a formaci\u00f3n de m\u00e1is flu\u00eddo. Antes de que comezase a operaci\u00f3n, Mullard recibiu unha chamada, que sab\u00eda que \"s\u00f3 pod\u00eda significar unha cousa\". Mary Renault faleceu na Cidade do Cabo o 13 de decembro de 1983."}
{"id": "485237", "revid": "1888", "url": "https://gl.wikipedia.org/wiki?curid=485237", "title": "Jos\u00e9 Benito Otero Baena", "text": "Jos\u00e9 Benito Otero Baena, nado en Bueu o 27 de xu\u00f1o de 1925 e finado en Pontevedra o 6 de febreiro de 2017, foi un pol\u00edtico galego.\nTraxectoria.\nAfeccionado \u00e1 pintura, en 1952 obtivo unha bolsa do Goberno Civil de Pontevedra para estudar na Escola de Belas Artes de San Fernando de Madrid. Foi director da sucursal de Caixa de Pontevedra en Bueu. Foi nomeado concelleiro en representaci\u00f3n do terzo corporativo ou de entidades e tomou posesi\u00f3n o 2 de febreiro de 1964. Foi nomeado alcalde de Bueu en 1971 e tomou posesi\u00f3n o 6 de febreiro. Cesou no cargo en 1979.\nHomenaxe p\u00f3stuma.\nNo ano 2022 a s\u00faa familia e o Concello de Bueu anunciaron a s\u00faa vontade de convocar o Certame de pintura Otero Baena para artistas noveis, que tivo a s\u00faa primeira edici\u00f3n no ano 2023 e que ten car\u00e1cter bienal."}
{"id": "485238", "revid": "5863", "url": "https://gl.wikipedia.org/wiki?curid=485238", "title": "Xes\u00fas Rodr\u00edguez Corredoyra de Castro", "text": ""}
{"id": "485240", "revid": "5863", "url": "https://gl.wikipedia.org/wiki?curid=485240", "title": "Xes\u00fas R. Corredoyra", "text": ""}
{"id": "485241", "revid": "5863", "url": "https://gl.wikipedia.org/wiki?curid=485241", "title": "Xes\u00fas Rodr\u00edguez Corredoira de Castro", "text": ""}
{"id": "485243", "revid": "15490", "url": "https://gl.wikipedia.org/wiki?curid=485243", "title": "Giuseppe Prinzi", "text": "Giuseppe Prinzi, nado en 1825 en Messina e finado en 1895 en Frascati, foi un escultor italiano.\nTraxectoria.\nAs s\u00faas obras escult\u00f3ricas at\u00f3panse en moitas cidades italianas, inclu\u00eddas Roma, N\u00e1poles e Messina, a s\u00faa cidade natal."}
{"id": "485245", "revid": "5863", "url": "https://gl.wikipedia.org/wiki?curid=485245", "title": "Serpe mari\u00f1a (mitolox\u00eda)", "text": "En mitolox\u00eda e criptozoolox\u00eda unha serpe mari\u00f1a ou drag\u00f3n mari\u00f1o \u00e9 un tipo de criatura descrita en varias mitolox\u00edas, notablemente na grega (Ceto, Equidna, Hidra, Escila), mesopot\u00e1mica (Tiamat), hebrea (Leviat\u00e1n), e n\u00f3rdica (J\u00f6rmungandr).\nMitolox\u00eda.\nO mitema do Drachenkampf, o deus xefe que exerce o papel de heroe que mata unha serpe de mar, est\u00e1 moi estendido tanto nas relixi\u00f3ns e mitolox\u00edas do antigo Oriente Pr\u00f3ximo coma nas indoeuropeas. Son exemplos: Lotan e Hadad, Leviat\u00e1n e Yahweh, Tiamat e Marduk (ver tam\u00e9n Labbu, Ba\u0161mu, Mu\u0161\u1e2bu\u0161\u0161u), Illuyanka e Tarhunt, Yammu e Baal no ciclo de Baal, etc. A Biblia hebrea tam\u00e9n ten descrici\u00f3ns un tanto mitol\u00f3xicas de grandes criaturas mari\u00f1as como parte da creaci\u00f3n baixo as ordes de Deus, como Tanninim mencionado no Libro do X\u00e9nese 1:21 e a \"gran serpe\" de Amos 9:3. Na Eneida, un par de serpes mari\u00f1as mataron a Laocoonte e os seus fillos cando Lacoonte argumentou en contra de traer o cabalo de Troia ao interior de Troia.\nNa antig\u00fcidade e na Biblia, os drag\u00f3ns eran descritos como enormes monstros serpentiformes, polo que non ti\u00f1an a imaxe dun drag\u00f3n con d\u00faas ou catro patas e \u00e1s que apareceu a finais da Idade Media. En moitos dos relatos se di que viv\u00edan no mar, como, por exemplo, nos mitos babil\u00f3nicos de Tiamat, o mito de Hydra, Escila, Cetus e Equidna na mitolox\u00eda grega e talvez o Leviat\u00e1n.\nNa mitolox\u00eda n\u00f3rdica, \"J\u00f6rmungandr\" (ou \"Midgar\u00f0sormr\") era unha serpe mari\u00f1a tan longa que circundaba o mundo enteiro (Midgard). J\u00f6rmungandr morreu a mans do deus Thor. Algunhas historias informan de mari\u00f1eiros que confund\u00edan o seu dorso cunha cadea de illas. As serpes mari\u00f1as tam\u00e9n aparecen frecuentemente no folclore escandinavo posterior, especialmente na de Noruega.\nEn 1028 d.C., dise que Santo Olaf matou unha serpe mari\u00f1a en Valldal, Noruega, lanzando o seu corpo sobre a monta\u00f1a Syltefjellet. As marcas que presenta esa monta\u00f1a as\u00f3cianse con esa lenda. Na \"Carta marina\" do eclesi\u00e1stico e escritor sueco Olaus Magnus, aparecen moitos monstros mari\u00f1os de variadas formas, inclu\u00edndo unha inmensa serpe mari\u00f1a. Na s\u00faa obra de 1555 \"Historia dos pobos do norte\" (\"Historia de Gentibus Septentrionalibus\"), Magnus d\u00e1 a seguinte descrici\u00f3n dunha serpe mari\u00f1a norueguesa:\nOs que navegan ao longo da costa de Noruega para comerciar ou pescar, todos contan a salientable historia de como unha serpe de impo\u00f1ente tama\u00f1o, de 200 p\u00e9s de longo e 20 p\u00e9s de largo, vive en cant\u00eds e covas f\u00f3ra de Bergen. Nas noitas claras do ver\u00e1n esta serpe abandona as covas para comer cuxos, a\u00f1os e porcos, ou alim\u00e9ntase no mar e come augamares, cangrexos e animais mari\u00f1os similares. Ten pelo da lonxitude dunha angu\u00eda que colga do seu pescozo, escamas negras agudas e ollos vermellos flameantes. Ataca os barcos, atrapa e engole persoas, xa que se ergue da auga como unha columna.\"\nLendas notables.\nUn aparente relato dunha testemu\u00f1a enc\u00f3ntrase na obra de Arist\u00f3teles \"Historia Animalium\".\nEstrab\u00f3n fai referencia a un relato dunha testemu\u00f1a que viu unha criatura mari\u00f1a morta avistada por Poseidonio na costa do nore de Levante. Informa do seguinte: \"En canto \u00e1s chairas, a primeira, que empeza no mar, ch\u00e1mase Macras, ou chaira de Macra. Aqu\u00ed, como informou Poseidonio, foi visto o drag\u00f3n ca\u00eddo, cuxo corpo morto era de aproximadamente un pletro [30\u00a0m] de longo, e tan voluminoso que uns xinetes de p\u00e9 ao seu car\u00f3n situados a cada lado non pod\u00edan verse un a outro; e as s\u00faas mand\u00edbulas eran grandes dabondo como para admitir un home montado a cabalo, e cada l\u00e1mina das s\u00faas escamas c\u00f3rneas superaba en lonxitude un escudo oblongo.\" (Xeograf\u00eda, libro 16, cap\u00edtulo 2, par\u00e1grafo 17). A criatura foi vista por Poseidonio, un fil\u00f3sofo, nalg\u00fan momento no per\u00edodo entre o 130 e o 51 a.C.\nHans Egede, o santo nacional de Groenlandia, deu unha descrici\u00f3n no s\u00e9culo XVIII dunha serpe mari\u00f1a. O 6 de xullo de 1734 o seu barco pasou navegando pola costa de Groenlandia cando de repente os que estaban abordo \"viron a m\u00e1is terible criatura, que non lles lembraba a nada que viran antes. O monstro ergueu a cabeza tan alto que semellaba ser m\u00e1is alto que a cofa do pau maior. A cabeza era pequena e o corpo curto e engurrado. A desco\u00f1ecida criatura utilizaba aletas xigantes que a propulsaban pola auga. Posteriormente, os mari\u00f1eiros viron tam\u00e9n a s\u00faa cola. O monstro era m\u00e1is longo que todo o noso barco\", escribiu Egede. (Mare\u0161, 1997)\nAdemais, hai diversos testemu\u00f1os modernos de persoas que afirman que viron criaturas mari\u00f1as que interpretaron como serpes mari\u00f1as, o que deu p\u00e9 en criptozoolox\u00eda a pensar que eses animais pod\u00edan realmente existir, pero non hai probas contrastadas de que esas interpretaci\u00f3ns sexan correctas."}
{"id": "485246", "revid": "27155", "url": "https://gl.wikipedia.org/wiki?curid=485246", "title": "Serpe mari\u00f1a (criptozoolox\u00eda)", "text": ""}
{"id": "485248", "revid": "5863", "url": "https://gl.wikipedia.org/wiki?curid=485248", "title": "Xes\u00fas R. Corredoira", "text": ""}
{"id": "485249", "revid": "23204", "url": "https://gl.wikipedia.org/wiki?curid=485249", "title": "Peep and the Big Wide World", "text": "Peep and the Big Wide World \u00e9 unha serie de animaci\u00f3n educativa estadounidense-canadense dif\u00fandese nas estaci\u00f3ns afiliadas \u00e1 PBS e en PBS Kids, producido pola WGBH Boston e 9 Story Media Group en asociaci\u00f3n con TVOKids e Discovery Kids."}
{"id": "485252", "revid": "27155", "url": "https://gl.wikipedia.org/wiki?curid=485252", "title": "Serpente mari\u00f1a (mitolox\u00eda)", "text": ""}
{"id": "485253", "revid": "23204", "url": "https://gl.wikipedia.org/wiki?curid=485253", "title": "Talcott Parsons", "text": "Talcott Parsons, nado en Colorado Springs o 13 de decembro de 1902 e finado en M\u00fanic o 8 de maio de 1979, foi un soci\u00f3logo estadounidense da tradici\u00f3n cl\u00e1sica, co\u00f1ecido pola s\u00faa teor\u00eda da acci\u00f3n social e o funcionalismo estrutural. Est\u00e1 considerado unha das figuras m\u00e1is influentes da sociolox\u00eda do s\u00e9culo XX. Logo de obter un doutoramento en econom\u00eda, serviu como profesor no claustro da Universidade Harvard entre 1927 e 1929. En 1930 foi un dos primeiros profesores do novo departamento de sociolox\u00eda. Posteriormente, foi clave na creaci\u00f3n do Departamento de Relaci\u00f3ns Sociais de Harvard.\nBaseada en datos emp\u00edricos, a teor\u00eda da acci\u00f3n social de parson foi a primeira teor\u00eda ampla, sistem\u00e1tica e xeralizable de sistemas sociais desenvolvida nos Estados Unidos ou Europa. Algunhas das maiores contribuci\u00f3ns de Parsons \u00e1 sociolox\u00eda no mundo angl\u00f3fono foron as s\u00faas traduci\u00f3ns das obras de Max Weber e as s\u00faas an\u00e1lises de traballos de Weber, \u00c9mile Durkheim e Vilfredo Pareto. A obra destes autores influ\u00edu fortemente na visi\u00f3n de Parsos e foi o fundamento da s\u00faa teor\u00eda da acci\u00f3n social. Parsons observou a acci\u00f3n voluntaria a trav\u00e9s da lente dos valores culturais e das estruturas sociais que limitan as escollas e finalmente determinan todas as acci\u00f3ns sociais, como contraposici\u00f3n \u00e1s acci\u00f3ns que est\u00e1n determinadas en base a procesos psicol\u00f3xicos internos.\nA\u00ednda que Parsons est\u00e1 considerado xeralmente un funcionalista estrutural, cara \u00e1 fin da s\u00faa carreira, en 1975, publicou un artigo que afirmaba que \"funcional\" e \"funcionalista estrutural\" eran formas inapropiadas de describir o car\u00e1cter da s\u00faa teor\u00eda.\nDende a d\u00e9cada de 1970, unha nova xeraci\u00f3n de soci\u00f3logos criticou as teor\u00edas de Parsons como socialmente conservadores e os seus escritos como innecesariamente complexos. As clases de sociolox\u00eda dedicaron menos \u00e9nfase \u00e1s s\u00faas teor\u00edas que no cumio da s\u00faa popularidade, dende os corenta aos setenta. Por\u00e9n, posteriormente houbo un rexurdimento do interese nas s\u00faas ideas.\nParsons foi un gran defensor da profesionalizaci\u00f3n da sociolox\u00eda e da s\u00faa expansi\u00f3n polos c\u00edrculos acad\u00e9micos estadounidenses. Foi elixido presidente da American Sociological Association en 1949 e foi o seu secretario de 1960 a 1965.\nLegado.\nEntre as d\u00e9cadas de 1940 e 1970, Parsons foi un dos m\u00e1is famosos e influentes, a\u00ednda que tam\u00e9n m\u00e1is controvertidos do mundo, particularmente nos Estados Unidos. O seu traballo posterior recibiu crt\u00edticas e foron en xeral rexeitados porque se consideraba que as s\u00faas teor\u00edas eran demasiado abstractas, inacces\u00edbeis e socialmente conservadoras.\nPosteriormente, incrementouse o interese nas ideas de Parsons e especialmente volveuse \u00e1 vista \u00e1s s\u00faas \u00faltimas obras. Intentos de revivir o seu pensamento foron levados a cabo por soci\u00f3logos parsonianos e cient\u00edficos sociais como Jeffrey Alexander, Bryan Turner, Richard M\u00fcnch e Roland Robertson. Uta Gerhardt escribiu sobre Parsons dende unha perspectiva biogr\u00e1fica e hist\u00f3rica."}
{"id": "485256", "revid": "98629", "url": "https://gl.wikipedia.org/wiki?curid=485256", "title": "Condado de Valois", "text": "O condado de Valois foi unha xurisdici\u00f3n feudal de Francia. M\u00e1is tarde existiu o Ducado de Valois (1407-1789). A dinast\u00eda Valois, chamada as\u00ed polo ducado, reinou en Francia. A capital do condado foi primeiro Vez (en lat\u00edn, Vadum) e despois Cr\u00e9py-en-Valois.\nHistoria.\nA primeira dinast\u00eda condal deriva de Carlomagno a trav\u00e9s do seu fillo Pipino e do seu neto Bernardo, reis de Italia. Tr\u00e1tase dos chamados herbertinos ou herbertidas.\nO fillo de Bernardo, Pipino chamado Pipino de P\u00e9ronne, foi conde no Vermandois ao redor de 840 gobernando P\u00e9ronne, Saint Quintin e Senlis. Estivo casado con Rotaida de Bobbio e tiveron tres fillos: Heriberto, Pipino e Bernardo. O primeiro foi o tronco dos condes de Vermandois e o segundo dos condes de Valois e Senlis.\nA li\u00f1a de Valois repartiuse entre os fillos do Conde Bernardo (morte tradicionalmente fixada o 956): Huberto, que recibiu Senlis, Roberto que recibiu P\u00e9ronne, Robhold que foi o tronco dos se\u00f1ores de Chantilly e logo de Huntingdon e Northampton, e Adela que casou con Walerano, antes identificado como conde de Vexin, pero que hoxe se pensa que se trataba de Walerano, conde de Arlon. O conde Gautier II librouse da vasalaxe que deb\u00eda ao bispo de Amiens e esta funci\u00f3n volveuse ligada \u00e1 familia Condal.\nOs condados non se puideron manter unidos e separ\u00e1ronse \u00e1 morte de Gautier II, pero en 1063 Ra\u00fal III unificounos de novo e mesmo os expandiu. \u00c1 s\u00faa morte o seu fillo Sim\u00f3n, destinado \u00e1 vida eclesi\u00e1stica, como \u00fanico fillo tivo que aceptar a sucesi\u00f3n (1074) pero o d\u00eda da s\u00faa voda decidiu desenterrar a seu pai, que fora excomungado e enterrado f\u00f3ra de lugares santos, para ser levado a chan santo; a vista do cad\u00e1ver en descomposici\u00f3n impresionouno tanto que volveu a facerse monxe e morreu en 1082. Alg\u00fans condados pasaron a outros herdeiros e o condado de Valois pasou polo matrimonio da irm\u00e1 de Sim\u00f3n, Adela, esposa do conde de Vermandois (m\u00e1is tarde, en 1118, os condes de Vermandois tam\u00e9n recuperaron a Amiens).\nPero esta li\u00f1a de Vermandois tampouco non ti\u00f1a fillos var\u00f3ns. Adelaida casou con Hugo, se\u00f1or de Crepy pero s\u00f3 tiveron unha filla, Isabel. Do seu segundo enlace con Renaud, conde de Clermont-en-Beavaisis, naceu Ra\u00fal IV, pero o seu fillo, Ra\u00fal V, morreu sen sucesi\u00f3n e os tres condados pasaron \u00e1 irm\u00e1, Isabel, que casou con Filipe de Alsacia que herdou o condado de Flandres. En 1179 f\u00edxose reco\u00f1ecer conde igua que a s\u00faa esposa e \u00fanico herdeiro polo rei de Francia, e \u00e1 morte da s\u00faa muller en 1182 proclamouse soberano de Valois, Vermandois e Amiens; pero a irm\u00e1 de Isabel, Leonor, co apoio do rei de Francia, reclamou a sucesi\u00f3n e fianlmente en 1185 Filipe renunciou. Leonor cedeu os condados de Valois, Vermandois e Amiens \u00e1 coroa francesa (1214) e retirouse a un convento.\nEnt\u00f3n o condado de Valois foi asignado temporalmente a varias personalidades en asignaci\u00f3n, \u00e1s veces volvendo \u00e1 coroa. En 1406 o condado foi elevado a ducado. Permaneceu ata a revoluci\u00f3n."}
{"id": "485259", "revid": "23204", "url": "https://gl.wikipedia.org/wiki?curid=485259", "title": "Colleen Atwood", "text": "Colleen Atwood, nada en Yakima (Washington) o 25 de setembro de 1948, \u00e9 unha dese\u00f1adora de vestiario estadounidense.\nAtwood foi candidata ao \u00d3scar ao mellor dese\u00f1o de vestiario en doce ocasi\u00f3ns, e ga\u00f1ouno polos filmes \"Chicago\" (2002), \"Memorias dunha gueixa\" (2005), \"Alice in Wonderland\" (2010) e \"Animais fant\u00e1sticos e onde atopalos\" (2016). Colaborou varias veces cos directores Tim Burton, Rob Marshall e Jonathan Demme.\nTraxectoria.\nPrimeiros anos e estudos.\nAtwood naceu en Yakima, Washington, e estudou pintura no Cornish College of the Arts de Seattle a principios da d\u00e9cada de 1970. Posteriormente traballou en varios lugares, como na tenda de Yves St. Laurent nos almac\u00e9ns Frederick &amp; Nelson da cidade.\nCarreira.\nAtwood comezou a s\u00faa carriera como conselleira de moda en Washington a principios da d\u00e9cada de 1970. Mudouse a Nova York en 1980, onde estudou na Universidade de Nova York. A s\u00faa carreira no cinema comezou tras un encontro casual co fillo dunha das dese\u00f1adoras dos decorados do filme \"Ragtime\", tralo que obtivo o traballo de axudante de produci\u00f3n nese filme. Traballou como axudante de dese\u00f1o de vestiario e finalmente logrou o seu primeiro traballo en \"A Little Sex\", dirixido por Bruce Paltrow.\nAtwood entrou no mundo do dese\u00f1o de vestiario para teatro e cinema, acadando a fama polo seu traballo na xira mundial \"Bring on the Night\" de Sting, da que se realizou un documental hom\u00f3nimo. Un punto importante na s\u00faa carreira chegou cando, a trav\u00e9s do dese\u00f1ador de produci\u00f3n Bo Welch, con quen traballara en \"Joe Versus the Volcano\", co\u00f1eceu o director Tim Burton. Atwood e Burton traballaron xuntos en sete filmes nos seguintes anos, a partir de \"Edward Scissorhands\". Mudouse aos \u00c1nxeles en 1990.\nAtwood involucrouse parcialmente no desenvolvemento o foi a dese\u00f1adora xefa en m\u00e1is de cincuenta filmes. Tam\u00e9n foi a dese\u00f1adora de todos os traxes novos para Ringling Bros. e Barnum &amp; Bailey Circus en 2005-2006 e dos uniformes de \"The Black Parade\" para o grupo My Chemical Romance, ademais do vestiario do seu seguinte \u00e1lbum, \"\". Tam\u00e9n traballa na televisi\u00f3n, como nas series \"Arrow\", \"The Flash\", e \"Supergirl\".\nOs dese\u00f1adores de moda favoritos de Atwood incl\u00faen Azzedine Alaia, Yohji Yamamoto e Alexander McQueen."}
{"id": "485260", "revid": "624", "url": "https://gl.wikipedia.org/wiki?curid=485260", "title": "Conde de Valois", "text": ""}
{"id": "485262", "revid": "72012", "url": "https://gl.wikipedia.org/wiki?curid=485262", "title": "Pteriomorphia", "text": ""}
{"id": "485263", "revid": "98629", "url": "https://gl.wikipedia.org/wiki?curid=485263", "title": "Karl Beurlen", "text": "Karl Beurlen, nado o 17 de abril de 1901 en Aalen, Baden-W\u00fcrttemberg, e finado o 27 de decembro de 1985 en Tubinga, foi un xe\u00f3logo e paleont\u00f3logo alem\u00e1n.\nTraxectoria.\nNacido en Aalen, era fillo dun profesor de ensino primario. Moi cedo mostrou interese polas ciencias naturais. A partir de 1919 estudou xeolox\u00eda na Universidade de Tubinga, acadando o seu doutoramento en 1923, cunha tese sobre a paleontolox\u00eda das amonitas do xur\u00e1sico superior, orientado por Edwin Hennig, do que m\u00e1is tarde ser\u00eda o seu axudante.\nBeurlen foi un defensor da ortox\u00e9nese e da evoluci\u00f3n saltatoria. Usou o termo metaquinese (acu\u00f1ado por Otto Jaekel) para describir os cambios bruscos de desenvolvemento nos organismos. Tam\u00e9n inventou o termo palinx\u00e9nese como mecanismo para a s\u00faa teor\u00eda ortoxen\u00e9tica da evoluci\u00f3n.\nFoi axudante de Edwin Hennig. En 1925 casou e foi a traballar como docente \u00e1 Universidade de K\u00f6nigsberg. Do seu matrimonio tivo cinco fillos, dous dos cales foron xe\u00f3logos. En 1934 foi profesor e conselleiro administrativo do Instituto Xeopaleontol\u00f3xico da Universidade de Kiel. De 1937 a 1945 foi director da Divisi\u00f3n da Ciencia dos Solos (xeolox\u00eda, mineraloxia e xeof\u00edsica) do Reichsforschungsrat. En 1941 foi profesor de paleontoloxia e estratigraf\u00eda da Universidade de M\u00fanic, onde foi conselleiro administrativo do Instituto de Paleontolox\u00eda, e director do \"Zoologische Staatssammlung M\u00fcnchen\" (Colecci\u00f3n Zool\u00f3xica do Estado de M\u00fanic).\nBeurlen foi un defensor da ideolox\u00eda nacionalsocialista e escribiu sobre a raza aria. Nas s\u00faas obras da d\u00e9cada de 1930 era seguidor da teor\u00eda que negaba o evolucionismo darwiniano, a teor\u00eda da evoluci\u00f3n ortoxen\u00e9tica, influ\u00edda pola ideolox\u00eda nacionalsocialista.\nDimitiu dos seus cargos en M\u00fanic e do Reichsforschungsrat debido ao proceso de desnazificaci\u00f3n despois da segunda guerra mundial, e emigrou ao Brasil en 1950, onde traballou como paleont\u00f3logo no Instituto Xeol\u00f3xico Brasileiro na cidade do R\u00edo de Xaneiro. No Brasil traballou no procesamento de f\u00f3siles da fauna do supercontinente sur de Gondwana, convert\u00e9ndose en seguidor da, na \u00e9poca a\u00ednda fortemente rexeitada, teor\u00eda da deriva continental de Alfred Wegener. En 1958 constru\u00edu o Instituto Xeopaleontol\u00f3xico da recentemente fundada Universidade de Recife. No Brasil describiu en 1962, entre outras, a estratigraf\u00eda da Formaci\u00f3n Santana, co\u00f1ecida por diversos f\u00f3siles de peixes do per\u00edodo cret\u00e1ceo na Chapada do Araripe. Por mor das condici\u00f3ns pol\u00edticas inest\u00e1beis do pa\u00eds despois do golpe de 1964, xubilouse en 1969 e retornou a Alema\u00f1a. Al\u00ed escribiu diversos libros sobre f\u00f3siles, que tiveron grande \u00e9xito.\nTaxons descritos.\nA Beurlen d\u00e9bense as descrici\u00f3ns dos taxons:\nAbreviatura.\nA abreviatura Beurlen empr\u00e9gase para reco\u00f1ecer a Karl Beurlen como autoridade na descrici\u00f3n e taxonom\u00eda en zoolox\u00eda."}
{"id": "485266", "revid": "72012", "url": "https://gl.wikipedia.org/wiki?curid=485266", "title": "Pectinida", "text": ""}
{"id": "485267", "revid": "72012", "url": "https://gl.wikipedia.org/wiki?curid=485267", "title": "Karl Theodor Beurlen", "text": ""}
{"id": "485269", "revid": "5132", "url": "https://gl.wikipedia.org/wiki?curid=485269", "title": "Daniel Carter", "text": ""}
{"id": "485270", "revid": "22795", "url": "https://gl.wikipedia.org/wiki?curid=485270", "title": "Pteriomorfios", "text": "A dos pteriomorfios (Pteriomorphia) \u00e9 unha subclase de moluscos mari\u00f1os da clase dos bivalvos.\nA sublase comprende importantes ordes, como son as dos \"Arcida\", \"Limida\", \"Mytilida\", \"Ostreida\" e \"Pectinida\". Tam\u00e9n cont\u00e9n algunhas familias extintas e probabelmente basais.\nTaxonom\u00eda.\nDescrici\u00f3n.\nA subclase foi descrita en 1944 polo xe\u00f3logo e paleont\u00f3logo alem\u00e1n Karl Beurlen, na s\u00faa obra \"Beitr\u00e4ge zur Stammesgeschichte der Muscheln\". \"Mathematisch-Naturwissenschaftlichen Abteilung der Bayerischen Akademie der Wissenschaften zu M\u00fcnchen, Sitzungsberichte\" 1944 (1\u20132): 133\u2013145.\nOrdes.\nEn 2010, unha proposta dun novo sistema de clasificaci\u00f3n dos bivalvos foi publicada por Bieler, Carter &amp; Coan, inclu\u00edndo a subclase \"Pteriomorphia\" .\nDe acordo con ela, e segundo o WoRMS, a subclase sundiv\u00eddese nas seguintes ordes:\nCaracter\u00edsticas.\nOs moluscos desta subclase te\u00f1en branquias de lamelibranquios, e son epibent\u00f3nicos. Alg\u00fans \u00fanense ao substrato mediante un biso. O p\u00e9 \u00e9 reducido. As marxes do manto non se fusionan. As branquias adoitan seren grandes e axudan na alimentaci\u00f3n.\nEste grupo incl\u00fae especies tan co\u00f1ecidas como os mexill\u00f3ns, as vieiras e as ostras. Tam\u00e9n incl\u00fae aos \u00fanicos membros da clase dos bivalvos que te\u00f1en ollos vestixiais.\nFiloxenia.\nO seguinte cladograma est\u00e1 baseado na filoxenia molecular utilizando os marcadores xen\u00e9ticos mitocondriais (12S, 16S) e nucleares (18S, 28S e H3), segundo un traballo de Yaron Malkowsky e Annette Klussmann-Kolb de 2012."}
{"id": "485272", "revid": "27155", "url": "https://gl.wikipedia.org/wiki?curid=485272", "title": "Drag\u00f3n mari\u00f1o", "text": ""}
{"id": "485273", "revid": "98629", "url": "https://gl.wikipedia.org/wiki?curid=485273", "title": "Laticauda", "text": "Laticauda \u00e9 un x\u00e9nero de serpes mari\u00f1as velenosas da familia dos el\u00e1pidos. Consid\u00e9rase xeralmente que pertencen \u00e1 subfamilia Hydrophiinae, pero nalgunhas claasificaci\u00f3ns sit\u00faanse nunha familia propia, a Laticaudinae, da cal \u00e9 o \u00fanico x\u00e9nero. Son de vida semiacu\u00e1tica e conservan as escamas ventrais anchas t\u00edpicas das serpes terrestres para poder moverse en terra cando saen da auga, pero tam\u00e9n te\u00f1en colas con forma de remo adaptadas para nadar mellor. A diferenza do resto das serpes mari\u00f1as, que son completamente acu\u00e1ticas e ovoviv\u00edparas (e poden reproducirse no mar), as \"Laticauda\" son ov\u00edparas e deben ir a terra para po\u00f1er os ovos. Tam\u00e9n te\u00f1en orixes evolutivas independentes en h\u00e1bitats acu\u00e1ticos, xa que as \"Laticauda\" diverxeron m\u00e1is cedo doutros el\u00e1pidos de Australasia. As \"Laticauda\" e o resto das serpes mari\u00f1as son un exemplo de converxencia evolutiva no h\u00e1bitat acu\u00e1tico mari\u00f1o. As \"Laticauda\" son tam\u00e9n confundidas a mi\u00fado coas \"Bungarus\", que non son acu\u00e1ticas.\nDescrici\u00f3n.\nAs \"Laticauda\" son semiacu\u00e1ticas, polo que te\u00f1en adaptaci\u00f3ns morfol\u00f3xicas para poder vivir tanto no mar coma en terra. As s\u00faas especies mostran caracter\u00edsticas fenot\u00edpicas intermedias entre as do resto das serpes mari\u00f1as e os el\u00e1pidos terrestres. Te\u00f1en unha cola aplanada verticalmente con forma de remo (igual que o resto das serpes mari\u00f1as) e orificios nasais situados lateralmente e escamas ventrais anchas expandidas lateralemente (similares \u00e1s dos el\u00e1pidos terrestres). Nos seus corpos te\u00f1en un debuxo a bandas claras e escuras, as escamas nasais est\u00e1n separadas por escamas internasais, e o \u00f3so maxilar est\u00e9ndese cara a adiante al\u00e9n do \u00f3so palatino. Os membros de \"Laticauda\" poden medrar ata os 1,5\u00a0m e longo.\nDistribuci\u00f3n.\nAs especies de \"Laticauda\" viven nas illas do sur e sueste de Asia estend\u00e9ndose desde a India no oeste, polo norte ata o Xap\u00f3n, e polo sueste ata Fixi. At\u00f3panse fundamentalmente en augas costeiras. Viven arredor doa arrecifes de coral.\nDieta.\nAlim\u00e9ntanse no oc\u00e9ano, comendo principalmente moreas e congros, e algunhas luras, cangrexos e peixes. Nunca se observou que se alimentasen en terra.\nComportamento.\nAs especies de \"Laticauda\" son a mi\u00fado activas pola noite, que \u00e9 cando prefiren cazar. A\u00ednda que pos\u00faen un veleno moi t\u00f3xico, estas serpes son normalmente t\u00edmidas e solitarias e, en Nova Caledonia, onde se denominan \"tricot ray\u00e9\" (\"xersei a raias\"), os nenos xogan con elas. As trabadas son raras, pero deben ser tratadas inmediatamente. As trabadas ocorren principalmente en condici\u00f3ns de pouca luz (noite), e cando a serpe \u00e9 collida bruscamente (por exemplo, se a agarran moi forte) cando est\u00e1 na auga, ou \u00e9 sacada de s\u00fapeto f\u00f3ra da auga. Cando est\u00e1n en terra, as trabadas son extremadamente raras. As \"Laticauda semifasciata\", en n\u00famero de centos, forman alianzas para a caza cos peixes \"Mulloidichthys martinicus\" e \"Caranx melampygus\", facendo sa\u00edr as presas potenciais das estreitas fendas dos arrecifes da mesma maneira que fan algunhas moreas.\nPoden facer inmersi\u00f3ns de ata 80\u00a0m nunha soa expedici\u00f3n de caza. Te\u00f1en a notable capacidade de gabear por rochas verticais dos seus h\u00e1bitats costeiros de rocha calcaria.\nReproduci\u00f3n.\nAs femias de \"Laticauda\" son ov\u00edparas, e volven a terra para aparearse e po\u00f1er os ovos. Varios machos forman unha b\u00f3la de apareamento arredor dunha femia, enroscando os seus corpos no que se denomina \"ondas caudocef\u00e1licas\". A\u00ednda que estes animais poden aparecer en altas densidades en lugares axeitados, \u00e9 moi raro atopar ni\u00f1os de ovos, o que suxire que deben encontrar condici\u00f3ns espec\u00edficas para a nidificaci\u00f3n.\nEspecies e taxonom\u00eda.\nNalgunhas clasificaci\u00f3ns dist\u00ednguense cinco especies, pero actualmente reco\u00f1\u00e9cense oito como v\u00e1lidas.\nAs especies \"L. schistorhyncha\" e \"L. semifasciata\" foron situadas no x\u00e9nero \"Pseudolaticauda\" por alg\u00fans autores.\nParasitos.\nAs serpes mari\u00f1as poden ter carrachas parasitas, que en ocasi\u00f3sn producen grandes infestaci\u00f3ns. C\u00f3mpre investigar como as adquiren e como respiran na auga estas carrachas."}
{"id": "485274", "revid": "27155", "url": "https://gl.wikipedia.org/wiki?curid=485274", "title": "Laticaudinae", "text": ""}
{"id": "485275", "revid": "54334", "url": "https://gl.wikipedia.org/wiki?curid=485275", "title": "Aarne Honkavaara", "text": "Aarne Honkavaara, tam\u00e9n co\u00f1ecido como Aarne \"Dynamo\" Honkavaara, nado en Tampere (Finlandia) o 7 de xu\u00f1o de 1924 e finado na mesma cidade o 22 de marzo de 2016 foi un xogador de h\u00f3ckey sobre xeo finland\u00e9s. Xogaba de centro e desenvolveu toda a s\u00faa carreira no Ilves\u00a0de Tampere, coa excepci\u00f3n dunha pequena visita ao Canad\u00e1, onde xogou dos partidos de exhibici\u00f3n cos Sarnia Sailors da IHL, se ben por problemas co seu visado tivo que regresar prematuramente a Finlandia.\nA s\u00faa carreira interrompeuse a principios de 1953, cando durante un partido coa s\u00faa selecci\u00f3n, un xogador polon\u00e9s caeu sobre a s\u00faa perna, produc\u00edndolle unha lesi\u00f3n que o afastar\u00eda definitivamente do equipo nacional cando se encontraba no m\u00e1is alto da s\u00faa carreira. Con todo, na tempada 1955-56 reapareceu con Ilves para xogar un partido, na seguinte tempada xogou cinco partidos m\u00e1is, e retirouse definitivamente na tempada 1957-58 logo de cigar un \u00fanico partido con Ilves.\nHokavaara foi tam\u00e9n adestrador de Ilves (masculino e feminino) e a selecci\u00f3n masculina de Finlandia, entre outros postos.\nAo longo da s\u00faa carreira foi o m\u00e1ximo goleador da m\u00e1xima categor\u00eda do h\u00f3ckey sobre xeo finland\u00e9s en catro ocasi\u00f3ns (1943-1944, 1945-1946, 1947-1948 e 1951-1952) e foi d\u00faas veces Xogador Finland\u00e9s do Ano (1949-1950 e 1951-1952). Participou coa s\u00faa selecci\u00f3n nos Campionatos do Mundo de 1949 e 1951, as\u00ed como nos Xogos Ol\u00edmpicos de Inverno de 1952, a\u00ednda que non conseguiu ningunha medalla. En 1985 foi introducido co n\u00famero 10 no Sal\u00f3n da Fama do h\u00f3ckey sobre xeo finland\u00e9s (denominado \"Suomen J\u00e4\u00e4kiekkoleijonat\")."}
{"id": "485278", "revid": "56817", "url": "https://gl.wikipedia.org/wiki?curid=485278", "title": "Ganache", "text": "A ganache \u00e9 unha elaboraci\u00f3n empregada na repostar\u00eda como glaseado, cobertura, salsa ou recheo. Faise basicamente a partir de nata e chocolate.\nNormalmente prep\u00e1rase amornando a partes iguais a crema do leite e o chocolate. A mestura b\u00e1tese e s\u00f3bese at\u00e9 o punto desexado, e se poden engadir licores e extractos desexados. Adoitase engadir manteiga, para producir unha aparencia m\u00e1is brillante. Unha xaropada tam\u00e9n lle d\u00e1 unha cor brillante.\nHistoria.\nGanache ou \"cr\u00e8me ganache\" foi orixinalmente un tipo de trufa de chocolate introducida polo pasteleiro parisiense Maison Siraudin sobre 1862 e documentado por primeira vez en 1869."}
{"id": "485282", "revid": "98629", "url": "https://gl.wikipedia.org/wiki?curid=485282", "title": "Emilio Grand\u00edo Seoane", "text": "Emilio Grand\u00edo Seoane, nado na Coru\u00f1a en 1967, \u00e9 un historiador, profesor e escritor galego.\nTraxectoria.\n\u00c9 Profesor Titular de Historia Contempor\u00e1nea e de Am\u00e9rica na Universidade de Santiago de Compostela, na que se doutorou en 1995 coa tese: \"La CEDA en Galicia 1931-1936.\" Fixo estudos sobre a Segunda Rep\u00fablica e o franquismo; tam\u00e9n sobre a intervenci\u00f3n exterior na pen\u00ednsula ib\u00e9rica despois da segunda guerra mundial, o nacionalismo e a sociedade civil no s\u00e9culo XX, o exilio espa\u00f1ol no franquismo, o europe\u00edsmo e os partidos pol\u00edticos na Transici\u00f3n.\nParticipou en m\u00faltiples proxectos de investigaci\u00f3n sobre temas de Espa\u00f1a e Am\u00e9rica financiados polo Ministerio de Educaci\u00f3n y Ciencia, pola Xunta de Galicia e pola Deputaci\u00f3n da Coru\u00f1a. Coordenou o proxecto (USC, Uvigo, UDC) \"As v\u00edtimas, os nomes, as voces e os lugares\", sobre a represi\u00f3n da Guerra Civil. Dirixiu o Grupo de investigaci\u00f3n HISPONA da USC (Historia pol\u00edtica e dos nacionalismos) e coordinou o Grupo EUCODE, Proyecto Europeo sobre a cultura do fascismo/antifascismo. \u00c9 membro da Association for Spanish and Portuguese Historical Studies e da Asociaci\u00f3n de Historia Contempor\u00e1nea. Realizou estad\u00edas de investigaci\u00f3n no Instituto Ca\u00f1ada Blanch da \u2018London School of Economics\u2019 (LSE), de Londres, e no Instituto Superior das Ciencias das T\u00e9cnica e da Empresa (ISCTE), de Lisboa.\n\u00c9 autor de numerosos artigos sobre a Guerra Civil, o franquismo e a transici\u00f3n. Ten asistido como conferenciante a numerosos congresos e coloquios especializados nos anos republicanos e nos movementos sociopol\u00edticos acaecidos nese per\u00edodo."}
{"id": "485283", "revid": "89787", "url": "https://gl.wikipedia.org/wiki?curid=485283", "title": "Kero Kero Bonito", "text": "Kero Kero Bonito (KKB) \u00e9 unha banda inglesa de indie pop procedente de Londres. O grupo est\u00e1 composto pola vocalista Sarah Midori Perry (co\u00f1ecida polo seu nome art\u00edstico Sarah Bonito) e os produtores e multiinstrumentistas Gus Lobban e Jamie Bulled. O significado do seu nome \u00e9 intencionadamente ambiguo, cunha derivaci\u00f3ns das palabras onomatopeicas xaponesas para o croar da ra e un tipo de peixe. Outros significados incl\u00faen ao paxaro brasileiro quero-quero, e o evidente significado en galego ou portugu\u00e9s.\nO primeiro traballo da banda estivo influenciado polo J-pop, demais do dancehall, e da m\u00fasica de videoxogos; por\u00e9n, os seus lanzamentos despois do EP de 2018 \"TOTEP\" v\u00edronse influenciados por grupos de indie rock como Mount Eerie e My Bloody Valentine. Perry, que \u00e9 medio xaponesa, canta e rapea tanto en xapon\u00e9s como en ingl\u00e9s."}
{"id": "485284", "revid": "23204", "url": "https://gl.wikipedia.org/wiki?curid=485284", "title": "Ulrika Spacek", "text": "Ulrika Spacek \u00e9 unha banda inglesa de rock alternativo formada no ano 2014 e composta polo cantante e guitarrista Rhys Edwards, o guitarrista Rhys Williams, o guitarrista e teclista Joseph Stone, o baixista Syd Kemp e o bater\u00eda Callum Brown.\nEdwards, Stone e White foran anteriormente membros da banda de Reading Tripwires, tendo Williams xirado co grupo como guitarrista adicional e publicado material co nome de Viscous Liquid."}
{"id": "485285", "revid": "22570", "url": "https://gl.wikipedia.org/wiki?curid=485285", "title": "Agent Orange", "text": "Agent Orange \u00e9 unha banda estadounidense de punk rock formada en Placentia, California no ano 1979. O grupo foi un dos primeiros en mesturar punk rock con m\u00fasica surf."}
{"id": "485286", "revid": "5863", "url": "https://gl.wikipedia.org/wiki?curid=485286", "title": "Club N\u00e1utico da Coru\u00f1a", "text": ""}
{"id": "485287", "revid": "5863", "url": "https://gl.wikipedia.org/wiki?curid=485287", "title": "Derramo cerebral", "text": ""}
{"id": "485288", "revid": "88215", "url": "https://gl.wikipedia.org/wiki?curid=485288", "title": "Mateo Kova\u010di\u0107", "text": "Mateo Kova\u010di\u0107, nado o 6 de maio de 1994 en Linz (Austria), \u00e9 un futbolista croata. Xoga de centrocampista e o seu actual club \u00e9 o Chelsea FC da Premier League inglesa.\nTraxectoria.\nNado na cidade austr\u00edaca de Linz, Kova\u010di\u0107 comezou a xogar nas categor\u00edas inferiores do LASK Linz antes de asinar polo GNK Dinamo Zagreb, onde comezou a adestrar co primeiro equipo en outubro de 2010. Debutou coma profesional contra o Hrvatski Dragovoljac o 20 de novembro de 2010.\nO 31 de xaneiro de 2013, Kova\u010di\u0107 fichou polo Inter de Mil\u00e1n a cambio de 15 mill\u00f3ns de euros. Fixo o seu debut co equipo italiano tres d\u00edas m\u00e1is tarde contra o Siena, nun partido da Serie A.\nO 18 de agosto de 2013, anunciouse a fichaxe de Kova\u010di\u0107 por seis tempadas polo Real Madrid CF da Primeira Divisi\u00f3n Espa\u00f1ola, tras pagar o equipo branco preto de 30 mill\u00f3ns de euros.\nO 8 de agosto de 2018, Kova\u010di\u0107 foi cedido unha tempada \u00f3 Chelsea FC da Premier League inglesa. O 1 de xullo de 2019, Kova\u010di\u0107 asinou co Chelsea un contrato por 5 anos."}
{"id": "485289", "revid": "7523", "url": "https://gl.wikipedia.org/wiki?curid=485289", "title": "Mateo Kovacic", "text": ""}
{"id": "485290", "revid": "23204", "url": "https://gl.wikipedia.org/wiki?curid=485290", "title": "Fievel e o novo mundo", "text": "Fievel e o novo mundo (en ) \u00e9 un filme animado de 1986 dirixido por Don Bluth e producido por Sullivan Bluth Inc. e Amblin Entertainment. Conta a historia de Fievel Mousekewitz e a s\u00faa familia cando emigran dende o territorio ruso imperial de Ucra\u00edna cara \u00f3s Estados Unidos na procura de liberdade. Por\u00e9n, p\u00e9rdese e ten que atopar o xeito de reunirse con eles. Estreouse o 21 de novembro de 1986, e as cr\u00edticas foron dispares mais a s\u00faa alta recadaci\u00f3n convert\u00e9rono no filme non Disney con maior recadaci\u00f3n daquela \u00e9poca. O seu \u00e9xito, xunto co de \"The Land Before Time\" e \"Quen enganou a Roger Rabbit?\" de Disney, as\u00ed como a marcha de Bluth, impulsaron a Steven Spielberg a crear o seu propio estudio de animaci\u00f3n, Amblimation.\nFoi estreado en galego pola Televisi\u00f3n de Galicia o 31 de decembro de 1996."}
{"id": "485291", "revid": "23204", "url": "https://gl.wikipedia.org/wiki?curid=485291", "title": "O oso Yogi", "text": "O oso Yogi (en ) \u00e9 un filme estadounidense de 2010 dirixido por Eric Brevig e escrito por Brad Copeland, Joshua Sternin e Jeffrey Ventimilia.\nEstreouse en galego a trav\u00e9s da TVG."}
{"id": "485292", "revid": "23204", "url": "https://gl.wikipedia.org/wiki?curid=485292", "title": "Yogi Bear (filme)", "text": ""}
{"id": "485293", "revid": "23204", "url": "https://gl.wikipedia.org/wiki?curid=485293", "title": "RNA-Seq", "text": "A RNA-Seq \u00e9 unha t\u00e9cnica de biolox\u00eda molecular que utiliza secuenciaci\u00f3n de seguinte xeraci\u00f3n para revelar a presenza e cantidade de ARN nunha mostra biol\u00f3xica nun momento dado, analizando o transcritoma celular en constante cambio.\nEspecificamente, a RNA-Seq facilita a capacidade de observar transcritos de xenes de empalme alternativo, modificaci\u00f3ns postranscricionais, fusi\u00f3ns de xenes, mutaci\u00f3ns/SNPs e cambios na expresi\u00f3n x\u00e9nica co tempo ou diferenzas en expresi\u00f3n x\u00e9nica entre diferentes grupos ou tratamentos. Ademais dos transcritos e ARNm, a RNA-Seq pode analizar diferentes poboaci\u00f3ns de ARN, inclu\u00edndo o ARN total, o ARN pequeno, como o miARN, o ARNt e o perfil ribos\u00f3mico. A RNA-Seq pode tam\u00e9n ser usado para determinar as fronteiras ex\u00f3n/intr\u00f3n e verificar ou emendar os l\u00edmites 3' e 5' anotados previamente. Os avances recentes en RNA-Seq incl\u00faen a secuenciaci\u00f3n de c\u00e9lula \u00fanica e a secuenciaci\u00f3n in situ de tecidos fixados.\nAntes da aparici\u00f3n da RNA-Seq, os estudos de expresi\u00f3n x\u00e9nica fac\u00edanse con hibridaci\u00f3ns baseadas en micromatrices. Alg\u00fans problemas que ti\u00f1an as micromatrices son: artefactos de hibridaci\u00f3n cruzada, deficiente cuantificaci\u00f3n de xenes que se expresan pouco ou moito e necesidade de co\u00f1ecer a secuencia \"a priori\". Debido a estas t\u00e9cnicas, a transcrit\u00f3mica fixo a transici\u00f3n a m\u00e9todos baseados na secuenciaci\u00f3n. Estes progresaron desde a secuenciaci\u00f3n de Sanger de bibliotecas de marcadores de secuencia expresada (ETS, \"Expressed Sequence Tag\"), a m\u00e9todos baseados en etiquetas qu\u00edmicas (por exemplo, a an\u00e1lise en serie da expresi\u00f3n x\u00e9nica) e finalmante \u00e1 tecnolox\u00eda actual, a secuenciaci\u00f3n de xene seguinte de ADNc (notablemente a RNA-Seq).\nM\u00e9todos.\nPreparaci\u00f3n de bibliotecas.\nOs pasos xerais que hai que seguir para preparar unha biblioteca de ADN complementario (ADNc) para secuenciar descr\u00edbense m\u00e1is abaixo, pero adoitan variar entre plataformas, e son:\nSecuenciaci\u00f3n de ARN pequeno/ARN non codiicante.\nCando se secuencian outros ARNs que non son ARNm, a biblioteca \u00e9 modificada. O ARN celular \u00e9 seleccionado base\u00e1ndose no rango de tama\u00f1os desexado. Para dianas de ARN pequeno, como o miRNA, o ARN \u00edllase por selecci\u00f3n de tama\u00f1os. Isto pode ser realizado cun xel de exclusi\u00f3n por tama\u00f1os, por medio de boli\u00f1as magn\u00e9ticas de selecci\u00f3n de tama\u00f1os ou cun kit desenvolvido comercialmente. Unha vez illado, eng\u00e1dense \"linkers\" aos extremos 3' e 5' e despois son purificados. O paso final \u00e9 a xeraci\u00f3n de ADNc por transcrici\u00f3n inversa.\nSecuenciaci\u00f3n de ARN directa.\nComo se viu que a conversi\u00f3n de ARN en ADNc, a ligaci\u00f3n, amplificaci\u00f3n e outras manipulaci\u00f3ns da mostra introducen nesgos e artefactos que poden interferir tanto coa propia caracterizaci\u00f3n e a cuantificaci\u00f3n de transcritos, A secuenciaci\u00f3n de ARN directa de mol\u00e9cula \u00fanica foi explorada por compa\u00f1\u00edas como Helicos (que xa cerrou), Oxford Nanopore Technologies, e outras. Esta tecnolox\u00eda secuencia as mol\u00e9culas de ARN directamente de maneira masivamente paralela.\nSecuenciaci\u00f3n de ARN de c\u00e9lula \u00fanica (scRNA-Seq).\nOs m\u00e9todos est\u00e1ndar como as micromatrices e a an\u00e1lise RNA-Seq en masa est\u00e1ndar analizan a expresi\u00f3n de ARNs a partir de grandes poboaci\u00f3ns de c\u00e9lulas. En poboaci\u00f3ns de c\u00e9lulas mesturadas, estas medidas poden ocultar diferenzas esenciais entre c\u00e9lulas individuais nesas poboaci\u00f3ns.\nA secuenciaci\u00f3n de ARN de c\u00e9lula \u00fanica ou scRNA-Seq (do ingl\u00e9s \"single-cell RNA sequencing\") proporciona os perf\u00eds de expresi\u00f3n de c\u00e9lulas individuais. A\u00ednda que non \u00e9 posible obter a informaci\u00f3n completa de todo o ARN expresado por cada c\u00e9lula, debido \u00e1 pequena cantidade de material dispo\u00f1ible, os padr\u00f3ns de expresi\u00f3n x\u00e9nica poden ser identificados por an\u00e1lises de cl\u00fasteres de xenes. Isto pode desvelar a existencia de tipos raros de c\u00e9lulas dentro dunha poboaci\u00f3n de c\u00e9lulas que nunca puideron observarse antes. Por exemplo, en 2018 foron identificados c\u00e9lulas especializadas raras do pulm\u00f3n chamadas ionocitos pulmonares que expresan o regulador de condutancia de membrana da fibrose qu\u00edstica por dos grupos que realizaron unha scRNA-Seq dos epitelios das v\u00edas a\u00e9reas plmonares.\nProcedementos experimentais.\nOs protocolos actuais de scRNA-Seq comprenden os seguintes pasos: o illamento de c\u00e9lula \u00fanica e ARN, transcrici\u00f3n inversa, amplificaci\u00f3n, xeraci\u00f3n de bibliotecas e secuenciaci\u00f3n. Os m\u00e9todos que apareceron inicialmente separaban as c\u00e9lulas individuais en pozos separados; os m\u00e9todos m\u00e1is recentes encapsulan as c\u00e9lulas individuais en pingas nun aparello microflu\u00eddico, onde ten lugar a reacci\u00f3n da transcrici\u00f3n inversa, convertendo os ARNs en ADNc. Cada pinga leva un \"c\u00f3digo de barras\" de ADN que etiqueta unicamente o ADNc derivado dunha soa c\u00e9lula. Unha vez que se completa a transcrici\u00f3n inversa, pode mesturarse todo o ADNc de moitas c\u00e9lulas para a secuenciaci\u00f3n; os transcritos dunha c\u00e9lula determinada identif\u00edcanse polo c\u00f3digo de barras exclusivo.\nOs retos aos que se enfronta a scRNA-Seq incl\u00faen a conservaci\u00f3n da abundancia inicial de ARNm nunha c\u00e9lula e a identificaci\u00f3n de transcritos raros. A etapa da transcrici\u00f3n inversa \u00e9 fundamental, xa que a eficiencia da reacci\u00f3n de reversotranscrici\u00f3n (RT) determina canta poboaci\u00f3n de ARN da c\u00e9lula ser\u00e1 finalmente analizado polo secuenciador. A procesividade das transcriptases inversas e as estratexias de cebado usadas poden afectar \u00e1 produci\u00f3n de ADNc de lonxitude completa e a xeraci\u00f3n de bibliotecas nesgadas cara aos extremos 3\u2019 ou 5' dos xenes.\nNo paso de amplificaci\u00f3n, \u00fasanse actualmetne tanto a PCR coma a transcrici\u00f3n in vitro (IVT) para amplificar o ADNc. Unha das vantaxes de m\u00e9todos baseados na PCR \u00e9 a capacidade de xerar ADNc de lonxitude completa. Por\u00e9n, as diferentes eficiencias da PCR sobre secuencias determinadas (por exemplo, o contido GC) poden tam\u00e9n ser amplificadas exponencialmente, producindo bibliotecas con cobetura desigual. Por outra parte, mentres que as bibliotecas xeradas por IVT poden evitar o nesgo de secuencias inducido pola PCR, unha secuencia espec\u00edfica pode ser transcrita ineficazmente, causando as\u00ed a desaparici\u00f3n (\"drop-out\") de secuencias ou a xeraci\u00f3n de secuencias incompletas.\nPublic\u00e1ronse varios protocolos para a scRNA-Seq:\nTang et al.,\nSTRT,\nSMART-seq,\nCEL-seq,\nRAGE-seq,\n, Quartz-seq.\ne C1-CAGE. Estes protocolos difer\u00e9ncianse nas s\u00faas estratexias para a transcrici\u00f3n inversa, s\u00edntese de ADNc e a amplificaci\u00f3n, e a posibilidade de aloxar c\u00f3digos de barra espec\u00edficos de secuencia (\u00e9 dicir, UMIs) ou a capacidade de procesar mostras combinadas.\nEn 2017, introduc\u00edronse d\u00faas estratexias para medir simultaneamente o ARNm e expresi\u00f3n proteica de c\u00e9lula \u00fanica por medio de anticorpos etiquetados con oligonucle\u00f3tidos co\u00f1ecidas como REAP-seq, e CITE-seq.\nAplicaci\u00f3ns.\nA scRNA-Seq est\u00e1 sendo amplamente usada en disciplinas biol\u00f3xicas como a biolox\u00eda do desenvolvemento, neurolox\u00eda, oncolox\u00eda, enfermidades autoinmunes, e doenzas infecciosas.\nA scRNA-Seq propiciou moitos avances na comprensi\u00f3n do desenvolvemento de embri\u00f3ns e organismos, como o verme \"Caenorhabditis elegans\", e a planaria rexenerativa \"Schmidtea mediterranea\". Os primeiros vertebrados que foron mapados desta maneira foron o peixe cebra e o anfibio \"Xenopus laevis\". En cada caso foron estudados m\u00faltiples estadios do desenvolvemento do embri\u00f3n, o que permite que o proceso de desenvolvemento completo sexa mapado c\u00e9lula por c\u00e9lula. A revista Science reco\u00f1eceu estes avances como o Logro do ano 2018.\nConsideraci\u00f3ns experimentais.\nCando se dese\u00f1an e realizan experimentos de RNA-Seq consid\u00e9ranse unha serie de par\u00e1metros:\nAn\u00e1lises.\nEnsamblaxe do transcritoma.\nUtil\u00edzanse dous m\u00e9todos para asignar lecturas de secuencia brutas a caracter\u00edsticas xen\u00f3micas (\u00e9 dicir, ensamblar o transcritoma):\n\"Unha nota sobre a calidade da ensamblaxe:\" o consenso actual \u00e9 que: 1) a calidade de ensamblaxe pode variar dependendo da m\u00e9trica que se utilizou, 2) as ensamblaxes que te\u00f1en bos valores nunha especie non necesariamente cadran ben noutras especies, e 3) combinar diferentes estratexias poder\u00eda ser o m\u00e1is fiable.\nCuantificaci\u00f3n da expresi\u00f3n x\u00e9nica.\nA expresi\u00f3n cuanif\u00edcase para estudar os cambios celulares en resposta a est\u00edmulos externos, as diferenzas entre os estados de sa\u00fade e enfermidade, e outras cuesti\u00f3ns a investigar. A expresi\u00f3n x\u00e9nica util\u00edzase a mi\u00fado como un equivalente da abundancia de prote\u00ednas, pero estes a mi\u00fado non son equivalentes debido a eventos postranscricionais como a interferencia de ARN e a degradaci\u00f3n do ARNm mediada por unha mutaci\u00f3n sen sentido.\nA expresi\u00f3n \u00e9 cuantificada contando o n\u00famero de lecturas que se maparon en cada locus no paso de ensamblaxe do transcritoma. A expresi\u00f3n pode ser cuantificada para os ex\u00f3ns ou xenes utilizando c\u00f3ntigos ou anotaci\u00f3ns de transcritos de referencia. Estes recontos de lecturas de RNA-Seq observadas foron solidamente validadas respecto a tecnolox\u00edas m\u00e1is vellas, inclu\u00edndo as micromatrices de expresi\u00f3n e a qPCR. Exemplos de ferramentas que cuantifican os recontos son HTSeq, FeatureCounts, Rcount, maxcounts, FIXSEQ, e Cuffquant. Os recontos de lecturas son despois convertidos en m\u00e9tricas apropiadas para a comprobaci\u00f3n de hip\u00f3teses, regresi\u00f3ns e outras an\u00e1lises. Os par\u00e1metros para esta conversi\u00f3n son:\nCuantificaci\u00f3n absoluta.\nA cuantificaci\u00f3n absoluta da expresi\u00f3n x\u00e9nica non \u00e9 posible coa maior\u00eda dos experimentos de RNA-Seq, que cuantifican a expresi\u00f3n relativa a todos os transcritos. \u00c9 posible realizar unha RNA-Seq con spike-ins en mostras de ARN a concentraci\u00f3ns co\u00f1ecidas. Despois de secuenciar, os recontos de lecturas de secuencias spike-in util\u00edzanse para determinar as relaci\u00f3ns entre os recontos das lecturas de cada xene e as cantidades absolutas de fragmentos biol\u00f3xicos. Nun exemplo, esta t\u00e9cnica foi utilizada en embri\u00f3ns do anfibio \"Xenopus tropicalis\" para determinar a cin\u00e9tica de transcrici\u00f3n.\nExpresi\u00f3n diferencial.\nO uso m\u00e1is simple pero xeralmente o m\u00e1is potente da RNA-Seq \u00e9 atopar diferenzas na expresi\u00f3n x\u00e9nica entre d\u00faas ou m\u00e1is condici\u00f3ns (por exemplo, suxeito tratado ou non tratado); este proceso denom\u00ednase expresi\u00f3n diferencial. Os resultados ref\u00edrense frecuentemente a xenes expresados diferencialmente (DEGs) e estes xenes poden estar regulados \u00e1 alza ou \u00e1 baixa (\u00e9 dicir, m\u00e1is altos ou m\u00e1is baixos na condici\u00f3n de interese). Hai moitas ferramentas que realizan esta expresi\u00f3n diferencial. A maior\u00eda funcionan en linguaxe de programaci\u00f3n R, Python ou a li\u00f1a de comando Unix. Entre as ferramentas usadas comunmente est\u00e1n DESeq, edgeR, e voom+limma, todas as cales est\u00e1n dispo\u00f1ibles por medio de R/Bioconductor. Estas son as consideraci\u00f3ns com\u00fans a ter en conta cando se realiza a expresi\u00f3n diferencial:\nAs an\u00e1lises posteriores (augas abaixo) dunha lista de xenes expresados diferencialmente son de dous tipos: validar as observaci\u00f3ns e facer inferencias biol\u00f3xicas. Debido aos inconvenientes da expresi\u00f3n diferencial e a RNA-Seq, as observaci\u00f3ns importantes son replicadas con: (1) un m\u00e9todo ortogonal nas mesmas mostras (como a PCR en tempo real) ou (2) outro experimento, \u00e1s veces prerrexistrado, nunha nova cohorte. Este \u00faltimo axuda a asegurarse da xeneralizabilidade e pode normalmente ir seguido dunha metaan\u00e1lise de todas as cohortes do pool. O m\u00e9todo m\u00e1is com\u00fan para obter unha comprensi\u00f3n biol\u00f3xica de nivel m\u00e1is alto dos resultados \u00e9 a an\u00e1lise de enriquecemento do conxunto de xenes, a\u00ednda que \u00e1s veces se empregan estratexias de xenes candidatos. O enriquecemento do conxunto de xenes determina se o solapamento entre dous conxuntos de xenes \u00e9 estatisticamente significativo; nese caso vese o solapamento entre xenes expresados diferencialmente e conxuntos de xenes a partir de v\u00edas/bases de datos co\u00f1ecidas (por exemplo, Gene Ontology, KEGG, Human Phenotype Ontology) ou a partir de an\u00e1lises complementarias dos mesmos datos (como as redes de coexpresi\u00f3n). Ferramentas com\u00fans para o enriquecemento de conxuntos de xenes son interfaces web (por exemplo, ENRICHR, g:profiler) e paquetes de software. Cando se aval\u00edan os resultados de enriquecemento, unha heur\u00edstica uilizada \u00e9 primeiro buscar o enriquecemento da biolox\u00eda co\u00f1ecida como comprobaci\u00f3n sensata e despois expandir o alcance para buscar biolox\u00eda nova.\nEmpalme alternativo.\nO empalme de ARN \u00e9 un proceso t\u00edpico dos eucariotas e contrib\u00fae significativamente \u00e1 regulaci\u00f3n de prote\u00ednas e a s\u00faa diversidade, e ocorre en &gt;90% dos xenes humanos. Hai m\u00faltiples modos de empalme alternativo: omisi\u00f3n de ex\u00f3n (o modo de empalme m\u00e1is com\u00fan en humanos e eucariotas superiores), ex\u00f3ns mutuamente exclu\u00edntes, doante alternativo ou sitios aceptores, retenci\u00f3n de ex\u00f3ns (o modo de empalme m\u00e1is com\u00fan en plantas, fungos e protozoos), sitio alternativo de comezo da transcrici\u00f3n (promotor), e poliadenilaci\u00f3n alternativa. Un obxectivo da RNA-Seq \u00e9 identificar eventos de empalme alternativo e comprobar se difiren entre distintas condici\u00f3ns. A secuenciaci\u00f3n de lecturas longas captura o transcrito completo e as\u00ed minimiza moitos dos problemas que se presentan na estimaci\u00f3n da abundancia de isoformas, como o mapado de lecturas ambiguas. Para a RNA-Seq de lecturas curtas, hai m\u00faltiples m\u00e9todos para detectar o empalme alternativo que pode ser clasificado en tres grupos principais:\nAs ferramentas de expresi\u00f3n diferencial de xenes poden utilizarse tam\u00e9n para a expresi\u00f3n diferencial de isoformas se as isoformas est\u00e1n cuantificadas con antelaci\u00f3n con outras ferramentas como RSEM.\nRedes de coexpresi\u00f3n.\nAs redes de coexpresi\u00f3n son representaci\u00f3ns derivadas de datos de xenes que se comportan de maneira similar en distintos tecidos e distintas condici\u00f3ns experimentais. O seu principal prop\u00f3sito \u00e9 a xeraci\u00f3n de hip\u00f3teses e estratexias de \"culpa por asociaci\u00f3n\" para inferir as funci\u00f3ns de xenes previamente desco\u00f1ecidos. Os datos de RNA-Seq foron utiizados para inferir xenes implicados en v\u00edas espec\u00edficas base\u00e1ndose na correlaci\u00f3n de Pearson, tanto en plantas coma en mam\u00edferos. A principal vantaxe dos datos de RNA-Seq neste tipo de an\u00e1lises sobre as plataformas de micromatrices \u00e9 a capacidade de cubrir o transcritoma enteiro, permitindo, por tanto, a posibilidade de obter representaci\u00f3ns m\u00e1is completas das redes regulatorias de xenes. A regulaci\u00f3n diferencial das isoformas de empalme do mesmo xene pode detectarse e usarse para predicir e saber as s\u00faas funci\u00f3ns biol\u00f3xicas. \nUtiliz\u00e1ronse con \u00e9xito a an\u00e1lises de redes de coexpresi\u00f3n de xenes ponderada para identificar m\u00f3dulos de coexpresi\u00f3n e xenes centrais intramodulares base\u00e1ndose en datos de RNA seq. Os m\u00f3dulos de coexpresi\u00f3n poden corresponder a tipos celulares ou v\u00edas. Os centros intramodulares altamente conectados poden ser interpretados como representativos dos seus respectivos m\u00f3dulos. Un \"eigengene\" \u00e9 unha suma ponderada da expresi\u00f3n de todos os xenes nun m\u00f3dulo. Os \"eigengenes\" son biomarcadores \u00fatiles (\"features\") para a diagnose e progn\u00f3stico. Propux\u00e9ronse estratexias de Transformaci\u00f3n Estabilizadora da Varianza para estimar os coeficientes de correlaci\u00f3n baseados en datos de RNA seq.\nDescubrimento de variantes.\nA RNA-Seq captura a variaci\u00f3n no ADN, inclu\u00edndo as variantes de nucle\u00f3tido \u00fanico, pequenas inserci\u00f3ns/deleci\u00f3ns, e as variaci\u00f3ns estruturais. A Variant calling en RNA-Seq \u00e9 similar ao callind de variantes de ADN e a mi\u00fado emprega as mesmas ferramentas (como SAMtools mpileup e GATK HaplotypeCaller) con axustes para te en conta o empalme. Unha dimensi\u00f3n \u00fanica das variantes de ARN \u00e9 expresi\u00f3n espec\u00edfica de alelo (ASE): asvariantes dun s\u00f3 haplotipo poder\u00edan expresarse preferencialmente debido a efectos reguladores como a impresi\u00f3n xen\u00f3mica e a expresi\u00f3n de loci de trazos cuantitativos e as variantes raras non codificantes. Entre as limitaci\u00f3ns na identificaci\u00f3n de variantes de ARN est\u00e1 que s\u00f3 reflicte rexi\u00f3ns expresadas (en humanos &lt;5% do xenoma) e ten unha calidade peor cando a comparamos coa secuenciaci\u00f3n de ADN directa.\nEdici\u00f3n do ARN (alteraci\u00f3ns post-transcricionais).\nTer as secuencias transcrit\u00f3micas e xen\u00f3micas que se corresponden entre si dun individuo pode axudar a detectar edici\u00f3ns post-transcricionais (edici\u00f3n do ARN). Un evento de modificaci\u00f3n post-transcricional \u00e9 identificado se o transcito do xene ten un alelo/variante non observada nos datos xen\u00f3micos.\nDetecci\u00f3n de xenes de fusi\u00f3n.\nOs xenes de fusi\u00f3n, causados por diferentes modificacions estruturais no xenoma, est\u00e1n recibindo moita atenci\u00f3n debido \u00e1 s\u00faa relaci\u00f3n co cancro. A capacidade da RNA-Seq de analizar o transcritoma completo dunha mostra de modo non nesgado faina unha ferramenta atractiva para buscar este tipo de eventos com\u00fans no cancro.\nA idea ded\u00facese do proceso de ali\u00f1ar as lecturas transcrit\u00f3micas curtas cun xenma de referencia. A maior\u00eda das lecturas curtas est\u00e1n comprendidas dentro dun ex\u00f3n completo, e esperar\u00edase que un conxunto menor pero a\u00ednda grande se mapase a uni\u00f3ns ex\u00f3n-ex\u00f3n co\u00f1ecidas. O resto das lecturas curtas non mapadas ser\u00edan despois analizadas para determinar se coinciden con uni\u00f3ns ex\u00f3n-ex\u00f3n nas que os ex\u00f3ns proceden de diferentes xenes. Isto ser\u00eda unha evidencia dun posible evento de fusi\u00f3n, pero, debido \u00e1 lonxitude das lecturas, isto poder\u00eda resultar moi ruidoso. Unha aproximaci\u00f3n alternativa \u00e9 usar lecturas de extremos apareados, cun n\u00famero potencialmente grande de lecturas apareadas que se mapar\u00edan a un ex\u00f3n diferente, dando unha mellor cobertura para estes eventos (ver figura). Non obstante, o resultado final consiste en combinaci\u00f3ns m\u00faltiples e potencialmente novas de xenes que proporcionan un punto de comezo ideal para ulteriores validaci\u00f3ns.\nHistoria.\nA RNA-Seq empezou a desenvolverse a metade da d\u00e9cada de 2000 coa aparici\u00f3n da tecnolox\u00eda de secuenciaci\u00f3n de seguinte xeraci\u00f3n. Os primeiros artigos que falaban da RNA-Seq a\u00ednda que sen usar a\u00ednda o termo trataban sobre li\u00f1as celulares do cancro de pr\u00f3stata (datadas en 2006), a planta \"Medicago truncatula\" (2006), o millo (2007), e \"Arabidopsis thaliana\" (2007), mentres que o termo \"RNA-Seq\" foi mencionado por primeira vez en 2008. O n\u00famero de artigos que se refiren \u00e1 RNA-Seq no t\u00edtulo ou no resumo (na figura a li\u00f1a azul) est\u00e1 increment\u00e1ndose constantemente e en 2018 public\u00e1ranse 6754 artigos (ligaz\u00f3n \u00e1 busca de PubMed).\nAplicaci\u00f3ns \u00e1 medicina.\nA RNA-Seq ten o potential de identificar nova biolox\u00eda sobre doenzas, perfilar biomarcadores para indicaci\u00f3ns cl\u00ednicas, inferir v\u00edas tratables con f\u00e1rmacos e facer diagn\u00f3sticos xen\u00e9ticos. Estes resultados poder\u00edan despois ser personalizados para subgrupos de pacientes ou incluso individuos, o que servir\u00eda para facer unha prevenci\u00f3n m\u00e1is efectiva e mellores diagn\u00f3sticos e terapias. A aplicabilidade destas estratexias est\u00e1 en parte determinada polo custo en di\u00f1eiro e tempo; unha limitaci\u00f3n importante \u00e9 o tempo que c\u00f3mpre para que o equipo de especialistas (bioinform\u00e1ticos, m\u00e9dicos, investigadores b\u00e1sicos e t\u00e9cnicos) interpreten completamente a enorme cantidade de datos xerados por estas an\u00e1lises.\nIniciativas de secuenciaci\u00f3n a grande escala.\nEst\u00e1selle dando grande importancia aos datos de RNA-Seq desde que os proxectos Encyclopedia of DNA Elements (ENCODE) e The Cancer Genome Atlas (TCGA) utilizaron este enfoque para caracterizar ducias de li\u00f1as celulares e miles de mostras de tumores primarias, respectivamente. ENCODE trata de identificar rexi\u00f3ns regulatorias en todo o xenoma en diferentes cohortes de li\u00f1as celulares e os datos transcrit\u00f3micos son fundamentais para entender os efectos augas abaixo destas capas regulatorias xen\u00e9tica e epixen\u00e9tica. Ao contraio, o TCGA trata de recoller e analizar milleiros de mostras tomadas de pacientes de 30 tipos de tumores para comprender os mecanismos subxacentes da transformaci\u00f3n maligna e a s\u00faa progresi\u00f3n. Neste contexto os datos de RNA-Seq proporcionan unha instant\u00e1nea \u00fanica do status transcrit\u00f3mico da doenza e examinan unha poboaci\u00f3n non nesgada de transcritos que posibilita a identificaci\u00f3n de novos transcritos, transcritos de fusi\u00f3n e ARN non codificante, que poder\u00edan ser indetectados con outras tecnolox\u00edas."}
{"id": "485294", "revid": "27155", "url": "https://gl.wikipedia.org/wiki?curid=485294", "title": "RNA-seq", "text": ""}
{"id": "485295", "revid": "98629", "url": "https://gl.wikipedia.org/wiki?curid=485295", "title": "Seymour Cray", "text": "Seymour Roger Cray, nado en Chipewa Falls o 28 de setembro de 1925 e finado en Colorado Springs o 5 de outubro de 1996, foi un enxe\u00f1eiro el\u00e9ctrico e arquitecto de supercomputadores estadounidense, que dese\u00f1ou unha serie de computadores que foron os m\u00e1is r\u00e1pidos do mundo durante d\u00e9cadas, e fundou Cray Research, que constru\u00edu moitas destas m\u00e1quinas. Chamado \"o pai da supercomputaci\u00f3n\", Cray foi considerado como o creador da industria da supercomputaci\u00f3n. Joel S. Birnbaum, ent\u00f3n oficial xefe de tecnolox\u00eda de Hewlett-Packard, dixo del: \"Parece imposible esaxerar o efecto que tivo na industria; moitas das cousas que os grandes ordenadores fan agora de xeito rutineiro estaban moi lonxe da credibilidade cando Seymour as visionou\". Larry Smarr, ent\u00f3n director de National Center for Supercomputing Applications na Universidade de Illinois dixo que Cray era \"o Thomas Edison da industria da supercomputaci\u00f3n\".\nTraxectoria.\nCray naceu nunha pequena poboaci\u00f3n de Wisconsin, e graduouse en enxe\u00f1ar\u00eda el\u00e9ctrica e en matem\u00e1ticas na Universidade de Minnesota. Durante a d\u00e9cada de 1950 traballou en ERA (Engineering Research Associates) e nas compa\u00f1\u00edas que a sucederon, Remington Rand e Sperry Rand, onde foi un dos principais respons\u00e1beis do dese\u00f1o do computador UNIVAC 1103. En 1957, xunto con outros enxe\u00f1eiros, como William Norris, fundou unha nova compa\u00f1\u00eda denominada Control Data Corporation (CDC), para a que constru\u00edu o CDC 1604, un dous primeiros computadores comerciais que empregaron transistores en lugar de tubos de baleiro.\nEn 1962, Cray persuadiu a William Norris para que CDC crease un laboratorio para investigar como dese\u00f1ar o computador m\u00e1is potente da \u00e9poca, triunfo que conseguiu co seu equipo de trinta colaboradores no ano 1963 co CDC 6600, que bateu amplamente en capacidade de c\u00e1lculo e en custo o computador m\u00e1is potente de que dispu\u00f1a IBM nesa \u00e9poca.\nA finais da d\u00e9cada, Control Data, despois de lanzar ao mercado o modelo CDC 7600 comezou a perder interese na supercomputaci\u00f3n e Cray pensou en establecerse pola s\u00faa conta. No ano 1972 fundou Cray Research, co compromiso de dedicarse a constru\u00edr exclusivamente supercomputadores e ademais un por un por encargo. O primeiro produto sa\u00eddo da factor\u00eda, o CRAY-1, en 1976, tivo como destino o Laboratorio Nacional Los Alamos, e era \u00fanico no seu dese\u00f1o, xa que incorporaba o primeiro exemplo pr\u00e1ctico en funcionamento de procesador vectorial, xunto co procesador escalar m\u00e1is r\u00e1pido do momento, cunha capacidade dun mill\u00f3n de palabras de 64 bits e un ciclo de 12,5 nanosegundos. O seu custo situ\u00e1base arredor dos dez mill\u00f3ns de d\u00f3lares.\nEn tres anos, a compa\u00f1\u00eda vendera seis computadores CRAY-1, mais o seu fundador non se sent\u00eda tecnicamente satisfeito, pois pensaba que o dese\u00f1o dese sistema non era suficientemente revolucionario, e embarcouse no dese\u00f1o dunha nova m\u00e1quina, CRAY-2, entre 6 e 12 veces m\u00e1is r\u00e1pido que o seu predecesor. Dispo\u00f1ible en 1985, contaba con 256 mill\u00f3ns de palabras e 240\u00a0000 chips. O seu empaquetamento era tan axustado que a calor xerada pola electr\u00f3nica pod\u00eda fundir o computador, polo que o seu interior estaba anegado con l\u00edquido refrixerante, e iso provocou o comentario de que CRAY-2 era en realidade un computador dentro dun acuario.\nA compa\u00f1\u00eda controlaba a mediados da d\u00e9cada de 1980 o 70% do mercado da supercomputaci\u00f3n, mais Cray sent\u00edase inc\u00f3modo, xa que a problem\u00e1tica empresarial lle resultaba escasamente interesante e dif\u00edcil de soportar. Por iso cedeu a presidencia e deixou a responsabilidade do desenvolvemento tecnol\u00f3xico da li\u00f1a CRAY-2 a un enxe\u00f1eiro chego de talento, Steve Chen, que concibiu e constru\u00edu os primeiros multiprocesadores da compa\u00f1\u00eda, co\u00f1ecidos como serie X-MP. \u00c1 s\u00faa vez Seymour Cray, iniciou en 1985 o dese\u00f1o dunha nova serie, CRAY-3, cun procesador que non se construir\u00eda sobre chips de silicio sen\u00f3n de GaAs. A s\u00faa entrega, inicialmente prevista para o ano 1988 sufriu sucesivos atrasos debido aos problemas que causaba a nova tecnolox\u00eda GaAs, e o proxecto finalmente foi cancelado.\nO inventor desvinculouse ent\u00f3n da firma que fundara e iniciou a finais da mesma d\u00e9cada un novo proxecto, mais as condici\u00f3ns do mercado fac\u00edan xa insustentable o esforzo investidor necesario para fabricar unha supercomputadora que xustificase a s\u00faa viabilidade comercial en termos custo/potencia, fundamentalmente debido aos progresos experimentados nas arquitecturas convencionais RISC e CISC. Para lanzar ao mercado as s\u00faas novas xeraci\u00f3ns de computadores Cray, investiu grandes cantidades de di\u00f1eiro, o que o levou \u00e1 bancarrota en 1995. A s\u00faa empresa, Cray Research, foi adquirida ese mesmo ano por Silicon Graphics.\nCray faleceu o 5 de outubro de 1996, d\u00faas semanas despois de que o seu autom\u00f3bil fose golpeado na autoestrada e dese varios rolos.\nVida privada.\nCray evitou a publicidade, e existen numerosas historias estra\u00f1as sobre a s\u00faa vida f\u00f3ra do traballo, denominadas \"Rollwagenisms\", polo ent\u00f3n CEO de Cray Research, John A. Rollwagen. Gozaba do esqu\u00ed, o windsurf o tenis e outros deportes. Outro dos seus pasatempos favoritos foi cavar un t\u00fanel baixo a s\u00faa casa; atribu\u00eda o segredo do seu \u00e9xito a \"visitas de elfos\" mentres traballaba no t\u00fanel: \"Mentres cavaba no t\u00fanel, os elfos adoitaban visitar con soluci\u00f3ns para o meu problema\".\nUnha historia di que cando Cray foi preguntado pola direcci\u00f3n para que achegase plans detallados para un ano e para cinco para a s\u00faa seguinte m\u00e1quina, simplemente escribiu: \"Obxectivo a cinco anos: Constru\u00edr a computadora m\u00e1is grande do mundo. Obxectivo a un ano: Un quinto do anterior\". E outra vez, cando se agardaba que escribise un informe detallado da situaci\u00f3n con m\u00faltiples p\u00e1xinas para os executivos da compa\u00f1\u00eda, o informe de Cray dic\u00eda en d\u00faas li\u00f1as: \"A actividade est\u00e1 progresando satisfactoriamente como se describ\u00eda no plan de xu\u00f1o. Non houbo cambios ou desviaci\u00f3ns significativas dende o plan de xu\u00f1o\".\nA IEEE Computer Society estableceu o Seymour Cray Computer Engineering Award a finais de 1997, para reco\u00f1ecer contribuci\u00f3ns innovadoras para os sistemas de alta computaci\u00f3n que exemplifiquen o esp\u00edrito creativo de Cray.\nCasou con Geri Harrand, coa que tivo un fillo e d\u00faas fillas."}
{"id": "485296", "revid": "23204", "url": "https://gl.wikipedia.org/wiki?curid=485296", "title": "Santa Fe de Antioquia", "text": "Santa Fe de Antioquia \u00e9 un concello de Colombia que se atopa na subrexi\u00f3n Occidente de Antioquia, departamento do que foi capital at\u00e9 o 17 de abril de 1826. Limita polo norte cos concellos de Giraldo e Buritic\u00e1, polo nordeste cos concellos de Buritic\u00e1, Liborina e Olaya, polo leste cos concellos de Olaya e Sopetr\u00e1n, polo sur cos concellos de Eb\u00e9jico, Anz\u00e1 e Caicedo, e polo oeste cos concellos de Caicedo, Abriaqu\u00ed e Giraldo.\nSanta Fe \u00e9 monumento nacional pola arquitectura da \u00e9poca colonial; pos\u00fae 7 igrexas e unha gran cantidade de casas dos s\u00e9culos XVI, XVII e XVIII."}
{"id": "485298", "revid": "89787", "url": "https://gl.wikipedia.org/wiki?curid=485298", "title": "Carolina Herrera", "text": "Mar\u00eda Carolina Josefina Pacanins y Ni\u00f1o, nada en Caracas o 8 de xaneiro de 1939, \u00e9 unha dese\u00f1adora de moda venezolana co\u00f1ecida como Carolina Herrera, c\u00e9lebre polos seu \"estilo persoal excepcional\", e por vestir varias Primeiras damas dos Estados Unidos, inclu\u00eddas Jacqueline Onassis, Laura Bush e Michelle Obama.\nTraxectoria.\nPrimeiros anos.\nHerrera naceu en 1939 en Caracas, filla de Guillermo Pacanins Acevedo, oficial da forza a\u00e9rea venezolana e antigo gobernador de Caracas, e de Mar\u00eda Cristina Ni\u00f1o Passios. A s\u00faa avoa, da jet set, introduciuna no mundo da moda, levando a Carolina a mostras de Balenciaga e compr\u00e1ndolle roupa en Lanvin e Dior. Ela mesma dixo que \"o meu ollo estaba afeito a ver cousas belas\".\nCarreira.\nEn 1965, Herrera comezou a s\u00faa carreira traballando como publicista para Emilio Pucci, marqu\u00e9s florentino e amigo achegado da s\u00faa familia. Comezou a traballar na tenda de Pucci en Caracas e mudouse a Nova York en 1980. Asociada con frecuencia con Mick e Bianca Jagger e Andy Warhol, en Studio 54, f\u00edxose moi co\u00f1ecida polo seu dram\u00e1tico estilo. Apareceu por primeira vez na International Best Dressed List en 1972, e foi escollida para o seu sal\u00f3n da fama en 1980. En 1981, a s\u00faa amiga Diana Vreeland, editora xefa de \"Vogue\" suxeriu que Carolina dese\u00f1ase unha li\u00f1a de roupa. Ela f\u00edxoo, con mostras feitas en Caracas, e estreou a s\u00faa colecci\u00f3n no Metropolitan Club de Manhattan con \u00e9xito de cr\u00edtica. Unha co\u00f1ecida tenda de Park Avenue, Martha's, aceptou mostrar a s\u00faa roupa nos seus prominentes escaparates. Tralo \u00e9xito inicial volveu a Caracas e logrou capital para financiar un lanzamento m\u00e1is formal. A s\u00faa primeira mostra de 1980 inclu\u00eda a que ser\u00eda supermodelo Iman. Carolina Herrera presentaba a s\u00faa colecci\u00f3n de roupa lista para levar semianualmente na Mercedes-Benz Fashion Week de Nova York.\nA empresa tivo a s\u00faa sede en Nova York dende 1980, e en 1981 a marca recibiu reco\u00f1ecemento de varias publicaci\u00f3ns clave, como \"Women's Wear Daily\" e \"Tatler\", cunha atenci\u00f3n particular \u00e1s s\u00faas ben dese\u00f1adas mangas. Algunhas das s\u00faas clientes m\u00e1is destacadas estiveron Jacqueline Kennedy Onassis, que lle pediu que dese\u00f1ase o vestido para a voda da s\u00faa filla Caroline, Diana, Duquesa de Cadaval, que lle encargou o dese\u00f1o para a s\u00faa voda co pr\u00edncipe Charles-Philippe de Orl\u00e9ans, duque de Anjou, e a actriz Ren\u00e9e Zellweger.\nA finais da d\u00e9cada de 1980, a compa\u00f1\u00eda espa\u00f1ola de perfumes Puig licenciou o nome Carolina Herrera para desenvolver e vender unha li\u00f1a de perfumes. En 1995, a empresa adquiriu o negocio de moda de Carolina Herrera, mant\u00e9ndoa como directora creativa. En 2008, lanzaron unha marca de roupa lista para levar chamada CH Carolina Herrera; en 2012, hab\u00eda dezaoito tendas de Carolina Herrera e CH Carolina Herrera no mundo, e as s\u00faas li\u00f1as de roupa vend\u00edanse en 280 tendas de 104 pa\u00edses. En 2011, as s\u00faas fillas Carolina Jr. e Patricia Lansing participaban na direcci\u00f3n creativo e no dese\u00f1o. En febreiro de 2016, \"WWD\" informou de que a parte do negocio dedicado \u00e1s fragrancias ti\u00f1an m\u00e1is de 25\u00a0000 puntos de venda en todo o mundo, mentres que a marca CH inclu\u00eda 129 tendas independentes.\nEn 2015, estreouse o primeiro anuncio da marca, coas modelos Elisabeth Erm e Jos\u00e9phine Le Tutour. En xullo de 2016, Herrera anunciou a estrea da s\u00faa nova fragrancia feminina, que estivo dispo\u00f1ible en setembro, e que foi o seu maior lanzamento dunha fragrancia en catorce anos. A esencia ch\u00e1mase Good Girl e Karlie Kloss foi o seu rostro.\nEn 2018, Herrera mostrou a s\u00faa \u00faltima li\u00f1a para a s\u00faa marca e cedeu a direcci\u00f3n creativa a Wes Gordon.\nVida persoal.\nEn 1957, aos dezaoito anos, Herrera casou con Guillermo Behrens Tello, terratenente venezolano. Antes do seu divorcio en 1964, tiveron d\u00faas fillas:\nEn 1968, casou en Caracas con Reinaldo Herrera Guevara, que herdara o t\u00edtulo espa\u00f1ol de 5.\u00ba Marqu\u00e9s de Torre Casa en 1962 trala morte do seu pai. Herrera era o presentador de \"Buenos D\u00edas\", programa informativo matinal venezolano e o fillo m\u00e1is vello de Don Reinaldo Herrera Uslar, 4.\u00ba Marqu\u00e9s de Torre Casa, destacado dono dunha plantaci\u00f3n venezolana de cana de azucre, arist\u00f3crata e coleccionista de arte. As\u00ed, polo seu matrimonio, Carolina tivo o t\u00edtulo de Marquesa consorte de Torre Casa, ata que foi retirado en 1992 por non ter Reinaldo ning\u00fan fillo var\u00f3n. O seu marido \u00e9 editor de proxectos especiais da revista \"Vanity Fair\". Xuntos tiveron d\u00faas fillas, they have two daughters, Carolina Adriana Herrera-Pacanins (nada en 1969), que casou con Miguel Baez. e Patricia Cristina Herrera-Pacanins, que casou con Gerrit Livingston Lansing Jr., fillo de Suydam Rosengarten Lansing e Gerrit Livingston Lansing Sr. (descendente de Robert Livingston), in 2002.\nEn 2009, Herrera nacionalizouse estadounidense."}
{"id": "485299", "revid": "85894", "url": "https://gl.wikipedia.org/wiki?curid=485299", "title": "Lu\u00eds Barcia", "text": "Lu\u00eds Barcia, nado en Ribadeo, foi un pol\u00edtico e xornalista galego.\nTraxectoria.\nAnarquista. Asentouse en Nova York a comezos da d\u00e9cada de 1890. Colaborou con Jos\u00e9 Mart\u00ed. Vinculado aos obreiros tabaqueros neoyorquinos, editou e dirixiu en 1891 \"El Despertar. Peri\u00f3dico quincenal dedicado a la defensa de los trabajadores\", cos cubanos Manuel Mart\u00ednez Abello e Feliciano Prieto, e colaborou nos peri\u00f3dicos \"Cultura Obrera\" e \"El Esclavo\". Pasou a Cuba en 1899 onde fund\u00f3 con Adri\u00e1n del Valle \"El Nuevo Ideal\", que despois pasou a chamarse \"Nuevo Ideal. Revista de Sociolog\u00eda, Artes y Letras\", e colaborou en \"\u00a1Tierra!\". Foi deportado de Cuba e retornou a Galicia a partir de 1924."}
{"id": "485301", "revid": "865", "url": "https://gl.wikipedia.org/wiki?curid=485301", "title": "The I.L.Y's", "text": "The I.L.Y's \u00e9 un d\u00fao estadounidense de rock experimental procedente de Sacramento, California. O grupo formouse no ano 2015 como un proxecto paralelo dos membros de Death Grips Zach Hill (voces, bater\u00eda, guitarra e teclados) e Andy Morin (guitarra e baixo). A banda publicou dous \u00e1lbums dixitais a trav\u00e9s do selo de Death Grips, Third Worlds, \"I've Always Been Good at True Love\" en 2015, e \"Scum with Boundaries\" en 2016, os dous editados sen ningunha publicidade previa. The I.L.Y's nunca actuou ao vivo m\u00e1is que como parte de Death Grips. No presente est\u00e1n fichados polo selo Castle Face Records, co cal publicaron o \u00e1lbum \"Bodyguard\" en 2017.\nHistoria.\nA existencia de The I.L.Y's revelouse o 4 de xu\u00f1o de 2015, cando unha conta de Twitter asociada ao grupo de hip hop experimental Death Grips compartiu unha ligaz\u00f3n de descarga do \u00e1lbum \"I've Always Been Good at True Love\", aloxado na web de Third Worlds de Death Grips, sen ningunha informaci\u00f3n sobre o traballo e os artistas implicados. Fans e cr\u00edticos especularon que That the I.L.Y's era un proxecto paralelo formado por membros de Death Grips co guitarrista de Tera Melos Nick Reinhart, ou unha banda de apertura para a s\u00faa xira de ver\u00e1n. Dez d\u00edas despois, Death Grips confirmou que The I.L.Y's era un proxecto paralelo formado por Zach Hill e Andy Morin, e insinuou que planeaban lanzar o \u00e1lbum en formato f\u00edsico.\nO 16 de xullo de 2016 The I.L.Y's publicou o seu segundo \u00e1lbum de estudio, titulado \"Scum with Boundaries\", a trav\u00e9s de YouTube e SoundCloud, novamente sen un anuncio previo.\nO 25 de marzo de 2017 anunciouse un terceiro \u00e1lbum, titulado \"Bodyguard\", coa lista de canci\u00f3ns completa e a portada, previsto para ser publicado ese meso ano. Posteriormente a banda compartiu un video musical dobre para dous temas do \u00e1lbum, \"Gargoyle\" e \"Bobo\". O disco foi lanzado dixitalmente o 16 de maio, cunha edici\u00f3n f\u00edsica chegando o 16 de xu\u00f1o a trav\u00e9s de Castle Face Records."}
{"id": "485302", "revid": "56817", "url": "https://gl.wikipedia.org/wiki?curid=485302", "title": "Mit\u00edlidos (hom\u00f3nimos)", "text": "O termo mit\u00edlidos pode referirse a:"}
{"id": "485305", "revid": "88215", "url": "https://gl.wikipedia.org/wiki?curid=485305", "title": "Leon Goretzka", "text": "Leon Christoph Goretzka, nado o 6 de febreiro de 1995 en Bochum, \u00e9 un futbolista alem\u00e1n. Xoga de centrocampista para o FC Bayern M\u00fcnchen da Bundesliga. Ademais, \u00e9 internacional coa selecci\u00f3n alem\u00e1.\nTraxectoria.\nGoretzka comezou a xogar coma futbolista en 1999 co Werner SV 06 Bochum da s\u00faa cidade natal. Dous anos despois chegou \u00e1s categor\u00edas inferiores do VfL Bochum.\nO 30 de xu\u00f1o de 2013, Goretzka fichou polo FC Schalke 04 a cambio de 3.25 mill\u00f3ns de euros.\nO 1 de xullo de 2018, Goretzka asinou un contrato de catro anos co FC Bayern M\u00fcnchen."}
{"id": "485306", "revid": "23204", "url": "https://gl.wikipedia.org/wiki?curid=485306", "title": "Guatap\u00e9", "text": "Guatap\u00e9 \u00e9 un concello de Colombia que se atopa na subrexi\u00f3n Oriente do departamento de Antioquia. Limita polo norte co concello de Alejandr\u00eda, polo leste cos concellos de San Rafael e San Carlos, polo sur cos concellos de Granada e El Pe\u00f1ol e polo oeste con El Pe\u00f1ol. A s\u00faa cabeceira dista 79 quil\u00f3metros da cidade de Medell\u00edn, capital do departamento de Antioquia. O concello pos\u00fae unha extensi\u00f3n de 76 quil\u00f3metros cadrados."}
{"id": "485307", "revid": "5863", "url": "https://gl.wikipedia.org/wiki?curid=485307", "title": "Jes\u00fas Bellas Cao", "text": "Jes\u00fas Bellas Cao, nado en Muras cara a 1891 e finado en Lugo o 17 de xu\u00f1o de 1937, foi un mineiro e sindicalista galego.\nTraxectoria.\nMineiro. Membro do Sindicato \u00danico de Oficios Varios de Viveiro da CNT. Foi detido en outubro de 1934 con Tom\u00e1s \u00c1lvarez \u00cdnsua, Benedicto Fuentes D\u00edaz e Claudio Quelle Coci\u00f1a, acusados de atentado con explosivos, deito polo que foron xulgados e condenados na Audiencia de Lugo o 1 de marzo de 1935; Jes\u00fas foi condenado a seis meses e un d\u00eda de prisi\u00f3n. Comisionado en 1936 para realizar actos de propaganda e difusi\u00f3n do sindicato en Foz e San Cibrao. Co golpe de Estado do 18 de xullo de 1936 organizou con Manuel Rodr\u00edguez Lago a requisa de armas e cami\u00f3ns para a defensa da Rep\u00fablica. Foi detido e internado no dep\u00f3sito de Viveiro o 14 de abril de 1937. Foi xulgado en Lugo por rebeli\u00f3n militar e condenado a pena de morte. Foi executado en Lugo o 17 de xu\u00f1o de 1937."}
{"id": "485311", "revid": "22570", "url": "https://gl.wikipedia.org/wiki?curid=485311", "title": "JEFF the Brotherhood", "text": "JEFF the Brotherhood \u00e9 un d\u00fao estadounidense de garage rock formado polos irm\u00e1ns Jake e Jamin Orrall, procedentes de Nashville, Tennessee. O seu estilo foi descrito polos xornalistas musicais como contedor de elementos do rock psicod\u00e9lico, o garage rock, o punk e o pop. Ademais dos seus traballos, te\u00f1en discos compartidos con artistas como Ty Segall, Best Coast e Screaming Females. A banda xirou extensamente tando polos Estados Unidos como internacionalmente."}
{"id": "485312", "revid": "23204", "url": "https://gl.wikipedia.org/wiki?curid=485312", "title": "Mit\u00edlidos (orde)", "text": "A dos mit\u00edlidos (Mytilida) \u00e9 unha orde de moluscos bivalvos da subclase dos pteriomorfios.\nComprende varias especies mari\u00f1as vulgarmente co\u00f1ecidas como mexill\u00f3ns.\nA orde est\u00e1 formada tan s\u00f3 por unha superfamilia hoxe existente, a dos mitiloideos (\"Mytiloidea\"), cunha soa familia con especies viventes, a dos mit\u00edlidos (\"Mytilidae\").\nTaxonom\u00eda.\nDescrici\u00f3n.\nA orde foi descrita en 1822 polo naturalista franc\u00e9s Andr\u00e9 \u00c9tienne Justin Pascal Joseph Fran\u00e7ois d'Audebert de F\u00e9russac.\nSin\u00f3nimo.\nAdemais de polo nome actualmente v\u00e1lido, a orde co\u00f1eceuse tam\u00e9n, durante moitos anos, co sin\u00f3nimo:\nClasificaci\u00f3n.\nDesde 2010, unha proposta dun novo sistema de clasificaci\u00f3n dos bivalvos foi publicada por Bieler, Carter &amp; Coan, inclu\u00edndo a orde \"Mytilida\" coa seguinte clasificaci\u00f3n:\nCaracter\u00edsticas.\nOs mexill\u00f3ns caracter\u00edzanse, como todos os lamelibranquios, por:\nImportacia econ\u00f3mica.\nTres especies de mexill\u00f3ns expl\u00f3tanse comercialmente dada a s\u00faa importancia econ\u00f3mica, xa que son unha imporatant\u00edsima fonte de prote\u00ednas para a alimentaci\u00f3n humana, e moi aprezados gastronomicamente; por iso son recolectadas e, sobre todo, cultivadas en mitilicultura (en Galicia, unha potencia mundial, nas co\u00f1ecidas bateas das r\u00edas).\nEstas tres especies son:"}
{"id": "485315", "revid": "85894", "url": "https://gl.wikipedia.org/wiki?curid=485315", "title": "Manuel Rodr\u00edguez Lago", "text": "Manuel Rodr\u00edguez Lago, co\u00f1ecido como Roxo, nado en Viveiro cara a 1913 e finado no Escamplero (Les Regueres) en 1937, foi un mineiro e sindicalista galego.\nTraxectoria.\nMineiro. Secretario do Sindicato \u00danico de Oficios Varios de Viveiro da CNT e directivo do Sindicato Mineiro da Silvarosa. Co golpe de Estado do 18 de xullo de 1936 organizou con Jes\u00fas Bellas Cao a requisa de armas e cami\u00f3ns para a defensa da Rep\u00fablica. Fuxiu \u00e1 zona leal e foi miliciano do Batall\u00f3n Galicia. Foi xulgado en Lugo por rebeli\u00f3n militar e declarado en rebeld\u00eda ao estar fuxido. Morreu loitando co ex\u00e9rcito republicano na batalla do Escamplero."}
{"id": "485318", "revid": "85894", "url": "https://gl.wikipedia.org/wiki?curid=485318", "title": "Andr\u00e9s Vale Blanco", "text": "Andr\u00e9s Vale Blanco, co\u00f1ecido como Moreno de Cobas, nado en Viveiro cara a 1908 e finado en Mondo\u00f1edo o 12 de setembro de 1936, foi un sindicalista e pol\u00edtico galego.\nTraxectoria.\nXornaleiro. Presidente da CNT en Viveiro. Co golpe de Estado do 18 de xullo de 1936 foi detido en Ribadeo ao intentar pasar a Asturias e internado no dep\u00f3sito de Ribadeo o 2 de agosto. Foi paseado na estrada N-634 no lugar de Voltas de Prado dos Remedios, preto de Mondo\u00f1edo o 12 de setembro de 1936 con Florencio Carballo Novegil, Enrique Navarret Garc\u00eda e Antonio Mar\u00eda Mart\u00ednez L\u00f3pez."}
{"id": "485319", "revid": "5132", "url": "https://gl.wikipedia.org/wiki?curid=485319", "title": "Super 12", "text": ""}
{"id": "485327", "revid": "89787", "url": "https://gl.wikipedia.org/wiki?curid=485327", "title": "Lista de museos numism\u00e1ticos", "text": "Un museo numism\u00e1tico, en sentido estrito, \u00e9 aquel dedicado en exclusiva \u00e1s moedas, \u00e1s medallas e a outros diversos obxectos relacionados con elas (a s\u00faa cu\u00f1axe, o coleccionismo, o seu estudo etc.). No entanto, tam\u00e9n \u00e9 frecuente que os museos hist\u00f3ricos, culturais, arqueol\u00f3xicos ou etnog\u00e1ficos dispo\u00f1an de amplas colecci\u00f3ns numism\u00e1ticas entre os seus fondos e, mesmo, con gabinetes ou departamentos espec\u00edficos dedicados \u00e1 numism\u00e1tica."}
{"id": "485328", "revid": "65337", "url": "https://gl.wikipedia.org/wiki?curid=485328", "title": "Museos numism\u00e1ticos", "text": ""}
{"id": "485329", "revid": "65337", "url": "https://gl.wikipedia.org/wiki?curid=485329", "title": "Museos de numism\u00e1tica", "text": ""}
{"id": "485337", "revid": "5863", "url": "https://gl.wikipedia.org/wiki?curid=485337", "title": "Casa Museo de Rosal\u00eda de Castro", "text": ""}
{"id": "485338", "revid": "5863", "url": "https://gl.wikipedia.org/wiki?curid=485338", "title": "Alberto Noguerol del R\u00edo", "text": ""}
{"id": "485339", "revid": "88215", "url": "https://gl.wikipedia.org/wiki?curid=485339", "title": "Niklas S\u00fcle", "text": "Niklas S\u00fcle, nado o 3 de setembro de 1995 en Frankfurt, \u00e9 un futbolista alem\u00e1n. Xoga de defensa central para o FC Bayern M\u00fcnchen da Bundesliga. Ademais, \u00e9 internacional coa selecci\u00f3n alem\u00e1.\nTraxectoria.\nS\u00fcle comezou a xogar \u00f3 f\u00fatbol no Rot-Wei\u00df Walldorf. En xullo de 2006, uniuse \u00e1s categor\u00edas inferiores do Eintracht Frankfurt, onde xogou ata o remate da tempada 2008-09. En xullo de 2009, asinou polo SV Darmstadt 98, e tan s\u00f3 medio ano m\u00e1is tarde foise \u00e1s categor\u00edas inferiores do TSG 1899 Hoffenheim. O 11 de maio de 2013, S\u00fcle debutou co primeiro equipo do Hoffenheim, nun partido da Bundesliga contra o Hamburger SV, onde o Hoffenheim perdeu por 4-1.\nO 15 de xaneiro de 2017, anunciouse a fichaxe de S\u00fcle polo FC Bayern M\u00fcnchen para xullo dese mesmo ano."}
{"id": "485340", "revid": "81969", "url": "https://gl.wikipedia.org/wiki?curid=485340", "title": "SV Darmstadt 98", "text": "O Sportverein Darmstadt 1898 e.V. \u00e9 un club de f\u00fatbol alem\u00e1n, da cidade de Darmstadt, Hessen. Actualmente milita na 2. Bundesliga, a segunda divisi\u00f3n no f\u00fatbol alem\u00e1n. O equipo foi fundado o 22 de maio de 1898 co nome de FC Olympia Darmstadt, e converteuse no Sportverein Darmstadt 98 o 11 de novembro de 1919.\nEstadio.\nO Merck-Stadion am B\u00f6llenfalltor foi inaugurado en 1921 e sufriu varias reformas en 1950, 1974 e 2014. Tras esta \u00faltima reforma o estadio quedou cunha capacidad m\u00e1xima de 17.468 persoas. De 1921 a 2014 o estadio ti\u00f1a o nome de Stadion am B\u00f6llenfalltor, e de 2016 a 2017 chamouse Jonathan-Heimes-Stadion am B\u00f6llenfalltor."}
{"id": "485341", "revid": "7523", "url": "https://gl.wikipedia.org/wiki?curid=485341", "title": "Darmstadt 98", "text": ""}
{"id": "485344", "revid": "85894", "url": "https://gl.wikipedia.org/wiki?curid=485344", "title": "Jos\u00e9 Antonio V\u00e1zquez Bouzas", "text": "Jos\u00e9 Antonio V\u00e1zquez Bouzas, nado en Foz en 1895, foi un pol\u00edtico galego.\nTraxectoria.\nEmigrou sendo mozo a Cuba. Anarquista. Foi deportado de Cuba a principios dos anos vinte. O 7 de novembro de 1924 atravesou a fronteira franco-espa\u00f1ola, entre Saint-Jean-de-Luz e Vera de Bidasoa cun grupo de 42 anarquistas armados para intentar unha asonada contra a ditadura de Primo de Rivera. Foron detidos e encarcerados. Jos\u00e9 Antonio foi condenado a 6 anos de prisi\u00f3n maior por \u00abno poder probarse que disparara\u2026 \u00bb."}
{"id": "485345", "revid": "56817", "url": "https://gl.wikipedia.org/wiki?curid=485345", "title": "Antonio Mar\u00eda Mart\u00ednez L\u00f3pez", "text": "Antonio Mar\u00eda Mart\u00ednez L\u00f3pez, nado en Ribadeo cara a 1904 e finado en Mondo\u00f1edo o 12 de setembro de 1936, foi un pol\u00edtico galego.\nTraxectoria.\nDirectivo do PSOE en Ribadeo. Co golpe de Estado do 18 de xullo de 1936 foi detido en Ribadeo o 22 de agosto e internado no dep\u00f3sito de Ribadeo. Foi paseado na estrada N-634 no lugar de Voltas de Prado dos Remedios, preto de Mondo\u00f1edo o 12 de setembro de 1936 con Andr\u00e9s Vale Blanco, Florencio Carballo Novegil e Enrique Navarret Garc\u00eda. Inscrito inicialmente como desco\u00f1ecido, foi identificado o 28 de xaneiro de 1940.\nDionisio Gamallo Fierros dedicoulle o poema \"\u00a1Hermano labrador! \u00a1Hermano obrero!\".\nVida persoal.\nCasou en Vilaframil con Concepci\u00f3n Fern\u00e1ndez L\u00f3pez en xaneiro de 1936."}
{"id": "485346", "revid": "1888", "url": "https://gl.wikipedia.org/wiki?curid=485346", "title": "Luis Barcia", "text": ""}
{"id": "485347", "revid": "22570", "url": "https://gl.wikipedia.org/wiki?curid=485347", "title": "Bad Astronaut", "text": "Bad Astronaut \u00e9 unha banda estadounidense de indie/rock alternativo fundada en Santa Barbara, California no ano 2000 por Joey Cape, vocalista de Lagwagon. En Bad Astronaut Joey Cape explora un estilo de rock alternativo con letras que adoitan a tratar profundos e intricados problemas persoais.\nA banda editou o seu \u00e1lbum de estrea, \"Acrophobe\", in 2001, seguido por \"\" en 2002, \u00e1mbolos dous a trav\u00e9s do selo Honest Don's Records. O grupo publicou o seu terceiro e derradeiro \u00e1lbum, \"Twelve Small Steps, One Giant Disappointment\", on 14 de novembro de 2006 a trav\u00e9s de Fat Wreck Chords. Tras o seu lanzamento Joey Cape anunciou a trav\u00e9s do Myspace da banda que \"sen Derrick no hai Bad Astronaut\" (o bater\u00eda Derrick Plourde suicid\u00e1rase en marzo de 2005), decidindo que ese ser\u00eda o \u00faltimo \u00e1lbum da banda. Joey Cape expresou o seu desexo de editar un \u00e1lbum de caras b nalg\u00fan momento no futuro.\nBad Astronaut reformouse para tocar os seus primeiros concertos en xu\u00f1o de 2010. A banda realizou catro actuaci\u00f3ns no sur de California con Mike Hale de In the Red e Joey Cape actuando como abreconcertos. En decembro de 2016 Fat Wreck Chords anunciou o falecemento do bater\u00eda Erik Herzog."}
{"id": "485351", "revid": "98629", "url": "https://gl.wikipedia.org/wiki?curid=485351", "title": "Electric Eels", "text": "electric eels (escrito con min\u00fascula na honra de E. E. Cummings) foi unha banda estadounidense de protopunk, activa entre 1972 e 1975, formada por John D Morton en Cleveland, Ohio.\nelectric eels realizaron s\u00f3 cinco actuaci\u00f3n p\u00fablicas, pero durante a s\u00faa curta existencia ga\u00f1\u00e1ronse unha reputaci\u00f3n a nivel local pola s\u00faa actitude furiosa e violenta. Destacaron por iniciar pelexas co p\u00fablico que atraeron a atenci\u00f3n da polic\u00eda. O seu estilo foi unha am\u00e1lgama discordante e ruidosa de garage rock e free jazz. Stiv Bators, o vocalista de The Dead Boys, viuse particularmente influenciado polo estilo vocal e a posta en escena de Dave \"E\" McManus.\nA\u00ednda que a banda non fixo moitos concertos adoitaban a ensaiar con frecuencia e fixeron moitas gravaci\u00f3ns que foron editadas moitos anos despois da s\u00faa disoluci\u00f3n."}
{"id": "485352", "revid": "23204", "url": "https://gl.wikipedia.org/wiki?curid=485352", "title": "T.S.O.L.", "text": "T.S.O.L. (True Sounds of Liberty) \u00e9 unha banda estadounidense de punk rock formada en 1978 en Long Beach, California. A\u00ednda que est\u00e1 principalmente asociada co hardcore punk, a m\u00fasica de T.S.O.L. foi variando en cada lanzamento, inclu\u00edndo estilos como o deathrock, o art punk, o horror punk e outras variantes do punk."}
{"id": "485353", "revid": "22570", "url": "https://gl.wikipedia.org/wiki?curid=485353", "title": "Bark Psychosis", "text": "Bark Psychosis \u00e9 unha banda inglesa de post-rock procedente do leste de Londres e formado no ano 1986. Foi unha das bandas que citou Simon Reynolds cando cu\u00f1ou o termo \"post-rock\" como estilo musical en 1994, e est\u00e1 considerado un dos grupos clave na definici\u00f3n do x\u00e9nero.\nNa s\u00faa forma orixinal o grupo era un cuarteto composto por Graham Sutton, Daniel Gish, John Ling e Mark Simnett. Esta formaci\u00f3n (con contribuci\u00f3ns doutros membros que pasaron polo grupo) gravaron a meirande parte dos seus primeiros EPs e do \u00e1lbum seminal \"Hex\" de 1994. Sutton permaneceu como \u00fanico membro do n\u00facleo do grupo que no presente \u00e9 un proxecto flexible e activo de forma intermitente, no cal Sutton est\u00e1 apoiado por un grupo diverso de m\u00fasicos invitados, entre os que est\u00e1n o guitarrista experimental Colin Bradley (de Dual) e o bater\u00eda de Talk Talk Lee Harris."}
{"id": "485354", "revid": "98629", "url": "https://gl.wikipedia.org/wiki?curid=485354", "title": "The Brave Little Abacus", "text": "The Brave Little Abacus foi unha banda estadounidense de emo procedente de Sandown, New Hampshire. O grupo estaba composto polo vocalista, guitarrista e bater\u00eda Adam Demirjian, o baixista Andrew Ryan e o teclista Zach Onett, aos que posteriormente se lle uniu o bater\u00eda Nick Morrone en 2011."}
{"id": "485355", "revid": "22570", "url": "https://gl.wikipedia.org/wiki?curid=485355", "title": "Locrian", "text": "Locrian \u00e9 unha banda estadounidense de m\u00fasica experimental/drone rock formada en Chicago, Illinois, a finais de 2005. No presente o grupo est\u00e1 baseado en Chicago e en Baltimore, Maryland. A banda est\u00e1 composta por Terence Hannum (sintetizadores, voces, tape loops), Steven Hess (bater\u00eda, electr\u00f3nica) e Andr\u00e9 Foisy (guitarras, tape loops, e electr\u00f3nica). O grupo incorpora influencias de m\u00faltiples x\u00e9neros como o ambient, o black metal, o noise, o drone, o industrial e a electr\u00f3nica, e cita a One Eyed God Prophecy, Uranus, Yes, Genesis, Brian Eno, e Robert Fripp como influencias. As letras e as portadas de Locrian evocan imaxes dist\u00f3picas e apocal\u00edpticas. O grupo leva publicados seis \u00e1lbums de estudio e tres \u00e1lbums colaborativos."}
{"id": "485357", "revid": "22570", "url": "https://gl.wikipedia.org/wiki?curid=485357", "title": "Pegboy", "text": "Pegboy \u00e9 unha banda estadounidense de punk rock de Chicago, Illinois cun relativamente grande seguimento de culto. O grupo foi fundado en 1990 por John Haggerty (exguitarrista de Naked Raygun), xunto co seu irm\u00e1n, o bater\u00eda Joe Haggerty (antes en The Effigies), Larry Damore (voces/guitarra), e Steve Saylors (baixo). Tanto Damore como Saylors foran membros da banda de hardcore de Chicago Bhopal Stiffs, banda que editadou en 1987 unha demo producida por John Haggerty. O EP de estrea de Pegboy, \"Three-Chord Monte\" (1990), tam\u00e9n foi o primeiro lanzamento do selo Quarterstick Records, unha filial de Touch and Go Records. Steve Saylors deixou a banda en 1992 debido a que o seu traballo non lle permit\u00eda sa\u00edr de xira. Steve Albini, un vello amigo da banda, encargouse do baixo no EP \"Fore\". O antigo baixista de Naked Raygun Pierre Kezdy encargouse permanentemente do baixo en 1994. Tras a reforma de Naked Raygun, Mike Thompson substitu\u00edu a Kezdy no baixo.\nPegboy supostamento tocou un concerto de despedida o d\u00eda de fin de ano de 1999 pero negaron que realmente fose un concerto de despedida anos m\u00e1is tarde cando volveron a actuar.\nPegboy estivo xirando durante o ver\u00e1n de 2009 con Face to Face e Polar Bear Club."}
{"id": "485358", "revid": "47401", "url": "https://gl.wikipedia.org/wiki?curid=485358", "title": "Menno Simons", "text": "Menno Simons, nado en Wytmarsum en 1496 e fnado en W\u00fcstenfelden o 31 de xaneiro de 1561, foi un l\u00edder relixioso anabaptista neerland\u00e9s. Simons foi contempor\u00e1neo dos reformadores protestantes e os seus seguidores foron co\u00f1ecidos como menonitas.\n\"Menno Simons\" \u00e9 a versi\u00f3n neerlandesa do seu nome. A versi\u00f3n frisoa \u00e9 Minne Simens, en que o posesivo \"s\" crea un patron\u00edmico que significa \"Minne, fillo de Simen\".\nTraxectoria.\nSimons naceu en 1496 nunha familia de alde\u00e1ns en Wytmarsum, provincia de Frisia (Sacro Imperio Romano Xerm\u00e1nico). O seu pai cham\u00e1base Simon e tivo un irm\u00e1n chamado Pieter.\nFoi destinado polos seus padres ao sacerdocio cat\u00f3lico. Foi ordenado sacerdote en 1515 ou 1516 en Utrecht. Sendo p\u00e1rroco da s\u00faa aldea natal, separouse da Igrexa cat\u00f3lica o 12 de xaneiro de 1536, para unirse aos anabaptistas pacifistas, despois de estudar con detemento a Biblia e vivir un proceso de afastamento dos dogmas cat\u00f3licos.\nEn 1537 foi ordenado en Groninga como bispo anabaptista. O seu labor tivo \u00e9xito, de xeito que un edicto do emperador Carlos V ofreceu recompensa de 100 moedas de ouro pola s\u00faa cabeza e indulto por calquera delito cometido por quen o entregase.\nEn 1543 foi enviado ao noroeste de Alema\u00f1a onde se dedicou os dezaoito \u00faltimos anos da s\u00faa vida a constru\u00edr igrexas, ao tempo que prosegu\u00eda o seu traballo en Frisia.\nEstivo en Colonia, Holstein, Prusia e outros lugares, sempre organizando e predicando, acosado polos perseguidores. A\u00ednda que se sabe que estaba casado con Geertruydt e tivo polo menos un fillo e d\u00faas fillas, as condici\u00f3ns de clandestinidade impediron rexistrar m\u00e1is detalles da s\u00faa vida familiar.\nFoi notoria a s\u00faa preocupaci\u00f3n pola divulgaci\u00f3n escrita dos puntos de vista anabaptistas nas diferentes linguas da rexi\u00f3n en que traballaba, para o que, cun impresor identificado s\u00f3 como B.L., estableceu unha imprenta en L\u00fcbeck, que debeu trasladar a Oldesloe (Holstein) e posteriormente en 1554 ao pr\u00f3ximo refuxio anabaptista en W\u00fcstenfelde, onde falceu o 31 de xaneiro de 1561 e foi sepultado no seu xard\u00edn."}
{"id": "485359", "revid": "98629", "url": "https://gl.wikipedia.org/wiki?curid=485359", "title": "Magazine (grupo musical)", "text": "Magazine foi unha banda inglesa de post-punk activa dende 1977 ata 1981, e posteriormente dende 2009 ata 2011. O grupo foi creado por Howard Devoto despois de deixar Buzzcocks a principios de 1977. Devoto decidiu crear unha banda de rock m\u00e1is progresiva e menos tradicional.\nMagazine reuniuse en 2009 para unha xira polo Reino Unido con case todos os membros restantes da s\u00faa formaci\u00f3n cl\u00e1sica, s\u00f3 coa excepci\u00f3n do guitarrista John McGeoch que morrera en 2004. McGeoch foi substitu\u00eddo por Noko, que tocara con Devoto en Luxuria. Magazine publicou un \u00e1lbum con material novo, \"No Thyself\", en outubro de 2011, seguido por unha pequena xira no Reino Unido."}
{"id": "485362", "revid": "23204", "url": "https://gl.wikipedia.org/wiki?curid=485362", "title": "Elvira M\u00ednguez", "text": "Elvira M\u00ednguez, nada en Valladolid o 23 de xullo de 1965, \u00e9 unha actriz espa\u00f1ola.\nTraxectoria.\nVinculada nos seus inicios ao teatro, Elvira M\u00ednguez participou en obras como \"Romeo e Xulieta\" (1989), \"La cacat\u00faa verde\" (1990), ou \"El carro de heno\" (1991). En 1993 dirixiuse a ela mesma no escenario na adaptaci\u00f3n de \"Cr\u00edmenes del coraz\u00f3n\".\nEn 1994 o director de casting Paco Pino contratouna para o filme \"D\u00edas contados\". A s\u00faa interpretaci\u00f3n dunha terrorista de ETA valeulle unha candidatura ao premio Goya \u00e1 mellor actriz revelaci\u00f3n e unha menci\u00f3n da Uni\u00f3n de Actores.\nXa introducida no mundo do cinema, M\u00ednguez dirixiu o ano seguinte a curtametraxe \"El fumador de pipa\". A s\u00faa carreira como actriz avanzou con pequenos papeis ao servizo de Ricardo Franco en filmes como \"La buena estrella\" (1997) ou \"L\u00e1grimas negras\", rodada o mesmo ano en que obtivo o seu primeiro papel protagonista en \"Me llamo Sara\" (1998).\nEn 2002 deu os seus primeiros paso no cinema internacional con dous filmes, \"The Dancer Upstairs\" de John Malkovich e \"The Reckoning\" de Paul McGuigan. En Espa\u00f1a, escribiu xunto a Javier C\u00e1mara, Mar\u00eda Botto, Juan Diego Botto e Joaqu\u00edn Oristrell o filme \"Los abajo firmantes\" como protesta ao apoio do goberno de Jos\u00e9 Mar\u00eda Aznar ao presidente George W. Bush durante a guerra de Iraq.\nEn 2004 Juan Cruz e Jos\u00e9 Corbacho seleccion\u00e1rona para interpretar en \"Tapas\", o seu debut na realizaci\u00f3n, a Raquel, unha muller divorciada que afoga a s\u00faa soidade chateando por internet e mantendo fortu\u00edtos encontros sexuais cun rapaz de vinte e tantos anos. Por esta personaxe ga\u00f1ou a Biznaga de Prata no festival de M\u00e1laga e o Goya \u00e1 mellor actriz secundaria.\nEn 2015 ga\u00f1ou o premio Mestre Mateo \u00e1 mellor actriz secundaria por \"O desco\u00f1ecido\"."}
{"id": "485363", "revid": "47401", "url": "https://gl.wikipedia.org/wiki?curid=485363", "title": "Tapas (pel\u00edcula)", "text": ""}
{"id": "485365", "revid": "25871", "url": "https://gl.wikipedia.org/wiki?curid=485365", "title": "Renfe Avlo", "text": "Renfe Avlo \u00e9 o servizo ferroviario de alta velocidade de baixo custo da operadora espa\u00f1ola Renfe. A diferenza do servizo Renfe AVE os trens ser\u00e1n de clase \u00fanica e non dispor\u00e1n de coche cafeter\u00eda.\nO servizo iniciarase o 6 de abril de 2020 no traxecto Madrid-Zaragoza-Barcelona. Os billetes ter\u00e1n un custo de entre 10 e 60 euros, o que sup\u00f3n un desconto medio sobre o servizo actual de entre un 60 e un 90%.\nHistoria.\nO proxecto, impulsado en 2018, foi chamado na s\u00faa fase inicial Eva. Finalmente presentouse o 11 de decembro de 2019 como Avlo cun tren da Serie 112 de Renfe pintado de cor morada."}
{"id": "485366", "revid": "10599", "url": "https://gl.wikipedia.org/wiki?curid=485366", "title": "Avlo", "text": ""}
{"id": "485369", "revid": "10599", "url": "https://gl.wikipedia.org/wiki?curid=485369", "title": "Avant", "text": ""}
{"id": "485370", "revid": "5312", "url": "https://gl.wikipedia.org/wiki?curid=485370", "title": "2020", "text": "2020 (MMXX) foi un ano bisesto comezado en m\u00e9rcores no calendario gregoriano, dentro do s\u00e9culo XXI.\nO ano caracterizouse pola pandemia de COVID-19, un virus que foi atopado e designado como unha nova enfermidade na cidade chinesa de Wuhan a finais de 2019, propagouse polo resto da China e noutros pa\u00edses do resto do mundo durante 2020 provocando un forte impacto socioecon\u00f3mico."}
{"id": "485371", "revid": "55340", "url": "https://gl.wikipedia.org/wiki?curid=485371", "title": "Vampira", "text": ""}
{"id": "485372", "revid": "72012", "url": "https://gl.wikipedia.org/wiki?curid=485372", "title": "Mitiloideos", "text": ""}
{"id": "485375", "revid": "72012", "url": "https://gl.wikipedia.org/wiki?curid=485375", "title": "Mytilida", "text": ""}
{"id": "485376", "revid": "72012", "url": "https://gl.wikipedia.org/wiki?curid=485376", "title": "Mytiloidea", "text": ""}
{"id": "485377", "revid": "35560", "url": "https://gl.wikipedia.org/wiki?curid=485377", "title": "Pobo hebreo", "text": ""}
{"id": "485385", "revid": "98629", "url": "https://gl.wikipedia.org/wiki?curid=485385", "title": "Commit Yourself Completely", "text": "Commit Yourself Completely \u00e9 o segundo \u00e1lbum ao vivo da banda estadounidense de indie rock Car Seat Headrest, publicado dixitalmente o 17 de xu\u00f1o de 2019 a trav\u00e9s do selo Matador Records. O disco recompila canci\u00f3ns tocadas pola banda na xira de 2018 nos Estados Unidos, Reino Unido e Francia, cos membros de Naked Giants tocando co grupo nunha formaci\u00f3n de sete persoas. O recompilatorio incl\u00fae canci\u00f3ns dos \u00e1lbums \"Teens of Denial\" (2016) e \"Twin Fantasy\" (2011, 2018), ademais dunha versi\u00f3n do tema de Frank Ocean \"Ivy\". Foi promocionado cun v\u00eddeo da interpretaci\u00f3n de \"Fill in the Blank\" no Newport Music Hall de Columbus, Ohio."}
{"id": "485390", "revid": "89787", "url": "https://gl.wikipedia.org/wiki?curid=485390", "title": "Literatura de cordel", "text": " \nA literatura de cordel \u00e9 un x\u00e9nero de literatura popular feito en verso e de orixe tanto escrita coma oral. Recibe o seu nome polos chamados pregos de cordel.\nHistoria e caracter\u00edsticas.\nO termo cordel prov\u00e9n do xeito da comercializaci\u00f3n dos \"folletos\" en Galicia e Portugal, onde os pregos das obras se colgaban en cordas. Tivo a s\u00faa orixe na Pen\u00ednsula Ib\u00e9rica e foi unha literatura moi popular nos s\u00e9culos XV e XVI, estendeuse polas colonias europeas e americanas dos reinos da pen\u00ednsula.\nOs pregos de cordel, emparentados cos romances e as coplas de cegos, te\u00f1en rimas como os romances e pod\u00edan levar ilustraci\u00f3ns. As estrofas adoitaban ser de dous, seis ou dez versos, eran recitados ou cantados polos vendedores (normalmente invidentes) nas prazas das feiras, acompa\u00f1ados en ocasi\u00f3ns de instrumentos como a zanfona, o viol\u00edn, ou a viola de man.\nC\u00f3mpre destacar que na literatura de cordel portuguesa as estrofas m\u00e1is com\u00fans son a \"quadra\" ou \"quadrit\u00edha\" (catro versos heptas\u00edlabos con rima nos pares); a \"sextilha\" (seis versos e similar estrutura); a \"s\u00e9ptima\" (seguindo o esquema [-,a,-,a,b,b,a]; e o popular \"martelo agalopado\", composto con d\u00e9cimas de heptas\u00edlabos ou decas\u00edlabos.\nEn canto \u00f3 contido, Joaqu\u00edn Marco diferencia dous grandes bloques dentro dos pregos po\u00e9ticos: os pregos literarios (romances de cativos, novelescos, canci\u00f3ns amorosas, milagres etc.), e os pregos hist\u00f3ricos (relaci\u00f3ns, crimes, de car\u00e1cter pol\u00edtico etc.).\u00a0"}
{"id": "485398", "revid": "89787", "url": "https://gl.wikipedia.org/wiki?curid=485398", "title": "Jos\u00e9 Luis S\u00e1nchez Bravo", "text": "Jos\u00e9 Luis S\u00e1nchez-Bravo Solla nado en Vigo en 1954 e finado en Hoyo de Manzanares o 27 de setembro de 1975, foi un dos \u00faltimos membros de grupos armados antifranquistas aos que se lles aplicou a pena de morte, foi fusilado.\nTraxectoria.\nResidente en Madrid, estudaba F\u00edsica e militaba tam\u00e9n na Oposici\u00f3n Sindical Obrera. Con\u00f1eceu nun restaurante de Cuatro Caminos, de maneira casual, ao soldador Ram\u00f3n Garc\u00eda Sanz. Detido, foi acusado de estar implicado no atentado que custou a vida ao tenente da Garda Civil Antonio Pose Rodr\u00edguez o 16 de agosto de 1975. En setembro de 1975 dit\u00e1ronse once penas de morte. O Consello de ministros do venres 26 de setembro indultou seis das penas de morte e denegou o indulto doutras cinco, entre elas a de Jos\u00e9 Luis S\u00e1nchez-Bravo Solla. Houbo varias protestas de avogados no Colexio de Avogados de Barcelona e realiz\u00e1ronse xesti\u00f3ns coa Santa S\u00e9.\nO 27 de setembro de 1975 foron executados Jos\u00e9 Luis S\u00e1nchez Bravo, Jos\u00e9 Humberto Baena Alonso e Ram\u00f3n Garc\u00eda Sanz, militantes do Frente Revolucionario Antifascista y Patriota (FRAP) e os militantes de ETA Jon Paredes Manot (\"Txiki\") e Angel Otaegi. Foron as \u00faltimas execuci\u00f3ns do r\u00e9xime franquista, pouco antes da morte do dictador. Estas mortes levantaron unha onda de protestas e condenas contra o goberno de Espa\u00f1a dentro e f\u00f3ra do pa\u00eds, tanto a nivel oficial como popular.\nEn Hoyo de Manzanares os fusilamentos fix\u00e9ronos tres pelotons compostos cada un por dez gardas civ\u00eds ou polic\u00edas, un sarxento e un tenente, todos voluntarios. \u00c1s 9.10, os polic\u00edas fusilaron a Ram\u00f3n Garc\u00eda Sanz. Aos 20 minutos, a Jos\u00e9 Luis S\u00e1nchez Bravo e pouco despois a Humberto Baena. \u00c1s 10.05 todo rematara. Non puido asistir ning\u00fan familiar dos condenados, pese a ser \"execuci\u00f3n p\u00fablica\", segundo marcaba a lei. Os cad\u00e1veres dos tres membros do FRAP foron enterrados a mesma ma\u00f1\u00e1 da s\u00faa execuci\u00f3n en Hoyo de Manzanares. Os restos de S\u00e1nchez Bravo foron trasladados posteriormente a Murcia e os de Ram\u00f3n Garc\u00eda Sanz ao cemiterio civil de Madrid. Os de Jos\u00e9 Humberto Baena foron trasladados a Vigo oito d\u00edas despois, para evitar as manifestaci\u00f3ns e a posibilidade de que houbese m\u00e1is mortes.\nReclamaci\u00f3ns legais.\nA s\u00faa muller, Silvia Carretero, ti\u00f1a 21 anos e estaba embarazada cando foi detida e torturada pola Garda Civil en Badaxoz pola s\u00faa militancia na Federaci\u00f3n Universitaria Democr\u00e1tica Espa\u00f1ola (FUDE), a secci\u00f3n universitaria do Frente Revolucionario Antifascista y Patriota (FRAP). Foi ingresada na cadea de Yeser\u00edas de Madrid sen xu\u00edzo, ata que, grazas a un informe m\u00e9dico e debido ao seu embarazo, quedou en liberdade provisional. Carretero refuxiouse en Par\u00eds, onde tivo unha filla. Non regresou a Espa\u00f1a ata 1976. Trinta e cinco anos despois, decidiu denunciar o caso de S\u00e1nchez Bravo e o seu para esixir que se declarase ilegal ao tribunal que condenou a morte ao seu home. A demanda fora desestimada anteriormente."}
{"id": "485399", "revid": "1888", "url": "https://gl.wikipedia.org/wiki?curid=485399", "title": "Jos\u00e9 Humberto Baena Alonso", "text": ""}
{"id": "485401", "revid": "1888", "url": "https://gl.wikipedia.org/wiki?curid=485401", "title": "\u00c1ngel Otaegui", "text": ""}
