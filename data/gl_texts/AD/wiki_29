{"id": "454272", "revid": "89787", "url": "https://gl.wikipedia.org/wiki?curid=454272", "title": "Comenius", "text": "John Amos Comenius (en ; en ; latinizado como \"Ioannes Amos Comenius\"), nado no margraviato de Moravia o 28 de marzo de 1592 e finado en Amsterdam o 15 de novembro de 1670, foi un fil\u00f3sofo, pedagogo e te\u00f3logo checo, considerado o pai da educaci\u00f3n moderna. Serviu como o \u00faltimo bispo dos irm\u00e1ns checos antes de converterse nun refuxiado relixioso e un dos grandes defensores da educaci\u00f3n universal, concepto que puxo en cami\u00f1o no seu libro \"Didactica Magna\". Como educador e te\u00f3logo, liderou escolas e aconsellou gobernantes na Europa protestante de mediados do s\u00e9culo XVII.\nComenius introduciu unha serie de conceptos educativos e innovaci\u00f3ns que inclu\u00edan libros de textos ilustrados en linguas nativas distintas do lat\u00edn, ensinanzas baseadas en desenvolvementos graduais dende o m\u00e1is simple aos conceptos m\u00e1is comprensivos, aprendizaxe ao longo da vida con centro no pensamento l\u00f3xico por riba da memorizaci\u00f3n, igualdade de oportunidades para os nenos empobrecidos, educaci\u00f3n para as mulleres e instruci\u00f3n pr\u00e1ctica e universal. Ademais de na s\u00faa Bohemia natal, viviu e traballou noutros pa\u00edses, como Suecia, a Comunidade Polaco-Lituana, Transilvania, Inglaterra, os Pa\u00edses Baixos e Hungr\u00eda.\nTraxectoria.\nJohn Amos Comenius naceu en 1592 no Margraviato de Moravia na coroa bohemia. A s\u00faa localidade natal \u00e9 desco\u00f1ecida e entre as posibles est\u00e1n Uhersk\u00fd Brod (como indica a s\u00faa tumba en Naarden), Nivnice e Kom\u0148a, todas situadas no distrito de Uhersk\u00e9 Hradi\u0161t\u011b na Rep\u00fablica Checa. John era o fillo m\u00e1is novo de Martin Komensk\u00fd (finado entre 1602 e 1604) e a s\u00faa esposa Anna Chmelov\u00e1. O seu av\u00f3, de nome Jan (J\u00e1nos) Szeges, era de orixe maxiar. Comezou a empregar o apelido Komensk\u00fd tras deixar Kom\u0148a para vivir en Uhersk\u00fd Brod. O nome Komensk\u00fd trad\u00facese como \"o home de Kom\u0148a\". Martin e Anna Komensk\u00fd pertenc\u00edan \u00e1 irmandade morava, denominaci\u00f3n da prerreforma protestante, e Comenius converteuse despois nun dos seus l\u00edderes. Os seus pais e d\u00faas das s\u00faas catro irm\u00e1s morreron en 1604 e o mozo John foi vivir coa s\u00faa t\u00eda a Str\u00e1\u017enice.\nDebido as s\u00faas circunstancias de empobrecemento, non puido comezar a s\u00faa educaci\u00f3n formal ata m\u00e1is adiante na s\u00faa vida. Ti\u00f1a 16 anos cando entrou na escola latina de P\u0159erov, \u00e1 que volveu como profesor en 1614\u20131618. Continuou os seus estudos na Academia Herborn (1611\u20131613) e na universidade de Heidelberg (1613\u20131614). En 1612 leu o manifesto Rosicruciano \"Fama Fraternitatis\". Comenius foi moi influ\u00eddo polo xesu\u00edta irland\u00e9s William Bathe ademais de polos seus profesores Johann Piscator, Heinrich Gutberleth e particularmente Heinrich Alsted. A escola Herborn ti\u00f1a o principio de que toda teor\u00eda ti\u00f1a que ser funcional no uso pr\u00e1ctico, ademais de ser did\u00e1ctica (\u00e9 dicir, instrutiva moralmente). No transcurso dos seus estudos tam\u00e9n se relacionou coas reformas educativas de Ratichius e co informe desas reformas creado polas universidades de Jena e Giessen. En 1631, produciu o libro \"Janua linguarum reserata\" (A porta das linguas despechada\"), que o levou a un lugar destacado. Con todo, como a unidade da irmandade se converteu nun obxectivo importante da contrarreforma, foi obrigado a exiliarse a pesar da s\u00faa fama crecente en Europa.\nComenius f\u00edxose reitor dunha escola de P\u0159erov. En 1616 foi ordenado como ministro da irmandade morava e catro anos despois converteuse en pastor e reitor de Fulnek, unha das s\u00faas igrexas m\u00e1is florecentes. Durante a s\u00faa vida, a actividade pastoral foi a s\u00faa dedicaci\u00f3n m\u00e1is inmediata. Como consecuencia das guerras de relixi\u00f3n, perdeu todas as s\u00faas propiedades e os seus escritos en 1621; seis anos m\u00e1is tarde liderou a irmandade no exilio cando a contrarreforma dos Habsburgo perseguiu os protestantes de Bohemia.\nComenius refuxiouse en Leszno en Polonia, onde dirixiu o gymnasium e recibiu cargos nas igrexas bohemias e moravas. En 1628 mantivo correspondencia con Johann Valentin Andreae. En 1638 Comenius respondeu a unha petici\u00f3n do goberno sueco e viaxou al\u00f3 para dese\u00f1ar un esquema de organizaci\u00f3n das escolas do pa\u00eds, e en 1641, a pedimento do parlamento ingl\u00e9s, uniuse a unha comisi\u00f3n encargada da reforma do sistema de educaci\u00f3n p\u00fablica. A guerra civil inglesa interferiu co proxecto posterior, e as\u00ed en 1642 volveu a Suecia a traballar coa ra\u00ed\u00f1a Cristina e o chanceler Axel Oxenstierna na tarefa de reorganizar as escolas suecas. O mesmo ano marchou a Elbl\u0105g (Elbing) en Polonia, e en 1648 foi a Inglaterra axudado Samuel Hartlib, orixinario de Elbl\u0105g. En 1650 Zsuzsanna Lor\u00e1ntffy, vi\u00fava de Xurxo I R\u00e1k\u00f3czi, pr\u00edncipe de Transilvania, invitouno a S\u00e1rospatak. Comenius permaneceu al\u00ed ata 1654 como profesor na primeira universidade protestante h\u00fangara; algunhas das s\u00faas obras m\u00e1is importantes foron escritas al\u00ed.\nComenius volveu a Leszno. Durante O Diluvio de 1655, declarou o seu apoio aos protestantes suecos, polo que os partisanos cat\u00f3licos polacos queimaron a s\u00faa casa, os seus manuscritos e a imprenta da escola en 1656. Dende Leszno refuxiouse en Amsterdam, onde faleceu en 1670. Por motivos poucos claros foi enterrado en Naarden, onde se pode ver a s\u00faa tumba no mausoleo dedicado a el.\nDespois das s\u00faas obrigas relixiosas, o segundo grande interese de Comenius foi o intento do m\u00e9todo de Bacon para a organizaci\u00f3n de todo o co\u00f1ecemento humano. Converteuse nun dos l\u00edderes do movemento pans\u00f3fico ou enciclop\u00e9dico do s\u00e9culo XVII, e, de feito, inclinouse a sacrificar os seus intereses educativos m\u00e1is pr\u00e1cticos noutros m\u00e1is grandiosos pero tam\u00e9n m\u00e1is visionarios. En 1639, Comenius publicou \"Pansophi\u00e6 Prodromus\", e nos seguintes anos o seu amigo ingl\u00e9s Hartlib editou sen o seu consentimento o plan da obra pans\u00f3fica establecida por Comenius. O manuscrito de \"Pansophia\" foi destru\u00eddo no incendio da s\u00faa casa en Leszno en 1657. As ideas pans\u00f3ficas atoparon expresi\u00f3n parcial nas series de libros de textos que produciu de tempo en tempo. Nestes, intentou organizar o campo completo do co\u00f1ecemento humano para levalo \u00e1 comprensi\u00f3n de todos os nenos.\nSegundo Cotton Mather, Winthrop pediu a Comenius que fose o presidente da Universidade Harvard, sendo m\u00e1is plausible que fose John Winthrop o Novo que o seu pai, xa que aquel estaba en Inglaterra; en vez diso, Comenius marchou a Suecia. Comenius tam\u00e9n tentou dese\u00f1ar unha linguaxe en que non se puidesen expresar afirmaci\u00f3ns falsas.\nComenius produciu unha nova edici\u00f3n dos himnos da irmandade bohemia de 1618, \"Kancion\u00e1l, to jest kniha \u017ealm\u016f a p\u00edsn\u00ed duchovn\u00edch\" (Amsterdam, 1659), que cont\u00e9n 606 textos e 406 melod\u00edas. Ademais de revisar salmos e himnos, tam\u00e9n expandiu o n\u00famero destes \u00faltimos e engadiu unha nova introduci\u00f3n. Esta edici\u00f3n foi reeditada varias veces ata o s\u00e9culo dezanove. Os seus textos en checo eran composici\u00f3ns cunha po\u00e9tica notable, mais empregou melod\u00edas doutras fontes. Tam\u00e9n editou o himno alem\u00e1n \"Kirchen-, Haus- und Hertzens-Musica\" (Amsterdam, 1661), que foi publicado baixo o t\u00edtulo \"Kirchenges\u00e4nge\" dende 1566. Noutros escritos, Comenius dirixiu m\u00fasica instrumental e vocal en moitos lugares, a\u00ednda que non dedicou tratado ning\u00fan ao tema. \u00c1s veces segue o concepto matem\u00e1tico medieval da m\u00fasica, mais noutros lugares ligou a m\u00fasica coa gram\u00e1tica, a ret\u00f3rica e a pol\u00edtica. A pr\u00e1ctica musical, instrumental e vocal, desempe\u00f1ou un importante papel no seu sistema educativo.\nInfluencia educativa.\nA influencia m\u00e1is permanente que exerceu Comenius foi no traballo educativo pr\u00e1ctico. Poucas persoas dende a s\u00faa \u00e9poca tivo unha maior influencia, a\u00ednda que durante a maior parte do s\u00e9culo XVIII e principios do XIX, houbo pouco reco\u00f1ecemento da s\u00faa relaci\u00f3n cos avances contempor\u00e1neos da educaci\u00f3n te\u00f3rica e pr\u00e1ctica. A influencia educativa de Comenius foi tripla. Foi primeiro profesor e organizador de escolas, non s\u00f3 entre o seu propio pobo, sen\u00f3n despois en Suecia, e en parte en Holanda. Na s\u00faa \"Didactica Magna\" (Gran did\u00e1ctica), desenvolveu un sistema de escolas que \u00e9 hom\u00f3logo ao sistema estadounidense de xard\u00edn de infancia, escola primaria, escola secundaria, \"college\" e universidade.\nEn segundo lugar, a influencia de Comenius chegou coa formulaci\u00f3n da teor\u00eda xeral da educaci\u00f3n. A este respecto, adiantouse a Rousseau, Pestalozzi, Fr\u00f6bel etc., e foi o primeiro en afirmar a idea de \"educaci\u00f3n segundo a natureza\" tan influente durante a \u00faltima parte do s\u00e9culo XVIII e principios do XIX. A influencia de Comenius na educaci\u00f3n te\u00f3rica \u00e9 comparable \u00e1 dos seus contempor\u00e1neos Bacon e Descartes na ciencia e na filosof\u00eda. De feito, foi moi influenciado polo pensamento de ambos e esta influencia \u00e9 notable debido ao feito de que primeiro aplicou ou intentou aplicar de forma sistem\u00e1tica os principios do pensamento e da investigaci\u00f3n, formulada por estes fil\u00f3sofos, \u00e1 organizaci\u00f3n da educaci\u00f3n en todos os aspectos. O resumo dos seus intentos aparece na \"Didactica Magna\", completada arredor de 1631, a\u00ednda que non publicada ata varios anos despois.\nO terceiro aspecto da s\u00faa influencia educativo foi nos m\u00e9todos de ensinanza, a trav\u00e9s dunha serie de libros de texto dunha natureza totalmente nova. O primeiro que publicou foi \"Janua Linguarum Reserata\" (A porta das linguas despechada), editado en 1631. A este seguiuno un texto m\u00e1is elemental, \"Vestibulum\", e outro m\u00e1is avanzado, \"Atrium\", entre outros. En 1658 publicouse \"Orbis Pictus\", probablemente o m\u00e1is reco\u00f1ecido e o que m\u00e1is circulou. Foi tam\u00e9n a primeira aplicaci\u00f3n con \u00e9xito de ilustraci\u00f3ns para o traballo de ensinar, a\u00ednda que non foi o primeiro libro ilustrado para nenos.\nEstes textos estaban baseados todos nas mesmas ideas fundamentais:\nA importancia da influencia de Comenius na educaci\u00f3n foi reco\u00f1ecida dende mediados do s\u00e9culo XIX. Os seus escritos educativos comprenden m\u00e1is de corenta t\u00edtulos.\nTeolox\u00eda.\nJohn Amos Comenius foi bispo da igrexa da Unidade dos Irm\u00e1ns, que ten as s\u00faas ra\u00edces nas ensinanzas do reformador checo Jan Hus. Unha das s\u00faas obras teol\u00f3xicas m\u00e1is famosas \u00e9 \"Labirinto do mundo e para\u00edso do coraz\u00f3n\". O libro representa o seu pensamento sobre que o mundo est\u00e1 cheo de varias cousas sen utilidade e complexos labirintos. A verdadeira paz de mente e alma s\u00f3 pode atoparse no coraz\u00f3n dun, onde Cristo o salvador deber\u00eda morar e gobernar. Esta ensinanza tam\u00e9n se repite nun dos seus \u00faltimos traballos, \"Unum Necessarium\" (\u201cS\u00f3 un \u00e9 necesario\u201d), onde amosa varios labirintos e problemas do mundo e achega soluci\u00f3ns simples a varias situaci\u00f3ns. No libro tam\u00e9n admite que a s\u00faa antiga crenza en profec\u00edas e revelaci\u00f3ns deses d\u00edas era o seu labirinto persoal onde se perdeu moitas veces.\nTivo unha grande influencia de Boehme. En \"Synopsis physicae ad lumen divinum reformatae\", Comenius da unha teor\u00eda f\u00edsica propia, que se di tomada no libro da X\u00e9nese. Foi tam\u00e9n c\u00e9lebre polas s\u00faas profec\u00edas e o apoio que deu aos visionarios. En \"Lux in tenebris\" publicou as visi\u00f3ns de Christopher Kotterus, Mikul\u00e1\u0161 Drab\u00edk (lat. \"Nicolaus Drabicius\") e Christina Poniatowska. Intentando interpretar o libro da Apocalipse, prometeu a s\u00faa chegada en 1672, e garantiu unha asistencia milagreira a aqueles que participasen na destruci\u00f3n do papado e da casa de Austria, mesmo aventur\u00e1ndose a profetizar que Oliver Cromwell, Gustavo Adolfo e Xurxo I R\u00e1k\u00f3czi, pr\u00edncipe de Transilvania, realizar\u00edan a tarefa. Tam\u00e9n escribiu a Lu\u00eds XIV de Francia, inform\u00e1ndoo de que o imperio do mundo ser\u00eda a s\u00faa recompensa se se lanzase contra os inimigos de deus.\nFamilia.\nUnha das s\u00faas fillas, Elisabeth, casou con Peter Figulus de Jablonn\u00e9 nad Orlic\u00ed. O seu fillo, Daniel Ernst Jablonski (1660\u20131741), marchou m\u00e1is tarde a Berl\u00edn en 1693; al\u00ed converteuse no pastor oficial de maior grao na corte do rei Federico I de Prusia. Al\u00ed co\u00f1eceu o conde Nicolaus Ludwig Zinzendorf (1700\u20131760). Zinzendorf foi un dos m\u00e1is destacados sucesores como bispo (1737\u20131760) na igrexa da Irmandade de Moravia.\nLegado.\nA medalla Comenius \u00e9 outorgada pola UNESCO para honrar logros destacados no campo da investigaci\u00f3n e a innovaci\u00f3n educativa. Peter Drucker considera a Comenius o inventor dos libros de texto.\nRep\u00fablica Checa.\nDurante o s\u00e9culo XIX, o renacemento nacional checo idealizou a Comenius como s\u00edmbolo da naci\u00f3n checa. Esta imaxe mantense na actualidade.\nA Rep\u00fablica Checa celebra o 28 de marzo, aniversario de Comenius, o d\u00eda do docente. A universidade Jan Amos Komensk\u00fd foi fundada en Praga en 2001. Comenius aparece no billete de 200 coroas.\nO asteroide 1861 Komensk\u00fd, descuberto por Lubo\u0161 Kohoutek, recibe ese nome na s\u00faa honra.\nResto de Europa.\nEn S\u00e1rospatak, Hungr\u00eda, unha escola de profesores pertencente \u00e1 universidade de Miskolc recibe o seu nome. Tam\u00e9n se lle deu o nome de Comenius a escolas primarias de varias cidades alem\u00e1s, inclu\u00eddas Bonn, Grafing e Deggendorf. En Skopje, o goberno checoslovaco constru\u00edu unha escola tralo terremoto de 1963 e nomeouna na s\u00faa honra. En Polonia existe a organizaci\u00f3n non gobernamental Comenius Foundation dedicada \u00e1 ofrecer igualdade de oportunidades a nenos de menos de dez anos. En 1919 fundouse a universidade Comenius mediante unha acta do parlamento en Bratislava, que foi a primeira universidade con clases en eslovaco.\nO director de cinema Roberto Rossellini tomou a Comenius, e especialmente a s\u00faa teor\u00eda da \"visi\u00f3n directa\", como modelo no desenvolvemento das s\u00faas teor\u00edas did\u00e1cticas, que esperaba que levasen o mundo a un futuro ut\u00f3pico.\nComenius \u00e9 un programa de intercambio entre escolas da Uni\u00f3n Europea.\nEstados Unidos.\nEn 1892 constru\u00eduse Comenius Hall, principal edificio de aulas e edificios da facultade co campus do Moravian College de Pensilvania. En 1892 educadores de moitos lugares celebraron o tricentenario de Comenius, e nese momento creouse a Sociedade Comeniana para o estudo e publicaci\u00f3n das s\u00faas obras. O departamento de educaci\u00f3n do Salem College en Carolina do Norte ten un \"Comenius Symposium\" anual na s\u00faa honra."}
{"id": "454274", "revid": "47401", "url": "https://gl.wikipedia.org/wiki?curid=454274", "title": "John Amos Comenius", "text": ""}
{"id": "454275", "revid": "47401", "url": "https://gl.wikipedia.org/wiki?curid=454275", "title": "Jan Amos Komensk\u00fd", "text": ""}
{"id": "454278", "revid": "5863", "url": "https://gl.wikipedia.org/wiki?curid=454278", "title": "Maria Arnal Dimas", "text": ""}
{"id": "454280", "revid": "7523", "url": "https://gl.wikipedia.org/wiki?curid=454280", "title": "Marquese Chriss", "text": "Marquese De\u2019Shawn Chriss, nado o 2 de xullo de 1997 en Sacramento, California, \u00e9 un xogador estadounidense de baloncesto profesional.\nTraxectoria.\nChriss foi elixido na 8\u00aa posici\u00f3n do Draft da NBA de 2016 polos Sacramento Kings. Na mesma noite do Draft foi traspasado \u00f3s Phoenix Suns a cambio dos dereitos de Bogdan Bogdanovi\u0107 e os dereitos das elecci\u00f3ns 13\u00aa e 28\u00aa do Draft, Georgios Papagiannis e Skal Labissi\u00e8re.\nO 31 de agosto de 2018, Chriss foi traspasado xunto a Brandon Knight \u00f3s Houston Rockets a cambio de Ryan Anderson e De'Anthony Melton.\nO 7 de febreiro de 2019, Chriss foi traspasado xunto a Brandon Knight e d\u00faas futuras elecci\u00f3ns do Draft \u00f3s Cleveland Cavaliers, nun traspaso entre tres equipos que tam\u00e9n mandou a Iman Shumpert, Nik Stauskas, Wade Baldwin IV e unha elecci\u00f3n da segunda rolda do Draft de 2021 \u00f3s Houston Rockets, e a Alec Burks e unha elecci\u00f3n da segunda rolda do Draft de 2020 \u00f3s Sacramento Kings.\nO 30 de setembro de 2019, Chriss asinou cos Golden State Warriors. O 25 de marzo de 2021, Chriss foi traspasado \u00f3s San Antonio Spurs a cambio dos dereitos do Draft de Cady Lalanne. Tres d\u00edas m\u00e1is tarde, foi cortado polos Spurs.\nO 24 de xu\u00f1o de 2022, Chriss foi traspasado xunto a Boban Marjanovi\u0107, Trey Burke, Sterling Brown e os dereitos do Draft de Wendell Moore \u00f3s Houston Rockets, a cambio de Christian Wood. Sen chegar a debutar cos Rockets, foise traspasado o 30 de setembro de 2022 \u00f3s Oklahoma City Thunder xunto a Trey Burke, David Nwaba e Sterling Brown, a cambio de Derrick Favors, Ty Jerome, Maurice Harkless, Th\u00e9o Maledon e unha futura elecci\u00f3n da segunda rolda do Draft. O 17 de outubro de 2022, os Thunder cortaron a Chriss."}
{"id": "454281", "revid": "197", "url": "https://gl.wikipedia.org/wiki?curid=454281", "title": "Latakia", "text": "Latakia (en , Al-L\u0101dhiq\u012byah [el.la\u02d0d\u02c8\u0294\u026ajje, -a\u02d0\u00f0\u02c8q\u026ajja]) \u00e9 unha localidade costeira de Siria, situada ao norte do L\u00edbano, capital da provincia hom\u00f3nima. A s\u00faa poboaci\u00f3n est\u00edmase en 554.000 habitantes. Deles, aproximadamente, o 50% son de relixi\u00f3n alau\u00ed, o 30% cristi\u00e1ns e o 20% musulm\u00e1ns sunnitas.\nTen moitos motivos para ser famosa, entre eles o de dar nome a un tipo de tabaco, quizais o tabaco turco m\u00e1is co\u00f1ecido, que entra na composici\u00f3n de mesturas para fumar en pipa. \u00c9 un tabaco de aroma forte e seco, que lembra a alimentos salgados e afumados. Ademais, a cidade foi o lugar natal do expresidente Hafez al-Assad.\n\u00c9 sede da Arquidiocese Metropolitana de Latakia do Patriarcado de Antioqu\u00eda.\nFoi fundada no s\u00e9culo IV a. C. co nome de Laodicea (en o) por Seleuco I Nic\u00e1tor en honra \u00e1 s\u00faa nai Laodice. En lat\u00edn foi co\u00f1ecida como \"Laodicea ad Mare.\" O nome orixinal sobrevive na forma \u00e1rabe como al-Ladhiqiyyah (en \u00e1rabe: \u0627\u0644\u0644\u0627\u0630\u0642\u064a\u0629), do que procede do franc\u00e9s Lattaqui\u00e9 e do ingl\u00e9s Latakia."}
{"id": "454284", "revid": "23204", "url": "https://gl.wikipedia.org/wiki?curid=454284", "title": "DeForest Buckner", "text": "DeForest Buckner, nado o 17 de marzo de 1994 en Waianae, Hawai, \u00e9 un xogador profesional estadounidense de f\u00fatbol americano que xoga na posici\u00f3n de defensive tackle para os San Francisco 49ers da National Football League (NFL). Formado na Universidade de Oreg\u00f3n, foi elixido na no s\u00e9timo posto da primeira rolda do Draft da NFL de 2017 polos 49ers. No ano 2018 foi invitado \u00e1 Pro Bowl."}
{"id": "454287", "revid": "89787", "url": "https://gl.wikipedia.org/wiki?curid=454287", "title": "Moeda ib\u00e9rica antiga", "text": "A moeda ib\u00e9rica antiga \u00e9 a cu\u00f1ada polos pobos iberos do oriente peninsular a partir de finais do s\u00e9culo III a. de C., durante a segunda guerra p\u00fanica, a\u00ednda que estes pobos xa co\u00f1ec\u00edan e utilizaban a moeda desde dous s\u00e9culos antes. Estas moedas c\u00edvicas, emitidas polas cidades por iniciativa propia, continuaron en vigor durante os primeiros dous s\u00e9culos e medio de control romano, ata mediados do s\u00e9culo I d. de C.\nParalelamente, en tempos do Imperio emit\u00edronse moedas provincias romanas e alg\u00fans emperadores cu\u00f1aron moeda imperial, non c\u00edvica, que posteriormente foi a \u00fanica en circulaci\u00f3n na Pen\u00ednsula ata as primeiras emisi\u00f3ns suevas e visigodas.\nA antiga Iberia manti\u00f1a estreitas ligaz\u00f3ns co Mediterr\u00e1neo oriental e central, polo que se dan influencias coa moeda grega, romanas e p\u00fanica, o que non \u00e9 \u00f3bice para que se produza unha din\u00e1mica propia e caracter\u00edstica das emisi\u00f3ns peninsulares.\nEtapas hist\u00f3ricas.\nDo s\u00e9culo V a. de C. \u00e1 segunda Guerra P\u00fanica (218 a. de C.).\nCo\u00f1\u00e9cese a circulaci\u00f3n na costa oriental da Pen\u00ednsula de pequenas cantidades de moedas cu\u00f1adas noutras partes do Mediterr\u00e1neo a partir do s\u00e9culo VI a. de C., cun ascenso apreciable no s\u00e9culo IV a. de C. Estas moedas circulaban no marco dunha econom\u00eda colonial fronteiriza na que os asentamentos ind\u00edxenas negociaban con vi\u00f1o, cer\u00e1mica e produtos acabados principalmente a cambio de materias primas: metais preciosos, madeira, alimentos e quizais escravos. Os mercenarios ib\u00e9ricos tam\u00e9n poder\u00edan ter moedas provenientes dos pagamentos aos seus servizos noutras rexi\u00f3ns do Mediterr\u00e1neo.\nEn todo o Mediterr\u00e1neo occidental, as tradici\u00f3ns monetarias apareceron arredor do s\u00e9culo IV a. de C. As cidades non gregas da Pen\u00ednsula It\u00e1lica (inclu\u00edndo Roma) comezaron a cu\u00f1ar xa no propio s\u00e9culo IV a de C. e nos comezos do s\u00e9culo III. Cartago cu\u00f1ou desde mediados do s\u00e9culo IV a. de C. na tradici\u00f3n grega, seguindo as emisi\u00f3ns previas das colonias fenicias en Sicilia. No norte da Pen\u00ednsula Ib\u00e9rica, as colonias marsellesas de Emp\u00faries e Roses cu\u00f1aron moedas de prata desde os s\u00e9culos V a. de C. e desde finais do IV, respectivamente. M\u00e1is ao sur, as colonias fenicias de Eivisa e C\u00e1diz cu\u00f1aron moedas de bronce na segunda metade do s\u00e9culo IV e nos principios III respectivamente. Ademais, o salientable asentamento ib\u00e9rico de Arse (Sagunt) cu\u00f1ou moedas de bronce e prata desde mediados do s\u00e9culo IV a. de C.\nDentro da sociedade ib\u00e9rica, a riqueza tomou varias formas, moitas veces espec\u00edficas segundo a rexi\u00f3n. A descuberta de tesouros con moedas, xoias e lingotes de metal precioso suxire que as moedas eran un dos xeitos de gardar, amosar e intercambiar riqueza. Por exemplo, un tesouro de finais do s\u00e9culo V atopado no sitio ib\u00e9rico de Puig de la Nau, no Baix Maestrat valenciano, conti\u00f1a cinco pendentes, ouro e unha pulseira e unha moeda de prata de Emp\u00faries. En varios tesouros similares, parte da prata fora cortada en partes m\u00e1is pequenas, o que pode estar relacionado cos achados de pesas e balanzas, e isto suxire que este metal circulaba a modo de protomoeda.\nSegunda Guerra P\u00fanica (218-205 a. de C.).\nParte da segunda guerra p\u00fanica tivo lugar na Pen\u00ednsula Ib\u00e9rica, e todos os bandos combatentes utilizaron moedas, feito que levou consigo un notable aumento no n\u00famero de cecas e, consecuentemente, da cantidade de moeda en circulaci\u00f3n.\nPara financiar as campa\u00f1as, os cartaxineses cu\u00f1aron moedas de ouro, electro, prata e bronce. Estas moedas poder\u00edan proceder dun obradoiro monetario instalado na capital, Carthago Nova, ou ben nos propios campamentos militares. Ademais destas, e das de C\u00e1diz e Eivissa, as colonias fenicias do litoral sur, como M\u00e1laga e Sexi tam\u00e9n cu\u00f1aron moedas de bronce.\nNa costa oriental, particularmente ao nord\u00e9s, unha boa parte das cidades cu\u00f1aron dracmas de prata. Algunhas destas moedas imitaban os dracmas de Emp\u00faries e Marsella, en tanto que outras amosaban lendas ib\u00e9ricas. Poucas destas pezas poden ser asociadas a poboaci\u00f3ns hoxe co\u00f1ecidas e, mesmo, en moitas delas as lendas resultan ilexibles. En xeral, consid\u00e9rase que as moedas de prata eran do bando partidario de Roma. No entanto, tendo en conta a situaci\u00f3n flu\u00edda da guerra, especialmente durante os primeiros anos, algunhas destas emisi\u00f3ns poder\u00edan estar cu\u00f1adas para apoiar a causa cartaxinesa.\nRep\u00fablica (d\u00e9cada de 190 - 72 a. de C.).\nLogo desta guerra e da posterior anexi\u00f3n romana dunha boa parte da Pen\u00ednsula Ib\u00e9rica, varios pobos ind\u00edxenas e algunhas colonias romanas cu\u00f1aron a s\u00faa propia moeda durante o s\u00e9culo II e principios do I a. de C. O cat\u00e1logo de referencia para estas emisi\u00f3ns \u00e9 \"Corpus nummum Hispaniae ante Augusti aetatem\" (CNH) e, m\u00e1is recientemente, tam\u00e9n o \"Diccionario de cecas y pueblos hispanos\".\nAs cidades ind\u00edxenas de Hispania Citerior cu\u00f1aron moedas con escritura ib\u00e9rica e con lendas celtas. Estas moedas eran similares tipoloxicamente, co retrato dun heroe no anverso e un xinete no reverso, e as \u00e1reas onde onde se cu\u00f1aban e onde circulaban foise facendo cada vez m\u00e1is ampla \u00e1 medida que se estend\u00eda o control romano na Pen\u00ednsula.\nAs lendas e a iconograf\u00eda de Hispania Ulterior eran m\u00e1is diversas, alternando as inscrici\u00f3ns latinas coas ib\u00e9ricas, en tanto que o p\u00fanico se segu\u00eda utilizando nas moedas das antigas colonias fenicias da costa meridional. Xa que logo, malia considerarse con frecuencia as moedas desta etapa como moedas ib\u00e9ricas, esta descrici\u00f3n non abrangue todas as moedas cu\u00f1adas durante a Rep\u00fablica. Un pequeno n\u00famero de cidades coloniais romanas, entre elas Valencia e Toledo, cu\u00f1aban en lat\u00edn, seguindo de preto os exemplos italianos. O n\u00famero de cidades que cu\u00f1aban foi m\u00e1ximo durante o derradeiro terzo do s\u00e9culo II e principios do s\u00e9culo I a. de C., especialmente na Hispania Citerior, despois do final da Guerra Sertoriana.\nA finalidade desta moeda \u00e9 incerta. Poder\u00eda estar relacionada coas esixencias \u00e1s tribos por parte dos romanos ou con rendas de terras confiscadas por Roma; por\u00e9n, as cantidades cu\u00f1adas resultan insuficientes para representaren impostos habituais ou pagamentos a lexionarios. A grande diferenza de produci\u00f3n suxire que os motivos polos que cada cidade fac\u00eda as s\u00faas cu\u00f1axes eran diversos. Algunhas moedas parecen estar estreitamente relacionadas con determinadas actividades extractivas ou produtivas do sur, como a minar\u00eda ou a industria da salgadura nas zonas costeiras. Ao deberse a decisi\u00f3n da cu\u00f1axe \u00e1s autoridades locais (e moitos elementos da iconograf\u00eda parecen ser importantes a ese nivel), poder\u00eda haber nesas emisi\u00f3ns unha forte compo\u00f1ente de exaltaci\u00f3n da identidade local. Logo de entraren en circulaci\u00f3n, as moedas ib\u00e9ricas permaneceron predominantemente na rexi\u00f3n onde foran cu\u00f1adas, a\u00ednda que nalgunhas ocasi\u00f3ns circularon en \u00e1reas m\u00e1is amplas. A produci\u00f3n de moitas moedas de bronce, a gran cantidade de fracci\u00f3ns e de moedas diferentes en lugares moi diversos, desde as grandes cidades ata as pequenas granxas, fai pensar que ti\u00f1an uns usos coti\u00e1ns moi diversos.\nFinal da Rep\u00fablica e dinast\u00eda Xulio-Claudia (72 a. de C. - 41 d. de C.).\nA partir do s\u00e9culo I a. de C., o n\u00famero de cidades que cu\u00f1aban moeda foi decaendo e as lendas latinas estandariz\u00e1ronse en toda a Pen\u00ednsula. Xa s\u00f3 emit\u00edan moeda as cidades m\u00e1is importantes que adquiriran un status legal privilexiado de mans dos xenerais romanos victoriosos nas guerras civ\u00eds e mesmo dos emperadores da \u00e9poca, Augusto e Tiberio, da dinast\u00eda Xulio-Claudia. Moitas das moedas emitidas proclamaban nas s\u00faas lendas e na s\u00faa iconograf\u00eda o novo status das cidades emisoras como colonia ou como municipio, de xeito similar a outras provincias romanas. Estas emisi\u00f3ns adoitan recibir o nome de moedas provinciais romanas, e a obra de referencia para a s\u00faa catalogaci\u00f3n \u00e9 o volume I de \"Roman Provincial Coinage\" (RPC).\nVarias casas de moeda do leste de Iberia intentaron manter as moedas coa tipolox\u00eda caracter\u00edstica do xinete e con lendas ib\u00e9ricas e latinas, a\u00ednda que non resultaban moi populares. O groso destas emisi\u00f3ns provinciais produciuse en tempos de Augusto e Tiberio, e as derradeiras moedas \"locais\" emit\u00edronse baixo o emperador Cal\u00edgula a mediados do s\u00e9culo I d. de C., en todas as provincias romanas occidentais. Desde ent\u00f3n, as \u00fanicas emisi\u00f3ns na Hispania romana foron as das cecas imperiais, controladas polo emperador e usadas para fins determinados, como o pagamento dos lexionarios.\nHai d\u00faas raz\u00f3ns principais para as emisi\u00f3ns provinciais: por unha parte, as novas colonias e os municipios quer\u00edan anunciar o seu novo status e o favor imperial e, por outra banda, estas novas formas constitucionais levaban consigo gastos de Estado, que as emisi\u00f3ns poder\u00edan estar destinadas a pagar. Logo de estaren estas moedas en circulaci\u00f3n, probablemente fosen usadas na ampla variedade de papeis que ti\u00f1an as moedas na vida econ\u00f3mica romana."}
{"id": "454288", "revid": "65337", "url": "https://gl.wikipedia.org/wiki?curid=454288", "title": "Moedas ib\u00e9ricas antigas", "text": ""}
{"id": "454289", "revid": "65337", "url": "https://gl.wikipedia.org/wiki?curid=454289", "title": "Moeda ib\u00e9rica", "text": ""}
{"id": "454290", "revid": "65337", "url": "https://gl.wikipedia.org/wiki?curid=454290", "title": "Moedas ib\u00e9ricas", "text": ""}
{"id": "454291", "revid": "6", "url": "https://gl.wikipedia.org/wiki?curid=454291", "title": "Gaia (sonda espacial)", "text": "Gaia \u00e9 un observatorio espacial da ESA, lanzado no 2013 e con esperanza de funcionamento ata 2022. Est\u00e1 dese\u00f1ado para a astrometr\u00eda: medici\u00f3n das posici\u00f3ns, distancias e movementos das estrelas cunha precisi\u00f3n sen precedentes. En setembro de 2016 foi liberado un primeiro conxunto de datos. En abril de 2018 foi liberado un segundo conxunto de datos, con m\u00e1is de 1700 mill\u00f3ns de estrelas referenciados, despois de dous anos de observaci\u00f3ns e case catro de procesamento de datos por partre dun equipo de 450 persoas. O cat\u00e1lago fixo necesario facer un seguimento do sat\u00e9lite cunha precisi\u00f3n maior que 20 milisegundos de arco.\nNo 2019 notif\u00edcase que est\u00e1 a estudar a colisi\u00f3n entre a V\u00eda L\u00e1ctea e a galaxia de Andr\u00f3meda (M31, prevista para dentro duns 4500 mill\u00f3ns de anos), e desta e a galaxia do Tri\u00e1ngulo (M33) dentro do programa de construci\u00f3n dun mapa tridimensional do ceo e cos datos liberados nun segundo conxunto (en 2018). Asemade, Os seus datos dan conta de fen\u00f3menos como o alabeo do disco gal\u00e1ctico.\nOs seus datos comb\u00ednanse cos datos do Telescopio Espacial Hubble e o Very Long Baseline Array (VLBA), conxunto de radiotelescopios terrestres.\nGaia foi planificado para unha misi\u00f3n de cinco anos, a rematar a mediados de 2019, mais a ESA aprobou en 2018 unha extensi\u00f3n da misi\u00f3n ata finais de 2020.\nEn xu\u00f1o de 2023 publicouse un cat\u00e1logo estelar con datos duns 2000 mill\u00f3ns de estrelas. Os seus aparellos pod\u00edan detectar o grosor dun cabelo a 1000 km de distancia. En outubro, tivo lugar a xuntanza plenaria da Unidade de Coordinaci\u00f3n 8 na Coru\u00f1a (na que participaron Minia Manteiga e Carlos Dafonte polo CITIC da UC) para preparar o novo cat\u00e1logo de 2500 mill\u00f3ns de estrelas. "}
{"id": "454294", "revid": "63181", "url": "https://gl.wikipedia.org/wiki?curid=454294", "title": "Savitaipale", "text": "Savitaipale \u00e9 un municipio de Finlandia situado na rexi\u00f3n de Carelia do Sur. En 2018 a s\u00faa poboaci\u00f3n era de 3\u00a0430\u00a0habitantes. A superficie do termo municipal \u00e9 de 690,56\u00a0km2, dos cales 151,09\u00a0km2 son auga. O concello ten unha densidade de poboaci\u00f3n de 6,36\u00a0hab./km\u00b2.\nLimita cos concellos de Lemi, Luum\u00e4ki e Taipalsaari na s\u00faa mesma rexi\u00f3n, Kouvola na rexi\u00f3n veci\u00f1a de Kymenlaakso, e Mikkeli, M\u00e4ntyharju e Puumala, pertencentes \u00e1 rexi\u00f3n de Savonia do Sur.\nO concello \u00e9 uniling\u00fce en fin\u00e9s."}
{"id": "454295", "revid": "85894", "url": "https://gl.wikipedia.org/wiki?curid=454295", "title": "Monumentos romanos, Catedral de San Pedro e Igrexa da nosa Se\u00f1ora en Tr\u00e9veris", "text": "Os monumentos romanos, a Catedral de San Pedro e a Igrexa da nosa Se\u00f1ora de Tr\u00e9veris, catalog\u00e1ronse como Patrimonio da Humanidade da UNESCO en 1986.\nDa UNESCO/CLT/PH:\n\"Tr\u00e9veris \u00e9 un exemplo dunha gran capital romana logo da divisi\u00f3n do imperio. Os restos do Palacio Imperial, ademais da Aula Palatina e as Termas Imperiais, son impresionantes nas s\u00faas dimensi\u00f3ns. A cidade \u00e9 un excepcional testemu\u00f1o da civilizaci\u00f3n romana debido \u00e1 densidade e \u00e1 calidade dos monumentos preservados: a ponte, os restos do muro fortificado, as termas, o anfiteatro, os dep\u00f3sitos etc. En particular, a arte funeraria e a artesan\u00eda dos oleiros, vidrieiros e se\u00f1ores prosperaron na cidade \".\nP\u00e1xinas constitucionais.\nNove lugares en Tr\u00e9veris est\u00e1n listados como parte do n\u00famero 367 do Patrimonio da Humanidade: "}
{"id": "454300", "revid": "56817", "url": "https://gl.wikipedia.org/wiki?curid=454300", "title": "Allen, Dacota do Sur", "text": "Allen (en ingl\u00e9s) ou Wagm\u00edza Wakp\u00e1la (en lakota) \u00e9 un lugar designado polo censo no condado de Bennett (Dacota do Sur) e na reserva india de Pine Ridge. No censo de 2010 ti\u00f1a unha poboaci\u00f3n total de 420 habitantes. Est\u00e1 considerado o lugar m\u00e1is pobre dos Estados Unidos, e \u00e9 un dos lugares m\u00e1is pr\u00f3ximos ao polo de inaccesibilidade norteamericano."}
{"id": "454302", "revid": "22570", "url": "https://gl.wikipedia.org/wiki?curid=454302", "title": "Joe Staley", "text": "Joseph Staley, nado o 30 de agosto de 1984 en Rockford, M\u00edchigan, \u00e9 un xogador profesional estadounidense de f\u00fatbol americano que xoga na posici\u00f3n de offensive tackle para os San Francisco 49ers da National Football League (NFL). Formado na Universidade Central Michigan, foi elixido na no vix\u00e9simo oitavo posto da primeira rolda do Draft da NFL de 2007 polos 49ers. Foi invitado \u00e1 Pro Bowl en seis ocasi\u00f3ns e escollido tres veces no segundo equipo All-Pro."}
{"id": "454304", "revid": "15490", "url": "https://gl.wikipedia.org/wiki?curid=454304", "title": "Quinta cruzada", "text": "A quinta cruzada (1217-1221) foi un conxunto de acci\u00f3ns militares provenientes de Europa Occidental para retomar Xerusal\u00e9n e o resto de Terra Santa derrotando en primeiro lugar ao poderoso estado ai\u00fabida de Exipto. O papa Inocencio III e o seu sucesor, o papa Honorio III convocaron os ex\u00e9rcitos cruzados liderados polas enormes forzas militares do rei Andr\u00e9 II de Hungr\u00eda (1175-1235) e polos batall\u00f3ns do pr\u00edncipe austr\u00edaco Leopoldo VI de Austria (1176-1230), que realizaron unha incursi\u00f3n contra Xerusal\u00e9n, deixando finalmente a cidade en mans dos musulm\u00e1ns.\nM\u00e1is tarde, en 1218, un ex\u00e9rcito dirixido polo alem\u00e1n Oliver de Colonia, e un ex\u00e9rcito mixto de soldados neerlandeses, flamengos e fris\u00f3ns dirixidos por Guillerme I de Holanda un\u00edronse \u00e1 cruzada. Co fin de atacar o porto de Damietta, en Exipto, ali\u00e1ronse en Anatolia co selx\u00facida Sultanato do Rum, que atacou aos ai\u00fabidas en Siria, nun intento de liberar aos cruzados de loitar en d\u00faas frontes.\nDespois de ocupar Damietta, os cruzados marcharon en xullo de 1221 ao sur, at\u00e9 O Cairo, pero foron repelidos despois de que as fallas nas s\u00faas fontes de subministraci\u00f3n os obrigaron a unha retirada forzosa. Un ataque nocturno do sult\u00e1n al-Kamil causou un gran n\u00famero de perdas dos cruzados, e, finalmente, a rendici\u00f3n do ex\u00e9rcito. Al-Kamil acordou un acordo de paz de oito anos cos contendentes europeos.\nPreparativos.\nInocencio III xa planeara desde 1208 unha cruzada para destru\u00edr o imperio ai\u00fabida e recuperar Xerusal\u00e9n. En abril de 1213, o papa Inocencio III publicou a bula papal \"Quia maior\", chamando a toda a cristiandade a se unir a unha nova cruzada. Esta foi seguida por outra bula, a \"Ad Liberandam\" en 1215.\nFrancia.\nA mensaxe da cruzada foi predicada en Francia polo cardeal Robert de Cour\u00e7on, a\u00ednda que con todo, a diferenza doutras cruzadas, non se uniron moitos cabaleiros franceses, xa que estaban a loitar na cruzada albixense contra a herex\u00eda c\u00e1tara no sur de Francia.\nEn 1215 o papa Inocencio III convocou o IV Concilio de Letr\u00e1n, onde, xunto co patriarca latino de Xerusal\u00e9n, Ra\u00fal de Merencourt, falou sobre a recuperaci\u00f3n da Terra Santa, entre os labores da Igrexa. Inocencio quer\u00eda que fose dirixida polo papado, como fora a primeira cruzada, co fin de evitar os erros da cuarta cruzada, que fora emprendida polos venecianos. O papa Inocencio ti\u00f1a previsto que os cruzados reun\u00edsense en Br\u00edndisi en 1216, e prohibiu o comercio cos musulm\u00e1ns, para asegurarse de que os cruzados ter\u00edan naves e armas. Cada cruzado recibir\u00eda unha indulxencia, inclu\u00edndo aqueles que simplemente axudasen a pagar os gastos dun cruzado, a\u00ednda que eles mesmos non fosen \u00e1 cruzada.\nHungr\u00eda e Alema\u00f1a.\nOliver de Colonia predicara a cruzada en Alema\u00f1a e o emperador Frederico II tentou unirse en 1215. Frederico II era o \u00faltimo monarca ao que Inocencio quer\u00eda ver unirse, xa que desafiara ao Papado (e far\u00edao de novo nos seguintes anos). Inocencio, con todo, morreu en 1216. Sucedeulle o papa Honorio III, quen prohibiu a Frederico II participar, pero que encomendou a organizaci\u00f3n dos ex\u00e9rcitos cruzados ao rei Andr\u00e9 II de Hungr\u00eda e ao duque Leopoldo VI de Austria.\nO rei Andr\u00e9 II escolleu a ruta por mar para acceder \u00e1 Terra Santa, a\u00ednda que polos seus plans relacionados con Bizancio considerou por un tempo unha ruta por v\u00eda terrestre. A mobilizaci\u00f3n real dentro do reino h\u00fangaro ao comezo da cruzada \u00e9 ben co\u00f1ecida: o rei primeiro estivo na cidade de Sz\u00e9kesfeh\u00e9rv\u00e1r, desde onde avanzou coas s\u00faas forzas at\u00e9 Zagreb, terminando en Split, onde foi recibido por toda a cidade e os dignatarios de m\u00e1is alto rango con toda a pompa respectiva. Oficiouse unha maxestosa misa no antigo Mausoleo do emperador Diocleciano, recinto adaptado para convertelo na catedral de San Domnius.\nAndr\u00e9 II pedira cr\u00e9ditos a grandes casas comerciais de Italia para financiar a s\u00faa empresa cruzada, e igualmente tam\u00e9n sacrificou a propia cidade de Zara, localizada na actual Croacia, que fora ocupada polos ex\u00e9rcitos venecianos da cuarta cruzada, ced\u00e9ndoa aos italianos a cambio de que transportasen aos seus soldados nos seus barcos. S\u00e1bese que Andr\u00e9 II tam\u00e9n levou moitos artigos e xoias de gran valor que vendeu para cubrir os gastos cruzados, por exemplo a coroa da primeira ra\u00ed\u00f1a consorte h\u00fangara Xisela de Baviera (984-1059) (esposa do rei san Estevo I de Hungr\u00eda), que vendeu en Terra Santa por cento corenta marcos de prata. A cantidade de soldados que se lograron reunir nas hostes h\u00fangaras \u00e9 a\u00ednda un tema debatido, pero se estima que roldaba preto do trinta e dous mil homes (vinte mil cabaleiros e doce mil soldados), o que superar\u00eda todas as forzas cristi\u00e1s cruzadas enviadas antes a Terra Santa. Entre os personaxes m\u00e1is co\u00f1ecidos que acompa\u00f1aron ao rei h\u00fangaro ach\u00e1base o abade Uros de Pannonhalma, quen era un dos relixiosos m\u00e1is estimados da s\u00faa \u00e9poca e levaba dirixindo con \u00e9xito a importante abad\u00eda desde 1207.\nCampa\u00f1a.\nO rei h\u00fangaro hab\u00eda coordinado a empresa co duque Leopoldo VI de Austria, e esperaba ensamblar unha forza combinada cos dous ex\u00e9rcitos como xamais se viu. Os primeiros ex\u00e9rcitos cruzados occidentais partiron desde o porto da cidade de Vlaardingen o 27 de maio de 1217 en trescentos barcos cara a Oriente. Con todo, a pesar da prontitude da partida, arribaron moito despois que os h\u00fangaros e austr\u00edacos a Terra Santa, posto que fixeron escala en Santiago de Compostela, e unha parte deles involucrouse na guerra de reconquista portuguesa contra os musulm\u00e1ns na pen\u00ednsula ib\u00e9rica.\nAs forzas h\u00fangaras e austr\u00edacas agrup\u00e1ronse en Split, desde onde primeiro partiron os xerm\u00e1nicos e, tras 16 d\u00edas de viaxe, arribaron \u00e1 cidade de Acre, cidade costeira a beiras do Mediterr\u00e1neo. Os h\u00fangaros partiron despois e arribaron preto de outubro, o cal significa que o plan de Andr\u00e9 II en Chipre fora descartado por falta de tempo e decidiran continuar cara a oriente. Xa en Acre foron recibidos por Ra\u00fal de Merencourt, o patriarca latino de Xerusal\u00e9n. O primeiro consello de guerra reuniuse na tenda real de Andr\u00e9 II e contou coa presenza de Leopoldo VI, Hugo I de Chipre, o pr\u00edncipe Bohemundo IV de Antioqu\u00eda, o tres mestres da Orde Teut\u00f3nica e o rei Xo\u00e1n de Xerusal\u00e9n (quen cobrar\u00e1 un papel indiscutiblemente protag\u00f3nico na Quinta Cruzada eclipsando a Andr\u00e9 II que terminar\u00e1 eventualmente abandonando a empresa para volver a Europa a resolver serios conflitos internos no seu reino). O obxectivo era como o das anteriores cruzadas o rescatar as terras de mans dos musulm\u00e1ns, nesta oportunidade combatendo aos ai\u00fabidas en Siria.\nOs ex\u00e9rcitos cruzados dirix\u00edronse ao sur cara \u00e1 cadea monta\u00f1osa xunto a Acre e fixaron un campamento nos arredores de Riccardana, pois as primeiras expedici\u00f3ns partiron en busca de provisi\u00f3ns para manter o enorme ex\u00e9rcito. O 3 de novembro o patriarca latino Ra\u00fal e o bispo Xacobe Vitry de Acre present\u00e1ronse en persoa fronte ao rei h\u00fangaro e ao duque austr\u00edaco, traendo con eles un pedazo da Beira Cruz a cal se perdeu despois da batalla dos Cornos de Hattin en 1187. Ambos os monarcas cami\u00f1aron descalzos at\u00e9 a santa reliquia e se axeonllaron ante ela bic\u00e1ndoa en sinal de adoraci\u00f3n.\nAo-Muazzam, fillo do sult\u00e1n ao-\u00c1dil vixiaba aos cruzados desde cerca, con todo o seu pai non lle permitiu atacalos, quizais porque sobrestimaba \u00e1s forzas cristi\u00e1s. O 4 de novembro as forzas cristi\u00e1s avanzaron para explorar as proximidades do castelo sobre o monte Tabor e o 10 de novembro xa cruzaran o mar de Galilea cubrindo a beira norte do R\u00edo Xord\u00e1n en varias direcci\u00f3ns. Posteriormente cruzaron polo vao de Xacobe, comezando o seu traxecto de regreso cara a Acre. Mentres avanzaban as cr\u00f3nicas rexistraron a toma de varios asentamentos e a apropiaci\u00f3n de enormes bot\u00edns, conxugado coa visita de lugares santos como Cafarna\u00fan e un ba\u00f1o no Xord\u00e1n, cumprindo as\u00ed os l\u00edderes as s\u00faas promesas cruzadas.\nEn 1218 chegou un novo ex\u00e9rcito ao mando de Oliver de Colonia, que xunto con Leopoldo VI e Xo\u00e1n de Brienne, decidiron atacar finalmente o porto exipcio de Damieta. O sitio foi longo e duro, e custou a vida de moitos cruzados e musulm\u00e1ns, entre eles o propio sult\u00e1n ao-Adel, pero finalmente logrouse tomar a praza en 1219. Acto seguido, comezaron as disputas entre os cristi\u00e1ns polo control da cidade. Estas disputas e a falta de axuda por parte do emperador alem\u00e1n, atrasaron a continuaci\u00f3n da campa\u00f1a at\u00e9 o ano 1221 ano en que os cruzados marchan ao sur cara ao Cairo. Para ent\u00f3n, o novo Sult\u00e1n ao-Kamil reorganizara as s\u00faas forzas, o que, unido \u00e1s inundaci\u00f3ns do r\u00edo Nilo que diezmaron ao ex\u00e9rcito cruzado na s\u00faa marcha cara ao sur, acabou coa definitiva derrota cristi\u00e1 e a s\u00faa posterior rendici\u00f3n.\nResultado.\nOs termos desta rendici\u00f3n supuxeron a volta de Damieta a mans da o-Kamil, quen aceptou un acordo de paz de oito anos de duraci\u00f3n. Foi por tanto unha cruzada in\u00fatil, que apenas alterou o equilibrio de poder entre cristi\u00e1ns e musulm\u00e1ns."}
{"id": "454308", "revid": "98629", "url": "https://gl.wikipedia.org/wiki?curid=454308", "title": "Kristianstad", "text": "Kristianstad \u00e9 unha cidade sueca no condado de Sk\u00e5ne e \u00e9 a capital do municipio de Kristianstad. No ano 2017 ti\u00f1a unha poboaci\u00f3n de 40 653 habitantes. Durante os \u00faltimos 15 anos pasou de ser unha cidade gornici\u00f3n a unha desenvolvida cidade comercial.\nHistoria.\nA cidade foi fundada despois da guerra de Kalmar en 1614 polo rei Cristi\u00e1n IV de Dinamarca (o seu nome significa literalmente \"Cidade de Cristi\u00e1n\") como unha localidade planeada tras o incendio da pr\u00f3xima cidade de V\u00e4 e pasando os dereitos das veci\u00f1as S\u00f6lvesborg e \u00c5hus ao novo asentamento. O prop\u00f3sito de Kristianstad era salvagardar a metade oriental da provincia dinamarquesa de Scania contra futuras incursi\u00f3ns de Suecia dende o norte, pero tam\u00e9n como s\u00edmbolo do poder do propio Cristi\u00e1n. Unha desas incursi\u00f3ns saqueara a cidade de V\u00e4 en 1612. V\u00e4 perdeu ent\u00f3n a s\u00faa carta e a xente trasladouse \u00e1 nova e mellor fortificada cidade. O rei tam\u00e9n fundou a cidade de Christianopel no leste de Blekinge cun prop\u00f3sito semellante.\nA cidade foi constru\u00edda dende o principio como unha fortaleza, con murallas, fosos e basti\u00f3ns. O obxectivo era protexela dos suecos, que devastaran a \u00e1rea. A cidade s\u00f3 foi de propiedade danesa durante uns 40 anos, ao pasar a mans suecas en 1658 tras a paz de Roskilde. Por\u00e9n, os daneses regresaron durante a guerra de Sk\u00e5ne en 1675-1679 durante dous anos e tam\u00e9n en 1710, pero s\u00f3 durante un mes.\nA construci\u00f3n das cidades foi un proxecto moi prestixioso para o rei, e a igrexa de Kristianstad (dan\u00e9s: \"Trefoldighedskirken\"; sueco: \"Heliga Trefaldighetskyrkan\") est\u00e1 considerada por moitos un dos edificios m\u00e1is fermosos constru\u00eddos por Cristi\u00e1n IV, ou incluso a igrexa renacentista m\u00e1is fermosa do norte de Europa. O rei tam\u00e9n quer\u00eda un castelo ou fortaleza dentro da cidade, pero a escaseza de fondos fixo a s\u00faa construci\u00f3n imposible. S\u00f3 se chegou a constru\u00edr un arsenal que no presente serve como principal edificio do museo local. A planificaci\u00f3n urbana do Renacemento puido establecerse por primeira vez na fundaci\u00f3n da cidade. Isto fai que o centro de Kristianstad no presente estea tan ben conservado e sexa moi doado de percorrer.\nO escudo de armas da cidade representa dous le\u00f3ns agarrando a insignia coroada do rei Cristi\u00e1n IV, o monograma C4. O escudo de armas s\u00f3 foi lixeiramente modificado despois de que Suecia se fixese co control da cidade tras o Tratado de Roskilde de 1658 segundo o cal o terzo leste de Dinamarca era cedido a Suecia. O escudo de armas \u00e9 moi semellante ao da antiga cidade de Christianopel, no leste de Blekinge, fundada tam\u00e9n polo rei Cristi\u00e1n IV. Dende 1971, o escudo de armas \u00e9 usado polo municipio de Kristianstad. Tr\u00e1tase dun dos poucos no mundo en representar o escudo de armas dun rei ou ra\u00ed\u00f1a estranxeiro. Unha raz\u00f3n pola que os suecos segue usando o vello escudo \u00e9 polas s\u00faas cores, azul e amarelo.\nPylyp Orlyk foi elixido despois de 1709 \"Hetman\" no exilio polos cosacos e o rei sueco Carlos XII. Mentres se atopaba en Bender, Orlyk escribiu unha das primeiras constituci\u00f3ns estatais de Europa. Esta Constituci\u00f3n de Pylyp Orlyk foi confirmada por Carlos XII e tam\u00e9n o nomea como \"protector de Ucra\u00edna\". Despois de 1714 Orlyk, desta vez xunto con varios cosacos, seguiron ao rei Carlos XII a Suecia. Orlyk, a s\u00faa familia e ao redor de 40 cosacos m\u00e1is chegaron a Ystad a finais de novembro de 1715. Tras varios meses en Ystad viviron en Kristianstad durante varios anos. Orlyk escribiu numerosas proclamas e ensaios sobre Ucra\u00edna, inclu\u00edda a Constituci\u00f3n de Pylyp Orlyk.\nKristianstad serviu como capital do condado de Kristianstad entre 1719 e 1997. No presente alberga a administraci\u00f3n e o parlamento rexional do Consello Rexional de Sk\u00e5ne. Durante moito tempo Kristianstad tam\u00e9n foi unha cidade gornici\u00f3n moi importante, o Rexemento de Artiller\u00eda A 3 Wendes e o Rexemento de Infanter\u00eda P 6 Norra sk\u00e5nska regementet foron as unidades militares m\u00e1is famosas da cidade. Kristianstad tam\u00e9n foi fogar durante moitos anos da chamada o the town housed for many years the so-called Brigada de Fortificaci\u00f3n de Escania. O Rexemento de Artiller\u00eda Wendes serviu con distinci\u00f3n nas guerras napole\u00f3nicas. Unha das maiores cortes de apelaci\u00f3n de Suecia estaba situada en Kristianstad antes de ser trasladada a Malm\u00f6 en 1917.\nXeograf\u00eda.\nO punto m\u00e1is baixo de Suecia, a 2,41 metros por debaixo do nivel do mar, est\u00e1 situado en Kristianstad. Debido a isto, partes da cidade te\u00f1en que ser protexidas de inundaci\u00f3ns por un sistema de diques e bombas de auga. Para ampliar a cidade, grandes \u00e1reas de zonas h\u00famidas baixas tiveron que ser amuralladas, especialmente no leste. Para evitar futuras inundaci\u00f3ns do centro da cidade, estanse a reforzar os diques e constru\u00edndose uns novos tanto contra o r\u00edo Helge \u00e5 como contra o lago Hammarsj\u00f6n. Tam\u00e9n se est\u00e1 constru\u00edndo un amplo sistema de estanques e encoros. A ameaza de inundaci\u00f3ns f\u00edxose substancial durante finais do inverno de 2002, cando a meirande parte do parque p\u00fablico Tivoliparken quedou asolagado. Por\u00e9n, as zonas h\u00famidas ao redor da cidade est\u00e1n comezando a ser consideradas un activo m\u00e1is grazas \u00e1 creaci\u00f3n da reserva da biosfera de Kristianstads Vattenrike."}
{"id": "454309", "revid": "1505", "url": "https://gl.wikipedia.org/wiki?curid=454309", "title": "Pozna\u0144", "text": ""}
{"id": "454311", "revid": "1505", "url": "https://gl.wikipedia.org/wiki?curid=454311", "title": "Pozn\u00e1n", "text": ""}
{"id": "454312", "revid": "89787", "url": "https://gl.wikipedia.org/wiki?curid=454312", "title": "Trinta lumes", "text": "Trinta lumes \u00e9 unha longametraxe documental de 2017 dirixida e escrita por Diana Toucedo. Estreouse no Festival de Cine Internacional de Ourense o 20 de outubro de 2017.\nPremios.\nPremios Mestre Mateo 2017.\nNos Premios Mestre Mateo 2017 estivo nomeado en cinco categor\u00edas inclu\u00edndo mellor filme, mellor gui\u00f3n, mellor montaxe, mellor son e mellor fotograf\u00eda, mais non acadou ning\u00fan premio por ser \"Dhogs\" o galardoado en todas estas categor\u00edas."}
{"id": "454314", "revid": "89787", "url": "https://gl.wikipedia.org/wiki?curid=454314", "title": "Andr\u00e9s Nocioni", "text": "Andr\u00e9s Marcelo Nocioni, nado en G\u00e1lvez, Santa Fe o 30 de novembro de 1979, \u00e9 un ex xogador de baloncesto arxentino. Xogou como ala e mide 2,03 metros de estatura. O 16 de xu\u00f1o de 2017, na final da liga ACB de Espa\u00f1a disputou o seu \u00faltimo partido como profesional.\nFoi unha das pezas claves da Xeraci\u00f3n Dourada, coa que ga\u00f1ou a medalla de ouro nos Xogos Ol\u00edmpicos de Atenas 2004, o FIBA Diamond Ball 2008, os Campionatos FIBA Am\u00e9ricas de 2001 e de 2011 e o Campionato Suramericano de Baloncesto de 2001; a medalla de prata do Campionato Mundial de Baloncesto do 2002, do Campionato FIBA Am\u00e9ricas de 2003 e o Campionato FIBA Am\u00e9ricas de 2015; ademais a medalla de bronce tanto do FIBA Diamond Ball 2004 como a dos Xogos Ol\u00edmpicos de Pequ\u00edn 2008, as\u00ed tam\u00e9n do Campionato FIBA Am\u00e9ricas de 1999."}
{"id": "454316", "revid": "23204", "url": "https://gl.wikipedia.org/wiki?curid=454316", "title": "Andr\u00e9s Marcelo Nocioni", "text": ""}
{"id": "454318", "revid": "1505", "url": "https://gl.wikipedia.org/wiki?curid=454318", "title": "Estadio Municipal de Pozna\u0144", "text": ""}
{"id": "454320", "revid": "63181", "url": "https://gl.wikipedia.org/wiki?curid=454320", "title": "Taipalsaari", "text": "Taipalsaari \u00e9 un municipio de Finlandia situado na rexi\u00f3n de Carelia do Sur. En 2018 a s\u00faa poboaci\u00f3n era de 4\u00a0715\u00a0habitantes. A superficie do termo municipal \u00e9 de 761,94\u00a0km2, dos cales 417,06\u00a0km2 son auga. O concello ten unha densidade de poboaci\u00f3n de 13,67\u00a0hab./km\u00b2.\nLimita cos concellos de Lappeenranta, Lemi, Ruokolahti, Savitaipale e Puumala, este \u00faltimo pertencente \u00e1 rexi\u00f3n vecina de Savonia do Sur.\nO concello \u00e9 uniling\u00fce en fin\u00e9s."}
{"id": "454321", "revid": "98629", "url": "https://gl.wikipedia.org/wiki?curid=454321", "title": "Dulce Mar\u00eda Loynaz", "text": "Dulce Mar\u00eda Loynaz Mu\u00f1oz, nada na Habana o 10 de decembro de 1902 e finada na Habana o 27 de abril de 1997, foi unha escritora cubana, considerada unha das principais figuras da l\u00edrica cubana e universal. Mereceu o premio Miguel de Cervantes en 1992.\nNa li\u00f1axe da Loynaz entrecr\u00fazanse importantes personalidades cubanas e universais, o seu propio pai, Enrique Loynaz do Castelo, poeta e Xeneral do Ex\u00e9rcito Mamb\u00ed, Ignacio Agramonte y Loynaz, a destacada poetisa Gertrudis G\u00f3mez de Avellaneda e Mart\u00edn de la Ascensi\u00f3n, un dos 26 m\u00e1rtires do Xap\u00f3n ao que lle dedicara un extenso poema en prosa.\nPublicou os seus primeiros poemas en \"La Naci\u00f3n\" 1920, ano en que tam\u00e9n visitou os Estados Unidos. A partir desa data realiza numerosas viaxes por Norteam\u00e9rica e case toda Europa. As s\u00faas viaxes inclu\u00edron visitas a Turqu\u00eda, Siria, Libia, Palestina e Exipto. Visitou M\u00e9xico en 1937, varios pa\u00edses de Am\u00e9rica do Sur entre 1946 e 1947 e as Illas Canarias en 1947 e 1951, onde foi declarada filla adoptiva.\nInfancia.\nNada Mar\u00eda de las Mercedes Loynaz Mu\u00f1oz, a s\u00faa infancia transcorreu xunto \u00e1 dos seus irm\u00e1ns Enrique, Carlos Manuel e Flor. Todos os fillos do xeneral fixeron poes\u00eda mais s\u00f3 Dulce Mar\u00eda se interesou en facer p\u00fablica a s\u00faa obra. Creceron nun ambiente de celoso enclaustramento e luxo, non visitando xamais escolas p\u00fablicas nin privadas; os preceptores \u00edan educar os irm\u00e1ns no seu casar\u00f3n primeiro de San Rafael y Amistad, Centro Habana, e logo de L\u00ednea entre 14 e 16 en El Vedado ata que comeza na d\u00e9cada dos vinte estudos en Dereito civil na Universidade da Habana xunto ao seu irm\u00e1n Enrique.\nA avogada.\nGraduouse de Doutora en Leis, pola Universidade da Habana, profesi\u00f3n que, a\u00ednda que non era a s\u00faa vocaci\u00f3n exercer, mantivo at\u00e9 1961, sempre atendendo asuntos familiares. Foi reco\u00f1ecida na s\u00faa patria como profesional do dereito recibindo en 1944 a desaparecida \"Orden Gonz\u00e1lez Lanuza\", conferida a aqueles que nesta rama achegaron os froitos dos seus estudos e experiencias, sendo a primeira muller en recibila.\nObra po\u00e9tica.\nAs s\u00faas primeiras obras apareceron no xornal \"La Naci\u00f3n\" \u00e1 idade de 17 anos: \"Invierno de almas\" e \"Vesperal\"; na devandita publicaci\u00f3n apareceron outros textos entre 1920 e 1938.. En 1929 Dulce Mar\u00eda xunto coa s\u00faa nai e a s\u00faa irm\u00e1 realiza unha viaxe por Oriente Medio onde visitaron Turqu\u00eda, Siria, Libia, Palestina e Exipto, este \u00faltimo pa\u00eds afectou especialmente \u00e1 poetisa que logo de visitar o museo de Luxor e ver a tumba de Tutankhamon escribir\u00eda unha carta l\u00edrica e de profunda connotaci\u00f3n rom\u00e1ntica ao desaparecido fara\u00f3n. En 1947 publicar\u00eda \"Juegos de agua\", libro de poemas, e a partir de 1950 o editor espa\u00f1ol inter\u00e9sase pola obra da cubana, publicando varios dos seus traballos. Desta \u00e9poca, especificamente de 1951, data a publicaci\u00f3n de \"Jard\u00edn\". Seguir\u00edanlle: \"Carta de amor al rey Tut-Ank-Amen\" 1953, \"Poemas sin nombre\" 1958 e \"Un verano en Tenerife\", (libro de viaxes); segundo a autora: \"o mellor que escrib\u00edn\". Entre outras cousas porque a poetisa na s\u00faa primeira viaxe \u00e1 illa quedou prendada dela e chegou a adoptar Espa\u00f1a como a s\u00faa segunda patria. E certo \u00e9 tam\u00e9n a grande acollida da s\u00faa obra que tivo neste pa\u00eds.\nEn 1950 publicar\u00eda ademais cr\u00f3nicas semanais en \"El Pa\u00eds\" e \"Exc\u00e9lsior.\" Tam\u00e9n colabora en \"Social\", \"Grafos\", \"Diario de la Marina\", \"El Mundo\", \"Revista Cubana\", \"Revista Bimestre Cubana\" e \"Or\u00edgenes\", moitas veces como colaboraci\u00f3ns ao seu esposo Pablo \u00c1lvarez de Ca\u00f1as.\nDentro da s\u00faa prosa \u00e9 de vital importancia destacar o seu libro \"Fe de Vida\", obra autobiogr\u00e1fica e centrada fundamentalmente en dar a co\u00f1ecer o, at\u00e9 polo momento para moitos invis\u00edbel, Pablo \u00c1lvarez de Ca\u00f1as, o seu segundo esposo e quen fora figura relevante en c\u00edrculos sociais da Habana na s\u00faa \u00e9poca.\n\"Jard\u00edn\".\n\"Jard\u00edn\" foi escrita entre 1928 e 1935 e publicada en Espa\u00f1a en 1951. Na novela apr\u00e9cianse recursos caracter\u00edsticos do realismo m\u00e1xico, elemento imprescindible \u00e1 hora de analizar a obra de ter en conta ademais que foi escrita entre a segunda e a terceira d\u00e9cada do s\u00e9culo XX, adiant\u00e1ndose as\u00ed \u00e1 maior\u00eda dos escritores que explotaron este discurso narrativo en d\u00e9cadas posteriores. A\u00ednda que con respecto a \"Jard\u00edn\" todo \u00e9 pol\u00e9mico hai que reco\u00f1ecer que os elementos estil\u00edsticos utilizados pola autora situaron esta novela como precursora da actual novel\u00edstica hispanoamericana.\nMutismo.\nA ra\u00edz do triunfo da Revoluci\u00f3n cubana a poetisa autoillouse da vida social durante longo tempo no seu casar\u00f3n de El Vedado, mais m\u00e1is que a s\u00faa natureza foi a s\u00faa actitude apol\u00edtica, nun pa\u00eds onde se instauraba un novo r\u00e9xime, o que lle custou o desco\u00f1ecemento na s\u00faa propia terra. Recibiu numerosas ofertas de Espa\u00f1a e os Estados Unidos mais nunca abandonou o seu pa\u00eds, quizais por ser a filla dun xeneral do ex\u00e9rcito libertador. Nunha ocasi\u00f3n propux\u00e9ronlle abandonar a s\u00faa Patria e expresou: \"Eu son filla dun que loitou pola liberdade de Cuba, quen ten que irse \u00e9 o fillo de quen quer\u00eda que seguise sendo colonia\".\nAs s\u00faas \u00faltimas publicaci\u00f3ns foron \"Poemas escogidos\", de 1985, \"Bestiarium\" e \"La novia de L\u00e1zaro\", ambos de 1991. A Deputaci\u00f3n de C\u00e1diz publicou, ademais, en 1992, \"Poemas n\u00e1ufragos\", e a editorial Espasa Calpe unha ampla antolox\u00eda da s\u00faa obra. Igualmente en 2001 un mozo investigador cubano actualmente radicado en M\u00e9xico, Roberto Carlos Hern\u00e1ndez Ferro, publica coa editorial habanera Extramuros, unha selecci\u00f3n de poemas case desco\u00f1ecidos de Loynaz, considerados os seus primeiros textos, que se atopaban dispersos en prensa peri\u00f3dica da d\u00e9cada do vinte. Esta selecci\u00f3n agrupouse baixo o t\u00edtulo de \"Aspero sendero\", nome que tam\u00e9n corresponde ao primeiro poema de devandita selecci\u00f3n, na cal con not\u00e1bel valor exex\u00e9tico o compilador aclara no seu pr\u00f3logo a correcta data de publicaci\u00f3n do sonetario \"Diez sonetos a Cristo\", no diario La Naci\u00f3n, abril de 1920 e non no ano 1921 na \"Revista de la Asociaci\u00f3n Femenina de Camag\u00fcey\", como se manexou at\u00e9 ent\u00f3n.\nA poetisa e Pinar del R\u00edo.\nNa d\u00e9cada do sesenta o pianista pinare\u00f1o Jos\u00e9 Antonio Mart\u00ednez de Ousaba, comezou a interesarse pola vida de Dulce Mar\u00eda Loynaz e facer investigaci\u00f3ns sobre o paradoiro da poetisa. Alg\u00fans dic\u00edan que partira ao estranxeiro co seu esposo Pablo \u00c1lvarez de Ca\u00f1as, outros que a\u00ednda viv\u00eda na Habana, mais non sab\u00edan exactamente onde fixar a s\u00faa residencia. Alg\u00fans aseguraban que falecera. Logo dunha tenaz procura deu co paradoiro de Loynaz no ano 1969 e mediante unha ampla correspondencia e visitas peri\u00f3dicas lograron unha gran amizade; foi o primeiro achegamento da escritora coas terras de Vueltabajo. Con todo quen selar\u00eda os lazos de amizade entre a poetisa e Pinar del R\u00edo foi o historiador Aldo Mart\u00ednez Malo, que a co\u00f1eceu en 1971 e con quen tam\u00e9n mantivo unha ampla correspondencia que logo ser\u00eda recollida no epistolario \"Cartas que no se extraviaron.\" En Pinar del R\u00edo recibiu numerosos reco\u00f1ecementos, tanto a ela como aos seus irm\u00e1ns. En 1990, logo de doar a s\u00faa biblioteca persoal, a cal atesoura importantes t\u00edtulos, moitas edici\u00f3ns pr\u00edncipe, e obras dedicadas polos seus autores, funda na cidade de Pinar del R\u00edo o \"Centro de Promoci\u00f3n y Desarrollo de la Literatura Hermanos Loynaz\". Tam\u00e9n nesta provincia celebr\u00e1ronse con car\u00e1cter m\u00e1is ou menos anual o encontro iberoamericano sobre a s\u00faa vida e obra.\nDistinci\u00f3ns.\nAsistiu en 1953, convidada pola Universidade de Salamanca, \u00e1 celebraci\u00f3n do VII Centenario da Universidade. En 1959 foi elixida membro de n\u00famero da Academia Cubana de la Lengua, presidiu desde 1992 at\u00e9 o momento da s\u00faa morte a filial cubana desa instituci\u00f3n.\nDurante a s\u00faa vida recibiu gran cantidade de premios e honras; entre outros se destacan o Premio Cervantes en 1992, a gran cruz da Orde de Afonso X o Sabio en 1947, e o nomeamento de dama da Orde de Isabel a Cat\u00f3lica. En Cuba recibiu a orde cultural F\u00e9lix Varela e o Premio Nacional de Literatura entre outros.\nPersonalidades relacionadas.\nEntre as grandes figuras da literatura universal que pasaron pola s\u00faa casa c\u00f3ntanse Federico Garc\u00eda Lorca e os premios Nobel de literatura, Gabriela Mistral e Juan Ram\u00f3n Jim\u00e9nez. Na s\u00faa casa sita en Calzada de 19 esq. a E, El Vedado, fac\u00edanse reuni\u00f3ns de intelectuais do \u00e1mbito nacional e estranxeiro, como lle chamaron na s\u00faa \u00e9poca \"aristocracia do co\u00f1ecemento\". Tam\u00e9n intercambiou coa poetisa uruguaia Juana de Ibarbourou, quen confesou \u00e1 cubana que desco\u00f1ec\u00eda a causa da s\u00faa admiraci\u00f3n xa que logo de ler os poemas de Loynaz reco\u00f1ec\u00eda que quen a admiraba era superior a ela.\n\u00daltimos d\u00edas.\nO 15 de abril de 1997 \u00e9 homenaxeada na s\u00faa residencia de E e 19 en El Vedado polo \"Centro Cultural de Espa\u00f1a e La Habana\" polo 45\u00ba aniversario da s\u00faa obra \"Jard\u00edn.\" Sendo ese mesmo d\u00eda internada no hospital CIMED nun estado de sa\u00fade moi delicado.\nFaleceu o 27 de abril de 1997, aos 94 anos de idade, produto dun paro cardiorrespiratorio, sen deixar ningunha descendencia nin ela nin ning\u00fan dos seus outros tres irm\u00e1ns. Foi sepultada no pante\u00f3n familiar a ma\u00f1\u00e1 do d\u00eda 28 presunta data dos aniversarios do seu falecido esposo Pablo \u00c1lvarez de Ca\u00f1as. Asistiron importantes figuras do eido cultural e pol\u00edtico cubano, as\u00ed como representantes da Igrexa cat\u00f3lica, mais fundamentalmente estaba o seu pobo, para dicirlle o \u00faltimo adeus \u00e1 poetisa, mentres de fondo escoit\u00e1base a s\u00faa propia voz nos altofalantes, declamando parte da obra que a fixo merecedora do Premio Cervantes (Nobel das letras hispanas)."}
{"id": "454322", "revid": "89787", "url": "https://gl.wikipedia.org/wiki?curid=454322", "title": "Eduardo Casanova", "text": "Eduardo Casanova Valdehita, nado en Madrid o 24 de marzo de 1991, \u00e9 un actor, guionista e director espa\u00f1ol. \u00c9 co\u00f1ecido polo p\u00fablico grazas \u00f3 seu papel como Fidel Mart\u00ednez na serie de televisi\u00f3n \"A\u00edda\".\nTraxectoria.\nEmpezou a traballar como actor \u00f3s doce anos. En 2005, con tan s\u00f3 quince anos, formou parte da serie de comedia \"A\u00edda\", emitida en Telecinco at\u00e9 2014. Casanova interpretou a Fidel Mart\u00ednez, o fillo de Chema (Pepe Viyuela) e a s\u00faa primeira esposa Marisa (Lola Due\u00f1as). Na primeira tempada da serie vemos como o mozo se instala no ficticio barrio de Esperanza Sur co seu pai. Pola s\u00faa intelixencia e as s\u00faas afecci\u00f3ns, non acaba de encaixar no barrio. Na quinta tempada, o personaxe decl\u00e1rase abertamente gai diante da s\u00faa familia e amigos.\nEn 2007 participou na obra \"Diario de una pulga\" e en \"El Principito\", montaxe na que estivo a traballar at\u00e9 2008. En 2011 volveu \u00f3 teatro para participar na montaxe \"The Hole\", un espect\u00e1culo que recibiu cr\u00edticas moi positivas por parte da cr\u00edtica e o p\u00fablico.\nEn 2011 participou na pel\u00edcula de \u00c1lex de la Iglesia \"La chispa de la vida\", con Jos\u00e9 Mota e Salma Hayek. Ese ano, con tan s\u00f3 19 anos, escribiu e dirixiu a s\u00faa primeira curtametraxe: \"Ansiedad\", que conta no seu elenco con nomes como Ana Polvorosa e Secun de la Rosa. Por devandita curtametraxe conseguiu unha distinci\u00f3n no Festival de cine El Novel\u00edsimo de Herv\u00e1s.\nEn 2016, dirixe a s\u00faa primeira longametraxe \"Pieles\", na que conta con actores e actrices do talle de Candela Pe\u00f1a, Macarena G\u00f3mez, Ana Polvorosa, Secun de la Rosa, Carmen Machi e Jon Kortajarena, entre outros. O filme narra diversas historias cruzadas sobre persoas con deformidades f\u00edsicas que te\u00f1en problemas para encaixar na sociedade. O filme foi producido por \u00c1lex de la Iglesia, Carolina Bang e Kiko Mart\u00ednez. En febreiro de 2017 participou na secci\u00f3n oficial Panorama da Berlinale. En marzo no Festival de cine de M\u00e1laga e en xu\u00f1o de 2017 estreouse nas salas de cine de Espa\u00f1a."}
{"id": "454323", "revid": "23204", "url": "https://gl.wikipedia.org/wiki?curid=454323", "title": "Eduardo Casanova Valdehita", "text": ""}
{"id": "454324", "revid": "6939", "url": "https://gl.wikipedia.org/wiki?curid=454324", "title": "Descapotable", "text": ""}
{"id": "454327", "revid": "56817", "url": "https://gl.wikipedia.org/wiki?curid=454327", "title": "Lacipo", "text": "A cidade romana de Lacipo, situada no concello de Casares (na provincia de M\u00e1laga, Espa\u00f1a), na zona co\u00f1ecida como El Torre\u00f3n, \u00e9 practicamente unha atalaia sobre unha v\u00eda de penetraci\u00f3n importante, desde a costa ao interior, en \u00e9poca romana. A s\u00faa situaci\u00f3n estrat\u00e9xica, conv\u00e9rtena nun importante enclave de control, que dominaba a v\u00eda de penetraci\u00f3n do val cara ao interior das actuais provincias de C\u00e1diz e M\u00e1laga, e, polo tanto, ao controlar as zonas altas, dominaba tam\u00e9n boa parte destas d\u00faas provincias.\nAs primeiras referencias a Lacipo docum\u00e9ntanse a trav\u00e9s dos escritos dos xe\u00f3grafos grecolatinos, e Plinio o Vello e Pomponio Mela fan corresponder Lacipo \u00f3 Convento Xur\u00eddico Gaditano, como cidade tributaria.\nEscavaci\u00f3ns arqueol\u00f3xicas.\nEn 1975 e 1976, Lacipo foi obxecto de escavaciones arqueol\u00f3xicas que demostraron a existencia dun recinto amurallado, en cuxo interior se localizaron restos de diversas estancias que parecen estar en funci\u00f3n da muralla, encostadas ou xustapostas unhas a outras, sen que se evidencie un trazado ortogonal; constatouse a existencia de dous alxibes, o que demostra a carencia de auga nesta zona. As\u00ed mesmo, ach\u00e1ronse os restos dun grande edificio de car\u00e1cter p\u00fablico, e p\u00faidose constatar un nivel de enterramento hispano-visigodo.\nAdemais, atop\u00e1ronse numerosos materiais, hoxe depositado no Museo Arqueol\u00f3xico Provincial de M\u00e1laga. Os resultados das investigaci\u00f3ns arqueol\u00f3xicas permiten conclu\u00edr que \u00e9 un recinto colectivo de marcado car\u00e1cter militar, cuxa cronolox\u00eda se establecer\u00eda entre os s\u00e9culos I\u00a0a.\u00a0C. ao s\u00e9culo I, pod\u00e9ndose prolongar ata o s\u00e9culo II, asent\u00e1ndose a necr\u00f3pole hispano-visigoda unha vez que as edificaci\u00f3ns estaban en desuso."}
{"id": "454328", "revid": "127505", "url": "https://gl.wikipedia.org/wiki?curid=454328", "title": "M\u00fasica Trap", "text": "A m\u00fasica trap \u00e9 un subx\u00e9nero musical do hip hop. Xurdiu a principio dos anos 1990 no sur dos Estados Unidos. Caracter\u00edzase polo uso de sons repetitivos e melod\u00edas sonoras sint\u00e9ticas, primando a sonoridade e a musicalidade sobre a m\u00fasica e a letra.\nO x\u00e9nero recibe o seu nome da palabra \"slang\" de Atlanta \"trap house\", unha casa utilizada exclusivamente para vender drogas. A m\u00fasica trap usa bater\u00eda sintetizada e caracter\u00edzase por complexos patr\u00f3ns de hi hat, bombos cun \"sustain\" longo (orixinalmente da caixa de ritmos Roland TR-808) e contido l\u00edrico que a mi\u00fado se centra no consumo de drogas e a violencia urbana. Utiliza moi poucos instrumentos e c\u00e9ntrase case exclusivamente en caixas e hi hats de dobre ou triplo tempo.\nEntre os pioneiros do x\u00e9nero figuran os produtores Kurtis Mantronik, Mannie Fresh, Shawty Redd, Fatboi, Zaytoven, DJ Screw e Toomp, xunto cos rapeiros Young Jeezy, Gucci Mane e T.I. (que acu\u00f1ou o termo co seu \u00e1lbum \"Trap Muzik\" de 2003). O son do trap moderno foi popularizado polo produtor Lex Luger, quen produciu o influinte \u00e1lbum de \"Waka Flocka Flame Flockaveli\" en 2010, e cofundou o prol\u00edfico equipo de produci\u00f3n de hip hop 808 Mafia.\nDesde que pasou ao mainstream na d\u00e9cada de 2010, o trap converteuse nunha das formas m\u00e1is populares da m\u00fasica estadounidense, dominando constantemente o Billboard Hot 100 ao longo da d\u00e9cada, con artistas como Drake, Future, Cardi B, 21 Savage, Migos, Lil. Uzi Vert, Post Malone, XXXTentacion, Young Thug e Travis Scott (entre moitos outros) acadaron os primeiros postos nas listas con canci\u00f3ns con produci\u00f3n inspirada no subx\u00e9nero trap. Influ\u00edu na m\u00fasica de moitos artistas pop e R&amp;B, como Ariana Grande, Beyonc\u00e9, Miley Cyrus, Rihanna e outros. A s\u00faa influencia tam\u00e9n se pode escoitar no reguet\u00f3n e no K-pop. En 2018, o hip hop converteuse na forma de m\u00fasica m\u00e1is popular por primeira vez (segundo Nielsen Data), coincidindo co continuo aumento da popularidade do trap. En 2019, os \u00e9xitos de trap acumularon un gran \u00e9xito comercial, como \"\"7 rings\" de Ariana Grande que pasou 8 semanas no n\u00famero 1 da lista Billboard Hot 100; outro \u00e9xito trap foi a canci\u00f3n country-trap \"Old Town Road\"\" de Lil Nas X (con Billy Ray Cyrus), que bateu o r\u00e9cord de pasar m\u00e1is semanas (19) na parte superior da lista Billboard Hot 100, ademais de converterse a canci\u00f3n m\u00e1is r\u00e1pida en acadar unha certificaci\u00f3n de diamante.\nCaracter\u00edsticas.\nA m\u00fasica trap caracter\u00edzase polo uso de ritmos e arranxos moi densos e sombr\u00edos. Conserva unha clara influencia da cultura e da m\u00fasica hip hop. Destaca pola s\u00faa sinxeleza escrita, chegando a usar versos sen medidas e m\u00e9tricas moi pouco traballadas. \nOutra das caracter\u00edsticas principais do trap son o uso dos efectos sonoros. Usan caixas r\u00edtmicas, sintetizadores, sub-graves... Tam\u00e9n est\u00e1 moi marcado e integrado o uso do Auto-Tune, moitas veces de maneira esaxerada e moi criticado durante anos. O uso de modos harm\u00f3nicos menores para darlle unha est\u00e9tica m\u00e1is t\u00e9trica, triste e urbana.\nA tem\u00e1tica do trap fala dun contorno ilegal, depresivo, con drogas e con delincuencia. A l\u00edrica \u00e9 totalmente entendible, xa que v\u00e9n influenciada polos s\u00faa orixe nun mundo cheo agresividade e tr\u00e1fico de drogas. A diferenza do rap, no trap non hai unha protesta nin unha reivindicaci\u00f3n social o trap non ten reivindicaci\u00f3ns nin prop\u00f3n soluci\u00f3ns.\nHistoria.\nO trap ten as s\u00faas orixes nos Estados Unidos na d\u00e9cada de 1990, co foco inicial na cidade de Atlanta. A orixe deste estilo musical debeuse sobre todo ao auxe dos sons electr\u00f3nicos e a m\u00fasica dance, os cales empez\u00e1ronse a mesturar cos sons do hip hop, dando lugar a un novo x\u00e9nero, o trap. O nome foi dado pola xente dos guetos e de lugares de intercambio de drogas, onde se popularizou rapidamente.\nCo paso do temo foise estendendo tam\u00e9n por outros pa\u00edses e obtendo unha gran fama internacional. Esta situaci\u00f3n \u00e9 visible nos pa\u00edses castelanfalantes onde nos \u00faltimos anos colleu grande importancia, ademais de que o seu crecemento tam\u00e9n se viu influ\u00eddo pola saturaci\u00f3n do reggeton no mercado musical.\nTrap en Galiza.\nO grupo santiagu\u00e9s Boyanka Kostova, formado en 2016 por Cibr\u00e1n (Saibran Yiyi) e Chicho (O Chicho Do Funk), est\u00e1 considerado o primeiro grupo de trap en lingua galega. M\u00e1is tarde chegou Verto, un grupo de dous santiagueses que fixo a s\u00faa primeira aparici\u00f3n no programa \"Luar\" co seu tema trap \"Oie gayego\", ampliando deste xeito o panorama do trap galego, sa\u00edndo \u00e1 luz F\u00d8 Records, C Mirazo e O Portugh\u00e9s entre outros."}
{"id": "454330", "revid": "88215", "url": "https://gl.wikipedia.org/wiki?curid=454330", "title": "Eduardo Val", "text": "Eduardo Val Besc\u00f3s, nado na Coru\u00f1a o 19 de maio de 1906 e finado en Beccar, Arxentina o 1 de maio de 1993, foi un sindicalista e revolucionario anarquista galego.\nTraxectoria.\nPresidente do Sindicato de Hostalar\u00eda da CNT, foi secretario do Comit\u00e9 Rexional de Defensa da CNT durante a guerra civil espa\u00f1ola. \u00c1s s\u00faas ordes estivo Cipriano Mera, conseguindo deter a rebeli\u00f3n militar en Cuenca. Esforzouse en transformar as primitivas Milicias Confederais en 5 divisi\u00f3ns militares disciplinadas. Participou na Sublevaci\u00f3n de Jaca en 1930. O xeneral Miaja confiaba nel, sendo un dos seus conselleiros na defensa de Madrid, e sendo un dos mellor informados do que suced\u00eda nas frontes do Centro e o Sur.\nO 5 de marzo de 1939, tras o golpe de Casado, constitu\u00eduse o Consello Nacional de Defensa, para separar a Negr\u00edn e aos comunistas do poder, e negociar con Franco o final da guerra. En devandito consello Eduardo Val ocupou a carteira de Obras P\u00fablicas en representaci\u00f3n da CNT.\nTras a derrota ex\u00edliase primeiro a Inglaterra, trasl\u00e1dase posteriormente a Francia, onde \u00e9 apresado polos nazis e inicia un tortuoso periplo por varios campos de concentraci\u00f3n, consegue fuxir, incorpor\u00e1ndose \u00e1 9\u00aa Compa\u00f1\u00eda de Leclerc, a primeira que entrou en Par\u00eds.\nNunca regresou a Espa\u00f1a, marchou a Arxentina, onde continuou a s\u00faa actividade pol\u00edtica, sendo representante do gremio de panadeiros. A pesar de atoparse f\u00f3ra de Espa\u00f1a foi procesado e condenado a cadea perpetua polo Tribunal Especial para a Represi\u00f3n da Masoner\u00eda e o Comunismo. Liberado posteriormente, seguiu a s\u00faa actividade no gremio de navais. Coa s\u00faa morte en 1992 desapareceu o \u00faltimo sobrevivente do Consello Nacional de Defensa."}
{"id": "454331", "revid": "89787", "url": "https://gl.wikipedia.org/wiki?curid=454331", "title": "Verpa", "text": "Verpa \u00e9 un x\u00e9nero de fungos ascomicetos relacionados coas pantorras. En aspecto lembran estes \u00faltimos fungos, polo que pertencen ao grupo denominado \"falsas pantorras\". O x\u00e9nero ten cinco especies amplamente distribu\u00eddas.\nO nome \"Verpa\" procede do lat\u00edn, onde significaba 'erecci\u00f3n' ou 'pequeno bast\u00f3n'.\nA an\u00e1lise do ADN ribos\u00f3mico de moitos fungos Pezizales mostrou que o x\u00e9nero \"Verpa\" est\u00e1 estreitamente relacionado cos x\u00e9neros \"Morchella\" e \"Disciotis\". Por esta raz\u00f3n os tres x\u00e9neros est\u00e1n agora inclu\u00eddos na familia Morchellaceae.\nEspecies.\nEntre as especies do x\u00e9nero salientan: "}
{"id": "454332", "revid": "89787", "url": "https://gl.wikipedia.org/wiki?curid=454332", "title": "Bernab\u00e9 Costas", "text": "Bernab\u00e9 Costas de Miranda, nado en Vincios o 16 de xaneiro de 1980, \u00e9 un ex xogador profesional galego de baloncesto en cadeira de rodas. Como membro da selecci\u00f3n espa\u00f1ola de baloncesto en cadeira de rodas, ga\u00f1ou o bronce Campionato Europeo de 2011 e obtivo un quinto posto nos Xogos Paral\u00edmpicos de Londres 2012. Xogou a maior parte da s\u00faa carreira no club Aldasa Amfiv de Vigo, na m\u00e1xima categor\u00eda espa\u00f1ola, excepto catro tempadas que xogou no Barcelona.\nTraxectoria.\nBernab\u00e9 Costas naceu o 16 de xaneiro de 1980 en Vincios, no concello de Gondomar.. Ocupou a posici\u00f3n de pivote e foi un xogador de 2,5 puntos.\nClubs.\nXogou no Aldasa Amfiv de Vigo, na m\u00e1xima categor\u00eda do baloncesto en cadeira de rodas espa\u00f1ol, durante 10 anos, antes de marchar ao UNES FC Barcelona, xunto ao seu compa\u00f1eiro David Mouriz. Tras xogar al\u00ed catro tempadas, volveu a Vigo ao seu antigo equipo, no que permaneceu ata a s\u00faa retirada en 2017.\nSelecci\u00f3n nacional.\nCostas formou parte da selecci\u00f3n espa\u00f1ola de baloncesto en cadeira de rodas que participou no Europeo de 2009. Foi o m\u00e1ximo anotador no partido contra Alema\u00f1a.\nDous anos despois, conseguiu a prata no Europeo de 2011 disputado en Nazaret.\nEn xu\u00f1o de 2012 foi seleccionado para os Xogos Paral\u00edmpicos de Londres 2012. Foi un dos dous galegos escollidos para o equipo, e un dos doce galegos da comitiva ol\u00edmpica espa\u00f1ola. Foi a Madrid para unha concentraci\u00f3n de adestramento no Centro de Alto Rendemento antes de partir para Londres. No terceiro d\u00eda da concentraci\u00f3n, sufriu unha contusi\u00f3n no escafoide por mor dunha ca\u00edda sobre a s\u00faa man esquerda. O 17 de agosto sa\u00edu para Londres co resto do equipo para prepararse para os Xogos.\nAdestrada Por Oscar Trigo, a selecci\u00f3n levaba 16 anos sen acudir a uns Xogos Paral\u00edmpicos. Finalmente acadaron o quinto posto, a\u00ednda que Costa xogou moi poucos minutos debido \u00e1 lesi\u00f3n."}
{"id": "454333", "revid": "1410", "url": "https://gl.wikipedia.org/wiki?curid=454333", "title": "Chelonoidis chilensis", "text": "Chelonoidis chilensis \u00e9 unha especie de tartaruga da familia Testudinidae end\u00e9mica de Suram\u00e9rica.\nDistribuci\u00f3n xeogr\u00e1fica.\nVive principalmente na Arxentina, pero tam\u00e9n en Bolivia e Paraguai, esencialmente dentro das ecorrexi\u00f3ns do Chaco e o Monte. A s\u00faa distribuci\u00f3n est\u00e1 limitada principalmente por variables limitadas pola temperatura e as precipitaci\u00f3ns no per\u00edodo reprodutor.\nTaxonom\u00eda.\nO nome cient\u00edfico desta especie, \"Chelonoidis chilensis\", pode levar \u00e1 confusi\u00f3n, porque non \u00e9 nativa de Chile. Est\u00e1 distribu\u00edda na Arxentina, Bolivia e Paraguai. O nome \"chilensis\" debeuse a un erro cando se describiu por primeira vez a especie en 1870; o seu descritor, Gray, escribiu erradamente que o exemplar fora recollido en \"Mendoza, Chile\", cando en realidade Mendoza est\u00e1 na Arxentina, e deulle o nome \"chilensis\". Despois, ese mesmo ano, Sclater corrixiu o erro de Gray, pero as regras de nomenclatura danlle preferencia ao primeiro nome, \"chilensis\", incluso se se debeu a un erro, polo que o nome persisitiu.\nDescrici\u00f3n.\nA coiraza de \"C. chilensis\" pode medir ata 43,3\u00a0cm (pero normalmente mide menos de 25\u00a0cm) en li\u00f1a recta, e pode ser totalmente marr\u00f3n amarelada ou ten aneis marr\u00f3n escuros ou negros rodeando un centro torrado en cada escudo. Os esp\u00e9cimes que se encontran m\u00e1is ao sur adoitan ser moito m\u00e1is grandes que os que se encontran m\u00e1is ao norte. A beira da coiraza est\u00e1 lixeiramente aserrada e ten unha cu\u00f1a escura de pigmento na beira posterior de cada escudo. O plastr\u00f3n pode ser uniformenmente marr\u00f3n amarelado ou ter unha cu\u00f1a triangular escura ao longo das beiras de cada escuro. A cabeza, patas e cola son de agrisadas a marr\u00f3ns amareladas, e a parte dianteira de cada pata anterior est\u00e1 cuberta de escamas angulares grandes e cada coxa presenta varios tub\u00e9rculos alongados.\nDieta.\nComo todas as especies de tartarugas de terra, esta tartaruga \u00e9 principalmente herb\u00edvora, e come herbas, arbustos, froitos e cactos.\nStatus de especie.\nS\u00f3 se reco\u00f1ece unha especie. Por\u00e9n, alg\u00fans investigadores cren que \"C. chilensis\" deber\u00eda dividirse en tres especies: \"C. chilensis\", \"C. petersi\" e \"C. donosobarrosi\". Outros apoian que \"C. donosobarrosi\" se trate como subespecie co nome \"C. chilensis donosobarrosi\", nome dado en honra do herpet\u00f3logo chileno Roberto Donoso-Barros. Hai investigaci\u00f3ns que indican que esta pode calificarse como especie separada, mentres que \"C. petersi\" poder\u00eda ser simplemente unha variante de \"C. chilensis\", pero as variaci\u00f3ns son clinais en poboaci\u00f3ns adxacentes. Por\u00e9n, os taxons mencionados foron todos sinonimizados formalmente e aceptados. A variaci\u00f3n morfol\u00f3xica \u00e9 explicable como un factor de elevaci\u00f3n. Alg\u00fans consideraron que era un complexo de especies. Historicamente, consider\u00e1ronse taxons separados, pero realiz\u00e1ronse poucos traballos para confirmalo ou refutalo. Posteriores an\u00e1lises moleculares atoparon pouca ou ningunha variaci\u00f3n xen\u00e9tica.\nUn amplo estudo xen\u00e9tico conclu\u00edu que as poboaci\u00f3ns desta tortuga pertenc\u00edan a unha \u00fanica especie, pero que estaba dividida en dous grandes grupos: o haplogrupo \u201cChaco seco\u201d (distiribu\u00eddo no Chaco en Bolivia, Paraguai e norte da Arxentina) e o haplogrupo \u201cdo monte\u201d (do centro-oeste arxentino e norte da Patagonia).\nRelaci\u00f3n coas tartarugas das Gal\u00e1pagos.\nEstableceuse que, malia a s\u00faa diferenza de tama\u00f1o, hai unha proximidade xen\u00e9tica entre o complexo de especies das tortarugas das Gal\u00e1pagos e \"Chelonoidis chilensis\", cunha distancia xen\u00e9tica menor que a que hai entre esta \u00faltima e outras especies do x\u00e9nero \"Chelonoidis\" de Am\u00e9rica do Sur: \"Chelonoidis carbonaria\" e \"Chelonoidis denticulata\"."}
{"id": "454334", "revid": "1131", "url": "https://gl.wikipedia.org/wiki?curid=454334", "title": "Estaci\u00f3n de Seguimento de Sat\u00e9lites de Espazo Profundo de Cebreros", "text": "A Estaci\u00f3n de Seguimento de Sat\u00e9lites de Espazo Profundo de Cebreros (abreviada como DSA 2, \"Deep Space Antenna 2\") at\u00f3pase situada na localidade de Cebreros (\u00c1vila, Espa\u00f1a), a uns noventa quil\u00f3metros ao noroeste de Madrid.\nInaugurouse oficialmente o 28 de setembro de 2005, e \u00e9 a segunda estaci\u00f3n de seguimento e a segunda de espazo profundo da Axencia Espacial Europea (ESA), que complemento no seu momento \u00e1 DSA 1 situada en Nova Norcia (Australia), inaugurada en 2002. A antena permitiu o uso da t\u00e9cnica Delta-DOR (delta - Differential One-way Range) para o seguimento satelital. Existe unha terceira antena (DSA 3) instalada en Malarg\u00fce (Arxentina), que entrou en funcionamento en 2013.\nAt\u00e9 2002, a ESA carec\u00eda de medios propios para comunicarse con naves destinadas a outros planetas, ou situadas en \u00f3rbitas moi afastadas, e depend\u00eda da rede de escoita da NASA para recibir os datos solicitados por estes.\nCaracter\u00edsticas.\nO prato m\u00f3bil da antena ten 35 metros de di\u00e1metro. A estrutura completa mide 40 metros de altura e pesa 620 toneladas. Os cimentos profundizan ata 20 metros. Gran parte da maquinaria responsable de mover a antena est\u00e1 baixo terra.\nTen m\u00e1is capacidade de adquisici\u00f3n de datos que a antena de Nova Norcia, xa que recibe e transmite informaci\u00f3n na banda Ka (31,8 - 32,3\u00a0GHz) ademais de ter recepci\u00f3n na banda X. O seu axuste de direcci\u00f3n ten un erro de s\u00f3 seis miligrados (o que sup\u00f3n dez veces m\u00e1is precisi\u00f3n que as antenas de seguimento habituais de 15 metros de di\u00e1metro). Conta con 250 sensores de temperatura repartidos por toda a estrutura, de forma que esta pode autoaxustarse automaticamente no caso de ocorran dilataci\u00f3ns e contracci\u00f3ns do material debido aos cambios meteorol\u00f3xicos. Con respecto \u00e1 antena de Nova Norcia, \u00e9 tam\u00e9n m\u00e1is r\u00e1pida para colocarse en azimuth e elevaci\u00f3n, e \u00e9 capaz de soportar un vento m\u00e1is intenso.\nHabitualmente, a antena \u00e9 operada remotamente desde o Centro Europeo de Operaci\u00f3ns Espaciais (ESOC) localizado en Darmstadt (Alema\u00f1a).\nLocalizaci\u00f3n.\nA estaci\u00f3n at\u00f3pase rodeada de pi\u00f1eiros e xaras. \u00c1 parte da s\u00faa situaci\u00f3n privilexiada, a elecci\u00f3n recaeu en Cebreros debido a que pos\u00fae as coordenadas xeogr\u00e1ficas necesarias (preto de 120 graos ao oeste da estaci\u00f3n de Nova Norcia) e \u00e1 falta de interferencias radioel\u00e9ctricas producidas pola telefon\u00eda m\u00f3bil.\nNun principio barallouse a opci\u00f3n de Villafranca del Castillo (Madrid), onde a ESA xa disp\u00f3n dun Centro de Astronom\u00eda Espacial (ESAC), pero foi descartada debido ao seu acelerado desenvolvemento urban\u00edstico, que ser\u00eda, sen d\u00fabida, unha fonte segura de interferencias. Outro argumento a favor de Cebreros foi contar coas instalaci\u00f3ns que a NASA utilizou nos anos 1960 e 1970 para o seguimento das naves do programa Apollo. A NASA abandonou o uso desta estaci\u00f3n en 1983 por motivos orzamentarios e cedeu as instalaci\u00f3ns ao goberno espa\u00f1ol.\nConstruci\u00f3n.\nA procura da localizaci\u00f3n para a estaci\u00f3n de Cebreros comezou en abril de 2002, a\u00ednda que a construci\u00f3n non se iniciou at\u00e9 xaneiro de 2003. Esta durou un pouco m\u00e1is de dous anos (finalizou en agosto de 2005, e desde ent\u00f3n comezoui a funcionar en probas).\nA construci\u00f3n foi responsabilidade dun consorcio liderado polas compa\u00f1\u00edas SEDE Systems (Canad\u00e1) e por Vertex Antennentechnik (Alema\u00f1a). As empresas espa\u00f1olas ESTEYCO e NECSO encarg\u00e1ronse da infraestrutura da torre da antena, en tanto que LV Salamanca responsabilizouse das infraestruturas e da remodelaci\u00f3n do edificio.\nO custo da estaci\u00f3n de Cebreros foi duns 30 mill\u00f3ns de euros, dos que 22 foron para a antena.\nO primeiro director foi o espa\u00f1ol Valeriano Claros.\nMisi\u00f3ns.\nCubriu misi\u00f3ns interplanetarias, como a sonda espacial Rosetta, enviada ao espazo en 2004 para aterrar por primeira vez nun cometa, o Churyumov-Gerasimenko, tras unha viaxe estelar de dez anos, e as operaci\u00f3ns rutineiras da misi\u00f3n Venus Express, e util\u00edzase na actualidade como apoio para a Mars Express.\nAsemade, participa en misi\u00f3ns, como BepiColombo, a Mercurio, as\u00ed como do seguimento dos telescopios espaciais Herschel, Planck, LISA Pathfinder e Gaia."}
{"id": "454337", "revid": "1576", "url": "https://gl.wikipedia.org/wiki?curid=454337", "title": "ISS", "text": ""}
{"id": "454341", "revid": "5863", "url": "https://gl.wikipedia.org/wiki?curid=454341", "title": "Moeda cartaxinesa", "text": "A denominaci\u00f3n xen\u00e9rica de moeda cartaxinesa (tam\u00e9n chamada moeda p\u00fanica), abrangue as emisi\u00f3ns monetarias da antiga cidade-estado fenicia de Cartago e dos territorios do seu imperio estendido polo Mediterr\u00e1neo, ata a s\u00faa destruci\u00f3n en 146 a. de C.\nA moeda base deste sistema era o siclo ou \"shekel\".\nHistoria.\nOs fenicios, malia a s\u00faa ampla zona de influencia comercial, comezaron a cu\u00f1axe de moeda relativamente tarde. As primeiras moedas silico-p\u00fanicas (da Sicilia cartaxinesa) comezaron a emitirse a mediados do s\u00e9culo IV, con anterioridade aos primeiros siclos tirios de Fenicia, que apareceron ca. 300 a. de C.\nO Estado p\u00fanico de Cartago foi, ademais, o primeiro en utilizar t\u00edtulos de pagamento, como un antecedente das actuais notas promisorias, feitos de coiro.\nCartago emitiu siclos de prata de 7,20 gramos, e tam\u00e9n divisores de medio siclo e m\u00faltiplos de 1 \u2154, de dous e de tres siclos. En Sicilia, ademais, cu\u00f1\u00e1ronse tam\u00e9n moedas de cinco unidades e na Pen\u00ednsula Ib\u00e9rica ata de doce siclos. Nestas emisi\u00f3ns utilizouse o ouro, a prata, o electro, o bronce e o bill\u00f3n.\nDos tesouros atopados despr\u00e9ndese que a s\u00faa circulaci\u00f3n non foi moi abundante no norte de \u00c1frica e si, por\u00e9n, particularmente, noutros territorios cartaxineses como Sarde\u00f1a ou Sicilia. En concreto en Sarde\u00f1a produc\u00edronse importantes cu\u00f1axes de moeda de bronce durante a primeira guerra p\u00fanica e, novamente, durante a tentativa de recuperar a illa no transcurso da segunda. E en Sicilia p\u00faxose en circulaci\u00f3n unha gran masa de moedas de bronce e de prata, ademais de cantidades m\u00e1is discretas de ouro e de electro, que aparecen sinaladas coas siglas , que aluden ao t\u00edtulo de cuestor.\nUnha tipolox\u00eda caracter\u00edstica das moedas cartaxinesas sicilianas do tempo da primeira guerra p\u00fanica consiste na representaci\u00f3n de Melqart (Hercules) nos anversos e a cabeza dun cabalo nos reversos. M\u00e1is comunmente, aparece unha cabeza feminina identificada como a divindade fenicia Tanit.\nEn Kerkouane cu\u00f1\u00e1ronse moedas de bronce durante a resistencia \u00e1 invasi\u00f3n de R\u00e9gulo, na primeira guerra p\u00fanica, que amosan a Tanit no anverso e un cabalo ao galope no reverso.\nCara ao final da primeira guerra p\u00fanica foron moi numerosas as emisi\u00f3ns en bronce destinadas ao pagamento das tropas que lles fac\u00edan fronte aos mercenarios rebeldes que apoiaban a Roma.\nAn\u00edbal, o poderoso l\u00edder militar e inimigo ac\u00e9rrimo de Roma, marchou durante 15 anos atravesando a Pen\u00ednsula It\u00e1lica loitando contra o ex\u00e9rcito romano e establecendo alianzas coas tribos locais. En Bruttium, ao sur, An\u00edbal cu\u00f1ou pequenas moedas de electro co valor de 3/8 de siclo (arredor de 3 gramos). O dese\u00f1o base\u00e1base no popular cuadrigato romano de prata, con X\u00fapiter no reverso dirixindo un carro e a piques de lanzar un l\u00f3strego, pero cunha imaxe bic\u00e9fala de Tanit substitu\u00edndo o deus Xano no anverso. En Capua, An\u00edbal cu\u00f1ou moedas de prata dun cuarto e de medio siclo, cunha tipolox\u00eda m\u00e1is convencional.\nEntre ambas as guerras, Cartago s\u00f3 emitiu moeda de bronce no norte de \u00c1frica, mentres que membros da familia B\u00e1rcida cu\u00f1aron na Pen\u00ednsula Ib\u00e9rica moedas de ouro e de prata con Melgart nos anversos e un cabalo e unha palmeira nos reversos. As de ouro ti\u00f1an un peso de 7,50 gramos e un valor de 12 siclos de prata (coa equivalencia da \u00e9poca, de 1:11\u2153).\nA expansi\u00f3n cara a Hispania e os saqueos aos romanos favoreceron as cu\u00f1axes en metais preciosos durante a segunda guerra p\u00fanica. Destacan entre estas emisi\u00f3ns d\u00faas moedas de gran tama\u00f1o para a s\u00faa circulaci\u00f3n en Sicilia. A esta \u00e9poca corresponden dous medios siclos que amosan, nun caso, unha cabeza masculina diademada no anverso e un elefante no reverso, e no outro caso unha cabeza coroada no anverso e un cabalo a galope no reverso.\nCara ao fin da guerra ret\u00f3manse as cu\u00f1axes ordinarias de bronce e tam\u00e9n nunha prata moi empobrecida e de bill\u00f3n. No transcurso da guerra, o siclo pasou nas zonas controladas polos B\u00e1rcidas desde os 7,2 ata os 7,0 gramos, o que motivou tam\u00e9n axustes na moeda de bronce, para manter a s\u00faa proporci\u00f3n de valor con respecto \u00e1 de prata.\nEn paralelo a estas emisi\u00f3ns, circularon tam\u00e9n en Cartago moedas numidias, todas elas de bronce."}
{"id": "454342", "revid": "65337", "url": "https://gl.wikipedia.org/wiki?curid=454342", "title": "Moedas cartaxinesas", "text": ""}
{"id": "454343", "revid": "65337", "url": "https://gl.wikipedia.org/wiki?curid=454343", "title": "Moeda p\u00fanica", "text": ""}
{"id": "454344", "revid": "65337", "url": "https://gl.wikipedia.org/wiki?curid=454344", "title": "Moedas p\u00fanicas", "text": ""}
{"id": "454346", "revid": "101134", "url": "https://gl.wikipedia.org/wiki?curid=454346", "title": "D'Angelo Russell", "text": "D'Angelo Dant\u00e9 Russell, nado o 23 de febreiro de 1996 en Louisville, Kentucky, \u00e9 un xogador de baloncesto profesional estadounidense que xoga nos Los Angeles Lakers da National Basketball Association (NBA).\nTraxectoria profesional.\nO 25 de xu\u00f1o de 2015, Russell foi seleccionado na 2\u00aa posici\u00f3n do Draft da NBA de 2015 polos Los Angeles Lakers. Fixo o seu debut na NBA cos Lakers o 28 de outubro de 2015, facendo catro puntos, tres rebotes e d\u00faas asistencias na derrota por 112-111 contra os Minnesota Timberwolves.\nO 22 de xu\u00f1o de 2017, Russell foi traspasado xunto a Timofey Mozgov \u00f3s Brooklyn Nets a cambio de Brook Lopez e os dereitos da 27\u00aa elecci\u00f3n do Draft de 2017, Kyle Kuzma. O 1 de febreiro de 2019 foi seleccionado por primeira vez para xogar o All-Star Game da NBA de 2019, tras substitu\u00edr o mancado Victor Oladipo.\nO 7 de xullo de 2019, Russell foi traspasado xunto a Shabazz Napier e Treveon Graham \u00f3s Golden State Warriors a cambio de Kevin Durant.\nO 6 de febreiro de 2020, Russell foi traspasado xunto a Jacob Evans III e Omari Spellman \u00f3s Minnesota Timberwolves a cambio de Andrew Wiggins e d\u00faas elecci\u00f3ns do Draft."}
{"id": "454347", "revid": "89787", "url": "https://gl.wikipedia.org/wiki?curid=454347", "title": "Myles Turner", "text": "Myles Christian Turner, nado o 24 de marzo de 1996 en Bedford, Texas, \u00e9 un xogador de baloncesto profesional estadounidense que xoga nos Indiana Pacers da National Basketball Association (NBA).\nTraxectoria profesional.\nO 25 de xu\u00f1o de 2015, Turner foi seleccionado na 11\u00aa posici\u00f3n do Draft da NBA de 2015 polos Indiana Pacers. O 13 de xullo de 2015, asinou o seu contrato de rookie cos Pacers. Fixo o seu debut na NBA cos Pacers o 29 de outubro de 2015, facendo 8 puntos e 4 rebotes na derrota de Indiana contra os Memphis Grizzlies."}
{"id": "454348", "revid": "1131", "url": "https://gl.wikipedia.org/wiki?curid=454348", "title": "Izabela Lutoslawska", "text": "Izabela Lutoslawska, nada en Moscova o 27 de marzo de 1889 e finada en Edmonton (Canad\u00e1) en 1972, foi unha escritora e tradutora polaca.\nTraxectoria.\nFoi a segunda filla de Sof\u00eda Casanova e Wincenty Lutos\u0142awski. Pasou tempadas en Galicia, criada coa axuda da amiga da nai, Pepa L\u00f3pez (Pepi\u00f1a).\nComezou a ser co\u00f1ecida polas s\u00faas traduci\u00f3ns do castel\u00e1n ao polaco, como as obras de Victoriano Garc\u00eda Mart\u00ed en 1911 e de Jacinto Benavente en 1925. Escribiu varias novelas onde, segundo Bednarczuk, se ven reflectidas as s\u00faas convicci\u00f3ns cat\u00f3licas e a s\u00faa proximidade con Roman Dmowski e outras figuras do partido nacionalista polaco Narodowa Democracja (Democracia Nacional)."}
{"id": "454350", "revid": "89787", "url": "https://gl.wikipedia.org/wiki?curid=454350", "title": "Jos\u00e9 Company P\u00e9rez", "text": "Jos\u00e9 Company P\u00e9rez, nado en Gand\u00eda, Valencia, o 25 de abril de 1772 e finado en Madrid, o 1 de outubro de 1824, foi un pol\u00edtico valenciano.\nTraxectoria.\nEn 1789 conseguiu o grao de bacharel en Filosof\u00eda pola Universidade de Valencia. Partidario do liberalismo, durante a Guerra de independencia foi secretario de despacho de facenda interino da Xunta Suprema Central entre o 13 de novembro de 1810 e o 14 de xaneiro de 1811.\nFoi cabaleiro pensionado da Orde de Carlos III, na que ingresou o 22 de marzo de 1811."}
{"id": "454352", "revid": "5863", "url": "https://gl.wikipedia.org/wiki?curid=454352", "title": "Rissa", "text": "Rissa \u00e9 un x\u00e9nero de gaivotas (l\u00e1ridos) que comprende d\u00faas especies: \"Rissa brevirostris\", do mar de Behring, e \"Rissa tridactyla\", que \u00e9 o garrucho ou gaivota trid\u00e1ctila, do Atl\u00e1ntico e mares boreais, que se pode ver nas costas de Galicia. O nome do x\u00e9nero \"Rissa\" procede do island\u00e9s \"Rita\", que \u00e9 o nome que se lle d\u00e1 al\u00ed a \"R. tridacytla\".\nDescrici\u00f3n.\nAs d\u00faas especies son fisicamente moi similares. Te\u00f1en unha cabeza e corpo brancos, dorso gris, \u00e1s grises coas puntas negras e peteiro amarelo. Os adultos de \"R. tridactyla\" son algo m\u00e1is grandes (duns 40\u00a0cm de lonxitude e envergadura alar de 90\u2013100\u00a0cm) que os de \"R. brevirostris\" (35\u201340\u00a0cm de lonxitude e unha envergadura alar de 84\u201390\u00a0cm). Outras diferenzas son que \"R. brevirostris\" ten un peteiro m\u00e1is curto, ollos m\u00e1is grandes, cabeza m\u00e1is grande e m\u00e1is arredondada e \u00e1s dun gris m\u00e1is escuro. A\u00ednda que a maior\u00eda das \"R. tridactyla\" te\u00f1en patas negras, algunhas te\u00f1en patas de gris rosado a avermelladas, o que fai que a coloraci\u00f3n sexa unha caracter\u00edstica pouco fiable para distinguila da \"R. brevirostris\" de patas vermellas. \"R. brevirostris\" ten o dedo posterior ben desenvolvido, pero as poboaci\u00f3ns do Pac\u00edfico de \"R. tridactyla\" tam\u00e9n (non as\u00ed as poboaci\u00f3ns europeas), polo que tampouco \u00e9 unha caracter\u00edstica distintiva.\nA diferenza dos polos con manchas doutras especies de gaivotas, os polos de \"Rissa\" te\u00f1en moito penuxe branco, porque te\u00f1en un risco relativamente baixo de sufrir depredaci\u00f3n, xa que os seus ni\u00f1os est\u00e1n en cant\u00eds moi esgrevios e inaccesibles. A diferenza doutros polos de gaivotas que deambulan en canto poden cami\u00f1ar, os de \"Rissa\" permanecen sentados e quietos instintivamente no ni\u00f1o para evitar caer do cantil. Os individuos novos tardan tres anos en chegar \u00e1 madurez. Cando te\u00f1en plumaxe de inverno, ambas as especies do x\u00e9nero te\u00f1en unha mancha gris escura detr\u00e1s do ollo e un colar gris traseiro no pescozo. Os sexos non se distinguen visualmente.\nDistribuci\u00f3n e h\u00e1bitat.\nSon aves que se reproducen nas costas e habitan no Pac\u00edfico Norte, Atl\u00e1ntico Norte e \u00c1rtico. Forman colonias grandes, densas e ruidosas durante o per\u00edodo reprodutor do ver\u00e1n, a mi\u00fado compartindo o h\u00e1bitat con araos. Son as \u00fanicas especies de gaivota que normalmente ani\u00f1an exclusivamente en cant\u00eds, con algunhas excepci\u00f3ns en Inglaterra."}
{"id": "454354", "revid": "89787", "url": "https://gl.wikipedia.org/wiki?curid=454354", "title": "Li\u00f1a Betanzos - Ferrol", "text": "A li\u00f1a Betanzos Infesta-Ferrol, tam\u00e9n co\u00f1ecida como O Ramalillo, \u00e9 unha li\u00f1a de ferrocarril de 42,7\u00a0km de lonxitude que pertence \u00e1 rede ferroviaria espa\u00f1ola. \u00c9 un trazado curto que busca conectar a cidade de Ferrol e toda a s\u00faa \u00e1rea portuaria \u00e1 rede na estaci\u00f3n de Betanzos-Infesta. Segundo a catalogaci\u00f3n do Adif \u00e9 a li\u00f1a 804.\nEntrou en funcionamento o 5 de maio de 1913. Foi constru\u00edda polo propio Estado ao quedar desertas as diferentes subhastas que se celebraron para outorgar a concesi\u00f3n.\nHistoria.\nAntecedentes e construci\u00f3n.\nCoa chegada do ferrocarril \u00e1 Coru\u00f1a desde Lugo en 1875 abriuse a posibilidade de xerar un ramal ata Ferrol. Este acceso ter\u00eda un alto valor estrat\u00e9xico polas instalaci\u00f3ns militares e os estaleiros situados no porto da cidade. En 1877 realizouse unha primeira poxa para outorgar a concesi\u00f3n da li\u00f1a que non atopou adxudicatario. Non correu mellor unha sorte unha segunda poxa celebrada en 1880 ao quedar tam\u00e9n deserta. As empresas ferroviarias privadas non atopaban alicientes ante unha li\u00f1a que a pesar do seu curto percorrido esix\u00eda notables obras de enxe\u00f1eira para a \u00e9poca como t\u00faneles e pontes sobre a r\u00eda. Ante tal situaci\u00f3n, e dado que ao cabo eles eran os m\u00e1is interesados no trazado foi o propio goberno con fondo p\u00fablicos o que decidiu correr coa obra, non sen tentar novas poxas que tam\u00e9n resultaron erradas.\nA construci\u00f3n da li\u00f1a correu a cargo da Primeira divisi\u00f3n de Ferrocarr\u00eds a cuxo mando estaba o enxe\u00f1eiro de cami\u00f1os Felipe Guti\u00e9rrez e prolongouse durante m\u00e1is dunha d\u00e9cada, mostrando as enormes dificultades que ti\u00f1a o Estado para acabar coa obra. O custo final superou os dez mill\u00f3ns de pesetas.\u200b Finalmente, o 5 de maio de 1913, operativa pero inacabada foi aberta ao tr\u00e1fico en v\u00e9speras da botura do acoirazado \"Afonso XIII\" debido \u00e1 presi\u00f3n popular.\nExplotaci\u00f3n e evoluci\u00f3n.\nSe a construci\u00f3n do trazado xerou dificultades, non o foi menos a s\u00faa explotaci\u00f3n xa que o goberno tampouco logrou ceder a mans privadas unha li\u00f1a cuxo custo fora moi elevado. Si se lograron alg\u00fans acordos puntuais cos pechados con Norte que puxo as primeiras locomotoras que percorreron a li\u00f1a, mesmo esta chegou a negociar unha oferta de compra pero as partes non chegaron a ning\u00fan acordo. Desta forma, a li\u00f1a foi explotada principalmente desde a Primeira Divisi\u00f3n T\u00e9cnica e Administrativa de Ferrocarr\u00eds que tivo que incorrer en novos desembolsos para dotarse do material necesario.\nFinalmente, en 1928 e previo paso por MZOV, a li\u00f1a integrouse en Compa\u00f1\u00eda Nacional dos Ferrocarr\u00eds do Oeste, compa\u00f1\u00eda estatal que se creou para vir en auxilio \u00e1s diferentes empresas privadas que xestionaba trazados nesta zona do pa\u00eds sen que iso mellorase sensiblemente a situaci\u00f3n. En 1941, tanto Oeste, como o resto de compa\u00f1\u00edas privadas espa\u00f1olas integr\u00e1ronse en Renfe que xestionou a li\u00f1a ata a s\u00faa divisi\u00f3n entre Renfe Operadora e Adif a finais de 2004.\nCaracter\u00edsticas.\nA li\u00f1a entre Betanzos-Infesta e Ferrol \u00e9 un trazado de 42,8 quil\u00f3metros en ancho ib\u00e9rico (1.668\u00a0mm), sen electrificar e de v\u00eda \u00fanica. Enlaza na estaci\u00f3n de Betanzos-Infesta coa li\u00f1a Le\u00f3n - A Coru\u00f1a.\nConta con Bloqueo de Liberaci\u00f3n Autom\u00e1tica en v\u00eda \u00fanica, con CTC (Control de Tr\u00e1fico Centralizado). A velocidade m\u00e1xima permitida nesta li\u00f1a convencional non supera os 90\u00a0km/h."}
{"id": "454373", "revid": "10599", "url": "https://gl.wikipedia.org/wiki?curid=454373", "title": "Camp de Les Corts", "text": ""}
{"id": "454374", "revid": "22570", "url": "https://gl.wikipedia.org/wiki?curid=454374", "title": "San Mart\u00edn del Tesorillo", "text": "San Mart\u00edn del Tesorillo \u00e9 un municipio andaluz da provincia de C\u00e1diz, pertencente \u00e1 comarca do Campo de Xibraltar. Segregouse do municipio de Jimena de la Frontera o 2 de outubro de 2018.\nTi\u00f1a 2.694 habitantes en 2018.\nHistoria.\nA\u00ednda que San Mart\u00edn del Tesorillo foi declarado colonia agr\u00edcola en 1879, a s\u00faa consolidaci\u00f3n como n\u00facleo poboacional comezou a partir da d\u00e9cada de 1930 tras a s\u00faa divisi\u00f3n en parcelas e a chegada de colonos.\nO reco\u00f1ecemento da autonom\u00eda municipal e o seu termo xurisdicional, de 4.857 hect\u00e1reas, foi aprobado por Decreto da Xunta de Andaluc\u00eda o 24 de abril de 1999 baixo a figura de Entidade local aut\u00f3noma. Desde 1999 o seu Concello tivo unha serie de competencias propias e outras delegadas polo concello de Jimena de la Frontera e dereitos sobre as rendas e d\u00e9bedas xeradas no seu termo xurisdicional.\nEn 2018 aprobouse o expediente de segregaci\u00f3n da localidade do concello de Jimena de la Frontera e desde o 3 de outubro dese ano \u00e9 xa oficialmente un novo municipio."}
{"id": "454375", "revid": "56817", "url": "https://gl.wikipedia.org/wiki?curid=454375", "title": "Valdebebas", "text": "Valdebebas \u00e9 un desenvolvemento urban\u00edstico da cidade de Madrid, situado entre os barrios de Tim\u00f3n (Barajas) e Valdefuentes (Hortaleza).\nEst\u00e1 situado ao norte do Campo de las Naciones e ao leste de Sanchinarro, ocupando parte dos distritos madrile\u00f1os de Barajas e Hortaleza. O seu territorio est\u00e1 delimitado ao leste pola autoestrada de peaxe M-12, ao norte pola autoestrada de peaxe Radial 2, ao oeste pola M-40 e ao sur coa autoestrada M-11.\nDesde finais de 2013 o barrio est\u00e1 habitado. Os parques infant\u00eds est\u00e1n habilitados ao p\u00fablico desde setembro de 2014 e os primeiros negocios da zona empezaron a funcionar ese mesmo mes.\nNo seu \u00e1mbito, at\u00f3pase o parque forestal de Valdebebas, aberto desde marzo de 2015 co nome de Parque Felipe VI, dunha extensi\u00f3n similar \u00e1 Dehesa de la Villa, tras m\u00e1is de catro anos de plantaci\u00f3ns. Concibido como un bosque, reproduce os ecosistemas m\u00e1is representativos do centro da Pen\u00ednsula Ib\u00e9rica e constit\u00fae un novo pulm\u00f3n verde da cidade.\nEn Valdebebas atoparanse tam\u00e9n a ampliaci\u00f3n de Ifema, o proxecto da nova Cidade da Xustiza da Comunidade de Madrid, cuxo concurso de adxudicaci\u00f3n est\u00e1 en marcha con previsi\u00f3n de inicio de obras en 2015, as\u00ed como a Ciudad Real Madrid, as instalaci\u00f3ns deportivas do Real Madrid Club de F\u00fatbol."}
{"id": "454377", "revid": "132357", "url": "https://gl.wikipedia.org/wiki?curid=454377", "title": "Ciudad Real Madrid", "text": "A Ciudad Real Madrid, co\u00f1ecida tam\u00e9n como \"Cidade Deportiva\" en referencia \u00e1s antigas instalaci\u00f3ns deportivas do club, \u00e9 un conxunto de instalaci\u00f3ns deportivas propiedade do Real Madrid Club de F\u00fatbol que se atopa no desenvolvemento urban\u00edstico de Valdebebas, barrio de Valdefuentes, na cidade de Madrid (Espa\u00f1a), entre o recinto feiral Ifema e o Aeroporto de Madrid-Barajas.\nHistoria.\nFoi inaugurado o 30 de setembro de 2005, cunha superficie de 1.200.000 m\u00b2, dos que ata o momento desenvolv\u00e9ronse uns 300.000 m\u00b2, a cuarta parte do mesmo. A primeira fase da construci\u00f3n, cun custo de 70 mill\u00f3ns de euros inclu\u00edu as instalaci\u00f3ns m\u00e9dicas e de adestramento para o primeiro equipo e as secci\u00f3ns da canteira, as\u00ed como 12 campos de xogo, inclu\u00edndo o Estadio Alfredo di St\u00e9fano onde xoga o equipo filial, o Real Madrid Castilla.\nAs obras da III fase de construci\u00f3n consist\u00edan en doce residencias e infraestruturas dedicadas \u00e1 devandita habitabilidade como comedores, salas de estudo e convivencia dedicadas aos canteir\u00e1ns e integrantes do primeiro persoal para unha mellora das concentraci\u00f3ns e sesi\u00f3ns preparatorias, as\u00ed como estancias para os medios de comunicaci\u00f3n e distinto equipo t\u00e9cnico culminadas cun pequeno espazo hostaleiro. Estas foron retomadas en xullo de 2012\u200b tras estar paralizadas por falta de permisos, e foron presentadas oficialmente o 5 de novembro do mesmo ano nun acto nas instalaci\u00f3ns xunto \u00e1 alcaldesa de Madrid Ana Botella e o presidente da Comunidade. A s\u00faa apertura produciuse en xaneiro de 2014, sendo presentada o d\u00eda 10.\nTras a mesma est\u00e1 prevista outra ampliaci\u00f3n coa apertura dun parque tem\u00e1tico e un museo do club ao redor das parcelas deportivas da Ciudad Real Madrid, pertencentes \u00e1 IV e \u00faltima fase de construci\u00f3n do complexo.\nInstalaci\u00f3ns.\nEstadio Alfredo Di St\u00e9fano.\nO Estadio Alfredo Di St\u00e9fano \u00e9 o campo onde xoga como local o primeiro equipo filial do club, o Real Madrid Castilla Club de F\u00fatbol desde a segunda metade da tempada 2005-06. Unha vez finalizada a IV fase de construci\u00f3n, e \u00faltima, prevese que o estadio amplie a s\u00faa capacidade actual ata os 25\u00a0000 espectadores. A calefacci\u00f3n propia, coa que o recinto pode ser tam\u00e9n utilizado se fose conveniente como zona de adestramento do club e a cuberta movible do lateral son algunhas das m\u00e1is novas t\u00e9cnicas de que disp\u00f3n o estadio, para favorecer tanto ao club como aos medios informativos e os afeccionados.\nO estadio foi inaugurado cun encontro entre o primeiro equipo, o Real Madrid Club de F\u00fatbol e o Stade de Reims, en honra \u00e1 final da primeira Copa de Europa, m\u00e1xima competici\u00f3n de clubs europeos, que foi ga\u00f1ada polo equipo branco por 4-3. Antes de devandito encontro xogouse un partido que enfrontou ao equipo de veteranos do club contra un combinado de veteranos da selecci\u00f3n espa\u00f1ola, que precedeu ao acto de presentaci\u00f3n e homenaxe ao presidente de honra Alfredo Di St\u00e9fano, emblem\u00e1tico xogador do club do que toma o seu nome.\nUnha estatua de bronce do citado exfutbolista preside o acceso ao estadio, representando unha das s\u00faas m\u00e1is co\u00f1ecidas estampas ao celebrar un gol nas semifinais da Copa de Europa de 1957-58 fronte ao Budapesti Vasas Sport Club no que anotou un hat-trick, na que ser\u00eda a terceira Copa de Europa consecutiva do club.\nCampos de adestramento.\nO complexo pos\u00fae numerosos campos de adestramento, dos cales, sete est\u00e1n destinados \u00e1s categor\u00edas inferiores do club, onde o Real Madrid Castilla, o Real Madrid C e o Real Madrid Xuvenil A, os primeiros equipos filiais do club, gozan dos campos de herba natural do complexo para unhas mellores condici\u00f3ns de adestramento, que se completan con outros dous terreos de herba artificial e dous campos de f\u00fatbol 7, todos eles coas s\u00faas propias bancadas para afeccionados.\nAnexos a estes terreos at\u00f3pase a zona de adestramento do primeiro equipo. Esta comprende tres campos propios de adestramento de c\u00e9spede natural que se completan cun campo-gaiola, un campo para os porteiros e outro de area, nunha zona de adestramento t\u00e9cnico m\u00e1is espec\u00edfico, e un circu\u00edto interior de carreira continua duns 6\u00a0400 metros lineais.\nM\u00f3dulos.\nOs complexos deportivos de adestramento at\u00f3panse ao redor do coraz\u00f3n do complexo, como son os edificios divididos en distintos m\u00f3dulos para cubrir as distintas necesidades do mesmo. O m\u00f3dulo B-1 \u00e9 o m\u00e1is illado do complexo ao non posu\u00edr comunicaci\u00f3n interior co resto do edificio, e est\u00e1 reservado para as persoas alleas ao club como os equipos visitantes e equipos arbitrais que contan cos seus propios vestiarios e zonas de preparaci\u00f3n cos distintos requisitos necesarios. A partir do mesmo, o edificio \u00e9 destinado exclusivamente ao club e os seus integrantes.\nEstes at\u00f3panse nunha disposici\u00f3n lonxitudinal que ir\u00e1 percorrendo os distintos m\u00f3dulos desde os equipos benxam\u00edns, os m\u00e1is pequenos dentro da disciplina do club, ata as instalaci\u00f3ns do primeiro equipo, nun percorrido que asemella o ascenso dos xogadores polas distintas categor\u00edas do Real Madrid.\nIniciado no m\u00f3dulo B-2, pertencente aos equipos benxam\u00edns, alev\u00edns, infant\u00eds e cadetes, ch\u00e9gase ao m\u00f3dulo B-3 reservado para os tres equipos xuven\u00eds, e os dous equipos filiais, o Real Madrid C e o Real Madrid Castilla, que finalmente desencadear\u00e1n na zona do primeiro equipo, co\u00f1ecida como a \"Cabeza da \"T\"\", pola s\u00faa planta arquitect\u00f3nica.\nEsta \u00e9 a zona m\u00e1is exclusiva do complexo, e est\u00e1 conformada por tres m\u00f3dulos, C-1, C-2 e C-3, destinados \u00e1 disciplina do primeiro equipo, con comunicaci\u00f3n directa aos seus campos de adestramento.\nO complexo de edificios conta ademais dos citados vestiarios (con zona seca e h\u00famida), con ximnasios, aulas, salas de conferencias e despachos, zonas de hidroterapia e centro m\u00e9dico, salas de prensa, sets de televisi\u00f3n e utilidades para prensa, cafeter\u00edas, comedores e terrazas, zonas de lox\u00edstica, almac\u00e9ns para utilleros e unha \u00e1rea de despachos e oficinas para os responsables das categor\u00edas inferiores do club, as\u00ed como o edificio de instalaci\u00f3ns que controla a totalidade da produci\u00f3n de enerx\u00eda, auga, telecomunicaci\u00f3ns ou climatizaci\u00f3n, conformando un espazo de ao redor de 24\u00a0000 m\u00b2.\nInstalaci\u00f3ns para a secci\u00f3n de baloncesto.\nA secci\u00f3n de baloncesto viu como a mediados da tempada 2015-16 facilit\u00e1banselle tam\u00e9n as s\u00faas propias instalaci\u00f3ns deportivas dentro da Cidade Deportiva de Valdebebas. Un novo pavill\u00f3n de adestramentos constru\u00eduse con catro pistas utilizables \u00e1 vez, unha para o primeiro persoal e o resto para os equipos de canteira: o filial EBA, o j\u00fanior, os dous cadetes e os dous infant\u00eds, as\u00ed como o equipo alev\u00edn. Outra das funci\u00f3ns \u00e9 que sirva ademais como palacio de congresos do club para celebrar futuros actos compromisarios.\nPavill\u00f3n.\nAta ent\u00f3n a secci\u00f3n realizaba os seus adestramentos no polideportivo da Cidade do f\u00fatbol de Las Rozas \u2014desde que se demoleu o pavill\u00f3n Raimundo Saporta situado na antiga Cidade Deportiva\u2014 e, desde 2009, no Valle de las Ca\u00f1as, onde si logrou converter a instalaci\u00f3n en centro de adestramento para todas as categor\u00edas, pero sen residencia. Do mesmo xeito, tam\u00e9n se sit\u00faan as oficinas do baloncesto, ata agora localizadas no Estadio Santiago Bernab\u00e9u. \u00c1 espera queda a construci\u00f3n do Pavill\u00f3n onde o primeiro equipo xogue os seus encontros.\nMedios de comunicaci\u00f3n.\nNa Ciudad Real Madrid at\u00f3panse os estudos de Real Madrid TV e Real Madrid Radio encargados de cubrir e difundir a informaci\u00f3n tanto do club como das s\u00faas diferentes secci\u00f3ns deportivas.\nAparcadoiros.\nO complexo conta con distintos aparcadoiros tanto para os empregados e xogadores do club como para os afeccionados e visitantes. Este \u00faltimo conta cunha capacidade para m\u00e1is de 300 veh\u00edculos. O segundo \u00e9 de uso exclusivo para os integrantes do primeiro persoal, e at\u00f3pase anexo \u00e1 zona do complexo reservada para estes. As\u00ed mesmo, os equipos e afeccionados rivais contan cun aparcadoiro propio con capacidade para ata 10 autobuses con accesos restrinxidos \u00e1 s\u00faa propia zona da bancada do Estadio Alfredo Di St\u00e9fano, onde contan tam\u00e9n coa s\u00faa propia zona de aseos e restauraci\u00f3n.\nEn total, un espazo reservado a m\u00e1is de 800 veh\u00edculos e zona exclusiva de autobuses.\nSostibilidade.\nO complexo, seguindo a li\u00f1a da conservaci\u00f3n enerx\u00e9tica e do medio ambiente, pos\u00fae un sistema de abastecemento propio tanto de luz como de auga. Unhas placas solares recollen, almacenan e distrib\u00faen a enerx\u00eda necesaria para a iluminaci\u00f3n do complexo, mentres que un sistema de depuraci\u00f3n de cinco alxibes con capacidade para 1.200.000 litros, recolle a auga necesaria para as distintas necesidades acheg\u00e1ndolle ao club un aforro enerx\u00e9tico superior ao 60% que contin\u00faa coa li\u00f1a do club de implicaci\u00f3n coas circunstancias sociais m\u00e1is al\u00f3 do deporte, un reco\u00f1ecemento de axuda ao desenvolvemento sustentable e en favor do medio ambiente representado a trav\u00e9s da s\u00faa principal asociaci\u00f3n en temas sociais e culturais, a Fundaci\u00f3n Real Madrid, as\u00ed como de axudas ao discapacitado, atop\u00e1ndose todas as instalaci\u00f3ns provistas de axudas \u00e1s persoas de mobilidade reducida contando coas s\u00faas propias zonas privilexiadas no recinto."}
{"id": "454378", "revid": "101134", "url": "https://gl.wikipedia.org/wiki?curid=454378", "title": "Kevin Knox", "text": "Kevin DeVon Knox II, nado o 11 de agosto de 1999 en Phoenix, Arizona, \u00e9 un xogador profesional estadounidense de baloncesto que xoga nos Portland Trail Blazers da National Basketball Association (NBA). Con 2,01 metros de estatura xoga na posici\u00f3n de ala.\nTraxectoria profesional.\nKnox foi elixido na 9\u00aa posici\u00f3n do Draft da NBA de 2018 polos New York Knicks. O 5 de xullo de 2018, asinou o seu contrato de rookie cos Knicks.\nO 13 de xaneiro de 2022, Knox foi traspasado xunto a unha elecci\u00f3n protexida da primeira rolda do Draft \u00f3s Atlanta Hawks, a cambio de Cam Reddish, Solomon Hill e unha elecci\u00f3n da segunda rolda do Draft de 2025.\nO 1 de agosto de 2022, Knox asinou cos Detroit Pistons.\nO 9 de febreiro de 2023, os Pistons traspasaron a Knox \u00f3s Portland Trail Blazers nun traspaso entre catro equipos no que tam\u00e9n participaron os Atlanta Hawks e os Golden State Warriors."}
{"id": "454379", "revid": "4950", "url": "https://gl.wikipedia.org/wiki?curid=454379", "title": "Partido xudicial de Vilagarc\u00eda de Arousa", "text": "O Partido xudicial de Vilagarc\u00eda de Arousa \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 2 da provincia de Pontevedra.\nComprende os concellos de Catoira, Vilagarc\u00eda de Arousa, Vilanova de Arousa e A Illa de Arousa. A cabeza de partido, e por tanto sede das instituci\u00f3ns xudiciais, \u00e9 Vilagarc\u00eda de Arousa. A direcci\u00f3n do partido sit\u00faase na Avenida da Mari\u00f1a da localidade. Vilagarc\u00eda de Arousa conta con tres Xulgados de Primeira Instancia e Instruci\u00f3n."}
{"id": "454381", "revid": "1131", "url": "https://gl.wikipedia.org/wiki?curid=454381", "title": "Bichic\u00e1n", "text": ""}
{"id": "454382", "revid": "98629", "url": "https://gl.wikipedia.org/wiki?curid=454382", "title": "All the Money in the World", "text": "All the Money in the World \u00e9 un filme brit\u00e1nico-estadounidense de 2017 dirixido por Ridley Scott e escrito por David Scarpa. Bas\u00e9ase no libro de John Pearson \"Painfully Rich: The Outrageous Fortunes and Misfortunes of the Heirs of J. Paul Getty\". Est\u00e1 protagonizado por Michelle Williams, Christopher Plummer, Mark Wahlberg e Romain Duris. O filme conta a historia de J. Paul Getty e o seu rexeitamento a pagar o rescate do secuestro do seu neto a mans dun grupo de mafiosos de 'Ndrangheta, que retiveron \u00f3 seu neto John Paul Getty III en 1973."}
{"id": "454383", "revid": "23204", "url": "https://gl.wikipedia.org/wiki?curid=454383", "title": "Sarcophilus", "text": "Sarcophilus \u00e9 un x\u00e9nero de marsupiais carn\u00edvoros dasi\u00faridos do que existe unha \u00fanica especie actual, o dia\u00f1o de Tasmania e outras extinguidas co\u00f1ecidas por f\u00f3siles.\nHai catro especies de \"Sarcophilus\". \"S. laniarius\" e \"S. moornaensis\" co\u00f1\u00e9cense por f\u00f3siles que datan do Plistoceno. \"S. laniarius\" era m\u00e1is grande que a especie supervivente actual \"S. harrisii\" (dia\u00f1o de Tasmania), e pesaba ata 10\u00a0kg m\u00e1is ca el. As relaci\u00f3ns entre as catro especies non est\u00e1n claras; a\u00ednda que alg\u00fans autores propuxeron que \"S. harrisii\" pode ser unha versi\u00f3n da illa de Tasmania con ananismo insular do \"S. laniarius\" da Australia continental, outros argumentan que \u00e9 unha especie completamente dierente e que os dous puideron coexistir durante o Plistoceno. Outra especie extinta \u00e9 \"S. prior\".\nO nome do x\u00e9nero derivouse do grego e significa 'amante da carne', por ser un voraz carn\u00edvoro."}
{"id": "454385", "revid": "6364809", "url": "https://gl.wikipedia.org/wiki?curid=454385", "title": "Electroforese en xel bidimensional", "text": "A electroforese en xel bidimensional, abreviada como electroforese 2-D ou, en ingl\u00e9s 2-DE, \u00e9 unha forma de electroforese en xel utilizada normalmente para analizar prote\u00ednas. As mesturas de prote\u00ednas son separadas aproveitando d\u00faas das s\u00faas propiedades en xeles bidimensionais (2D). Esta t\u00e9cnica foi introducida independentemente por O'Farrell e Klose en 1975.\nBase para a separaci\u00f3n.\nA electroforese 2-D empeza cunha electroforese na primeira dimensi\u00f3n e despois separa as mol\u00e9culas perpendicularmente desde esa primeira para crear un electroferograma na segunda dimensi\u00f3n. Na electroforese na primeira dimensi\u00f3n as mol\u00e9culas sep\u00e1ranse linearmente segundo o seu punto isoel\u00e9ctrico. Na segunda dimensi\u00f3n as mol\u00e9culas son separadas nun \u00e1ngulo de 90 graos desde o primeiro electroferograma segundo a s\u00faa masa molecular. Como \u00e9 improbable que d\u00faas mol\u00e9culas sexan similares en d\u00faas propiedades distintas, as mol\u00e9culas son separadas con maior efectividade na electroforese 2-D que na 1-D.\nAs d\u00faas dimensi\u00f3ns nas que se separan as prote\u00ednas usando esta t\u00e9cnica poden ser o seu punto isoel\u00e9ctrico, masa do complexo proteico en estado nativo, ou a masa da prote\u00edna.\nA separaci\u00f3n das prote\u00ednas por punto isoel\u00e9ctrico denom\u00ednase isoelectroenfoque (IEF). Desta maneira, apl\u00edcase un gradiente de pH a un xel e un potencial el\u00e9ctrico a trav\u00e9s do xel, facendo un dos extremos m\u00e1is positivo que o outro. A todos os valores de pH distintos dos seus puntos isoel\u00e9ctricos, as prote\u00ednas estar\u00e1n cargadas. Se est\u00e1n cargadas positivamente, ser\u00e1n puladas cara o extremo m\u00e1is negativo do xel e se est\u00e1n cargadas negativamente ser\u00e1n puladas cara ao extremo m\u00e1is positivo. As prote\u00ednas aplicaads na primeira dimensi\u00f3n m\u00f3vense ao longo do xel e acum\u00falanse nos seus puntos isoel\u00e9ctricos; \u00e9 dicir, o punto ao cal a carga global da prote\u00edna \u00e9 0 (carga neutra).\nPara a an\u00e1lise do funcionamento das prote\u00ednas nunha c\u00e9lula, o co\u00f1ecemento da cooperaci\u00f3n entre elas \u00e9 esencial. A maior\u00eda das prote\u00ednas act\u00faan xuntas en complexos para seren completamente funcionais. A an\u00e1lise desta organizaci\u00f3n suborganular da c\u00e9lula require o uso de t\u00e9cnicas que conserven o estado nativo dos complexos proteicos. Na electroforese en xel de poliacrilamida nativa (PAGE nativa), as prote\u00ednas permanecen nos seus estados nativos e sep\u00e1ranse no seu campo el\u00e9ctrico segundo a s\u00faa masa e a masa dos seus complexos, respectivamente. Para obter unha separaci\u00f3n por tama\u00f1o e non por carga neta, como na IEF, transf\u00edrese unha carga adicional \u00e1s prote\u00ednas utilizando Azul Brillante Coomassie ou dodecilsulfato de litio. Despois de completar a primeira dimensi\u00f3n, os complexos son destru\u00eddos ao aplicar unha SDS-PAGE desnaturalizante na segunda dimensi\u00f3n, onde as prote\u00ednas de ditos complexos son separadas pola s\u00faa masa.\nAntes de separar as prote\u00ednas pola masa, son tratadas con dodecil sulfato de sodio (SDS) xunto con outros reactivos (SDS-PAGE en 1-D). Isto desnaturaliza as prote\u00ednas (\u00e9 dicir, despr\u00e9ganse formando unha mol\u00e9cula longa e recta) e \u00fanense a certo n\u00famero de mol\u00e9culas de SDS de forma aproximadamente proporcional \u00e1 lonxitude da prote\u00edna. Como a lonxitude dunha prote\u00edna (cando se despregou) \u00e9 aproximadamente proporcional \u00e1 s\u00faa masa, isto equivale a dicir que se une a un n\u00famero de mol\u00e9culas de SDS aproximadamente proporcional \u00e1 masa da prote\u00edna. Como as mol\u00e9culas de SDS est\u00e1n cargadas negativamente, o resultado disto \u00e9 que as prote\u00ednas ter\u00e1n todas case a mesma raz\u00f3n masa-carga. Ademais, as prote\u00ednas non migran cando non te\u00f1en carga (un resultado do paso do electroenfoque), polo que a cobertura da prote\u00edna con SDS (cargado negativamente) permite a migraci\u00f3n das prote\u00ednas na segunda dimensi\u00f3n (SDS-PAGE, non \u00e9 compatible para o uso na primeira dimensi\u00f3n, xa que est\u00e1 cargado e hai que usar un deterxente non i\u00f3nico ou zwitteri\u00f3nico).\nNa segunda dimensi\u00f3n, apl\u00edcase outra vez un potencial el\u00e9ctrico, pero nun \u00e1ngulo de 90 graos desde o primeiro campo. As prote\u00ednas ser\u00e1n atra\u00eddas ao lado m\u00e1is positivo do xel (porque o SDS est\u00e1 cargado negativamente) proporcionalmente \u00e1s s\u00faas \nraz\u00f3ns masa-carga. Como xa se explicou, esta raz\u00f3n ser\u00e1 case igual para todas as prote\u00ednas. O avance das prote\u00ednas \u00e9 retardado por causa das forzas de fricci\u00f3n. O xel, por tanto, act\u00faa como un baruto molecular cando se aplica a corrente, separando a prote\u00edna base\u00e1ndose no seu peso molecular e as prote\u00ednas m\u00e1is grandes ser\u00e1n retidas m\u00e1is arriba no xel e as prote\u00ednas m\u00e1is pequenas, que poden pasar a trav\u00e9s do baruto, chegan a rexi\u00f3ns m\u00e1is baixas do xel.\nDetecci\u00f3n de prote\u00ednas.\nO resultado disto \u00e9 un xel con prote\u00ednas espalladas pola s\u00faa superficie. Estas prote\u00ednas poden detectarse por diversos medios, pero o que m\u00e1is se usa \u00e9 a tinguidura con prata ou Azul Brillante Coomassie. No primeiro caso, apl\u00edcase o xel un coloide de prata. A prata \u00fanese aos residuos ciste\u00edna da prote\u00edna. A prata escur\u00e9cese ao expo\u00f1ela a luz ultravioleta. A cantidade de prata pode relacionarse co escuro que se presente o xel e, por tanto, a cantidade de prote\u00edna que hai nunha determinada localizaci\u00f3n do xel. Esta medida pode dar s\u00f3 cantidades aproximadas, pero \u00e9 adecuada para a maior\u00eda dos prop\u00f3sitos. A tinguidura de prata \u00e9 100 veces m\u00e1is sensible que a de Azul Brillante Coomassie cun rango de linearidade 40 veces maior.\nOutras mol\u00e9culas distintas das prote\u00ednas poden tam\u00e9n separarse por electroforese 2D. En ensaios de superenrolamento, o ADN enrolado \u00e9 separado na primeira dimensi\u00f3n e desnaturalizado por medio dun intercalador do ADN (como o bromuro de etidio ou a menos carcin\u00f3xena cloroquina) na segunda dimensi\u00f3n. Isto \u00e9 comparable \u00e1 combinaci\u00f3n de PAGE nativa/SDS-PAGE na separaci\u00f3n de prote\u00ednas.\nT\u00e9cnicas com\u00fans.\nIPG-DALT.\nUnha t\u00e9cnica com\u00fan \u00e9 usar un gradiente de pH inmobilizado (IPG) na primeira dimensi\u00f3n. Esta t\u00e9cnica denom\u00ednase IPG-DALT. A mostra sep\u00e1rase primeiro no xel de IPG (que se pode obter comercialmente) e despois o xel c\u00f3rtase en l\u00e1minas para cada mostra, que \u00e9 despois equilibrada en SDS-mercaptoetanol e aplicada a un xel de SDS-PAGE para a resoluci\u00f3n na segunda dimensi\u00f3n. Tipicamente, a IPG-DALT non se usa para a cuantificaci\u00f3n de prote\u00ednas debido \u00e1 perda de compo\u00f1entes de baixo peso molecular durante a transferencia ao xel de SDS-PAGE.\nIEF SDS-PAGE.\nTr\u00e1tase duunha SDS-PAGE con isoelectroenfoque.\nSoftware para a an\u00e1lise de xeles 2D.\nEn prote\u00f3mica cuantitativa, estas ferramentas analizan primariamente biomarcadores para cuantificar prote\u00ednas individuais e mostran a separaci\u00f3n entre unha ou m\u00e1is \"manchas \" de prote\u00ednas nunha imaxe escaneada dun xel bidimensional. Adicionalmente, estas ferramentas establecen as correspondencias entre manchas de xeles de mostras similares para po\u00f1er en evidencia, por exemplo, as diferenzas prote\u00f3micas entre os estadios iniciais e avanzados dunha enfermidade. Entre os paquetes de software est\u00e1n Delta2D, ImageMaster, Melanie, PDQuest, SameSpots e REDFIN, entre outros. A\u00ednda que esta tecnolox\u00eda se utiliza amplamente, a s\u00faa intelixencia non foi perfeccionada. Por exemplo, a\u00ednda que PDQuest e SameSpots tenden a concordar na cuantificaci\u00f3n e an\u00e1lise de manchas de prote\u00ednas ben definidas e ben separadas, dan lugar a diferentes resultados e tendencias de an\u00e1lise cando as manchas son menos definidas e menos separadas.\nOs retos aos que se enfronta a an\u00e1lise baseada en software son a presenza de manchas incompletamente separadas (solapantes), \u00e9 dicir, menos definidas ou separadas, as manchas d\u00e9biles/ru\u00eddo (por exemplo, as \"manchas fantasma\"), as diferenzas \u00e1 hora de \"correr\" diferentes xeles (por exemplo, a prote\u00edna migra a diferentes posici\u00f3ns en diferentes xeles), as manchas sen correspondencia/indetectadas, que conducen a valores perdidos, as manchas sen correspondencia con outras, os erros na cuantificaci\u00f3n (varias manchas distintas poden ser detectadas erradamente polo software como unha mancha \u00fanica, ou ben partes dunha mancha poden ser exclu\u00eddas da cuantificaci\u00f3n), e as diferenzas en algoritmos de software e, por tanto, nas tendencias de an\u00e1lise.\nPoden utilizarse listas de \"picking\" xeradas para a dixesti\u00f3n en xel automatizada de manchas de prote\u00ednas e a subseguinte identificaci\u00f3n das prote\u00ednas por espectrometr\u00eda de masas.\nPara un resumo dos enfoques actuais da an\u00e1lise por software de imaxes de electroforese en xel bidimensional ver ou ."}
{"id": "454386", "revid": "27155", "url": "https://gl.wikipedia.org/wiki?curid=454386", "title": "Electroforese bidimensional", "text": ""}
{"id": "454387", "revid": "27155", "url": "https://gl.wikipedia.org/wiki?curid=454387", "title": "Electroforese 2-D", "text": ""}
{"id": "454388", "revid": "27155", "url": "https://gl.wikipedia.org/wiki?curid=454388", "title": "2-DE", "text": ""}
{"id": "454389", "revid": "63181", "url": "https://gl.wikipedia.org/wiki?curid=454389", "title": "Ilomantsi", "text": "Ilomantsi (carelio \"Il'man\u010di\" ou \"Iloman\u010d\u010di\"; sueco \"Ilomants\") \u00e9 un municipio de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 4\u00a0970\u00a0habitantes. A superficie do termo municipal \u00e9 de 3\u00a0172,69\u00a0km2, dos cales 409,21\u00a0km2 son auga. O concello ten unha densidade de poboaci\u00f3n de 1,80\u00a0hab./km\u00b2.\nLimita cos concellos de Joensuu e Lieksa, ambos na s\u00faa mesma rexi\u00f3n. O leste do concello fai fronteira con Rusia.\nO concello \u00e9 uniling\u00fce en fin\u00e9s."}
{"id": "454394", "revid": "47401", "url": "https://gl.wikipedia.org/wiki?curid=454394", "title": "Jes\u00fas Bienvenido Cu\u00f1arro", "text": "Jes\u00fas Bienvenido Cu\u00f1arro, finado na Coru\u00f1a o 2 de xu\u00f1o de 1955, foi un m\u00e9dico e practicante galego.\nTraxectoria.\nCriado na Inclusa de Santiago de Compostela. Traballou como forxador e ferrador nun rexemento militar. Obtivo o t\u00edtulo de practicante sanitario. Trasladouse \u00e1 Coru\u00f1a onde foi nomeado practicante da Asociaci\u00f3n da Prensa e foi elixido presidente do Colexio de Practicantes de Medicina e Cirurx\u00eda en xu\u00f1o de 1927. Conseguiu a licenciatura en Medicina e Cirurx\u00eda en 1931, e foi nomeado m\u00e9dico honorario da Casa de Misericordia da Coru\u00f1a pola Deputaci\u00f3n Provincial. Foi elixido vogal do Comit\u00e9 executivo da Agrupaci\u00f3n Socialista da Coru\u00f1a na asemblea do 9 de setembro de 1932 e o 11 de xaneiro do ano seguinte pasou a ser vicepresidente. En 1933 tam\u00e9n foi vicepresidente da Reuni\u00f3n Recreativa e Instructiva de Artesanos. En xu\u00f1o de 1934 foi nomeado m\u00e9dico da Asociaci\u00f3n da Prensa. Nese ano publicou un estudo sobre un cancro de pulm\u00f3n na revista \"Mundo M\u00e9dico\". Foi xefe de sala de Medicina xeral no Hospital Municipal ata a s\u00faa morte.\nVida persoal.\nCasou con Carmen G\u00f3mez Rodr\u00edguez e foi pai de Am\u00e9rica Cu\u00f1arro G\u00f3mez."}
{"id": "454395", "revid": "98629", "url": "https://gl.wikipedia.org/wiki?curid=454395", "title": "Horses", "text": "Horses \u00e9 o nome do primeiro \u00e1lbum da m\u00fasica e poeta Patti Smith, un dos m\u00e1is reco\u00f1ecidos dentro da escena punk de Nova York, editado o 10 de novembro de 1975 polo selo discogr\u00e1fico Arista Records. A pesar de carecer dun sinxelo popular para promocionar o traballo e de non ser emitido polas radios, o \u00e1lbum experimentou un modesto \u00e9xito comercial, chegando ao n\u00famero 47 da lista estadounidense \"Billboard 200\".\nDende o seu lanzamento o disco foi visto polos cr\u00edticos como un dos m\u00e1is importantes e influentes \u00e1lbums xa non s\u00f3 da historia do punk rock, sen\u00f3n tam\u00e9n da do rock and roll. \"Horses\" foi citado tam\u00e9n como unha influencia clave por un bo n\u00famero de artistas de post-punk e de rock alternativo, como Siouxsie and the Banshees, R.E.M., The Smiths, PJ Harvey e Hole.\nEn 2003 a revista estadounidense Rolling Stone colocouno no posto 44 da s\u00faa lista dos 500 mellores \u00e1lbums de t\u00f3dolos tempos, e no 2013 no d\u00e9cimo dos 100 mellores \u00e1lbums debut.\nPortada.\nA fotograf\u00eda da portada do \u00e1lbum foi realizada por Robert Mapplethorpe, un bo amigo de Smith, usando luz natural. O tri\u00e1ngulo de luz na parede foi produto da luz ao solpor. A compa\u00f1\u00eda discogr\u00e1fica quixo facer varios retoques, inclu\u00edndo quitar a pelusa do bigote de Smith, ao que ela mesma se negou."}
{"id": "454397", "revid": "27155", "url": "https://gl.wikipedia.org/wiki?curid=454397", "title": "Electroforese 2D", "text": ""}
{"id": "454398", "revid": "839", "url": "https://gl.wikipedia.org/wiki?curid=454398", "title": "Caz\u00f3n branco", "text": "O caz\u00f3n branco (Mustelus asterias) \u00e9 un tibur\u00f3n da familia Triakidae, que habita nas plataformas continentais do Atl\u00e1ntico nororiental entre as latitudes 61\u00ba N e 16\u00ba N, desde a superficie at\u00e9 os 350\u00a0m de profundidade. Alcanza unha lonxitude m\u00e1xima de 1,4\u00a0m."}
{"id": "454399", "revid": "27249", "url": "https://gl.wikipedia.org/wiki?curid=454399", "title": "Mustelus asterias", "text": ""}
{"id": "454400", "revid": "56817", "url": "https://gl.wikipedia.org/wiki?curid=454400", "title": "Mustelus", "text": "Mustelus \u00e9 un x\u00e9nero de elasmobranquios carcarriniformes da familia Triakidae.\nEspecies.\nReco\u00f1\u00e9cense as seguintes especies:"}
{"id": "454401", "revid": "89787", "url": "https://gl.wikipedia.org/wiki?curid=454401", "title": "Ha*Ash", "text": "Ha*Ash \u00e9 un d\u00fao musical estadounidense composto polas irm\u00e1s Ashley Grace (nada o 23 de xaneiro de 1987) e Hanna Nicole (nada o 21 de xu\u00f1o de 1985)."}
{"id": "454407", "revid": "1131", "url": "https://gl.wikipedia.org/wiki?curid=454407", "title": "Montelora", "text": ""}
{"id": "454408", "revid": "1131", "url": "https://gl.wikipedia.org/wiki?curid=454408", "title": "Monteluz", "text": ""}
{"id": "454409", "revid": "1131", "url": "https://gl.wikipedia.org/wiki?curid=454409", "title": "Montemar", "text": ""}
{"id": "454410", "revid": "1131", "url": "https://gl.wikipedia.org/wiki?curid=454410", "title": "Monteme\u00e1n", "text": "O top\u00f3nimo galego Monteme\u00e1n pode referirse a:"}
{"id": "454411", "revid": "56817", "url": "https://gl.wikipedia.org/wiki?curid=454411", "title": "Campo de las Naciones", "text": "O Campo de las Naciones \u00e9 un espazo situado no barrio de Corralejos do distrito de Barajas, en Madrid. Est\u00e1 dedicado \u00e1 localizaci\u00f3n de diversas empresas, ademais do Palacio Municipal de Congresos, as instalaci\u00f3ns do Ifema (Feira de Madrid) e o Parque Juan Carlos I.\nHistoria e caracter\u00edsticas.\nNos anos 80 do s\u00e9culo XX dec\u00eddese adaptar esta \u00e1rea para o turismo, os negocios e os congresos. En 1988 crearase unha empresa p\u00fablica municipal chamada Campo de las Naciones para as infraestruturas de congresos e outros eventos que se celebrasen en edificios (sobre todo desa zona) adscritos a este ente. En 1991 inaugurarase na zona as novas instalaci\u00f3ns feirais do Ifema. No ano 2006 a empresa Campo de las Naciones xestionaba xa o Palacio Municipal de Congresos, o Madrid Arena, o auditorio do Parque Juan Carlos I, o edificio Apot e os pavill\u00f3ns do Recinto Feiral da Casa de Campo. Ese mesmo ano a empresa p\u00fablica cambiar\u00e1 o seu nome por Madrid Espacios y Congresos S.A., que \u00e1 s\u00faa vez adoptar\u00e1 o nome comercial de Madridec. Posteriormente, Madridec pasou tam\u00e9n a xestionar un pavill\u00f3n deportivo chamado a Caja M\u00e1gica, que acolleu eventos a partir de 2009. Madridec crebou en 2013 e o Concello f\u00edxose cargo das s\u00faas d\u00e9bedas e dos seus activos."}
{"id": "454412", "revid": "10599", "url": "https://gl.wikipedia.org/wiki?curid=454412", "title": "Campo das Naci\u00f3ns", "text": ""}
{"id": "454413", "revid": "1131", "url": "https://gl.wikipedia.org/wiki?curid=454413", "title": "Monterrey (hom\u00f3nimos)", "text": "O top\u00f3nimo castel\u00e1n Monterrey (a partir do galego Monterrei) pode referirse a:"}
{"id": "454414", "revid": "1131", "url": "https://gl.wikipedia.org/wiki?curid=454414", "title": "Monterey (hom\u00f3nimos)", "text": "O top\u00f3nimo ingl\u00e9s Monterey (a partir do castel\u00e1n Monterrey, \u00e1 s\u00faa vez do galego Monterrei) pode referirse a:"}
{"id": "454415", "revid": "15490", "url": "https://gl.wikipedia.org/wiki?curid=454415", "title": "Porto de Mirasol", "text": ""}
{"id": "454416", "revid": "15490", "url": "https://gl.wikipedia.org/wiki?curid=454416", "title": "Porto de Porcill\u00e1n", "text": ""}
{"id": "454417", "revid": "10599", "url": "https://gl.wikipedia.org/wiki?curid=454417", "title": "Caja Madrid", "text": ""}
{"id": "454419", "revid": "63181", "url": "https://gl.wikipedia.org/wiki?curid=454419", "title": "Juuka", "text": "Juuka (en sueco \"Juga\") \u00e9 un municipio de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 4\u00a0705\u00a0habitantes. A superficie do termo municipal \u00e9 de 1\u00a0846,58\u00a0km2, dos cales 344,85\u00a0km2 son auga. O concello ten unha densidade de poboaci\u00f3n de 3,13 \u00a0hab./km\u00b2.\nLimita cos concellos de Kontiolahti, Lieksa, Nurmes, Polvij\u00e4rvi, Kuopio, Kaavi e Rautavaara, estes tres \u00faltimos pertencentes \u00e1 rexi\u00f3n veci\u00f1a de Savonia do Norte.\nO concello \u00e9 uniling\u00fce en fin\u00e9s."}
{"id": "454421", "revid": "98629", "url": "https://gl.wikipedia.org/wiki?curid=454421", "title": "Letoon", "text": "Letoon (), \u00e1s veces latinizado como Letoum, Foi un santuario de Leto preto da antiga cidade de Xanthos en Licia. Foi un dos centros relixiosos m\u00e1is importantes da rexi\u00f3n. O sitio est\u00e1 situado ao sur da aldea Kumluova no distrito de Fethiye da provincia de Antalya, Turqu\u00eda. At\u00f3pase aproximadamente catro quil\u00f3metros ao sur de Xanthos ao longo do r\u00edo Xanthos.\nHistoria.\nAo Suroeste de Anatolia (hoxe Turqu\u00eda) at\u00f3pase o santuario principal da deusa Leto. Letoon non era unha cidade, sen\u00f3n un santuario administrado por todas as cidades licias no marco da confederaci\u00f3n de Licia. Os licios, pobo cuxa orixe permanece sendo un misterio e a s\u00faa lingua a\u00ednda sen descifrar en gran parte, desenvolveu unha civilizaci\u00f3n propia ata a conquista de Alexandre o Grande.\nBaixo o Imperio Aquem\u00e9nida, parece que os licios ti\u00f1an certa autonom\u00eda, a\u00ednda que as dinast\u00edas estaban suxeitas ao Gran Rei. A rexi\u00f3n caeu no s\u00e9culo IV a.C. baixo a soberan\u00eda caria (Pixodaro, o rei de Caria antes de Mausolo, aparece en varias inscripciones de Letoon). Logo da morte de Alexandre o Grande, Licia foi ocupada durante varias d\u00e9cadas pola Dinast\u00eda tolemaica, os soberanos gregos de Exipto, m\u00e1is tarde por Rodas. Grazas \u00e1 protecci\u00f3n de Roma, os licios lograron a s\u00faa independencia no s\u00e9culo II a.C., no marco da renovada confederaci\u00f3n de Licia. Durante o Imperio Romano, Letoon recibiu a visita do emperador romano Adriano, para quen se constru\u00edu unha sala de culto imperial diante do altar de Leto e das ninfas. Logo da prohibici\u00f3n do culto pag\u00e1n (Edicto de Tesal\u00f3nica 380), os templos destru\u00edronse, pero os canteiros dunha pequena igrexa paleocristi\u00e1, constru\u00edda na explanada dos altares, utilizaron a Cella do templo de Leto, probablemente para instalar un baptisterio.\nNon hai practicamente ning\u00fan rastro do uso do lugar desde o s\u00e9culo VII, tempo das incursi\u00f3ns \u00e1rabes. Durante varios s\u00e9culos, esta rexi\u00f3n non saudable de Licia quedou deshabitada, ocupada s\u00f3 polos n\u00f3mades das monta\u00f1as (Y\u00fcr\u00fck). O lugar foi visitado polo arque\u00f3logo austr\u00edaco O. Benndorf en 1884, pero s\u00f3 o teatro e algunhas murallas eran visibles nese momento. As escavaci\u00f3ns sistem\u00e1ticas comezaron en 1962 a cargo da misi\u00f3n francesa de Xanthos, baixo a direcci\u00f3n de Henri Metzger. As obras continuaron a un ritmo regular desde ent\u00f3n, baixo as sucesivas direcci\u00f3ns de Christian Le Roy, Jacques del Courtils e Didier Laroche. A misi\u00f3n arqueol\u00f3xica de Letoon, baixo os auspicios do Ministerio de Asuntos Exteriores de Francia, contin\u00faa hoxe o seu traballo, en particular, de publicar os resultados das escavaci\u00f3ns xa realizadas e mellorar a presentaci\u00f3n do sitio.\nInvestigaci\u00f3n arqueol\u00f3xica: o santuario.\nLetoon est\u00e1 agora a preto de 15\u00a0km do mar, pero afastouse durante a s\u00faa historia, debido aos aluvi\u00f3ns arrastrados polo pr\u00f3ximo r\u00edo Xanthos. As escavaci\u00f3ns, obstru\u00eddas pola presenza de augas subterr\u00e1neas, alcanzaron niveis de ocupaci\u00f3n ata o s\u00e9culo VII a.C., pero \u00e9 probable que a ocupaci\u00f3n do lugar se m\u00e1is antiga. \u00c9 certo que a deusa adorada neste momento non era Leto, sen\u00f3n mais ben unha Deusa nai local semellante \u00e1s de Anatolia. O nome de Leto non aparece de feito ata o s\u00e9culo IV a.C. momento no que os licios eran gobernados pola dinast\u00eda Arbinas, responsable da helenizaci\u00f3n de L\u00edcia (a s\u00faa suposta tumba, chamado monumento das Nereidas, descubr\u00eduse en Xanthos, pero a maior parte est\u00e1 agora no Museo Brit\u00e1nico. Unha inscrici\u00f3n atopada en Letoon dinos que logo de consultar ao or\u00e1culo de Delfos, Arbinas instaurou o culto de Leto e (\u00bfre?)constru\u00edu o templo.\nO santuario.\nO santuario \u00e9 unha superficie rectangualr pechada por dous lados por p\u00f3rticos, pero un teatro situado ao norte indica a presenza doutros edificios pr\u00f3ximos. Ata agora descubr\u00edronse d\u00faas entradas: ao oeste, os propileos apuntando a entrada procesional; ao norte, un\u00edase mediante unha poterna \u00e1 estrada que conduc\u00eda a Xanthos.\nOs tres templos: Leto, Artemis e Apolo.\nNo centro desta extensi\u00f3n, os arque\u00f3logos atoparon tres templos da \u00e9poca helen\u00edstica paralelos e orientados cara o sur. O primeiro ao oeste, era o de Leto e cont\u00e9n un edificio m\u00e1is antigo (templo?), conservado como unha reliquia. O mesmo ocorre para o templo que est\u00e1 m\u00e1is ao leste, dedicado a Apolo, en cuxa \"cella\" atoparon os alicerces dun templo de madeira moi antigo. O templo do medio, m\u00e1is pequeno, estaba dedicado a Artemisa, e tam\u00e9n presenta unha disposici\u00f3n orixinal: a Cella est\u00e1 formada por unha rocha esculpida.\nRaz\u00f3ns de estilo e t\u00e9cnicas empregadas nos fan datar estes tres templos como do s\u00e9uclo III a.C, momento no que os licios estaban baixo a soberan\u00eda L\u00e1xida (Fara\u00f3ns gregos de Exipto, sucesores de Alexandre o Grande. O templo de Leto, o mellor conservado, \u00e9 o m\u00e1is co\u00f1ecido. \u00c9 un templo per\u00edptero x\u00f3nico (6 x 11 columnas) en m\u00e1rmore, cuxa cela decorouse con columnas corintias unidos \u00e1s paredes. O templo de Apolo era d\u00f3rico..\nA sala de culto imperial.\nao suroeste do santuario at\u00f3pase un complexo arquitect\u00f3nico da \u00e9poca romana constitu\u00eddo por unha sala cadrada que se abre sobre un p\u00f3rtico semicircular, situada no centro do santuario das ninfas. As ninfas hor\u00e1banse co mesmo culto que a Leto neste santuario, particularmente preto dun nicho arqueado onde se atoparon moitas estatuillas votivas. O gran p\u00f3rtico confinaba cun estanque e lembra algunhas disposici\u00f3ns similares na Vila Adriana en T\u00edvoli. Na sala cadrada at\u00f3pase unha inscrici\u00f3n na honra de Hadriano, que est\u00e1 situada baixo unha estatua do emperador, todo cunha decoraci\u00f3n cuxa restituci\u00f3n est\u00e1 en fase de estudo.\nO teatro.\nCando os licias alcanzaron a s\u00faa independencia no s\u00e9culo II a.C. grazas aos romanos; creouse un festival o (Roma\u00efa) en acci\u00f3n de grazas. O teatro romano est\u00e1 datado nesta \u00e9poca e at\u00f3pase en bo estado. A s\u00faa forma, en herradura, \u00e9 t\u00edpica dos teatros helen\u00edsticos. A parte central est\u00e1 esculpida na rocha. S\u00f3 constru\u00edronse as \u00e1s. Dous accesos arqueados, equipados con fermosas portas, corresponden ao paso da estrada que, curiosamente, atravesaba o teatro. A capacidade do teatro p\u00f3dese estimar en 5.000 prazas.\nEpigraf\u00eda.\nO descubrimento, en 1973, dun ronsel triling\u00fce (textos escritos en grego, l\u00edcio e arameo) fixo progresar o co\u00f1ecemento da lingua licia, pero esta \u00faltima a\u00ednda segue sen descifrar en parte. O ronsel ref\u00edrese a cultos de Basileo Caunio e Arggazuma (Arcesimas), e data da \u00e9poca da soberan\u00eda caria en Licia do s\u00e1trapa Pixodaro no s\u00e9culo IV a.C..\nDesde a s\u00faa primeira publicaci\u00f3n, o ronsel foi obxecto de numerosos artigos, intentando aclarar o significado do texto licio. O alfabeto licio est\u00e1 preto do alfabeto grego antigo, pero cont\u00e9n signos espec\u00edficos. Tam\u00e9n se atoparon uutras inscrici\u00f3ns na ling\u00fca licia en Letoon, cuxas d\u00faas bases te\u00f1en inscrici\u00f3ns da dinast\u00eda Arbinas. Unha delas narra os grandes actos realizados e as faza\u00f1as do rei, a s\u00faa consulta ao or\u00e1culo de Delfos, e a fundaci\u00f3n do culto de Leto.\nProxectos actuais.\nO lugar do Letoon inscrib\u00eduse, co seu veci\u00f1o Xanthos, como Patrimonio da Humanidade en 1988.&gt; Por iniciativa do Ministerio de Asuntos Exteriores de Francia, lanzouse un programa de restauraci\u00f3n, polos arquitectos Didier Laroche e Jean-Fran\u00e7ois Bernard en 2000. En 2005, unha parte do templo de Leto reconstru\u00eduse coa participaci\u00f3n activa dos canteiros da Fundaci\u00f3n Notre-Dame da Catedral de Estrasburgo. A obra de restauraci\u00f3n tam\u00e9n se refire ao teatro e a sala de culto imperial. As pr\u00f3ximas publicaci\u00f3ns esperadas ref\u00edrense \u00e1 cer\u00e1mica atopada nas escavaci\u00f3ns dos p\u00f3rticos e \u00e1 arquitectura dos templos e ao complexo monumental romano vinculado ao culto imperial. As escavaci\u00f3ns benef\u00edcianse do apoio da asociaci\u00f3n AXEL."}
{"id": "454423", "revid": "47401", "url": "https://gl.wikipedia.org/wiki?curid=454423", "title": "The Lost Weekend", "text": ""}
{"id": "454424", "revid": "89787", "url": "https://gl.wikipedia.org/wiki?curid=454424", "title": "Alicia Alonso", "text": "Alicia Ernestina de la Caridad del Cobre Mart\u00ednez del Hoyo, nada na Habana o 21 de decembro de 1920 e finada na mesma cidade o 17 de outubro de 2019, foi unha bailarina e core\u00f3grafa cubana co\u00f1ecida como Alicia Alonso, \"Prima Ballerina\" do Ballet Nacional de Cuba, famosa polas s\u00faas representaci\u00f3ns de \"Giselle\" e \"Carmen\", ademais doutras grandes obras do repertorio cl\u00e1sico e rom\u00e1ntico. Estaba considerada a figura principal do ballet en Latinoam\u00e9rica e un dos grandes mitos da danza.\nTraxectoria.\nPrimeiros anos.\nAlicia Alonso naceu na Habana en 1921, filla de pa\u00eds espa\u00f1ois. Era a m\u00e1is nova de catro irm\u00e1ns. A s\u00faa irm\u00e1 m\u00e1is vella, Blanca Mar\u00eda Mart\u00ednez del Hoyo, alcumada \u00abCuca\u00bb pola familia, nacera dous anos antes e tam\u00e9n se iniciou no ballet con Alicia. Os seus outros dous irm\u00e1ns cham\u00e1banse Elizardo e Antonio. Comzou a aprendizaxe da danza aos nove anos.\nAlonso comezou os seus estudos de ballet na Sociedad Pro-Arte Musical, fundada con achegas privadas por Mar\u00eda Teresa Garc\u00eda Montes na Habana, con Nikolai Yavorsky, e bailou en Cuba co nome de Alicia Mart\u00ednez. Despois de casar con Fernando Alonso nos Estados Unidos cando ti\u00f1a quince anos, cambiou o seu apelido polo de Alonso. Cando Alicia chegou \u00e1 cidade de Nova York estudou con Anatole Vilzak e Ludmilla Shollar na escola do American Ballet Theater e despois con Vera Volkova en Londres.\nEn Nova York, Alonso iniciou a s\u00faa carreira bailando nos musicais de \"Great Lady\" en 1938 e \"Stars in your eyes\" en 1939. Foi solista no American Ballet entre 1939 e 1940.\nDende os dezanove anos padeceu un defecto nun ollo, polo que era parcialmente cega. Ao longo da s\u00faa vida art\u00edstica tivo como parellas grandes figuras masculinas da danza que ademais de seren bailar\u00edns excepcionais tam\u00e9n foron atentos compa\u00f1eiros de escena que sab\u00edan sortear as dificultades visuais da s\u00faa parella. Todos eles volv\u00e9ronse expertos en axudar a Alonso a ocultar a s\u00faa cegueira.\nPara compensar esa carencia de visi\u00f3n perif\u00e9rica adestraba os seus acompa\u00f1antes para que estivesen exactamente onde ela os necesitaba. Tam\u00e9n fixo que os dese\u00f1adores instalasen no escenario fortes luces de diferentes cores a modo de gu\u00eda.\nNo American Ballet Theatre.\nAlonso foi unha dos membros fundadores do American Ballet Theatre en 1940 e en 1943 converteuse nunha das s\u00faas bailarinas m\u00e1is destacadas. O 2 de novembro dese mesmo ano, Alonso protagonizou a famosa substituci\u00f3n en \"Giselle\" que debeu ser interpretada por outra grande, Alicia Markova, que non puido bailar, sendo o papel asumido por Alonso. Dende ent\u00f3n, f\u00edxose mundialmente famosa coa personaxe da inocente campesi\u00f1a, enganada e convertida en Willy. No American Ballet, Alonso recreou papeis principais na obra de Anthony Tudor \"Undertow\" e en \"Theme and Variations\" de George Balanchine, unha das s\u00faas m\u00e1is grandes creaci\u00f3ns. Debido a unha enfermedad que tivo Nora Kaye, Alonso puido bailar como \"prima ballerina\" en \"Fall River Legend\" de Agnes De Mille en 1948. No American Ballet Theater puido traballar con Michel Fokine, George Balanchine, L\u00e9onide Massine, Bronislava Nijinska, Anthony Tudor, Jerome Robbins e Agnes de Mille, ademais doutros core\u00f3grafos relevantes do s\u00e9culo XX. A parella formada por Alicia e Igor Youskevitch foi un dos mellores equipos e xunto a el puido participar nos Ballets Russes en Montecarlo en 1955.\nArtista consagrada.\nEntre 1955 e 1959, Alonso bailou cada ano cos Ballets Russes de Montecarlo como estrela convidada. Foi a primeira bailarina do hemisferio occidental en actuar na Uni\u00f3n Sovi\u00e9tica e a primeira representante americana en bailar co Bolshoi e o Kirov nos teatros de Moscova e Leningrado en 1957 e 1958 respectivamente. Durante d\u00e9cadas Alicia Alonso continuou a facer xiras mundiais en pa\u00edses europeos, en Asia, en Norte e Suram\u00e9rica e bailou como estrela convidada no Ballet da \u00d3pera de Par\u00eds, co Royal Danish Ballet, co Bolshoi e con outras moitas compa\u00f1\u00edas.\nRepresentou as s\u00faas versi\u00f3ns \"Giselle\", o \"Grand Pas de Quatre\" e \"Spiashchaia krasavitsa\" para a \u00d3pera de Par\u00eds entre outras. Tam\u00e9n representou \"Giselle\" na \u00d3pera de Viena e no teatro San Carlo de N\u00e1poles; \"La Fille Mal Gard\u00e9e\" na \u00d3pera de Praga e \"Spiashchaia krasavitsa\" no Teatro alla Scala en Mil\u00e1n."}
{"id": "454426", "revid": "1131", "url": "https://gl.wikipedia.org/wiki?curid=454426", "title": "Os Montes", "text": ""}
{"id": "454427", "revid": "1131", "url": "https://gl.wikipedia.org/wiki?curid=454427", "title": "Monteseiro", "text": "O top\u00f3nimo galego Monteseiro pode referirse a:"}
{"id": "454428", "revid": "1131", "url": "https://gl.wikipedia.org/wiki?curid=454428", "title": "Montes Claros", "text": ""}
{"id": "454429", "revid": "1131", "url": "https://gl.wikipedia.org/wiki?curid=454429", "title": "Monteselo", "text": ""}
{"id": "454430", "revid": "1131", "url": "https://gl.wikipedia.org/wiki?curid=454430", "title": "Montesi\u00f1os", "text": ""}
{"id": "454431", "revid": "1131", "url": "https://gl.wikipedia.org/wiki?curid=454431", "title": "Monteveloso", "text": ""}
{"id": "454432", "revid": "1131", "url": "https://gl.wikipedia.org/wiki?curid=454432", "title": "Montevix\u00e1n", "text": ""}
{"id": "454433", "revid": "1131", "url": "https://gl.wikipedia.org/wiki?curid=454433", "title": "Montica\u00f1o", "text": ""}
{"id": "454434", "revid": "1131", "url": "https://gl.wikipedia.org/wiki?curid=454434", "title": "Os Monti\u00f1os", "text": ""}
{"id": "454435", "revid": "56817", "url": "https://gl.wikipedia.org/wiki?curid=454435", "title": "Montill\u00f3n", "text": "O top\u00f3nimo galego Montill\u00f3n pode referirse a:"}
{"id": "454436", "revid": "1131", "url": "https://gl.wikipedia.org/wiki?curid=454436", "title": "O Montill\u00f3n", "text": ""}
{"id": "454438", "revid": "1131", "url": "https://gl.wikipedia.org/wiki?curid=454438", "title": "El maleficio de la mariposa", "text": "El maleficio de la mariposa \u00e9 a primeira obra teatral do escritor andaluz Federico Garc\u00eda Lorca, membro da xeraci\u00f3n do 27. Escrita en verso, foi estreada o 22 de marzo de 1920 no Teatro Eslava de Madrid, dentro da programaci\u00f3n do Teatro de arte de Gregorio Mart\u00ednez Sierra e a s\u00faa esposa, Mar\u00eda de la O Lej\u00e1rraga. Con s\u00f3 catro representaci\u00f3ns, apupos inclu\u00eddos, supuxo un total fracaso para o seu autor. O texto \u00e9 unha par\u00e1bola sobre a frustraci\u00f3n, o amor e a morte; os dous \u00faltimos son temas recorrentes na obra de Lorca. Est\u00e1 protagonizada por uns insectos -cascudas ou \"curianitas\"- que dan \u00e1 historia un ambiente inquietante, con aires de conto infantil, pero en cuxo seo se encerra un drama profundamente humano, tal e como se advirte no pr\u00f3logo:\nFoi estreada con figurines de Rafael Barradas e decorados de Mignoni tras ser rexeitados os decorados de Barradas por La Argentinita, que fac\u00eda os danzables da obra no papel principal de bolboreta. A obra contou tam\u00e9n con m\u00fasica incidental de Edvard Grieg, instrumentada por Jos\u00e9 Lu\u00eds Lloret.\nArgumento.\nA obra consta de varios personaxes como: Curianito, o Nene; Dona Curiana; Curianita Silvia; Alacranito, o cortamimbres; Mariposa; Curianas gardi\u00e1s; Gusano n\u00famero 1; Gusano n\u00famero 2; Gusano n\u00famero 3; entre outros.\nNunha comunidade de curianitas -ou cascudas- destaca Curianito entre os demais pola s\u00faa vocaci\u00f3n po\u00e9tica, sendo desprezado polo resto de membros, entre eles a s\u00faa nai e a s\u00faa pretendente, a Curianita Silvia, \u00e1 que el rexeita sistematicamente. A chegada dunha bolboreta coa \u00e1 rota, moribunda, supor\u00e1 un gran cambio para a visi\u00f3n que Curianito ten do mundo, que se namorar\u00e1 profundamente, e, no momento en que se declara, morre a bolboreta nunha danza (que na representaci\u00f3n encarnou La Argentinita), provocando \u00e1 s\u00faa vez a tr\u00e1xica morte de Curianito."}
{"id": "454441", "revid": "5059156", "url": "https://gl.wikipedia.org/wiki?curid=454441", "title": "Norwegian Air Sweden", "text": "Norwegian Air Sweden \u00e9 unha aeroli\u00f1a de baixo custo sueca con sede en Estocolmo, e unha subsidiaria totalmente integrada de Norwegian Air Shuttle. Creado o 20 de novembro de 2018, opera Boeing 737 MAX 8 con servizos regulares desde o aeroporto de Estocolmo-Arlanda. Todos os avi\u00f3ns est\u00e1n rexistrados en Suecia."}
{"id": "454442", "revid": "5059158", "url": "https://gl.wikipedia.org/wiki?curid=454442", "title": "NSE", "text": ""}
{"id": "454443", "revid": "89787", "url": "https://gl.wikipedia.org/wiki?curid=454443", "title": "Kyle Juszczyk", "text": "Kyle Patrick Juszczyk (/\u02c8ju\u02d0st\u0283\u025bk/), nado o 23 de abril de 1991 en Medina, Ohio, \u00e9 un xogador profesional estadounidense de f\u00fatbol americano que xoga na posici\u00f3n de fullback para os San Francisco 49ers da National Football League (NFL). Formado na Universidade Harvard, foi elixido na cuarta rolda do Draft da NFL de 2013 polos Baltimore Ravens. Foi invitado tres veces \u00e1 Pro Bowl (2016\u20132018)."}
{"id": "454444", "revid": "56817", "url": "https://gl.wikipedia.org/wiki?curid=454444", "title": "Mike McGlinchey", "text": "Mike McGlinchey, nado o 12 de xaneiro de 1994 en Filadelfia, Pensilvania, \u00e9 un xogador profesional estadounidense de f\u00fatbol americano que xoga na posici\u00f3n de offensive tackle para os San Francisco 49ers da National Football League (NFL). Formado na Universidade de Notre Dame, onde foi considerado All-American, foi elixido no noveno lugar da primeira rolda do Draft da NFL de 2018 polos californianos. Na s\u00faa primeira temporada na NFL foi seleccionado entre o mellor equipo de rookies pola Pro Football Writers Association (PFWA)."}
{"id": "454447", "revid": "1131", "url": "https://gl.wikipedia.org/wiki?curid=454447", "title": "Montoiro", "text": ""}
{"id": "454448", "revid": "1131", "url": "https://gl.wikipedia.org/wiki?curid=454448", "title": "Montoxo Vello", "text": ""}
{"id": "454449", "revid": "1131", "url": "https://gl.wikipedia.org/wiki?curid=454449", "title": "Monzo", "text": ""}
{"id": "454450", "revid": "89787", "url": "https://gl.wikipedia.org/wiki?curid=454450", "title": "Matt Breida", "text": "Matthew John Breida, nado o 28 de febreiro de 1995 en Brandon, Florida, \u00e9 un xogador profesional estadounidense de f\u00fatbol americano que xoga na posici\u00f3n de running back para os San Francisco 49ers da National Football League (NFL). Formado na Georgia Southern, a pesar de non ser elixido no Draft da NFL, asinou en 2017 polo equipo californiano."}
{"id": "454451", "revid": "89787", "url": "https://gl.wikipedia.org/wiki?curid=454451", "title": "Caloenas nicobarica", "text": "O Caloenas nicobarica, co\u00f1ecida na bibliograf\u00eda co nome vulgar de pomba de Nicobar, \u00e9 unha especie de pomba que habita nas illas pequenas e nas rexi\u00f3ns litorais dende as illas Andaman e Nicobar, na India, at\u00e9 o leste do arquip\u00e9lago malaio, nas Illas Salom\u00f3n e Palau. \u00c9 o \u00fanico membro vivente do x\u00e9nero \"Caloenas\" e o parente vivente m\u00e1is pr\u00f3ximo do extinto dodo."}
{"id": "454461", "revid": "27155", "url": "https://gl.wikipedia.org/wiki?curid=454461", "title": "Secuenciaci\u00f3n de escopeta", "text": "En xen\u00e9tica, a secuenciaci\u00f3n \"de escopeta ou secuenciaci\u00f3n \"shotgun \u00e9 un m\u00e9todo utilizado para secuenciar febras de ADN longas. Denom\u00ednase as\u00ed por analox\u00eda co padr\u00f3n de disparo case aleatorio e de r\u00e1pida expansi\u00f3n dunha escopeta.\nO m\u00e9todo de terminaci\u00f3n da cadea de secuenciaci\u00f3n de ADN tradicional (\"secuenciaci\u00f3n de Sanger\") s\u00f3 pode utilizarse para febras de ADN curtas de 100 a 1\u00a0000 pares de bases. Debido a este l\u00edmite de tama\u00f1o, as secuencias m\u00e1is longas poden ser divididas en fragmentos m\u00e1is pequenos que se poidan secuenciar separadamente, e estas secuencias son despois ensambladas para dar a secuencia completa.\nHai dous m\u00e9todos principais para este proceso de fragmentaci\u00f3n e secuenciaci\u00f3n. O \"primer walking\" (ou \"chromosome walking\") progresa ao longo do anaco enteiro de febra, anaco por anaco, mentres que a secuenciaci\u00f3n de escopeta \u00e9 un proceso m\u00e1is r\u00e1pido pero m\u00e1is complexo, que usa fragmentos ao chou.\nNa secuenciaci\u00f3n de escopeta, o ADN fragm\u00e9ntase de forma aleatoria orixinando numerosos segmentos pequenos, que son secuenciados usando o m\u00e9todo de terminaci\u00f3n de cadea para obter \"lecturas\". Realizando varias roldas desta fragmentaci\u00f3n e secuenciaci\u00f3n obt\u00e9\u00f1ense m\u00faltiples lecturas que se solapan para o ADN diana. Certos programas inform\u00e1ticos utilizan despois os extremos solapantes de diferentes lecturas para ensamblalas formando unha secuencia continua.\nA secuenciaci\u00f3n de escopeta ou \"shotgun\" foi unha das tecnoloxias precursoras que permitiu realizar unha secuenciaci\u00f3n de xenoma completo.\nExemplo.\nPor exemplo, consideremos as seguintes d\u00faas roldas de lecturas de escopeta:\nNeste exemplo extremadamente simplificado, ningunha das lecturas cobre a lonxitude total da secuencia orixinal, pero as catro lecturas poden ensamblarse na secuencia orixinal usando o solapamento dos seus extremos para alinealas e ordenalas. En realidade, este proceso usa enormes cantidades de informaci\u00f3n que est\u00e1n inzadas de ambig\u00fcidades e erros de secuenciaci\u00f3n. A ensamblaxe de xenomas complexos \u00e9 ademais complicada pola grande abundancia de secuencias repetitivas, o que significa que as lecturas curtas proceden de partes completamente diferentes da secuencia.\nC\u00f3mpre utilizar moitas lecturas solapantes para cada segmento do ADN orixinal para superar estas dificultades e ensamblar con exactitude a secuencia. Por exemplo, para completar o Proxecto Xenoma Humano, a maior\u00eda do xenoma humano foi secuenciado a unha \"cobertura\" de 12X ou maior; \u00e9 dicir, cada base da secuencia final estaba presente como media en 12 lecturas diferentes. Incluso as\u00ed, os m\u00e9todos correntes non conseguiran en 2004 illar ou ensamblar secuencias fiables para o aproximadamente o 1% do xenoma humano (eucrom\u00e1tico).\nSecuenciaci\u00f3n de escopeta de xenoma completo.\nHistoria.\nA secuenciaci\u00f3n de escopeta de xenoma completo de pequenos xenomas (de 4\u00a0000 a 7\u00a0000 pares de bases) foi suxerida por primeira vez en 1979. O primeiro xenoma secuenciado por secuenciaci\u00f3n de escopeta foi o do virus do mosaico da coliflor, publicado en 1981.\nSecuenciaci\u00f3n de extremos apareados.\nUnha aplicaci\u00f3n m\u00e1is ampla da t\u00e9cnica beneficiouse da secuenciaci\u00f3n de extremos apareados, co\u00f1ecida coloquialmente como \"secuenciaci\u00f3n de escopeta de dobre can\u00f3n\". A medida que os proxectos de secuenciaci\u00f3n empezaron a tratar con secuencias de ADN m\u00e1is longas e complicadas, moitos grupos empezaron a decatarse de que pod\u00eda obterse informaci\u00f3n \u00fatil secuenciando ambos os extremos dun fragmento de ADN. A\u00ednda que secuenciar ambos os extremos do mesmo fragmento e facer un seguimento dos datos apareados era m\u00e1is laborioso que secuenciar un s\u00f3 extremo de dous fragmentos distintos, o co\u00f1ecemento de que as d\u00faas secuencias estaban orientadas en direcci\u00f3ns opostas e eran de aproximadamente a lonxitude dun fragmento era valioso para reconstru\u00edr a secuencia do fragmento diana orixinal.\nHistoria. A primeira descrici\u00f3n publicada do uso de extremos apareados \u00e9 do ano 1990 e formaba parte da secuenciaci\u00f3n do locus HGPRT humano, a\u00ednda que o uso de extremos apareados estaba limitado a pechar ocos (na secuencia) despois da aplicaci\u00f3n da estratexia tradicional de escopeta. A primeira descrici\u00f3n te\u00f3rica dunha estratexia de secuenciaci\u00f3n apareada pura, asumindo fragmentos de lonxitude constante, f\u00edxose en 1991. Nesa \u00e9poca, hab\u00eda un consenso na comunidade de investigadores de que a lonxitude de fragmento \u00f3ptimo para a secuenciaci\u00f3n de extremos apareados ser\u00eda de tres veces a lonxitude da lectura de secuencia. En 1995 Roach et al. introduciron a innovaci\u00f3n de usar fragmentos de varios tama\u00f1os e demostraron que unha estratexia de secuenciaci\u00f3n de extremos apareados pura ser\u00eda posible en dianas grandes. A estratexia foi adoptada seguidamente por The Institute for Genomic Research (TIGR) para secuenciar o xenoma da bacteria \"Haemophilus influenzae\" en 1995, e despois por Celera Genomics para secuenciar o xenoma da mosca do vinagre \"Drosophila melanogaster\" en 2000, e seguidamente o xenoma humano.\nEstratexia.\nPara aplicar a estratexia, unha febra de ADN de alto peso molecular r\u00f3mpese en fragmentos ao chou, de tama\u00f1o seleccionado (xeralmente de 2, 10, 50 e 150 kb), e cl\u00f3nase nun vector apropiado. Os clons son despois secuenciados desde ambos os extremos usando o m\u00e9todo de terminaci\u00f3n da cadea rendendo d\u00faas curtas secuencias. Cada secuencia denom\u00ednase \"lectura de extremo\" ou \"lectura\" e d\u00faas lecturas de cada clon denom\u00ednanse \"pares apareados\" (\"mate pairs\"). Como o m\u00e9todo de terminaci\u00f3n da cadea xeralmente s\u00f3 pode producir lecturas de entre 500 e 1\u00a0000 bases de longo, en todos menos nos clons m\u00e1is pequenos, os pares apareados raramente se solapan.\nEnsamblaxe.\nA secuencia orixinal reconstr\u00faese a partir doas lecturas usando software para a ensamblaxe de secuencias. Primeiro, as lecturas que se solapan rec\u00f3llense formando secuencias compostas m\u00e1is longas denominadas \"c\u00f3ntigos\" (\"contigs\"). Os c\u00f3ntigos poden ser ligados en \"armaz\u00f3ns\" seguindo as conexi\u00f3ns entre os pares apareados. A distancia entre c\u00f3ntigos pode inferirse a partir das posici\u00f3ns dos pares apareados se se co\u00f1ece cal \u00e9 a lonxitude do fragmento media da biblioteca e ten unha fiestra estreita de desviaci\u00f3n. Dependendo do tama\u00f1o do oco entre c\u00f3ntigos, poden utilizarse diferentes t\u00e9cnicas para encontrar a secuecia que hai nos ocos. Se o oco \u00e9 pequeno (5-20kb) ent\u00f3n c\u00f3mpre utilizar a PCR para amplificar a rexi\u00f3n, seguida de secuenciaci\u00f3n. Se o oco \u00e9 grande (&gt;20kb) ent\u00f3n cl\u00f3nase o fragmento grande en vectores especiais como un BAC (cromosoma artificial bacteriano) e seguidamente secu\u00e9nciase o vector.\nPros e contras.\nOs que propo\u00f1en esta estratexia argumentan que \u00e9 posible secuenciar o xenoma completo dunha vez usando grandes conxuntos de secuenciadores, o que fai o proceso total sexa moito m\u00e1is eficiente que as estratexias m\u00e1is tradicionais. Os detractores argumentan que, a\u00ednda que a t\u00e9cnica secuencia rapidamente grandes rexi\u00f3ns do ADN, a s\u00faa capacidade de ligar correctamente estas rexi\u00f3ns \u00e9 dubidosa, especialmente para xenomas con rexi\u00f3ns repetitivas. A medida que os programas de ensmblaxe de secuencias sexan m\u00e1is sofisticados e o poder de computai\u00f3n se faga m\u00e1is barato, ser\u00e1 posible superar esta limitaci\u00f3n.\nCobertura.\nA cobertura (profundidade de lectura ou profundidade) \u00e9 o n\u00famero medio delecturas que representan un determinado nucle\u00f3tido na secuencias reconstru\u00edda. Pode calcularse a partir da lonxitude do xenoma orixinal (\"G\"), o n\u00famero de lecturas (\"N\"), e a lonxitude media das lecturas (\"L\") como formula_1. Por exemplo, un xenoma hipot\u00e9tico de 2\u00a0000 pares de bases reconstru\u00eddo a partir de 8 lecturas cunha lonxitude media de 500 nucle\u00f3tidos ter\u00e1 unha redundancia de 2x. Este pr\u00e1metro tam\u00e9n permite estimar outras cantidades, como a porcentaxe do xenoma cuberto polas lecturas (\u00e1s veces tam\u00e9n chamada cobertura). \u00c9 moi interesante que haxa unha alta cobertura na secuenciaci\u00f3n de escopeta porque pode superar os erros na \"chamada de bases\" (ou \"base calling\", a asignaci\u00f3n de nucleobases a picos do cromatograma) e de ensamblaxe. A teor\u00eda de secuenciaci\u00f3n do ADN trata das relaci\u00f3ns estes estas cantidades.\n\u00c1s veces faise unha distinci\u00f3n entre a \"cobertura da secuencia\" e a \"cobertura f\u00edsica\". A cobertura da secuencia \u00e9 o n\u00famero medio de veces que se le unha base (como se describiu antes). A cobertura f\u00edsica \u00e9 o n\u00famero medio de veces que se le unha base ou \u00e9 abranguida por lecturas de pares apareados.\nSecuenciaci\u00f3n de escopeta xer\u00e1rquica.\nA\u00ednda que a secuenciaci\u00f3n de escopeta pode en teor\u00eda aplicarse a un xenoma de calquera tama\u00f1o, a s\u00faa aplicaci\u00f3n directa \u00e1 secuenciaci\u00f3n de xenomas grandes (por exemplo, o xenoma humano) estivo limitada ata finais da d\u00e9cada de 1990, cando os avances tecnol\u00f3xicos fixeron que fose pr\u00e1ctico manexar as enormes cantidades de datos complexos implicados no proceso. Historicamente, a secuenciaci\u00f3n de escopeta de xenoma completo cr\u00edase que estaba limitada polo tama\u00f1o dos grandes xenomas e pola complexidade engadida pola alta porcentaxe de ADN repetitivo (maior do 50% para o xenoma humano) presente en grandes xenomas. Non estaba amplamente aceptado que a secuencia de escopeta de xenomas completos proporcionase datos fiables. Por estas raz\u00f3ns, ide\u00e1ronse outras estratexias que rebaixaban a carga computacional de ensamblaxe de secuencias que ti\u00f1a que ser utilizada antes da secuenciaci\u00f3n de escopeta.\nNa secuenciaci\u00f3n xer\u00e1rquica, tam\u00e9n co\u00f1ecida como secuenciaci\u00f3n de arriba a abaixo, faise un mapa f\u00edsico de baixa resoluci\u00f3n do xenoma antes da secuenciaci\u00f3n real. A partir deste mapa, selecci\u00f3nanse para a secuenciaci\u00f3n un n\u00famero m\u00ednimo de fragmentos que cobren o cromosoma enteiro. Deste modo, requ\u00edrese a m\u00ednima cantidade de secuenciaci\u00f3n de alto rendemento e ensamblae.\nO xenoma amplificado \u00e9 primeiramente fragmentado en anacos m\u00e1is grandes (de 50-200kb) e clonado nun h\u00f3spede bacteriano usando BACs ou PACs. Como se fragmentaron m\u00faltiples copias de xenomas de forma aleatoria, os fragmentos contidos neses clons te\u00f1en extremos diferentes, e con suficiente cobertura (ver secci\u00f3n m\u00e1is arriba) \u00e9 teoricamente posible atopar un armaz\u00f3n de c\u00f3ntigos de BAC que cobre o xenoma enteiro. Esta armaz\u00f3n denom\u00ednase cami\u00f1o de baldosas (\"tilling path\"). Unha vez que se encontra un cami\u00f1o de baldosas, os BACs que forman este cami\u00f1o son fragmentados ao chou en pequenos fragmentos e poden secuenciarse usando o m\u00e9todo de escopeta a escala menor.\nA\u00ednda que as secuencias completas de c\u00f3ntigos de BACs non se co\u00f1ecen, as orientaci\u00f3ns relativas entre eles si se saben. Hai varios m\u00e9todos para deducir esta orde e seleccionar os BACs que constit\u00faen o cami\u00f1o de baldosas. A estratexia xeral sup\u00f3n identificar as posici\u00f3ns de clons unha en relaci\u00f3n doutra e despois seleccionar o menor n\u00famero de clons necesarios para formar un armaz\u00f3n contiguo que cubra toda a \u00e1rea de interese. A orde dos clons ded\u00facese determinando o modo no cal se solapan. Os clons que se solapan poden ser identificados de varias maneiras. Pode hibridarse unha pequena sonda etiquetada radioactivamente ou quimicamente que cont\u00e9n un sitio etiquetado por secuencia (STS ou \"sequence-tagged site\") nunha micromatriz sobre a cal se imprimen os clons. Deste modo, identif\u00edcanse todos os clons que conte\u00f1en un secuencia determinada no xenoma. O extremo dun destes clons pode despois ser secuenciado para render unha nova sonda e o repetirse o proceso nun m\u00e9todo chamado chromosome walking.\nAlternativamente, a biblioteca de BACs pode ser dixerida por restrici\u00f3n. Inf\u00edrese que dous clons que te\u00f1en varios tama\u00f1os de fragmentos en com\u00fan se solapan porque conte\u00f1en m\u00faltiples sitios de restrici\u00f3n espallados regularmente en com\u00fan. Este m\u00e9todo de mapado xen\u00f3mico denom\u00ednase pegada dactilar de restrici\u00f3n porque identifica un conxunto de sitios de restrici\u00f3n contidos en cada clon. Unha vez que se atopou o solapamento entre os clons e se co\u00f1ece a s\u00faa orde relativa no xenoma, secu\u00e9nciase polo m\u00e9todo da escopeta un armaz\u00f3n dun subconxunto m\u00ednimo destes c\u00f3ntigos que cobre todo o xenoma.\nDado que implica que primeiro hai que crear un mapa de baixa resoluci\u00f3n do xenoma, a secuenciaci\u00f3n de escopeta xer\u00e1rquica \u00e9 m\u00e1is lenta que a secuenciaci\u00f3n de escopeta de xenoma completo, pero depende menos fortemente de algoritmos de computaci\u00f3n que a secuenciaci\u00f3n de escopeta de xenoma completo. Por\u00e9n, o proceso da creaci\u00f3n de bibliotecas de BACs amplas e a selecci\u00f3n do cami\u00f1o de baldosas fan que a secuenciaci\u00f3n de escopeta xer\u00e1rquica sexa lenta e requira moito traballo. Agora que se disp\u00f3n da tecnolox\u00eda, que a fiabilidade dos datos est\u00e1 demostrada, a velocidade e eficiencia de custo da secuenciaci\u00f3n de escopeta de xenoma completo converteuna no m\u00e9todo primario para a secuenciaci\u00f3n de xenomas.\nSecuenciaci\u00f3n de seguinte xeraci\u00f3n.\nA secuenciaci\u00f3n de escopeta cl\u00e1sica estaba baseada no m\u00e9todo de secuenciaci\u00f3n de Sanger e esta foi a t\u00e9cnica m\u00e1is avanzada para a secuenciaci\u00f3n de xenomas aproximadamente durante o per\u00edodo 1995\u20132005. A estratexia de escopeta ou \"shotgun\" a\u00ednda se aplica hoxe en d\u00eda; por\u00e9n, faise usando outras tecnolox\u00edas de secuenciaci\u00f3n, chamadas secuenciaci\u00f3n de seguinte xeraci\u00f3n. Estas tecnolox\u00edas producen lecturas m\u00e1is curtas (de aproximadamente 25\u2013500 pares de bases), pero moitos milleiros ou mill\u00f3ns de lecturas nun tempo relativamente curto (da orde dun d\u00eda).\nIsto ten como resultado unha alta cobertura, pero o proceso de ensamblaxe require un uso m\u00e1is intensivo da computaci\u00f3n. Estas tecnolox\u00edas son moi superiores \u00e1 secuenciaci\u00f3n de Sanger debido ao alto volume de datos e o tempo relativamente curto que se tarda en secuenciar un xenoma completo.\nSecuenciaci\u00f3n de escopeta metaxen\u00f3mica.\nPara determinar a especie/cepa do organismo do cal procede o ADN examinado, \u00e9 dabondo ter lecturas de 400-500 pares de bases con tal que o seu xenoma sexa xa co\u00f1ecido, usando por exemplo un software de clasificaci\u00f3n taxon\u00f3mica baseado en k-mer. Con mill\u00f3ns de lecturas de secuenciaci\u00f3n de seguinte xeraci\u00f3n de mostras ambientais, \u00e9 posible ter unha visi\u00f3n completa de calquera microbioma complexo formado por miles de especies, como a flora intestinal. As vantaxes sobre a secuenciaci\u00f3n de amplic\u00f3n de ARNr 16S son: non est\u00e1 limitada a bacterias; pode facer unha clasificaci\u00f3n ao nivel de cepas, mentres que a secuenciaci\u00f3n de amplic\u00f3n s\u00f3 o fai a nivel de x\u00e9nero; e a posibilidade de extraer xenes completos e especificar as s\u00faas funci\u00f3ns como parte do metaxenoma.\nA sensibilidade da secuenciaci\u00f3n metaxen\u00f3mica faina unha elecci\u00f3n atractiva para o uso cl\u00ednico.\nPor\u00e9n, enfatiza o problema da contaminaci\u00f3n da mostra ou a canle de secuenciaci\u00f3n.\nV\u00e9xase tam\u00e9n.\nLigaz\u00f3ns externas.\n\"Este artigo incorpora material en dominio p\u00fablico do documento do National Center for Biotechnology Information \"NCBI Handbook\".\""}
{"id": "454462", "revid": "27155", "url": "https://gl.wikipedia.org/wiki?curid=454462", "title": "Secuenciaci\u00f3n shotgun", "text": ""}
{"id": "454469", "revid": "98629", "url": "https://gl.wikipedia.org/wiki?curid=454469", "title": "Unha historia verdadeira", "text": "Unha historia verdadeira (en ingl\u00e9s: \"The Straight Story\") \u00e9 un filme biogr\u00e1fico de 1999, dirixido por David Lynch.\nSinopse.\nO filme bas\u00e9ase nun feito real acontecido en 1994, protagonizado por un anci\u00e1n de 73 anos, Alvin Straight, que viaxou dende Laurens, no estado de Iowa, a Mount Zion, en Wisconsin, montado no seu cortac\u00e9spede John Deere. Alvin decide iniciar esta viaxe para atoparse co seu irm\u00e1n, o cal est\u00e1 gravemente doente e co que non se fala dende hai m\u00e1is de 10 anos.\nDebido \u00e1 s\u00faa precariedade econ\u00f3mica, decide facer el mesmo o percorrido no seu cortac\u00e9spede. Un traxecto de centos de quil\u00f3metros\u200b que Alvin tardou m\u00e1is de 6 semanas en realizar."}
{"id": "454470", "revid": "43337", "url": "https://gl.wikipedia.org/wiki?curid=454470", "title": "The Straight Story", "text": ""}
{"id": "454474", "revid": "785", "url": "https://gl.wikipedia.org/wiki?curid=454474", "title": "O Peroxil", "text": ""}
{"id": "454475", "revid": "785", "url": "https://gl.wikipedia.org/wiki?curid=454475", "title": "A Tamarela", "text": ""}
{"id": "454476", "revid": "56817", "url": "https://gl.wikipedia.org/wiki?curid=454476", "title": "Morade", "text": "O top\u00f3nimo galego Morade pode referirse a:"}
{"id": "454477", "revid": "5863", "url": "https://gl.wikipedia.org/wiki?curid=454477", "title": "Morado", "text": "O termo morado fai referencia \u00e1 cor mestura do azul e o encarnado. Amais, como top\u00f3nimo pode referirse a:"}
{"id": "454478", "revid": "1131", "url": "https://gl.wikipedia.org/wiki?curid=454478", "title": "A Mor\u00e1", "text": "O top\u00f3nimo galego A Mor\u00e1 pode referirse a:"}
{"id": "454479", "revid": "1131", "url": "https://gl.wikipedia.org/wiki?curid=454479", "title": "O Mor\u00e1n", "text": "O top\u00f3nimo galego O Mor\u00e1n pode referirse a:"}
{"id": "454480", "revid": "1131", "url": "https://gl.wikipedia.org/wiki?curid=454480", "title": "A Morcegueira", "text": "O top\u00f3nimo galego A Morcegueira pode referirse a:"}
{"id": "454481", "revid": "1131", "url": "https://gl.wikipedia.org/wiki?curid=454481", "title": "Morancelle", "text": ""}
{"id": "454482", "revid": "1131", "url": "https://gl.wikipedia.org/wiki?curid=454482", "title": "Morangueiros", "text": ""}
{"id": "454483", "revid": "1131", "url": "https://gl.wikipedia.org/wiki?curid=454483", "title": "O Moraz\u00e1s", "text": ""}
{"id": "454484", "revid": "1131", "url": "https://gl.wikipedia.org/wiki?curid=454484", "title": "M\u00f3rdomo", "text": ""}
{"id": "454485", "revid": "89787", "url": "https://gl.wikipedia.org/wiki?curid=454485", "title": "Flores Mirandesas", "text": "Flores Mirandesas \u00e9 un poemario en lingua mirandesa escrito en 1884 polo fil\u00f3logo Jos\u00e9 Leite de Vasconcelos. \u00c9 a primeira obra escrita nesa lingua en Portugal. Marca o inicio do proceso de recuperaci\u00f3n e normalizaci\u00f3n ling\u00fc\u00edstica e o nacemento dunha literatura escrita nas terras de Miranda do Douro.\nUnha das poes\u00edas que compo\u00f1en o libro:"}
{"id": "454486", "revid": "25871", "url": "https://gl.wikipedia.org/wiki?curid=454486", "title": "Pablo Quintana", "text": "Pablo Quintana L\u00f3pez, nado en Vilanova de Ozcos en 27 de marzo 1956, \u00e9 un m\u00fasico, investigador e divulgador do patrimonio cultural galego.\nTraxectoria.\nOrixinario da comarca do Eo-Navia, realizou os seus primeiros estudos en Vilanova de Ozcos, a s\u00faa vila natal. En 1972 trasladouse a Ribadeo para estudar o Curso de Orientaci\u00f3n Universitaria, e nesta vila comezou a dar pequenos recitais musicais, acompa\u00f1ado da guitarra cl\u00e1sica. O seu repertorio comp\u00fa\u00f1ase de pezas propias, canci\u00f3ns populares e temas de cantautores e grupos como Miro Casabella ou Voces Ceibes. \nRematado o COU pasou a estudar arquitectura na cidade da Coru\u00f1a. Al\u00ed continuou a s\u00faa actividade musical, colaborando agora con outros m\u00fasicos como Xico de Cari\u00f1o ou Carlos D\u00edaz \"O Xestal\". Nesta etapa adquiriu a s\u00faa primeira zanfona, obra do artes\u00e1n Manuel Iglesias de Carballo, e aprendeu a tocar a gaita, empregando un instrumento que pertencera ao seu av\u00f3. En 1978, esgotadas as prorrogas por estudos, marchou facer o servizo militar \u00e1 cidade vasca de Vitoria, onde se incorporou como gaiteiro \u00e1 banda de m\u00fasica da unidade. \nRematada a \"mili\" retornou a Coru\u00f1a, conseguindo un emprego na Radio Nacional de Espa\u00f1a. Nesta emisora conduciu os programas \"Hoxe domingo\" e \"Garmalleira,\" ao tempo que colaboraba con outras radios, sempre en tem\u00e1ticas ligadas \u00e1 m\u00fasica tradicional galega. No ano 1982 publicou, no selo discogr\u00e1fico Ruada, o seu \u00fanico disco: \"O cego andante.\" Para esta mesma discogr\u00e1fica, coordinou \"Recolleita,\" unha serie de discos con recollas de m\u00fasicos populares, da que s\u00f3 chegou a aparecer o primeiro volume, con Florencio, o cego dos Vilares, e a pandeireteira de Mux\u00eda Eva Casti\u00f1eira. Dirixiu tam\u00e9n por estas datas diferentes documentais audiovisuais sobre o patrimonio cultural galego: \"Tocar pechado na gaita\"; \"Bombos e bombeiros\" e unha serie de v\u00eddeos sobre danzas procesionais. \nEn 1985 aprobou unha oposici\u00f3n, entrando definitivamente no cadro de persoal da RNE como t\u00e9cnico de son. Este feito, unido ao nacemento da s\u00faa primeira filla, fixo que fose deixando apartadas paulatinamente a m\u00fasica e os traballos de investigaci\u00f3n. \nNon foi at\u00e9 finais da d\u00e9cada de 2000 cando, xa pre-xubilado, reiniciou as s\u00faas actividades, encetando colaboraci\u00f3ns con asociaci\u00f3ns como a Sociedade Galega de Antropolox\u00eda ou a Asociaci\u00f3n de Gaiteiros Galegos. Retomou daquela a s\u00faas antigas indagaci\u00f3ns sobre a zanfona, chegando a asistir ao obradoiro-escola da Deputaci\u00f3n de Lugo para aprender a s\u00faa t\u00e9cnica construtiva. En 2008 constitu\u00edu a Editorial Canela, unha editora de temas relacionados coa cultura popular galega da que \u00e9 director na actualidade. \nFoi galardoado pola Asociaci\u00f3n de Escritoras e Escritores en Lingua Galega como Mestre da Memoria no ano 2019. "}
{"id": "454488", "revid": "23204", "url": "https://gl.wikipedia.org/wiki?curid=454488", "title": "Toki o Kakeru Sh\u014djo", "text": " \u00e9 un filme xapon\u00e9s de animaci\u00f3n de 2006 dirixido por Mamoru Hosoda. Foi producido por Madhouse e escrito por Satoko Okudera. Estreado por Kadokawa Herald Pictures, o filme est\u00e1 vagamente baseado na novela hom\u00f3nima de Yasutaka Tsutsui, e ten a mesma premisa dunha rapaza que consegue o poder de viaxar no tempo, mais a historia e as personaxes son diferentes respecto da novela."}
{"id": "454491", "revid": "89787", "url": "https://gl.wikipedia.org/wiki?curid=454491", "title": "Wildness", "text": "Wildness \u00e9 o s\u00e9timo \u00e1lbum de estudio do grupo musical de rock Snow Patrol. O \u00e1lbum estreouse o 25 de maio de 2018. \u00c9 o seu primeiro \u00e1lbum con Johnny McDaid como membro do grupo, a\u00ednda que xa traballara como m\u00fasico convidado e letrista en \"Fallen Empires\" e participou na xira."}
{"id": "454492", "revid": "23204", "url": "https://gl.wikipedia.org/wiki?curid=454492", "title": "A tartaruga vermella", "text": "A tartaruga vermella (en ) \u00e9 un filme de animaci\u00f3n de 2016 co-escrito e dirixido polo animador neerland\u00e9s Micha\u00ebl Dudok de Wit e producido por Toshio Suzuki do Xap\u00f3n. O filme \u00e9 unha coproduci\u00f3n internacional entre Wild Bunch e Studio Ghibli, e conta a historia dun home que naufraga e acaba nunha illa deserta e co\u00f1ece unha tartaruga vermella xigante. O filme non ten di\u00e1logo. Estreouse na secci\u00f3n \"Un Certain Regard\" do Festival Internacional de Cine de Cannes de 2016. O filme foi nomeado \u00f3 Oscar \u00f3 mellor filme de animaci\u00f3n na 89\u00aa edici\u00f3n dos premios."}
{"id": "454502", "revid": "1505", "url": "https://gl.wikipedia.org/wiki?curid=454502", "title": "Koyaanisqatsi", "text": "Koyaanisqatsi, tam\u00e9n co\u00f1ecido como Koyaanisqatsi: Life Out of Balance, \u00e9 un filme experimental de 1982 dirixido por Godfrey Reggio. A m\u00fasica \u00e9 obra de Philip Glass e a fotograf\u00eda de Ron Fricke. O filme componse de escenas en slow motion e time-lapse de cidades e paisaxes naturais \u00f3 longo dos Estados Unidos de Am\u00e9rica. \u00c9 un poema visual que non cont\u00e9n ning\u00fan di\u00e1logo nin narraci\u00f3n: o seu sentido estabel\u00e9cese pola xustaposici\u00f3n de imaxes e m\u00fasica. Reggio explicou a carencia de di\u00e1logo declarando \"non \u00e9 por falta de amor \u00e1 lingua que estes filmes non te\u00f1en palabras. D\u00e9bese, dende o meu punto de vista, a nosa linguaxe est\u00e1 nun estado de grande humillaci\u00f3n. Xa non describe o mundo no que vivimos\". Na lingua hopi, a verba \"Koyaanisqatsi\" quere dicir \"vida desequilibrada\". O filme \u00e9 o primeiro da co\u00f1ecida como trilox\u00eda Qatsi e foi seguido por \"Powaqqatsi\" (1988) e \"Naqoyqatsi\" (2002). A trilox\u00eda amosa diferentes aspectos da relaci\u00f3n entre humanos, natureza e tecnolox\u00eda. \"Koyaanisqatsi\" \u00e9 o m\u00e1is co\u00f1ecido da trilox\u00eda e \u00e9 considerado un filme de culto. Por\u00e9n, por mor de temas de dereitos de autor\u00eda, o filme estivo f\u00f3ra de publicaci\u00f3n durante a maior parte da d\u00e9cada de 1990."}
{"id": "454503", "revid": "5863", "url": "https://gl.wikipedia.org/wiki?curid=454503", "title": "Maria Teresa Horta", "text": "Maria Teresa de Mascarenhas Horta Barros, nada en Lisboa, o 20 de maio de 1937, \u00e9 unha escritora e xornalista portuguesa.\nTraxectoria.\nLicenciouse na facultade de letras da Universidade de Lisboa e acabou dedic\u00e1ndose ao xornalismo. Participou no movemento feminista de Portugal xunto con Maria Isabel Barreno e Maria Velho da Costa (chamadas as \"Tr\u00eas Marias\") en torno \u00e1s \"Novas Cartas Portuguesas\" (1972), obra en que se manifesta unha aberta oposici\u00f3n aos valores femininos tradicionais. Esta publicaci\u00f3n claramente antifascista e altamente provocadora para o r\u00e9xime, levou as s\u00faas tres autoras ante un tribunal (proceso con grande impacto internacional), tendo o 25 de Abril interrompido as sanci\u00f3ns a que estaban suxeitas as denominadas \"Tres Marias\": Maria Velho da Costa, Maria Teresa Horta e Maria Isabel Barreno. Tam\u00e9n formou parte do grupo \"Poesia 61\".\nPublicou varios textos en xornais como \"Di\u00e1rio de Lisboa\", \"A Capital\", \"Rep\u00fablica\", \"O S\u00e9culo\", \"Di\u00e1rio de Not\u00edcias\" ou \"Xornal de Letras e Artes\", e foi redactora xefe da revista \"Mulheres\"."}
{"id": "454517", "revid": "23204", "url": "https://gl.wikipedia.org/wiki?curid=454517", "title": "Powaqqatsi", "text": "Powaqqatsi, tam\u00e9n co\u00f1ecido como Powaqqatsi: Life in Transformation, \u00e9 un filme experimental de 1988 dirixido por Godfrey Reggio e a secuela de \"Koyaanisqatsi\". \u00c9 o segundo t\u00edtulo da trilox\u00eda Qatsi.\n\"Powaqqatsi\" \u00e9 un neoloxismo en lingua hopi acu\u00f1ado por Reggio que quere dicir \"forma de vida parasitaria\" ou \"vida en transici\u00f3n\". Mentres que \"Koyaanisqatsi\" se centra na vida moderna dos pa\u00edses industrializados, \"Powaqqatsi\", which similarly has no dialogue, c\u00e9ntrase no conflito dos pa\u00edses do terceiro mundo entre as formas de vida tradicionais e os novos modelos de vida introducidos coa industrializaci\u00f3n. \u00d3 igual que \"Koyaanisqatsi\" e o terceiro filme da trilox\u00eda 'Qatsi', \"Naqoyqatsi\", o filme est\u00e1 fortemente relacionado coa s\u00faa banda sonora, composta por Philip Glass. Aqu\u00ed, as voces humanas (especialmente de nenos de Am\u00e9rica do Sur e \u00c1frica) aparecen m\u00e1is ca en \"Koyaanisqatsi\", en harmon\u00eda cos mensaxes e imaxes do filme."}
{"id": "454523", "revid": "98629", "url": "https://gl.wikipedia.org/wiki?curid=454523", "title": "Three Men and a Baby", "text": "Three Men and a Baby \u00e9 un filme estadounidense de 1987 dirixido por Leonard Nimoy. Est\u00e1 protagonizado por Tom Selleck, Steve Guttenberg, Ted Danson e Nancy Travis. Conta a historia de tres solteiros que se te\u00f1en que adaptar \u00e1 vida de pais de familia cando aparece o beb\u00e9 dun deles na s\u00faa porta. O gui\u00f3n bas\u00e9ase no filme franc\u00e9s de 1985 \"Trois hommes et un couffin\".\nO filme foi o maior \u00e9xito estadounidense dese ano, superando \"Fatal Attraction\" e recadando m\u00e1is de 167 mill\u00f3ns de d\u00f3lares s\u00f3 nos Estados Unidos. O filme ga\u00f1ou o People's Choice de 1988 \u00e1 comedia favorita."}
{"id": "454528", "revid": "98629", "url": "https://gl.wikipedia.org/wiki?curid=454528", "title": "Cando sopra o vento", "text": "Cando sopra o vento (en ) \u00e9 un filme brit\u00e1nico de 1986 dirixido por Jimmy Murakami. Bas\u00e9ase na banda dese\u00f1ada hom\u00f3nima de Raymond Briggs. Conta coas voces de John Mills e Peggy Ashcroft para as d\u00faas personaxes principais e a m\u00fasica \u00e9 de Roger Waters.\nO filme foi a segunda colaboraci\u00f3n de Briggs con TVC, despois dos seus esforzos por un especial baseado noutra obra del, \"The Snowman\", en 1982. Foi distribu\u00eddo por Recorded Releasing no Reino Unido, e por Kings Road Entertainment nos Estados Unidos de Am\u00e9rica. A seguinte novela gr\u00e1fica de Briggs, \"Ethel and Ernest\" (1998), deixa claro que Briggs baseou a parella protagonista en \"Cando sopra o vento\" nos seus propios pais.\n\"Cando sopra o vento\" \u00e9 un h\u00edbrido entre a animaci\u00f3n tradicional e a stop motion. As personaxes de Jim e Hilda Bloggs est\u00e1n feitos a man, mais o seu fogar e a maior\u00eda dos obxectos nel est\u00e1n animados con stop motion. A banda sonora cont\u00e9n m\u00fasica de David Bowie (que interpreta a canci\u00f3n principal), Roger Waters, Genesis, Squeeze, Hugh Cornwell e Paul Hardcastle.\nEstreouse en galego o 15 de xu\u00f1o de 1990 a trav\u00e9s da TVG."}
{"id": "454529", "revid": "23204", "url": "https://gl.wikipedia.org/wiki?curid=454529", "title": "When the Wind Blows (filme de 1986)", "text": ""}
{"id": "454530", "revid": "23204", "url": "https://gl.wikipedia.org/wiki?curid=454530", "title": "Cando te encontre", "text": "Cando te encontre (en ) \u00e9 un filme estadounidense de 2012 dirixido por Scott Hicks. \u00c9 unha adaptaci\u00f3n da novela hom\u00f3nima de 2008 escrita por Nicholas Sparks. Est\u00e1 protagonizado por Zac Efron no papel de Logan Thibault, un soldado que atopa a fotograf\u00eda dunha rapaza durante o seu servizo na guerra de Iraq, e l\u00e9vaa canda el como amuleto da sorte. Logo da guerra, localiza \u00e1 muller e comeza unha relaci\u00f3n con ela."}
{"id": "454531", "revid": "23204", "url": "https://gl.wikipedia.org/wiki?curid=454531", "title": "The Lucky One", "text": ""}
{"id": "454533", "revid": "23204", "url": "https://gl.wikipedia.org/wiki?curid=454533", "title": "Canguro Jack", "text": "Canguro Jack (en ) \u00e9 un filme estadounidense-australiano de 2003 de Warner Bros.. Foi escrito por Steve Bing, Barry O'Brien e Scott Rosenberg, dirixido por David McNally, producido por Jerry Bruckheimer con m\u00fasica de Trevor Rabin. Est\u00e1 protagonizado por Jerry O'Connell, Anthony Anderson, Christopher Walken, Estella Warren e Adam Garcia."}
{"id": "454534", "revid": "23204", "url": "https://gl.wikipedia.org/wiki?curid=454534", "title": "Kangaroo Jack", "text": ""}
{"id": "454535", "revid": "23204", "url": "https://gl.wikipedia.org/wiki?curid=454535", "title": "Cea \u00e1s oito", "text": "Cea \u00e1s oito (en ) \u00e9 un filme estadounidense de 1933 dirixido por George Cukor. Adaptado \u00e1 gran pantalla por Frances Marion e Herman J. Mankiewicz a partir da obra hom\u00f3nima de George S. Kaufman e Edna Ferber. Est\u00e1 protagonizado por Marie Dressler, John Barrymore, Wallace Beery, Jean Harlow, Lionel Barrymore, Lee Tracy, Edmund Lowe e Billie Burke.\n\"Cea \u00e1s oito\" foi aclamada pola cr\u00edtica; e en Rotten Tomatoes ten un 100% de aprobaci\u00f3n segundo 17 cr\u00edticos, cunha puntuaci\u00f3n media de 8,6/10.\nEstreouse en galego o 13 de agosto de 1988 a trav\u00e9s da TVG."}
{"id": "454536", "revid": "7596", "url": "https://gl.wikipedia.org/wiki?curid=454536", "title": "Papisa Xoana", "text": "A lenda da papisa Xoana trata acerca dunha muller que exercer\u00eda o papado cat\u00f3lico ocultando o seu verdadeiro sexo. O pontificado da papisa ad\u00f3itase situar entre 855 e 857, \u00e9 dicir, o que, segundo a lista oficial de papas, correspondeu a Benedito\u00a0III, no momento da usurpaci\u00f3n de Anastasio o Bibliotecario. Outras versi\u00f3ns afirman que o propio Benedito\u00a0III foi a muller disfrazada e outras din que o per\u00edodo foi entre 872 e 882, \u00e9 dicir, o do papa Xo\u00e1n VIII.\nA lenda da Papisa.\nEn s\u00edntese, os relatos sobre a papisa soste\u00f1en que Xoana, nada no 822 en Ingelheim am Rhein, preto de Maguncia, era filla dun monxe. Segundo alg\u00fans cronistas tard\u00edos, o seu pai, Gerbert, formaba parte dos predicadores chegados do pa\u00eds dos anglos para difundir o \"Evanxeo\" entre os sax\u00f3ns. A pequena Xoana creceu inmersa nese ambiente de relixiosidade e erudici\u00f3n, e co apoio da s\u00faa nai e \u00e1s agachadas do seu pai, tivo a oportunidade de poder estudar, o cal estaba vedado \u00e1s mulleres da \u00e9poca. Xoana puido aprender grego, o cal lle permit\u00eda ler a Biblia, que por aquela \u00e9poca estaba traducida a moi poucos idiomas.\nPosto que s\u00f3 a carreira eclesi\u00e1stica permit\u00eda continuar uns estudos s\u00f3lidos, Xoana entrou na relixi\u00f3n como monxe copista, baixo o nome masculino de \"Johannes Anglicus\" (Xo\u00e1n o Ingl\u00e9s); segundo Mart\u00edn o Polaco.\nNa s\u00faa nova situaci\u00f3n, Xoana puido viaxar con frecuencia de mosteiro en mosteiro e relacionarse con grandes personaxes da \u00e9poca. En primeiro lugar, visitou Constantinopla, onde co\u00f1eceu \u00e1 anci\u00e1 emperatriz Teodora. Pasou tam\u00e9n por Atenas, para obter algunhas precisi\u00f3ns sobre a medicina do rabino Isaac Israeli. De regreso en Germania, trasladouse ao \"Regnum Francorum\" (reino dos francos), \u00e1 corte do rei Carlos o Calvo.\nXoana trasladouse a Roma en 848, e al\u00ed obtivo un posto docente. Sempre disimulando habilmente a s\u00faa identidade, foi ben recibida nos c\u00edrculos eclesi\u00e1sticos, en particular na Curia. Por mor da s\u00faa reputaci\u00f3n de erudita, foi presentada ao papa Le\u00f3n\u00a0IV e enseguida converteuse na s\u00faa secretaria para os asuntos internacionais. En xullo de 855, tras a morte do papa, Xoana f\u00edxose elixir a s\u00faa sucesora co nome de Benedito\u00a0III ou Xo\u00e1n VIII. Dous anos despois, a papisa, que disimulaba un embarazo froito da s\u00faa uni\u00f3n carnal co embaixador Lamberto de Saxonia, comezou a sufrir as contracci\u00f3ns do parto no medio dunha procesi\u00f3n e deu a luz en p\u00fablico. Segundo Jean de Mailly, Xoana foi lapidada polo xent\u00edo enfurecido. Segundo Mart\u00edn o Polaco, morreu a consecuencia do parto.\nSempre segundo a lenda, a suplantaci\u00f3n de Xoana obrigou a Igrexa a proceder a unha verificaci\u00f3n ritual da virilidade dos papas electos. Un eclesi\u00e1stico estaba encargado de examinar manualmente os atributos sexuais do novo pont\u00edfice a trav\u00e9s dunha cadeira perforada. Acabada a inspecci\u00f3n, se todo era correcto, deb\u00eda exclamar: \u00ab\"Duos habet et bene pendentes\"\u00bb (\u2018ten dous e colgan ben\u2019). Ademais, as procesi\u00f3ns, para afastar os recordos ignominosos, evitaron en diante pasar pola igrexa de San Clemente, lugar do parto, no traxecto do Vaticano a Letr\u00e1n.\nUtilizada polos detractores, esas versi\u00f3ns sostiv\u00e9ronse por moitos anos ata que en 1562 o agosti\u00f1o Onofrio Panvinio redactou a primeira refutaci\u00f3n seria daquela lenda.\nHistoria da lenda.\nA opini\u00f3n m\u00e1is estendida \u00e9 que se trata dunha lenda que, con todo, foi dada por certa pola propia Igrexa at\u00e9 o s\u00e9culo XVI. As cadeiras perforadas exhibidas no seu apoio non son ao parecer outra cousa que as \u00abcadeiras curiais\u00bb, que simbolizaban o car\u00e1cter colexial da Curia romana.\nNingunha cr\u00f3nica contempor\u00e1nea aos feitos narrados acredita a historia, e a lista de papas non deixa ningunha f\u00edsgoa en que se poida inserir o pontificado de Xoana. En efecto, entre a morte de Le\u00f3n IV, o 17 de xullo de 855, e a elecci\u00f3n de Benedito\u00a0III, entre os cales sit\u00faa Mart\u00edn o Polaco a papisa, transcorreu moi pouco tempo, incluso tendo en conta que o segundo non foi coroado at\u00e9 o 29 de setembro do mesmo ano a causa do antipapado de Anastasio. Estes datos son confirmados por probas s\u00f3lidas, como moedas e documentos oficiais da \u00e9poca. A cr\u00f3nica de Jean de Mailly suxire, pola s\u00faa banda, un lugar do papado de Xoana un pouco anterior a 1100. Con todo, s\u00f3 transcorren uns meses entre a morte de V\u00edtor\u00a0III (16 de setembro de 1087) e a elecci\u00f3n de Urbano\u00a0II (12 de marzo de 1088), e s\u00f3 alg\u00fans d\u00edas entre a morte deste \u00faltimo (29 de xullo de 1099) e a elecci\u00f3n de Pascual\u00a0II (13 de agosto de 1099).\nAs explicaci\u00f3ns da lenda son diversas. O mito foi talvez ideado a partir do sobrenome de \u00abpapisa Xoana\u00bb que recibiu en vida o papa Xo\u00e1n VIII polo que os seus opositores consideraron debilidade fronte \u00e1 Igrexa de Constantinopla, ou quizais polo mesmo sobrenome aplicado a Marozia, autoritaria nai de Xo\u00e1n XI quen dominaba a igrexa coma se fose un papa e influ\u00eda na pol\u00edtica. Por outra banda, o mito tam\u00e9n remite \u00e1s inversi\u00f3ns rituais de valores propios dos entroidos.\nOutro punto de partida da lenda pode ser a prohibici\u00f3n do Lev\u00edtico (21, 20) de que estea \u00abao servizo do Altar\u00bb un home \u00abcos test\u00edculos esmagados\u00bb, \u00e9 dicir, un eunuco. A idea de que a prohibici\u00f3n leva verificar que s\u00f3 homes \u00abenteiros\u00bb accedan ao trono papal, estivo probablemente na orixe da inspecci\u00f3n cerimonial e do \"testiculum habet et bene pendebant\", un tema suxestivo para unha \"disputatio\" de \"quodlibet\" estudantil na escol\u00e1stica da Idade Media.\nA lenda desenvolveuse ao longo da Idade Media. A primeira menci\u00f3n co\u00f1ecida at\u00f3pase na cr\u00f3nica de Jean de Mailly, dominico do convento de Metz, redactada cara a 1255. A lenda propagouse moi rapidamente e sobre unha grande extensi\u00f3n xeogr\u00e1fica, o que pode facer supor que exist\u00eda con anterioridade e que o dominico limitouse a consignala por escrito. Cara a 1260, a an\u00e9cdota reaparece no \"Tratado das diversas materias da predicaci\u00f3n\", de Estevo de Borb\u00f3n, tam\u00e9n dominico e da mesma provincia eclesi\u00e1stica que Mailly. Mais \u00e9 sobre todo o relato feito por Mart\u00edn o Polaco na s\u00faa \"Cr\u00f3nica dos pont\u00edfices romanos e dos emperadores\", cara a 1280, o que lle asegura o \u00e9xito.\nA acollida que fan os medios eclesi\u00e1sticos da an\u00e9cdota, que nun principio foi aceptada como certa, explicouse despois polo interese do caso xur\u00eddico e por unha vontade de impor unha interpretaci\u00f3n oficial do suposto acontecemento.\nEn efecto, a lenda \u00e9 rapidamente revivida con fins pol\u00e9micos. O franciscano William de Ockham denuncia unha intervenci\u00f3n diab\u00f3lica na persoa de Xo\u00e1n, que prefigura a de Xo\u00e1n XXII, adversario dos \"espirituais\" (disidentes franciscanos).\nDurante o Gran Cisma de Occidente, a historia de Xoana proba, para as d\u00faas facci\u00f3ns, a necesidade legal dunha posibilidade de destituci\u00f3n papal. Tam\u00e9n foi recollida polo polemista Jan Hus e despois polos luter\u00e1ns, que v\u00edan en Xoana a encarnaci\u00f3n da \u00abprostituta de Babilonia\u00bb descrita na Apocalipse:\nGiovanni Boccaccio escribiu sobre a Papisa Xoana en 1362 no seu libro sobre biograf\u00edas femininas De Mulieribus Claris.\nRespostas \u00e1 lenda.\nTodos estes ataques levaron o erudito Onofrio Panvinio, monxe agosti\u00f1o, a redactar en 1562 a primeira refutaci\u00f3n seria da lenda, na s\u00faa \"Vit\u00e6 Pontificum\" (\u2018vida dos papas\u2019). No s\u00e9culo\u00a0XVII, os luter\u00e1ns un\u00edronse aos seus argumentos.\nEn 1886, o grego Emmanuel Royidis publicou \"\u041f\u0430\u043f\u0435\u0441\u0441\u0430 \u0406\u043e\u0430\u043d\u043d\u0430\", que veu relanzar o mito. Antes, Petrarca viuse atra\u00eddo pola lenda. No s\u00e9culo\u00a0XX interes\u00e1ronse por ela outros escritores, como Lawrence Durrell, Ren\u00e9e Dunan ou Alfred Jarry.\nAs probas principais do car\u00e1cter enteiramente m\u00edtico da papisa son:\nCon todo, no libro \"O Segundo Mes\u00edas\" dos autores Christopher Knight e Robert Lomas dise: \"A\u00ednda que non existen probas que poidan demostrar que esta historia \u00e9 certa, a Igrexa mesma deu fe dela plenamente, do mesmo xeito que o p\u00fablico en xeral. A\u00ednda aparece nunha fileira de bustos na catedral de Siena, coa inscrici\u00f3n Johannes\u00a0VIII, femina ex Anglia (papa Xo\u00e1n\u00a0VIII, muller inglesa)\". Pouco antes nese mesmo libro d\u00e1se outra explicaci\u00f3n para a carta arcano n\u00ba 2 do tarot, identific\u00e1ndoa non coa rameira de Babilonia, sen\u00f3n con Mar\u00eda Madalena, que segundo descubrimentos templarios ser\u00eda a 1\u00aa papisa por delegaci\u00f3n directa de Xesucristo."}
{"id": "454537", "revid": "23204", "url": "https://gl.wikipedia.org/wiki?curid=454537", "title": "Dinner at Eight", "text": ""}
{"id": "454538", "revid": "54334", "url": "https://gl.wikipedia.org/wiki?curid=454538", "title": "Marie Shear", "text": "Marie Shear, nada en 1940 e finada en 2017, foi unha escritora e activista estadounidense co\u00f1ecida por acu\u00f1ar a definici\u00f3n do feminismo como \"a noci\u00f3n radical de que as mulleres son persoas\".\nNotas.\n "}
{"id": "454540", "revid": "89787", "url": "https://gl.wikipedia.org/wiki?curid=454540", "title": "Peter Cosgrove", "text": "Peter John Cosgrove, nado en Sydney o 28 de xullo de 1947, \u00e9 un militar retirado australiano, que destacou por ser comandante da coalici\u00f3n das forzas de paz en Timor Leste co\u00f1ecida como Forza Internacional de Timor Leste (Interfet). Foi gobernador xeral de Australia de 2014 a 2019.\nTraxectoria.\nCarreira militar.\nFillo dun militar, graduouse no Royal Military College de Duntroon, en 1968. Foi enviado a Malaisia como tenente no I Batall\u00f3n, Real Rexemento Australiano (RAR). Pouco despois, foi a guerra de Vietnam co 9 RAR. Al\u00ed comandou un pelot\u00f3n de infantar\u00eda e foi galardoado coa Cruz Militar pola s\u00faa actuaci\u00f3n durante un asalto \u00e1s posici\u00f3ns inimigas.\nNos anos seguintes foi instrutor no Centro de Infantar\u00eda; foi promovido, \u00f3 mando 1 do RAR; levou a cabo a responsabilidade cos recursos humanos, e pasou per\u00edodos nos Estados Unidos, Gran Breta\u00f1a e a India. En 1990 foi director de Infantar\u00eda e Comandante do Palacio do Infantado. En 1997 completouse un c\u00edrculo cando se converteu en comandante en Duntroon.\nEn 1999, o xeneral converteuse nunha figura nacional \u00f3 ser nomeado comandante da Interfet, responsable de supervisar a transici\u00f3n de Timor Leste \u00e1 independencia. Co gran despregamento de tropas australianas, e unha considerable incerteza sobre o resultado, foi un per\u00edodo de tensi\u00f3n durante o que combinou o seu papel de soldado co de diplom\u00e1tico.\nDespois de Timor, onde ga\u00f1ou o respecto de colegas australianos, Timor Leste e a comunidade internacional, foi ascendido e nomeado xefe do Ex\u00e9rcito. A iso seguiu en 2002 chegou a xeneral e a Xefe das Forzas de Defensa. O seu propio fillo soldado resultou levemente ferido na guerra de Iraq en 2005.\nRetirouse do ex\u00e9rcito en 2005. \nGobernador xeral.\nO 28 de xaneiro de 2014, o primeiro ministro de Australia Tony Abbott anunciou que a ra\u00ed\u00f1a Isabel II aceptara a s\u00faa proposta para nomear a Peter Cosgrove como o seguinte gobernador xeral de Australia, sucedendo a Quentin Bryce a finais de marzo. O 25 de marzo, Abbott anunciou que a ra\u00ed\u00f1a tam\u00e9n aprobara a reincorporaci\u00f3n dos graos de \"cabaleiro\" e \"dama\" na Orde de Australia (que foran abolidos en 1986 por consello de Bob Hawke), e que os gobernadores xerais ser\u00edan de oficio o cabaleiro ou dama principal da orde. A titular do cargo, Quentin Bryce, foi feita inmediatamente a primeira nova dama da orde. O 28 de marzo Cosgrove sucedeu Quentin e xurou como Gobernador Xeral ante o xu\u00edz Robert French convert\u00e9ndose en \"sir\" Peter Cosgrove.\nO 16 de decembro de 2018, o primeiro ministro Scott Morrison anunciou que a ra\u00ed\u00f1a aprobara o nomeamento do xeneral retirado David Hurley, ata ese momento gobernador de Nova Gales do Sur como o seguinte gobernador xeral de Australia, que comezar\u00eda en xullo de 2019 e que o mandato de Cosgrove ser\u00eda ampliado ese tempo para asegurar unha transici\u00f3n adecuada despois das elecci\u00f3ns de Nova Gales do Sur en marzo e as elecci\u00f3ns federais previstas para maio de 2019. O 1 de xullo de 2019 realizouse o traspaso de poderes. "}
{"id": "454541", "revid": "23204", "url": "https://gl.wikipedia.org/wiki?curid=454541", "title": "Peter John Cosgrove", "text": ""}
{"id": "454542", "revid": "88215", "url": "https://gl.wikipedia.org/wiki?curid=454542", "title": "Scott Morrison", "text": "Scott Morrison, nado en Waverley, Nova Gales do Sur o 13 de maio de 1968 \u00e9 un pol\u00edtico australiano, l\u00edder do Partido Liberal, que exerceu como primeiro ministro de Australia entre 2018 e 2022. \u00c9 membro da C\u00e1mara de Representantes dende 2007, representando \u00e1 divisi\u00f3n de Cook en Nova Gales do Sur.\nTraxectoria.\nMorrison naceu en Waverley, un suburbio de Sydney e estudou Xeograf\u00eda econ\u00f3mica na Universidade de Nova Gales do Sur. Despois de graduarse traballou no turismo, primeiro como director da Oficina de Turismo e Deporte de Nova Zelandia dende 1998 at\u00e9 2000 e posteriormente converteuse no director da axencia gobernamental de promoci\u00f3n do turismo de Australia dende 2004 at\u00e9 2006. No tempo entre ambos os postos, foi director do Partido Liberal en Nova Gales do Sur dende 2000 at\u00e9 2004.\nMorrison foi elixido para a C\u00e1mara de Representantes nas elecci\u00f3ns federais de Australia de 2007. Trala vitoria da Coalici\u00f3n nas elecci\u00f3ns federais de Australia de 2013, foi designado no gabinete de Tony Abbott como ministro para a Inmigraci\u00f3n e Protecci\u00f3n de Fronteiras. Logo foi designado ministro de Servizos Sociais a finais de 2014. Cando Malcolm Turnbull substitu\u00edu a Abbott como primeiro ministro en setembro de 2015, Morrison foi designado ministro do Tesouro de Australia.\nEn agosto de 2018, o primeiro ministro Malcolm Turnbull foi desafiado no seu liderado do Partido Liberal polo ministro Peter Dutton, e ga\u00f1ou por 48 votos a 35. As tensi\u00f3ns internas no partido continuaron e tras unha declaraci\u00f3n de vacancia e en ausencia dunha candidatura de Turnbull, Morrison foi elixido l\u00edder o 24 de agosto derrotando a Dutton e a Julie Bishop, e asumiu como primeiro ministro de Australia o mesmo d\u00eda."}
{"id": "454543", "revid": "56817", "url": "https://gl.wikipedia.org/wiki?curid=454543", "title": "Frank-Walter Steinmeier", "text": "Frank-Walter Steinmeier, nado o 5 de xaneiro de 1956 en Detmold, Renania do Norte-Westfalia, \u00e9 un pol\u00edtico alem\u00e1n, membro do Partido Socialdem\u00f3crata de Alema\u00f1a (SPD, polas s\u00faas siglas en alem\u00e1n). \u00c9 o actual Presidente de Alema\u00f1a dende o 19 de marzo de 2017. Dende 2005 at\u00e9 2009 e novamente de 2013 a 2017 foi ministro de Relaci\u00f3ns Exteriores, dende novembro de 2007 tam\u00e9n vicechanceler de Alema\u00f1a. En outubro de 2007 foi elixido vicepresidente federal do SPD. De 1999 a 2005 foi xefe da Chanceler\u00eda Federal (cargo comparable \u00f3 ministerio da Presidencia); durante o primeiro semestre de 2007 ademais foi presidente do Consello da Uni\u00f3n Europea. O 7 de setembro de 2008 foi nomeado candidato a chanceler de Alema\u00f1a polo SPD para as elecci\u00f3ns de 2009, enfront\u00e1ndose a Angela Merkel.\nEn febreiro de 2017 foi elixido como presidente de Alema\u00f1a. Asumiu o cargo o 19 de marzo.\nTraxectoria.\nSteinmeier naceu en 1956 como fillo dun ebanista e unha obreira, ambos de relixi\u00f3n protestante. Logo de prestar o seu servizo militar, estudou dereito entre 1976 e 1980, despois seguiu estudos de ciencias pol\u00edticas entre 1980 e 1982 na Universidade de Gie\u00dfen. Traballou na facultade de Dereito P\u00fablico e Ciencias Pol\u00edticas e escribiu unha tese doutoral sobre as persoas sen fogar. Est\u00e1 casado e ten unha filla."}
{"id": "454544", "revid": "89787", "url": "https://gl.wikipedia.org/wiki?curid=454544", "title": "Abdullah Abdullah", "text": "Abdullah Abdullah, nado o 5 de setembro de 1960, \u00e9 un m\u00e9dico e pol\u00edtico afg\u00e1n, \u00e9 o actual Xefe Executivo de Afganist\u00e1n dende o 29 de setembro de 2014. Foi ministro de Asuntos Exteriores de Afganist\u00e1n entre o 22 de decembro de 2001 e o 21 de marzo de 2006, sendo substitu\u00eddo no cargo por Rangin Dadfar Spanta. Como moitos afg\u00e1ns, utiliza soamente un nome, a\u00ednda que se refiren a el en moitas ocasi\u00f3ns como \"Abdullah Abdullah\".\nTraxectoria.\nEstudou oftalmolox\u00eda no Departamento de Medicina da Universidade de Cabul, licenci\u00e1ndose en 1983 e traballando posteriormente na cidade at\u00e9 1985. M\u00e1is tarde colaborou cos refuxiados afg\u00e1ns en Paquist\u00e1n, onde entrou en contacto cos muxahidin. O doutor Abdullah uniuse \u00e1 fronte de Resistencia de Panjshir, e en 1986 converteuse no conselleiro de Ahmed Shah Massoud, un l\u00edder fundamentalista.\nAbdullah foi Ministro de Exteriores do goberno da Fronte Unida Afg\u00e1n dende 1998. Tralo asasinato de Massoud en 2001 pasou a ser unha das tres figuras m\u00e1is importantes da Alianza do Norte e posteriormente do Goberno Transicional Afg\u00e1n xunto \u00f3s ministros anteriores Mohammed Fahim e Yunus Qanuni, sendo os tres considerados os l\u00edderes da facci\u00f3n de etnia taxica, a\u00ednda que a nai de Abdullah \u00e9 de etnia paxta. Ocupou o cargo de Ministro de Asuntos Exteriores dende 2001 at\u00e9 o 21 de marzo de 2006. Foi dos poucos ministros pertencentes \u00e1 Alianza do Norte que non perderon a s\u00faa carteira tralas elecci\u00f3ns presidenciais de 2004. En agosto de 2009 presentouse como independente \u00e1s elecci\u00f3ns presidenciais como principal rival de Hamid Karzai segundo varias enquisas e analistas pol\u00edticos. Na primeira volta das elecci\u00f3ns celebradas o 20 de agosto obtivo un 30,59% dos votos, o segundo mellor resultado detr\u00e1s do Karzai. Por\u00e9n, as elecci\u00f3ns estiveron salpicadas de m\u00faltiples esc\u00e1ndalos de fraude e manipulaci\u00f3n electoral en favor de Karzai provocando cr\u00edticas contra el, a Comisi\u00f3n Electoral e as organizaci\u00f3ns internacionais responsables de vixiar a transparencia. Abdullah, afirmando que as condici\u00f3ns nas que \u00eda celebrarse a segunda volta fixada para o seguinte 7 de novembro ser\u00edan semellantes, anunciou a s\u00faa retirada das elecci\u00f3ns; o que se traduciu \u00f3 d\u00eda seguinte na confirmaci\u00f3n de Karzai como vencedor e presidente de Afganist\u00e1n para os seguintes 5 anos.\nVolveu presentarse como candidato para as elecci\u00f3ns presidenciais de 2014. As sondaxes preelectorais sit\u00faarono como uns dos principais favoritos."}
{"id": "454545", "revid": "89787", "url": "https://gl.wikipedia.org/wiki?curid=454545", "title": "Lago Hillier", "text": "O lago Hillier \u00e9 un lago que se atopa na illa Middle, a maior illa do arquip\u00e9lago da Recherche, Australia Occidental (Australia).\nA cor rosada do lago \u00e9 permanente e non cambia cando se verte a auga nun recipiente. A lonxitude do lago \u00e9 duns seiscentos metros aproximadamente. O lago est\u00e1 rodeado por un bordo de area e un bosque denso de melaleuca e eucaliptos cunha estreita franxa de dunas de area \u00f3 norte, cubertas por vexetaci\u00f3n, que o separa do Oc\u00e9ano Ant\u00e1rtico.\nCrese que a illa e o lago foron cartografados por primeira vez pola expedici\u00f3n Flinders en 1802. Dise que o capit\u00e1n Flinders contemplou o lago rosa despois de ascender o pico da illa. John Thistle, o capit\u00e1n do buque, recolleu auga do lago descubrindo que estaba saturada con sal. A\u00ednda que no caso do lago Hillier a orixe da s\u00faa cor rosa non foi definitivamente demostrado, s\u00e1bese que a cor rosa doutros lagos salgados da rexi\u00f3n xorde dun medio de contraste creado por organismos \"Dunaliella salina\" e \"Halobacteria\". Outra hip\u00f3tese \u00e9 que a cor rosa d\u00e9bese a bacterias hal\u00f3filas vermellas ou algas nas costras de sal.\nMalia a s\u00faa infreceuente tonalidade, o lago non presenta efectos adversos co\u00f1ecidos nos seres humanos. Visto dende arriba o lago parece un s\u00f3lido de cor rosa, pero dende a li\u00f1a de costa par\u00e9cese m\u00e1is a un ton rosa claro que est\u00e1 na auga. O litoral est\u00e1 tam\u00e9n cuberto por dep\u00f3sitos de costras de sal."}
{"id": "454547", "revid": "56817", "url": "https://gl.wikipedia.org/wiki?curid=454547", "title": "Fred Warner", "text": "Fred Warner, nado o 19 de novembro de 1996 en San Marcos, California, \u00e9 un xogador profesional estadounidense de f\u00fatbol americano que xoga na posici\u00f3n de linebacker para os San Francisco 49ers da National Football League (NFL). Formado en BYU, foi elixido na terceira rolda do Draft da NFL de 2018 polos 49ers."}
{"id": "454548", "revid": "5059927", "url": "https://gl.wikipedia.org/wiki?curid=454548", "title": "Sigil", "text": "Sigil \u00e9 un programa inform\u00e1tico, libre, aberto e gratu\u00edto para a edici\u00f3n e creaci\u00f3n en formato EPUB de edici\u00f3ns electr\u00f3nicas. Sigil ten sido desenvolvido por Strahinja Val Markovi\u0107 e outros colaboradores dende 2009."}
{"id": "454549", "revid": "56817", "url": "https://gl.wikipedia.org/wiki?curid=454549", "title": "Veil of Maya", "text": "Veil of Maya \u00e9 un grupo estadounidense de metalcore band formado no ano 2004 en Chicago, Illinois, actualmente baixo o selo Sumerian Records. O grupo publicou seis \u00e1lbums de estudio, mudando o estilo deathcore no seu quinto \u00e1lbum \"Matriarch\", estilo m\u00e1is marcado nos seus traballos previos."}
{"id": "454550", "revid": "98629", "url": "https://gl.wikipedia.org/wiki?curid=454550", "title": "Leopoldo V de Austria", "text": "Leopoldo V, nado en 1157 e finado o 31 de decembro de 1194, co\u00f1ecido como \"o Virtuoso\", foi duque de Austria da familia Babenberg entre 1177 e 1194 e duque de Estiria de 1192 a 1194.\nTraxectoria.\nLeopoldo era o fillo de Henrique II, duque de Austria, tam\u00e9n co\u00f1ecido como Henrique II Jasomirgott e da emperatriz bizantina Teodora Comnena. En 1172, casou con Helena, filla do rei G\u00e9za II de Hungr\u00eda, e tiveron dous fillos: Federico I e Leopoldo VI. A irm\u00e1 m\u00e1is vella de Leopoldo, In\u00e9s de Babenberg, casou en 1166 con outro fillo do monarca h\u00fangaro, o posterior rei Estevo III de Hungr\u00eda. Desta maneira este dobre matrimonio pretend\u00eda achegar as d\u00faas dinast\u00edas que reinaban en territorios fronteirizos. Por\u00e9n, \u00e1 morte do rei h\u00fangaro, In\u00e9s volveu \u00f3 ducado de Austria.\nO 17 de agosto de 1186, negociouse o Pacto de Georgenberg, polo cal Estiria e a parte central da Alta Austria foron amalgamadas no ducado de Austria despois de 1192. Este foi o primeiro paso cara \u00e1 creaci\u00f3n da Austria moderna.\nA terceira Cruzada.\n\u00c9 lembrado principalmente f\u00f3ra de Austria pola s\u00faa participaci\u00f3n na terceira cruzada. Chegou para tomar parte no sitio de Acre na primavera de 1191, navegando dende Zadar na costa do Mar Adri\u00e1tico. P\u00faxose \u00f3 mando do que quedaba das forzas imperiais logo da morte de Federico VI de Suabia en xaneiro dese ano.\nDespois da rendici\u00f3n de Acre, as bandeiras do Reino de Xerusal\u00e9n, Ricardo I de Inglaterra, Filipe II de Francia e Leopoldo foron izadas na cidade polo curm\u00e1n de Leopoldo, Conrado de Montferrato. Pero Ricardo quitou a bandeira de Leopoldo. Ricardo tam\u00e9n estivo baixo sospeita de estar involucrado no asasinato de Conrado pouco despois de ser elixido rei de Cisxordania en abril de 1192. Na viaxe de retorno, Ricardo \u00eda disfrazado e debeu parar en Viena, onde foi reco\u00f1ecido (supostamente polo seu anel) e foi arrestado no distrito de Erdberg (moderno Landstra\u00dfe). Por alg\u00fan tempo estivo prisioneiro en D\u00fcrnstein, logo foi levado ante o emperador Henrique VI do Sacro Imperio Romano Xerm\u00e1nico e foi acusado da morte de Conrado. O gran rescate que se pagou, que se sup\u00f3n de arredor de 23 toneladas de prata, serviu para a fundaci\u00f3n da casa de moeda en Viena e utilizouse para constru\u00edr murallas novas da cidade, as\u00ed como para edificar as cidades de Wiener Neustadt e Friedberg en Estiria. Por\u00e9n, o duque foi excomulgado polo papa Celestino III por facer prisioneiro a un compa\u00f1eiro de cruzada.\nEn 1194 Leopoldo sufriu un accidente. Un cabalo esmagoulle un p\u00e9 \u00f3 caer sobre el durante un torneo en Graz. Finalmente morreu de gangrena, a\u00ednda baixo pena de excomu\u00f1\u00f3n, sendo enterrado na abad\u00eda de Heiligenkreuz."}
{"id": "454551", "revid": "6499087", "url": "https://gl.wikipedia.org/wiki?curid=454551", "title": "Novruz Mammadov", "text": "Novruz Mammadov (en azar\u00ed: \"Novruz \u0130smay\u0131l ou\u011flu M\u0259mm\u0259dov\"), nado o 15 de marzo de 1947, \u00e9 un estadista e figura pol\u00edtica azar\u00ed, que foi primeiro ministro da Rep\u00fablica de Acerbaix\u00e1n, dende o 21 de abril de 2018 ata a s\u00faa dimisi\u00f3n o 8 de outubro de 2019.\nTraxectoria.\nNovruz Mammadov naceu o 15 de marzo de 1947 na aldea de Shikmakhmud en Nakhichevan. En 1964 graduouse en secundaria e entrou na secci\u00f3n de lingua francesa da facultade de linguas europeas do Instituto Pedag\u00f3xico das linguas de Acerbaix\u00e1n.\nEntre os anos 1967-1968 traballou en Alxeria, entre 1971-1973 en Guinea, e en 1978-1981 en Alxeria, como int\u00e9rprete e xefe de int\u00e9rpretes.\nEn 1991 obtivo o doutoramento en ciencia de filolox\u00eda. En 1992-1993 foi decano da facultade do Instituto Pedag\u00f3xico das linguas de Acerbaix\u00e1n, e en 1993-1997 decano da facultade de franc\u00e9s. O 12 de abril de 1997 foi nomeado xefe do departamento das relaci\u00f3ns exteriores da Administraci\u00f3n do Presidente da Rep\u00fablica de Acerbaix\u00e1n. En 1998, \u00a0Novruz Mammadov, polos seus m\u00e9ritos no fortalecemento das relaci\u00f3ns amigables entre Acerbaix\u00e1n e Francia, conced\u00e9uselle a Lexi\u00f3n de Honra polo presidente de Francia Jacques Chirac.\nEn xaneiro de 2002 foi ascendido o rango de Embaixador extraordinario e plenipotenciario polo presidente de Acerbaix\u00e1n. Dende o setembro de 2005 \u00e9 o membro da Comisi\u00f3n Nacional de Acerbaix\u00e1n na UNESCO.\nDo 1 de xu\u00f1o de 2017 foi auxiliar de exterior do presidente de Acerbaix\u00e1n. O 21 de abril de 2018 foi nomeado primeiro ministro da Rep\u00fablica de Acerbaix\u00e1n. Dimitiu ao ano seguinte, o 8 de abril de 2019, sendo substitu\u00eddo por Ali Asadov."}
{"id": "454552", "revid": "23204", "url": "https://gl.wikipedia.org/wiki?curid=454552", "title": "Novruz \u0130smay\u0131l o\u011flu M\u0259mm\u0259dov", "text": ""}
{"id": "454553", "revid": "6455372", "url": "https://gl.wikipedia.org/wiki?curid=454553", "title": "Torres Flame", "text": "As Torres Flame () son os tres ra\u00f1aceos m\u00e1is altos da cidade de Bak\u00fa, en Acerbaix\u00e1n, con alturas de 190 m, 160 m e 140 m. Conte\u00f1en apartamentos, un hotel e oficinas. O seu custo estimado \u00e9 de 350 mill\u00f3ns de d\u00f3lares. A construci\u00f3n comezou en 2007 e rematou en 2012. As Torres Flame son tres torres: sur, leste e oeste.\nAs fachadas das tres torres transf\u00f3rmanse en grandes pantallas co uso de m\u00e1is de 10 000 LEDs de alta potencia, fornecidos por Traxon Technologies, sucursal de Osram, e Vetas Electric Lighting.\nIluminaci\u00f3n.\nSegundo unha enquisa de skyscrapercity.com, un importante foro de arquitectura e urbanismo, a iluminaci\u00f3n das Torres Flame, dese\u00f1ada por HOK, foi reco\u00f1ecida como a mellor do mundo. As torres ilum\u00ednanse con LEDs que mostran o movemento dunha chama, a cal \u00e9 visible dende toda a cidade. Esta iluminaci\u00f3n crea o efecto de grandes fachos, salientando o concepto das Torres Flame, como reflicte o seu nome."}
{"id": "454554", "revid": "23204", "url": "https://gl.wikipedia.org/wiki?curid=454554", "title": "Parque Nacional de Gobustan", "text": "O Parque Nacional de Gobustan at\u00f3pase \u00f3 oeste do asentamento de Gobustan, a uns 64 quil\u00f3metros \u00f3 suroeste do centro de Bak\u00fa. Foi establecido en 1966 cando a rexi\u00f3n foi declarada como un monumento hist\u00f3rico nacional de Acerbaix\u00e1n nun intento de conservar as antigas tallas, volc\u00e1ns de lama e pedras de gas na rexi\u00f3n. A paisaxe cultural de arte rupestre inclu\u00eddo no Parque Nacional de Gobustan foi declarado Patrimonio da Humanidade pola Unesco en 2007.\nHoxe Gobustan \u00e9 a reserva nacional m\u00e1is popular de Acerbaix\u00e1n.\nTallas prehist\u00f3ricas.\nAs tallas rupestres e petr\u00f3glifos no lugar mostran cativadoras imaxes da vida prehist\u00f3rica no C\u00e1ucaso. Os bosquexos ben conservador mostran antigas poboaci\u00f3ns que viaxan en botes de xuncos; homes cazando ant\u00edlopes e touros salvaxes, as\u00ed como mulleres bailando. O afamado antrop\u00f3logo noruegu\u00e9s Thor Heyerdahl regresou moitas veces a Acerbaix\u00e1n entre 1961 e a s\u00faa morte en 2002 para estudar o lugar na s\u00faa \u00abNa busca de Od\u00edn\u00bb.\nVolc\u00e1ns de lama.\nEst\u00edmase que 300 dos arredor de 700 volc\u00e1ns de lama que existen no mundo est\u00e1n en Gobustan. Moitos xe\u00f3logos as\u00ed como turistas do lama nacionais e internacionais cami\u00f1an a lugares como o cr\u00e1ter Firuz, Gobustan, Salyan para co\u00f1ecer os volc\u00e1ns de lama que se cre que te\u00f1en propiedades medicinais. En 2001 un volc\u00e1n de lodo a 15 quil\u00f3metros de Bak\u00fa f\u00edxose noticia internacional cando repentinamente empezou a arrebolar chamas de 15 metros de alto."}
{"id": "454559", "revid": "5863", "url": "https://gl.wikipedia.org/wiki?curid=454559", "title": "Victor Cherbuliez", "text": "Victor Cherbuliez, nado en Xenebra o 19 de xullo de 1829 e finado en Combs-la-Ville o 1 de xullo de 1899, foi un novelista, autor teatral, ensa\u00edsta e cr\u00edtico literario en lingua francesa."}
{"id": "454560", "revid": "85894", "url": "https://gl.wikipedia.org/wiki?curid=454560", "title": "Xi\u00e1, Carelle, Sobrado", "text": "Xi\u00e1 \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide."}
{"id": "454561", "revid": "85894", "url": "https://gl.wikipedia.org/wiki?curid=454561", "title": "As Tres Casas, Carelle, Sobrado", "text": "As Tres Casas \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide."}
{"id": "454562", "revid": "785", "url": "https://gl.wikipedia.org/wiki?curid=454562", "title": "As Tres Casas", "text": ""}
{"id": "454563", "revid": "23204", "url": "https://gl.wikipedia.org/wiki?curid=454563", "title": "Pierre Gar\u00e7on", "text": "Pierre Andre Gar\u00e7on, nado o 9 de outubro de 1993 en West Palm Beach, Florida, \u00e9 un xogador profesional estadounidense de orixe haitiana de f\u00fatbol americano que xoga na posici\u00f3n de wide receiver para os San Francisco 49ers da National Football League (NFL). Formado na Universidade de Mount Union, foi elixido na sexta rolda do Draft da NFL de 2008 polos Indianapolis Colts. Tam\u00e9n xogou durante cinco temporadas nos Washington Redskins. No ano 2013 foi o l\u00edder en recepci\u00f3ns da NFL."}
{"id": "454567", "revid": "75439", "url": "https://gl.wikipedia.org/wiki?curid=454567", "title": "Hier\u00e1polis", "text": "Hier\u00e1polis (, \"Cidade santa\") foi unha antiga cidade situada nun manancial de augas termais na Frixia cl\u00e1sica no suroeste de Anatolia. As s\u00faas ru\u00ednas est\u00e1n ao car\u00f3n da moderna Pamukkale en Turqu\u00eda e actualmente forman parte dun museo arqueol\u00f3xico designado como Patrimonio da Humanidade pola UNESCO.\nAs fontes termais util\u00edzanse como spa desde o s\u00e9culo II a.C, moitos clientes retir\u00e1ronse ou morreron al\u00ed. A gran necr\u00f3pole est\u00e1 chea de sarc\u00f3fagos, o m\u00e1is famoso o de Marcus Aurelius Ammianos, ten un relevo que representa o primeiro exemplo co\u00f1ecido dunha manivela e un mecanismo de biela.\nOs grandes ba\u00f1os constru\u00edronse con grandes bloques de pedra sen usar cemento e consist\u00edan en varias secci\u00f3ns pechadas ou abertas unidas entre elas. Hai nichos profundos na secci\u00f3n interior, inclu\u00edndo os ba\u00f1os, a biblioteca e gymnasium.\nXeograf\u00eda.\nHier\u00e1polis est\u00e1 situada no val do r\u00edo B\u00fcy\u00fck Menderes (o Meandro cl\u00e1sico) adxacente \u00e1s modernas cidades turcas de Pamukkale e Denizli. At\u00f3pase na rexi\u00f3n interna turca do Exeo, que ten un clima t\u00e9pedo durante a maior parte do ano.\nHistoria.\nAntiga Hier\u00e1polis.\nS\u00f3 s\u00e1bense alg\u00fans feitos hist\u00f3ricos sobre a orixe da cidade. Non se atoparon rastros da presenza de hititas ou persas. Os frixios constru\u00edron un templo, probablemente na primeira metade do s\u00e9culo VII a.C. Este templo, usado orixinalmente polos cidad\u00e1ns da veci\u00f1a cidade de Laodicea, m\u00e1is tarde formar\u00eda o centro de Hier\u00e1polis.\nHier\u00e1polis fundouse como un balneario termal no inicio do s\u00e9culo II a.C. no \u00e1mbito do Imperio Sel\u00e9ucida. Ant\u00edoco o Grande enviou 2.000 familias xud\u00edas a Lidia e Frixia desde Babilonia e Mesopotamia, m\u00e1is tarde un\u00edronse outras m\u00e1is de Xudea. A congregaci\u00f3n xud\u00eda creceu en Hier\u00e1polis e estimada en ata 50.000 habitantes no ano 62.\nA cidade expandiuse co bot\u00edn da Batalla de Magnesia no 190 a.C onde Ant\u00edoco o Grande foi derrotado polo aliado de Roma Eumenes II, rei de P\u00e9rgamo. Tralo Tratado de Apamea que acabou coa guerra siria, Eumenes anexou gran parte de Asia Menor, inclu\u00edndo Hier\u00e1polis.\nHierapolis converteuse nun centro de curaci\u00f3n onde os antigos m\u00e9dicos usaron as fontes termais como tratamento para os seus pacientes. A cidade comezou a a acu\u00f1ar moedas de bronce no s\u00e9culo II a.C. Estas moedas danlle o nome Hieropolis. A\u00ednda non est\u00e1 claro se este nome se refer\u00eda ao templo orixinal (, \"hieron\") ou na honra a Hiera, a esposa de T\u00e9lefo, fillo de H\u00e9rcules e a princesa Misia Auge, o suposto fundador da Dinast\u00eda at\u00e1lida de P\u00e9rgamo. Este nome converteuse en Hier\u00e1polis (\"cidade santa\"), segundo o xe\u00f3grafo bizantino Stephanus debido \u00e1 s\u00faa gran cantidade de templos.\nHierapolis romana.\nNo 133 a.C, cando morreu Attalus III, legou o seu reino a Roma. Hier\u00e1polis pasou a formar parte da provincia romana de Asia romana. No ano 17, durante o mandato do emperador Tiberio, un terremoto destru\u00edu a cidade.\nA trav\u00e9s da influencia do ap\u00f3stolo cristi\u00e1n Paulo, constru\u00eduse aqu\u00ed unha igrexa mentres estaba en \u00c9feso. O ap\u00f3stolo cristi\u00e1n Filipe pasou os \u00faltimos anos da s\u00faa vida aqu\u00ed. Crese que o Martyrium da cidade constru\u00eduse sobre o lugar onde Filipe foi crucificado no ano 80. Tam\u00e9n se dixo que as s\u00faas fillas actuaron como profetisas na rexi\u00f3n.\nNo ano 60, durante o mandato de Ner\u00f3n, un terremoto a\u00ednda m\u00e1is grave deixou a cidade completamente en ru\u00ednas. Posteriormente, a cidade foi reconstru\u00edda no estilo romano con apoio financeiro imperial. Foi durante este per\u00edodo que a cidade acadou a s\u00faa forma actual. O teatro constru\u00eduse no 129 para unha visita do emperador Adriano. Renovouse baixo Septimius Severus (193-211). Cando Caracalla visitou a cidade en 215, concedeulle o moi cobizado t\u00edtulo de \"neocoros\" sobre el, que outorgaba \u00e1 cidade certos privilexios e o dereito a un santuario. Esta foi a idade de ouro de Hier\u00e1polis. Miles de persoas benefici\u00e1ronse das propiedades medicinais das fontes termais. Inici\u00e1ronse novos proxectos de construci\u00f3n: dous ba\u00f1os romanos, un ximnasio, varios templos, unha r\u00faa principal cunha columnata e unha fonte nas augas termais. Hier\u00e1polis converteuse nunha das cidades m\u00e1is prominentes do Imperio Romano nos campos das artes, a filosof\u00eda e o comercio. A cidade creceu ata 100.000 habitantes e f\u00edxose rica. Durante a s\u00faa campa\u00f1a contra o Sas\u00e1nida Shapur II no 370, o emperador Valente fixo a \u00faltima visita imperial \u00e1 cidade.\nDurante o s\u00e9culo IV, os cristi\u00e1ns encheron a Praza de Plut\u00f3n (o plutonio) con pedras, o que suxire que o cristianismo converteuse na relixi\u00f3n dominante e comezou a desprazar outras relixi\u00f3ns na zona. Orixinalmente, unha capital de Frixia Pacatiana, o emperador bizantino Xustiniano elevou ao bispo de Hier\u00e1polis ao rango de metropolitano no 531. Os ba\u00f1os romanos transform\u00e1ronse nunha bas\u00edlica cristi\u00e1. Durante o per\u00edodo bizantino, a cidade continuou florecendo e tam\u00e9n permaneceu como un centro importante para o cristianismo.\nHier\u00e1polis medieval.\nA principios do s\u00e9culo VII, a cidade foi devastada primeiro polos ex\u00e9rcitos persas e despois por outro terremoto, do que tardou moito en recuperarse.\nNo s\u00e9culo XII, a \u00e1rea quedou baixo o control dos selx\u00facidas do sultanato de Konya antes de caer en mans dos cruzados de Frederico Barbarroxa e os seus aliados bizantinos en 1190. Aproximadamente trinta anos m\u00e1is tarde, a cidade foi abandonada antes de que os selx\u00facidas constru\u00edran un castelo no s\u00e9culo XIII. O novo asentamento foi abandonado a finais do s\u00e9culo XIV. En 1354, o gran terremoto de Tracia derrubou os restos da antiga cidade. As ru\u00ednas foron lentamente cubertas cunha espesa capa de calcaria.\nEscavaci\u00f3ns modernas.\nHier\u00e1polis escavouse primeiramente polo arque\u00f3logo alem\u00e1n Carl Humann durante xu\u00f1o e xullo de 1887. As s\u00faas notas da escavaci\u00f3n foron publicadas no seu libro de 1889 \"Altert\u00fcmer von Hierapolis\". As s\u00faas escavaci\u00f3ns foron bastante xerais e inclu\u00edron varios orificios de perforaci\u00f3n. Ga\u00f1ar\u00edan fama polo seu posterior descubrimento do Altar de P\u00e9rgamo, que reconstru\u00eduse no Museo de P\u00e9rgamo de Berl\u00edn.\nDespois de que as grandes formaci\u00f3ns de pedra calcaria branca das augas termais volv\u00e9ranse famosas no s\u00e9culo XX, converteuse nunha atracci\u00f3n tur\u00edstica chamada \"Castelo de algod\u00f3n\" (Pamukkale). A cidade antiga foi redescuberta polos viaxeiros, pero tam\u00e9n destru\u00edda parcialmente polos novos hoteis que se constru\u00edron al\u00ed. Estes edificios derrub\u00e1ronse nos \u00faltimos anos. Non obstante, mant\u00edvose unha piscina de auga quente dun hotel e (por un prezo) \u00e9 posible nadar entre os antigos restos de pedra.\nAs escavaci\u00f3ns comezaron en serio en 1957 cando os cient\u00edficos italianos, dirixidos por Paolo Verzone, comezaron a traballar no sitio. Estes estudos continuaron en 2008 cando se iniciou a restauraci\u00f3n do sitio. As columnas ao longo da r\u00faa principal preto da porta de Domiciano levant\u00e1ronse de novo. Tam\u00e9n desenterr\u00e1ronse varias casas do per\u00edodo bizantino, inclu\u00edndo unha casa con patio do s\u00e9culo XI. Moitas estatuas e frisos foron expoliados para museos de Londres, Berl\u00edn e Roma. En 1970, constru\u00eduse o Museo Arqueol\u00f3xico de Hierapolis no lugar dos antigos ba\u00f1os romanos.\nEstruturas significativas.\nA cidade helen\u00edstica constru\u00eduse nunha cuadr\u00edcula con r\u00faas paralelas ou perpendiculares \u00e1 v\u00eda principal. Esta r\u00faa principal corr\u00eda de norte a sur preto dun cantil coas terrazas de travertino. Ti\u00f1a aproximadamente 1500 m. de longo e 13\u00b45 m. de ancho e estaba bordeado por ambos lados por unha arcada. Nos dous extremos da r\u00faa principal hab\u00eda unha porta monumental flanqueada por torres cadradas constru\u00eddas con bloques de pedra maciza. As r\u00faas laterais ti\u00f1an preto de 3 m. de ancho. Outra porta, a Porta de Domiciano, estaba preto da porta norte da cidade. Este arco triunfal flanqueado por torres circulares est\u00e1 formado por tres arcos e constru\u00eduno o proc\u00f3nsul Julius Frontinus (84-86).\nA cidade reconstru\u00eduse repetidamente despois dos grandes terremotos e mellorou antes de varias visitas imperiais aos mananciais medicinais. Ademais, Septimio Severo fixo constru\u00edr unha serie de novos edificios en Hier\u00e1polis como agradecemento ao seu secretario Antipater, un nativo de Hier\u00e1polis que tam\u00e9n tutelou aos dous fillos do emperador.\nR\u00faa principal e as s\u00faas portas.\nPorta Frontinus.\nEsta \u00e9 a entrada monumental da cidade romana e leva \u00e1 gran platea, de 14 metros de ancho, que atravesa todo o poboado, sa\u00edndo por unha porta do outro lado, para conectarse coa estrada que vai a Laodicea en Lykos e logo a Colossae. Paga a pena admirar a estrutura ben conservada con tres aberturas, en bloques de travertino coidadosamente cadrados, con elegantes arcos decorados cunha simple cornixa, flanqueada por d\u00faas torres redondas que recordan as portas helen\u00edsticas da cidade como a da cidade Panfiliana de Perge, preto de Antalya.\nPorta Bizantina do norte.\nA porta norte forma parte dun sistema de fortificaci\u00f3n constru\u00eddo en Hier\u00e1polis en tempos de Teodosio (finais do s\u00e9culo IV) e \u00e9 a s\u00faa entrada monumental, combinada cunha porta sim\u00e9trica ao sur da cidade. Constru\u00edda con material reutilizado da demolici\u00f3n do \u00c1gora, est\u00e1 flanqueada por d\u00faas torres cadradas, como noutras cidades pr\u00f3ximas como Blaundus. Catro grandes soportes de m\u00e1rmore con cabezas de le\u00f3ns, de pantera e dunha Gorgona atop\u00e1ronse colapsados \u200b\u200bfronte \u00e1 porta. Son moi expresivos e, a\u00ednda que pertenc\u00edan a edificios antigos, evidentemente foron reutilizados como elementos apotr\u00f3paicos nos dous lados da porta para evitar a influencia do mal.\nTeatro.\nO Teatro constru\u00eduse probablemente baixo o reinado de Adriano despois do terremoto de 60 d. C. A fachada ten 91 m. de longo, cuxa lonxitude total permanece en p\u00e9. Na c\u00e1vea hai 50 filas de asentos divididas en 7 partes por 8 escaleiras intermedias. O diazoma, que dividiu a cavea en dous, estaba atravesado por dous pasaxes abovedados (os vomitorios). Existe un palco Imperial no medio da c\u00e1vea e un muro de 1\u00b483 m. de altura que rodea \u00e1 orquestra.\nDurante o reinado de Septimius Severus a comezos do s\u00e9culo III, as antigas scaenae frons (fachada do escenario) foron substitu\u00eddas por unha nova e m\u00e1is monumental, organizada en tres pisos e flanqueada por dous impo\u00f1entes edificios de entrada lateral. Os relevos escult\u00f3ricos, que exhib\u00edan temas mitol\u00f3xicos, situ\u00e1ronse nos diferentes pisos, mentres que as inscrici\u00f3ns dedicatorias corr\u00edan ao longo das entablaturas. A transformaci\u00f3n destacou debido ao tama\u00f1o das estruturas, \u00e1 alta calidade da man de obra e aos materiais empregados.\nTam\u00e9n se reconstru\u00edu o auditorio, substitu\u00edndo os antigos asentos de pedra calcaria por outros de m\u00e1rmore e realizando un alto podio na orquestra para adaptar o edificio \u00e1 organizaci\u00f3n de Venatios e escolas de gladiadores.\nUn terremoto en Hier\u00e1polis no s\u00e9culo VII causou o colapso de todo o edificio as\u00ed como o abandono definitivo da cidade. Desde o s\u00e9culo XVIII, as impactantes ru\u00ednas do monumento convert\u00e9ronse nun tema recorrente nas descrici\u00f3ns e gravados dos viaxeiros europeos.\nSeptimius Severus est\u00e1 retratado nun relevo xunto coa s\u00faa esposa Xulia Domna, os seus dous fillos Caracalla e Publio Septimio Xeta e o deus X\u00fapiter. No 352, a orquestra transformouse probablemente nun escenario para espect\u00e1culos acu\u00e1ticos, que se puxeron de moda. O escenario, que ten 3\u00b47 m. de alto, ti\u00f1a 5 portas e 6 nichos. Fronte a estes hab\u00eda 10 columnas de m\u00e1rmore, decoradas con segmentos rectil\u00edneos e curvos alternos. A parede detr\u00e1s da escena foi decorada con tres filas de columnas unha detr\u00e1s da outra. As columnas da primeira fila non te\u00f1en ra\u00f1uras e coloc\u00e1ronse sobre bases octogonais.\nO auditorio consist\u00eda en asentos apilados cunha capacidade de 15.000 espectadores e estaba dividido en dous polo corredor principal. Contaba cun palco imperial. A parte inferior orixinalmente ti\u00f1a vinte filas e a parte superior vinte e cinco, pero s\u00f3 trinta filas sobreviviron por completo. O auditorio est\u00e1 segmentado en nove corredores por medio de oito pasadizos verticais con pasos. O proscenio consist\u00eda en dous pisos con nichos ornamentados aos lados. O equipo arqueol\u00f3xico italiano descubriu varias estatuas, relevos (inclu\u00edndo as representaci\u00f3ns de Apolo, Dionisio e Diana), e elementos decorativos que p\u00f3dense ver no museo local.\nO teatro foi obxecto de restauraci\u00f3ns importantes entre 2004 e 2014.\nTemplo de Apolo.\nEirixiuse un templo para Apolo Lairbenos, o deus principal da cidade durante o per\u00edodo helen\u00edstico tard\u00edo. Este Apolo estaba vinculado ao antigo deus sol de Anatolia, Lairbenos, e ao deus dos or\u00e1culos Kareios. O sitio tam\u00e9n inclu\u00eda templos ou santuarios para Cibeles, Artemisa, Plut\u00f3n e Poseid\u00f3n. Agora s\u00f3 quedan os cimentos do templo helen\u00edstico. O templo estaba dentro dun per\u00edbolo (15 x 20 m.) en estilo d\u00f3rico.\nAs estruturas do templo son posteriores, a\u00ednda que a presenza de dous capiteis x\u00f3nicos no Museo (ver baixo o Museo), as\u00ed como dun capitel Corinto do s\u00e9culo I d.C. e outros fragmentos arquitect\u00f3nicos levaron aos arque\u00f3logos a supo\u00f1er a existencia dun templo anterior no sitio.\nO templo, que ten unha escaleira de m\u00e1rmore, at\u00f3pase dentro dunha \u00e1rea sagrada, de aproximadamente 70 m. de lonxitude. Estaba rodeado por un muro de cerramento (temenos). A parte traseira do templo constru\u00eduse contra o outeiro, o per\u00edbolo estaba rodeado nos lados restantes sur, oeste e norte, por un p\u00f3rtico de m\u00e1rmore que foi parcialmente escavado. Este p\u00f3rtico ten pilastras con semicolumnas d\u00f3ricas estriadas que soportan capiteis que est\u00e1n decorados a continuaci\u00f3n cunha fila de astr\u00e1galos e contas.\nO novo templo reconstru\u00eduse no s\u00e9culo III \u00e1 maneira romana, reciclando os bloques de pedra do templo m\u00e1is antigo. A reconstruci\u00f3n ti\u00f1a unha \u00e1rea m\u00e1is pequena e agora s\u00f3 quedan restos do chan de m\u00e1rmore.\nO templo de Apolo foi deliberadamente constru\u00eddo sobre unha falla. Esta falla foi chamada Plutonion. Era o centro relixioso m\u00e1is antigo da comunidade nativa, o lugar onde Apolo se reuniu con Cibeles. Dic\u00edase que s\u00f3 o sacerdote da Gran Nai pod\u00eda entrar na cova sen ser dominado polos nocivos gases subterr\u00e1neos.\nOs templos dedicados a Apolo constru\u00edanse a mi\u00fado en sitios xeoloxicamente activos, inclu\u00edndo o seu templo m\u00e1is famoso en Delfos.\nCando a fe cristi\u00e1 logrou a primac\u00eda oficial no s\u00e9culo IV, este templo sufriu unha serie de profanaci\u00f3ns. Parte do per\u00edbolo tam\u00e9n foi desmantelado para dar cabida a un gran Nympheum.\nPloutonion.\nXunto a este templo e dentro da \u00e1rea sagrada at\u00f3pase o santuario local m\u00e1is antigo, a Porta de Plut\u00f3n, ploutonion () ou plutonio, o santuario para o deus grego Plut\u00f3n. Este plutonion foi descrito por varios escritores antigos, inclu\u00edndo a Estrab\u00f3n, Di\u00f3n Casio e Damascio. \u00c9 unha pequena cova o suficientemente grande como para que unha persoa penetre a trav\u00e9s dunha entrada vedada, m\u00e1is al\u00f3 da cal baixan as escaleiras e de onde xorde un asfixiante gas de di\u00f3xido de carbono causado pola actividade xeol\u00f3xica subterr\u00e1nea. Detr\u00e1s da c\u00e1mara cuberta de 3 m\u00b2 hai unha profunda fenda na rocha, a trav\u00e9s da cal pasa auga quente que flue mentres libera un cheirento gas.\nDurante os primeiros anos da cidade, os sacerdotes castrados de Cibeles descend\u00edan ao plutonio, arrastr\u00e1ndose polo chan ata as bolas de os\u00edxeno ou sostendo o alento. O di\u00f3xido de carbono \u00e9 m\u00e1is pesado que o aire e polo tanto tende a colocar-se en ocos. Os sacerdotes fac\u00edano para demostrar que eran milagrosamente inmunes ao gas e gozaban de protecci\u00f3n divina.\nUnha \u00e1rea pechada de 2000 m\u00b2 situ\u00e1base diante da entrada. Cuberta por unha espesa capa de gas asfixiante, que mataba a calquera que se atrevese a entrar nel. Os sacerdotes vend\u00edan paxaros e outros animais aos visitantes, para que puidesen probar o mortal que era esta \u00e1rea pechada. Os visitantes pod\u00edan (por unha cantidade de cartos) facer preguntas ao or\u00e1culo de Plut\u00f3n. Isto proporcionaba unha considerable fonte de ingresos para o templo. A entrada ao plutonio foi amurallada durante a \u00e9poca cristi\u00e1n. e descubriuse recentemente.\nNymphaeum.\nO Nymphaeum est\u00e1 situado dentro da \u00e1rea sagrada fronte ao templo de Apolo. Data do s\u00e9culo II d.C. Era un santuario das ninfas, unha fonte monumental que repart\u00eda auga \u00e1s casas da cidade a trav\u00e9s dunha enxe\u00f1osa rede de canos. O Nymphaeum foi reparado no s\u00e9culo V durante a era bizantina. Constru\u00eduse un muro de contenci\u00f3n con elementos do per\u00edbolo do templo de Apolo. Ao facelo, os primeiros cristi\u00e1ns cortaron a vista do templo pag\u00e1n. A porta bizantina constru\u00eduse no s\u00e9culo VI. Agora s\u00f3 queda o muro traseiro e os dous muros laterais. Os muros e os nichos dos muros estaban decorados con estatuas. O equipo arqueol\u00f3xico italiano escavou d\u00faas estatuas de sacerdotisas, que agora exh\u00edbense no museo local.\nO Nymphaeum ten un plano en forma de U e at\u00f3pase na continuaci\u00f3n da estrada principal con columnas. O pavimento de pedra, as columnas e outros restos arquitect\u00f3nicos marcan unha gran parte da estrada columnada que atravesaba a cidade en direcci\u00f3n norte-sur. Ti\u00f1a estatuas e tendas ao seu redor, debaixo das cales pasaban as canles. A estrada ti\u00f1a unha base cuberta de bloques de pedra, agora baixo a piscina administrada privadamene. Existen d\u00faas portas enormes que se constru\u00edron a finais do s\u00e9culo I d.C. e quedaron f\u00f3ra das murallas da cidade.\nNecr\u00f3pole.\nM\u00e1is al\u00f3 dos muros e prados da cidade, seguindo a estrada principal e pasando polos ba\u00f1os exteriores (\"thermae extra muros\"), unha gran necr\u00f3pole est\u00e9ndese por m\u00e1is de 2\u00a0km. a ambos os dous lados do vello cami\u00f1o a Phrygian Tripolis e Sardis. A outra vai cara ao sur desde Laodikya ata Closae. A necr\u00f3pole est\u00e9ndese desde o norte ata as secci\u00f3ns leste e sur da cidade antiga. A maior\u00eda das tumbas foron escavadas. Esta necr\u00f3pole \u00e9 unha das mellores conservadas en Turqu\u00eda. A maior\u00eda das 1.200 tumbas constru\u00edronse con variedades locais de pedra calcaria, a\u00ednda que tam\u00e9n se usou o m\u00e1rmore.\nA maior\u00eda das tumbas datan do per\u00edodo hel\u00e9nico tard\u00edo, pero tam\u00e9n hai un n\u00famero considerable dos per\u00edodos romanos e cristi\u00e1ns temper\u00e1ns. As persoas que recibiron tratamento m\u00e9dico en Hier\u00e1polis nos tempos antigos e os nativos da cidade sepultaron aos seus mortos en tumbas de varios tipos de acordo coas s\u00faas tradici\u00f3ns e status socioecon\u00f3mico.\nAs tumbas e os monumentos funerarios poden dividirse en catro tipos:\nNecr\u00f3pole Norte.\nOs monumentos est\u00e1n situados na \u00e1rea grande, xunto con moitos h\u00f3rreos travertinos, inscritos cos sufixos de Soros escritos en grego (alg\u00fans m\u00e1is de 2.000 anos) en xeral nos ep\u00edgrafes dos \u00e1hidos. \nHai moitos monumentos de sepultura arquitect\u00f3nica en Hier\u00e1polis e mostran diferentes t\u00e9cnicas arquitect\u00f3nicas. As tumbas m\u00e1is antigas son do per\u00edodo helen\u00edstico (s. I e II a. C. aC) e son t\u00famulos t\u00famulos, situados no lado leste do estreito. A pedra est\u00e1 cortada debidamente limitada ao cilindro de tambor que une a parte superior da c\u00e1mara sepulcral. A sala grave \u00e9 accesible desde os dramos do corredor. \nEstas tumbas pertenc\u00edan a familias ricas. As tumbas das familias pobres foron talladas na rocha e son simples. No lado norte da cidade, as tumbas feitas como 2 e 3, est\u00e1n xeralmente rodeadas de muros e te\u00f1en xard\u00edns decorados con flores e \u00e1rbores (especialmente cipreses). Os monumentos graves que est\u00e1n completamente feitos de travertino mostran diferentes tipos; como ahids simples e tumbas caseiras que te\u00f1en dous ou m\u00e1is \u00e1hidos. No sarc\u00f3fago que sost\u00e9n a lahid, hai unha inscrici\u00f3n escrita en grego (\"bomas\", \"altar\"). \"Bomas\" foi usado como s\u00edmbolo que subli\u00f1a que coa conexi\u00f3n dun corpo morto dunha persoa en posici\u00f3n alta, o seu recordo ser\u00e1 exaltado. Estes monumentos te\u00f1en as mesmas funci\u00f3ns con hero\u00edna. (Os monumentos feitos para celebrar son para os heroes e persoas importantes que se cre que se fan deuses despois de morrer.) \nSerradoiro.\nUn relevo no Sarc\u00f3fago de Marco Aurelio Ammianos, un mui\u00f1eiro local, mostra a m\u00e1quina m\u00e1is antiga co\u00f1ecida en incorporar un mecanismo de manivela e biela. No front\u00f3n m\u00f3strase unha roda hidr\u00e1ulica alimentada por unha canle de auga que acciona mediante un redutor de velocidade d\u00faas serras de bastidor que cortan bloques rectangulares por medio de biela (ver diagrama). A inscrici\u00f3n que se acompa\u00f1a est\u00e1 en grego.\nEn xu\u00f1o de 2014 o sarc\u00f3fago gardouse no Museo de Hier\u00e1polis e non se mostra.\nNecr\u00f3pole sur.\nNo lado dereito, p\u00f3dense ver signos fascinantes do terremoto. A grande \u00e1rea de travertino est\u00e1 completamente demolida. O rect\u00e1ngulo e as tumbas sagradas, que poden ser m\u00e1is simples e m\u00e1is antigas que as outras necr\u00f3poles, atrae a atenci\u00f3n. Mentres cavaban, expertos no Museo Denizli, atoparon unha tumba con longas inscrici\u00f3ns. Preto, atop\u00e1ronse bloques de m\u00e1rmore epigr\u00e1ficos que datan do Per\u00edodo Helen\u00edstico Primitivo.\nNo lado norte da zona, as obras de escavaci\u00f3n est\u00e1n a desenvolverse.\nNo cami\u00f1o de Laodikeia e Colossae hai outra tumba relacionada coa Necr\u00f3pole. \u00c9 a tumba de Tiberio Cladius Talamos, cuxo nome escrib\u00eduse no longo ep\u00edgrafe, e chama a atenci\u00f3n debido \u00e1 semellanza da s\u00faa fachada cun fogar.\nMartyrium.\nO Martirio de San Filipe at\u00f3pase no cume do monte f\u00f3ra da parte nord\u00e9s das murallas. Data do s\u00e9culo VI. Dise que Filipe foi enterrado no centro do edificio e, a\u00ednda que a s\u00faa tumba se descubriu recentemente, a localizaci\u00f3n exacta a\u00ednda non se verificou. O Martyrium queimouse ao final do s\u00e9culo V ou VI. Testemu\u00f1ado polas marcas de lume nas columnas. F\u00e1lase que Filipe foi martirizado en Hier\u00e1polis crucificado cabeza abaixo. ou colgado cabeza abaixo polos nocellos dunha \u00e1rbore.\nConsid\u00e9rase que o Martirio se nomeou as\u00ed polo ap\u00f3stolo cristi\u00e1n Filipe pero xa desde os primeiros tempos houbo algunha disputa sobre a identidade real de \"Filipe de Hierapolis\". Pois segundo outras fontes tratase de Filipe o Evanxelista o dos Feitos.\nO Martyrium ti\u00f1a un dese\u00f1o especial, probablemente executado polo arquitecto dun emperador bizantino. Ten unha estrutura octogonal central cun di\u00e1metro de 20 m. baixo unha c\u00fapula de madeira cuberta con chumbo. Est\u00e1 rodeado por oito salas rectangulares, cada un accesible a trav\u00e9s de tres arcos. Catro foron usados como entradas \u00e1 igrexa, as outras catro como capelas. O espazo entre as oito salas estaba cheo de capelas heptagonais cun \u00e1bsida triangular. A c\u00fapula situada sobre o \u00e1bsida estaba decorada con mosaicos. Toda a estrutura estaba rodeada por unha arcada con columnas de m\u00e1rmore. Todas as paredes estaban cubertas de paneis de m\u00e1rmore.\nEn 2011, anunciouse que a sepultura de Filipe fora descuberta a 40 m. do Martyrium.\nPiscina antiga.\nEspecialmente na era do Imperio Romano, Hier\u00e1polis e o seu sitio eran un centro de sa\u00fade. Naqueles anos, miles de persoas acostumaban chegar aos ba\u00f1os, dos que hai m\u00e1is de 15, e atopaban a s\u00faa curaci\u00f3n nestes ba\u00f1os. A actual piscina antiga viuse formouna o terremoto ocorrido no s\u00e9culo VII d.C. O p\u00f3rtico de m\u00e1rmore con arranxo x\u00f3nico caeu no manancial durante ese terremoto.\nPiscina de Cleopatra.\nA auga na piscina termal \u00e9 de 36\u00ba-57\u00a0\u00b0C, o valor de pH \u00e9 de 5,8 e o valor de radon \u00e9 1480 pCi/l. A auga termal cont\u00e9n bicarbonato, sulfato e di\u00f3xido de carbono, as\u00ed como a combinaci\u00f3n de ferro e radiaci\u00f3n. A auga neste manancial \u00e9 axeitada tanto para ba\u00f1os como para bebela, o valor met\u00e1lico \u00e9 de 2430 MG / litro.\nOs ba\u00f1os.\nOutro conxunto de ba\u00f1os constru\u00eduse f\u00f3ra da porta norte a comezos do s\u00e9culo III d.C. Este edificio converteuse nunha igrexa na \u00e9poca cristi\u00e1 (s\u00e9culo V). \u00c9 evidente que o edificio ti\u00f1a estucado, teitos abovedados e que os corredores estaban decorados con lousas de m\u00e1rmore."}
{"id": "454568", "revid": "23204", "url": "https://gl.wikipedia.org/wiki?curid=454568", "title": "Kitee", "text": "Kitee (en sueco \"Kides\") \u00e9 unha Cidade de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 10\u00a0359\u00a0habitantes. A superficie do termo municipal \u00e9 de 1\u00a0724,41\u00a0km2, dos cales 470,83\u00a0km2 son auga. O concello ten unha densidade de poboaci\u00f3n de 8,26 \u00a0hab./km\u00b2.\nLimita cos concellos de R\u00e4\u00e4kkyl\u00e4, Tohmaj\u00e4rvi, Parikkala e Savonlinna estas d\u00faas \u00faltimas nas rexi\u00f3ns veci\u00f1as de Carelia do Sur e Savonia do Sur respectivamente.\nO concello \u00e9 uniling\u00fce en fin\u00e9s."}
{"id": "454575", "revid": "89787", "url": "https://gl.wikipedia.org/wiki?curid=454575", "title": "Museo finland\u00e9s do h\u00f3ckey sobre xeo", "text": "O Suomen J\u00e4\u00e4kiekkomuseo (en galego Museo finland\u00e9s do h\u00f3ckey sobre xeo) \u00e9 un museo situado na cidade finlandesa de Tampere adicado \u00e1 historia do h\u00f3ckey sobre xeo. O museo abriu as portas en 1979 e orixinalmente encontr\u00e1base no Tampereen j\u00e4\u00e4halli (principal pavill\u00f3n de h\u00f3ckey sobre xeo da cidade), ata que no ano 2000 se trasladou ao complexo muse\u00edstico do Museokeskus Vapriikki. \nO museo do h\u00f3ckey sobre xeo finland\u00e9s \u00e9 considerado o segundo mellor museo de historia do h\u00f3ckey sobre xeo do mundo por detr\u00e1s do Hockey Hall of Fame de Toronto.\nHistoria.\nO museo do h\u00f3ckey sobre xeo finland\u00e9s fundouse en 1978, se ben abriu as s\u00faas portas por primeira vez en Tampere o 13 de decembro de 1979 no Tampereen j\u00e4\u00e4halli e parte dos obxectos expostos orixinalmente foran exhibidos nunha exposici\u00f3n a principios dese mesmo ano na mesma cidade sede da entidade bancaria \"Tampereen Alues\u00e4\u00e4st\u00f6pankin\" (traducible ao galego\u00a0como \"Caixa de Aforros Rexional de Tampere\") como parte das celebraci\u00f3ns do 50\u00ba aniversario da Federaci\u00f3n Finlandesa de H\u00f3ckey sobre Xeo (\"Suomen J\u00e4\u00e4kiekkoliito\"). Os fundadores do museo foron Harry Lindblad, Juhani Linkosuo, Aarne Honkavaara, Usko Teromaa, Kalervo Kummola e Kimmo Leinonen.\nUsko Teromaa era xerente da pista de xeo de Hakamets\u00e4 e con el o museo instalouse no estadio, primeiro nun pequeno espazo no andar do corredor que co tempo acabar\u00eda aumentando no andar inferior. Kalervo Kummola pola s\u00faa banda tivo como funci\u00f3n principal nos inicios do museo a recadaci\u00f3n de fondos, que ser\u00eda tan exitosa que a nova instituci\u00f3n non precisou dun empr\u00e9stito bancario durante a fase de posta en marcha.\nEn 1985, Kimmo Leinonen regresou a Finlandia dende Am\u00e9rica do Norte traendo a idea de crear un sal\u00f3n da fama no que homenaxear \u00e1s persoas m\u00e1is relevantes da modalidade no pa\u00eds.\nDurante os anos nos que permaneceu no estadio de Hakamets\u00e4 mant\u00edvose de xeito modesto e grazas \u00e1 axuda de persoas desinteresadas, entre as que salientou a figura do ex xogador Aarne Honkavaara e a s\u00faa familia. Nos seus inicios o museo abr\u00eda unha hora antes dos partidos da SM-liiga, e outros d\u00edas con cita previa.\nEn 2001, o museo trasladouse ao Centro Muse\u00edstico Vapriikki, co que conseguiu ampliar as s\u00faas instalaci\u00f3ns cun espazo de 440 metros cadrados que, con todo seguiron a ser insuficientes para acoller todos os materiais cos que conta, o que levou a expo\u00f1er a posibilidade de trasladalo museo a unha nova localizaci\u00f3n, unha posibilidade que o presidente da xunta do museo reco\u00f1eceu durante a celebraci\u00f3n do 40\u00ba aniversario da instituci\u00f3n en 2019.\nEn 2014, o museo presentou unha nova exposici\u00f3n principal que contou con, entre outras pezas, o anel de campi\u00f3n da National Hockey League (NHL) de Ville Nieminen, as\u00ed como obxectos da s\u00faa colecci\u00f3n non exhibidos ata o momento.\nO 14 de outubro de 2017 o museo presentou unha exposici\u00f3n principal completamente renovada, sendo a terceira dende o seu traslado a Vapriikki. Na nova exposici\u00f3n renovada o p\u00fablico puido ver alg\u00fans dos galard\u00f3ns m\u00e1is importantes entregados na competici\u00f3n dom\u00e9stica. Concidindo coa apertura da nova exposici\u00f3n realizouse a cerimonia de introduci\u00f3n das novas personalidades do sal\u00f3n da fama. Esta foi a primeira vez que o museo acolleu a cerimonia de nomeamento, na que os \"le\u00f3ns\" Veli-Pekka Ketola e Jari Kurri entregaron os premios.\nO 8 de marzo de 2020, coincidindo co 20\u00ba aniversario da segunda categor\u00eda do h\u00f3ckey sobre xeo masculino finland\u00e9s, a Mestis, o museo organizou un d\u00eda tem\u00e1tico sobre a competici\u00f3n, na que o p\u00fablico puido familiarizarse cos equipos, os xogadores e os trofeos, e que culminou cunha competici\u00f3n de tiro no simulador do museo.\nO 26 de xaneiro de 2021 inaugurou unha exposici\u00f3n adicada ao equipo de Tampere Ilves con motivo do seu 90\u00ba aniversario.\nEn 2022, de cara \u00e1 celebraci\u00f3n en Tampere e Helsinqui do Campionato do Mundo dese ano, a exposici\u00f3n principal foi renovada, e durante o evento o n\u00famero de visitantes aumentou, e o p\u00fablico do museo foi m\u00e1is internacional. A exposici\u00f3n procurou a sustentabilidade empregando, entre outras cousas, vitrinas vellas modificadas para que se viran diferentes e a principios dese mesmo ano anunciouse que o museo abrir\u00eda un espazo destinado a exposici\u00f3ns temporais.\nColecci\u00f3n.\nPirkko Linkosuo, a filla de Juhani Linkosuo, un dos membros fundadores do museo, recibiu de seu pai o encargo de procurar obxectos e recordos para o museo. O seu labor, po\u00f1\u00e9ndose en contacto con persoas e entidades de toda Finlandia, deu froitos en pouco tempo e axi\u00f1a seconseguiron obxectos para a colecci\u00f3n.\nA colecci\u00f3n do museo incl\u00fae 300\u00a0000 fotograf\u00edas, 30\u00a0000 obxectos e unha colecci\u00f3n de 700 camisolas. Entre os obxectos da colecci\u00f3n enc\u00f3ntrase a Kanada-malja (Copa Canad\u00e1) orixinal, ou as Copa do Mundo conquistada pola selecci\u00f3n masculina de Finlandia en 1995, 2011 e 2019, que son os obxectos m\u00e1is atractivos para o p\u00fablico, e entre as pezas m\u00e1is valiosas dos fondos do museo enc\u00f3ntrase a primeira camisola a raias verdes e negras de Ilves. As pezas da colecci\u00f3n viaxan pola historia do h\u00f3ckey sobre xeo finland\u00e9s, amosando o ser r\u00e1pido desenvolvemento ata converterse no deporte m\u00e1is popular do pa\u00eds n\u00f3rdico, e a maior parte delas foron doadas ou emprestadas, como os aneis de campi\u00f3n da Stanley Cup de Esa Tikkanen e Ville Nieminen.\nA exposici\u00f3n conta tam\u00e9n cunha secci\u00f3n adicada ao deporte feminino, se ben esta \u00e9 comparativamente moi reducida.\nSal\u00f3n da Fama (Suomen J\u00e4\u00e4kiekkoleijonat).\nNo museo tam\u00e9n se atopa o \"Sal\u00f3n da Fama\" do h\u00f3ckey sobre xeo finland\u00e9s, denominado \"Suomen J\u00e4\u00e4kiekkoleijonat\" (en galego \"le\u00f3ns do h\u00f3ckey sobre xeo finland\u00e9s\"), creado en 1985 por iniciativa de Kimmo Leinonen, que acababa de regresar a Finlandia dende Am\u00e9rica do Norte. No \"Sal\u00f3n da Fama\" homenax\u00e9ase \u00e1s persoas m\u00e1is relevantes do h\u00f3ckey sobre xeo finland\u00e9s, tanto xogadoras e xogadores, como adestradoras e adestradores, \u00e1rbitras e \u00e1rbitros, as\u00ed como outras personalidades que influ\u00edron non desenvolvemento do h\u00f3ckey sobre xeo en Finlanda.\nInicialmente introduc\u00edronse 36 persoas, o n\u00famero m\u00e1is alto ata o momento, mais na actualidade cada ano s\u00f3 poden ser elixidas entre cero e seis persoas.\nEmpresas asociadas.\nO museo ofrece \u00e1s empresas a posibilidade de facerse socias do museo, o que lles permite por exemplo realizar eventos no museo."}
{"id": "454580", "revid": "23204", "url": "https://gl.wikipedia.org/wiki?curid=454580", "title": "Look Who's Talking Now", "text": "Look Who's Talking Now \u00e9 un filme estadounidense de 1993. \u00c9 o terceiro e derradeiro t\u00edtulo da trilox\u00eda que comezou con \"Mira quen fala\" en 1989. Est\u00e1 protagonizado por John Travolta e Kirstie Alley nos papeis de James e Mollie Ubriacco respectivamente."}
{"id": "454581", "revid": "118182", "url": "https://gl.wikipedia.org/wiki?curid=454581", "title": "Teodoro II, patriarca de Constantinopla", "text": "Teodoro II de Constantinopla, chamado Ir\u00e9nico (en grego: \u0398\u03b5\u03cc\u03b4\u03c9\u03c1\u03bf\u03c2 \u0392' \u0395\u1f30\u03c1\u03b7\u03bd\u03b9\u03ba\u03cc\u03c2; lat\u00edn: \"Eirenicus\"), tam\u00e9n co\u00f1ecido como Teodoro Kopas (en grego: \u039a\u03c9\u03c0\u03ac\u03c2), finado o 31 de xaneiro de 1216, foi o patriarca grego ortodoxo de Constantinopla (no exilio) entre 1214 e 1216.\nTraxectoria.\nTeodoro foi un funcionario de alto rango no Imperio bizantino e o principal ministro durante a maior parte do reinado de Aleixo III Anxo. Despois da conquista de Constantinopla pola Cuarta Cruzada, fuxiu cara ao Imperio de Nicea e converteuse en monxe antes de ser ascendido ao patriarcado."}
{"id": "454582", "revid": "23204", "url": "https://gl.wikipedia.org/wiki?curid=454582", "title": "Benedetto I Zaccaria", "text": "Benedetto I Zaccaria, nado aprox. en 1235 e finado en 1307, foi un almirante italiano da Rep\u00fablica de X\u00e9nova. Foi o Se\u00f1or de Focea (desde 1288) e o primeiro Se\u00f1or de Qu\u00edos (desde 1304), e o fundador da fortuna Zaccaria en Bizancio e a Grecia latina. Foi, en diferentes etapas da s\u00faa vida, un diplom\u00e1tico, aventureiro, mercenario, e home de Estado.\nTraxectoria.\nBenedetto era o segundo fillo de Fulcone Zaccaria e unha das s\u00faas esposas: Giulietta ou Beatrice. Benedetto axudou aos seus irm\u00e1ns Manuele e Nicolino, o seu sobri\u00f1o Tedisio, e o seu fillo Pale\u00f3logo nas s\u00faas empresas comerciais.\nBenedetto foi capturado polos venecianos nunha batalla fronte a Tiro en 1258. En 1264, foi enviado como embaixador dos xenoveses \u00e1 corte bizantina de Miguel VIII Pale\u00f3logo. A\u00ednda que a s\u00faa misi\u00f3n non tivo \u00e9xito, a s\u00faa amizade co emperador resultar\u00edalle moi \u00fatil. Despois de once anos de negociaci\u00f3ns que deron lugar a un acordo de renovaci\u00f3n entre o Imperio e X\u00e9nova, Benedetto reapareceu en Constantinopla co seu irm\u00e1n Manuele en 1275. Benedetto casou cunha das irm\u00e1s do emperador, mentres que Manuele recibiu control sobre as valiosas minas de alume de Focea. Este foi un negocio moi lucrativo, sobre todo logo que Manuele adquiriu case un monopolio despois de persuadir a Miguel VIII de prohibir a importaci\u00f3n de alume desde o Mar Negro, a pesar de que este comercio tam\u00e9n estaba en mans dos comerciantes xenoveses\nComo axente do emperador, Benedetto actuou como embaixador ante Pedro III de Arag\u00f3n en 1280 e 1282, e tomou parte nas negociaci\u00f3ns que levaron \u00e1 alianza bizantino-aragonesa e o estalido da Guerra das V\u00e9speras Sicilianas que acabou coa ameaza dunha invasi\u00f3n de Bizancio por Carlos de Anjou.\nBenedetto regresou a X\u00e9nova en 1284 e foi feito almirante. Era o comandante principal da frota xenovesa que derrotou a Pisa na batalla de Meloria. Benedetto comandou unha frota de vinte galeras, separada da principal frota xenovesa e inicialmente oculto \u00e1 vista. O seu ataque sorpresa conduciu a unha decisiva vitoria xenovesa e ao permanente declive do poder militar e mercantil de Pisa.\nParticipou xunto aos castel\u00e1ns baixo Sancho IV nunha vitoriosa campa\u00f1a contra Marrocos. Case ao mesmo tempo, serviu a Filipe IV de Francia como almirante, bloqueando os portos flamengos e ingleses.\nAnte os turcos e os venecianos, o emperador bizantino Andr\u00f3nico II Pale\u00f3logo apelou pola s\u00faa axuda. En 1296, o almirante veneciano Ruggero Morosini saqueou Focea.\nEn 1302, Zaccaria foi nomeado almirante por Filipe de Francia, e en cuxa capacidade conquistou a illa de Qu\u00edos (1304), que at\u00e9 ent\u00f3n estivera en mans dos corsarios musulm\u00e1ns. Ao principio, deu o goberno da illa ao seu sobri\u00f1o Tedisio. En 1304, tam\u00e9n ocupou Samos e Cos, que estaban case completamente despoboadas, e o emperador concedeulle a soberan\u00eda sobre esas illas e Qu\u00edos durante dous anos, baixo a soberan\u00eda bizantina. \u00c9 a partir desta data que Benedetto \u00e9 rexistrado como Se\u00f1or de Qu\u00edos e comeza a s\u00faa carreira como home de Estado e gobernante. En 1306, Tedisio ocupou Tasos, que era un refuxio de piratas gregos.\nZaccaria morreu en 1307 e o seu irm\u00e1n Manuele en 1309. O seu fillo Pale\u00f3logo sucedeuno en Qu\u00edos e o resto das s\u00faas posesi\u00f3ns."}
{"id": "454585", "revid": "23204", "url": "https://gl.wikipedia.org/wiki?curid=454585", "title": "Freddy Mamani", "text": "Freddy Mamani Silvestre, nado en Catavi, no departamento da Paz o 1 de novembro de 1971, \u00e9 un enxe\u00f1eiro, albanel e arquitecto autodidacta boliviano, reco\u00f1ecido polo seu traballo co\u00f1ecido como \"Nova arquitectura andina\" ou \"Arquitectura Transformer\", con m\u00e1is de 60 proxectos constru\u00eddos na cidade boliviana de El Alto.\nTraxectoria.\nMamani naceu nunha pequena comunidade aimar\u00e1 chamada Catavi, situada no cant\u00f3n de Konani, no municipio de Sica Sica da provincia de Aroma do departamento de La Paz. Comezou a traballar \u00f3s 14 anos como asistente de albanel. En 1986, realizou os seus estudos na Facultade Tecnol\u00f3xica de Construci\u00f3ns Civ\u00eds na Universidade Maior de San Andr\u00e9s. Logo, cursou a carreira de Enxe\u00f1ar\u00eda Civil na UBI.\n\u00c9 reco\u00f1ecido a nivel nacional polo seu estilo denominado cholet."}
{"id": "454586", "revid": "23204", "url": "https://gl.wikipedia.org/wiki?curid=454586", "title": "Freddy Mamani Silvestre", "text": ""}
{"id": "454590", "revid": "23204", "url": "https://gl.wikipedia.org/wiki?curid=454590", "title": "Cholet (arquitectura)", "text": "O cholet \u00e9 un estilo arquitect\u00f3nico andino desenvolvido en Bolivia, no seo da co\u00f1ecida como Nova arquitectura andina. Con m\u00e1is de 60 proxectos constru\u00eddos na cidade boliviana de El Alto, este tipo de construci\u00f3n comezou a aparecer na zona norte da Paz, e en Cochabamba, fac\u00e9ndose moi frecuente na cidade de El Alto, sendo moitos deles dese\u00f1os do arquitecto Freddy Mamani.\nO termo foi orixinado pola combinaci\u00f3n das palabras \"cholo\" e chal\u00e9.\n\u00c9 unha construci\u00f3n coas caracter\u00edsticas dun edificio de 3 a 7 niveis destinados a usos comerciais ou vivendas e na \u00faltima planta \u00e9 constru\u00eddo un chal\u00e9. O \"cholet\" \u00e9 xeralmente habitado polo propietario do inmoble."}
{"id": "454591", "revid": "624", "url": "https://gl.wikipedia.org/wiki?curid=454591", "title": "Primeira Cruzada", "text": ""}
{"id": "454605", "revid": "5132", "url": "https://gl.wikipedia.org/wiki?curid=454605", "title": "Sacramento, Estados Unidos", "text": ""}
{"id": "454606", "revid": "83328", "url": "https://gl.wikipedia.org/wiki?curid=454606", "title": "Celia Bra\u00f1as Fern\u00e1ndez Miranda", "text": ""}
{"id": "454607", "revid": "23204", "url": "https://gl.wikipedia.org/wiki?curid=454607", "title": "Arik Armstead", "text": "Arik Armstead, nado o 15 de novembro de 1993 en Sacramento, California, \u00e9 un xogador profesional estadounidense de f\u00fatbol americano que xoga na posici\u00f3n de defensive end para os San Francisco 49ers da National Football League (NFL). Formado na Universidade de Oreg\u00f3n, foi elixido na primeira rolda do Draft da NFL de 2015 polo equipo californiano."}
{"id": "454614", "revid": "1131", "url": "https://gl.wikipedia.org/wiki?curid=454614", "title": "\u00c1ngel Suances Pi\u00f1eiro", "text": "\u00c1ngel Suances Pi\u00f1eiro, nado en Ferrol en 1882 e finado na Coru\u00f1ao 5 de decembro de 1949, foi un militar e escritor galego.\nTraxectoria.\nCapit\u00e1n de fragata e Axudante Maior do Arsenal de Ferrol cando aconteceu o golpe de Estado do 18 de xullo de 1936, participou como testemu\u00f1a no proceso contra Antonio Azarola. Foi comandante de Mari\u00f1a de Ferrol dende 1939. Foi o creador e primeiro director da Escola N\u00e1utica da Coru\u00f1a. Foi nomeado contraalmirante en 1944, coincidindo co seu retiro. Colaborou na \"Revista General de la Marina\" e nos \"Cuadernos de Tiro Naval\". Tam\u00e9n colaborou en \"El Correo Gallego\" cunha columna diaria baixo o seud\u00f3nimo Aspi. Foi membro correspondente da Real Academia Galega."}
{"id": "454616", "revid": "56817", "url": "https://gl.wikipedia.org/wiki?curid=454616", "title": "Mar\u00eda Pale\u00f3loga", "text": "Mar\u00eda Pale\u00f3loga ou Paleoloxina pode facer referencia a:"}
{"id": "454620", "revid": "56817", "url": "https://gl.wikipedia.org/wiki?curid=454620", "title": "Mar\u00eda Pale\u00f3loga (ra\u00ed\u00f1a de Serbia)", "text": "Mar\u00eda Pale\u00f3loga (en serbio: \u041c\u0430\u0440\u0438\u0458\u0430 \u041f\u0430\u043b\u0435\u043e\u043b\u043e\u0433, \"Marija Paleolog\"), finada o 7 de abril de 1355, foi a ra\u00ed\u00f1a consorte de Estevo Uro\u0161 III De\u010danski de Serbia. Era a filla do \"panipersebasto\" Xo\u00e1n Pale\u00f3logo, e sobri\u00f1a neta do emperador Andr\u00f3nico II Pale\u00f3logo. O seu av\u00f3 materno foi o \"gran log\u00f3teta\" Teodoro Metoquites.\nTraxectoria.\nO seu pai era o gobernador de Tesal\u00f3nica a principios dos anos 1320. Estevo Uro\u0161 III anteriormente estivera casado con Teodora de Bulgaria, pero o matrimonio terminou na morte de Teodora o 20 de decembro de 1322. Uro\u0161 III casou con Mar\u00eda en 1324. O matrimonio da parella real durou at\u00e9 a morte do seu esposo. Estevo Uro\u0161 III foi derrotado polo seu fillo Estevo Uro\u0161 IV Du\u0161an (do matrimonio con Teodora) en 1331, e pouco despois morreu en Zve\u010dan (1332). A relaci\u00f3n entre o pai e o fillo fora mala, a usurpaci\u00f3n foi incitada pola \u00abnova\u00bb nobreza. Mar\u00eda tratou de reafirmar o trono para o seu fillo Sime\u00f3n, mediante a axuda bizantina, pero isto non tivo \u00e9xito. Mar\u00eda tomou os votos mon\u00e1sticos como Marta, e en 1348, Sime\u00f3n converteuse no gobernador das provincias do sur do Imperio serbio. Mar\u00eda morreu o 7 de abril de 1355, e foi enterrada en Skopje.\nTivo un fillo e d\u00faas fillas polo seu matrimonio con Estevo Uro\u0161 III:"}
{"id": "454623", "revid": "63181", "url": "https://gl.wikipedia.org/wiki?curid=454623", "title": "Kontiolahti", "text": "Kontiolahti \u00e9 un municipio de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 14\u00a0841\u00a0habitantes. A superficie do termo municipal \u00e9 de 1\u00a0029,82\u00a0km2, dos cales 230,63\u00a0km2 son auga. O concello ten unha densidade de poboaci\u00f3n de 18,57 \u00a0hab./km\u00b2.\nLimita cos concellos de Joensuu, Juuka, Lieksa, Liperi e Polvij\u00e4rvi, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "454624", "revid": "89787", "url": "https://gl.wikipedia.org/wiki?curid=454624", "title": "Andr\u00f3nico Tarcaniota", "text": "Andr\u00f3nico Tarcaniota (en grego: \u0391\u03bd\u03b4\u03c1\u03cc\u03bd\u03b9\u03ba\u03bf\u03c2 \u03a4\u03b1\u03c1\u03c7\u03b1\u03bd\u03b5\u03b9\u03ce\u03c4\u03b7\u03c2, \"trans.\" \"Andr\u00f3nikos Tarchaneiotes),\" finado en 1283, foi un nobre bizantino co cargo de \"megaconostaulo.\"\nTraxectoria.\nEra fillo do megadom\u00e9stico Nic\u00e9foro Tarcaniota e irm\u00e1n do protovestiarios Miguel Tarcaniota e do xeneral Xo\u00e1n Tarcaniota. Casou cunha filla de Xo\u00e1n I Ducas de Tesalia nun matrimonio arranxado polo emperador bizantino Miguel VIII Pale\u00f3logo na s\u00faa pol\u00edtica de establecer estreitas relaci\u00f3ns con Xo\u00e1n. O seu plan, con todo, non tivo \u00e9xito e Andr\u00f3nico apoiou ao seu sogro contra o emperador. Despois, debido a problemas familiares, Andr\u00f3nico retomou o seu apoio ao emperador Miguel e acabou por derrotar ao seu sogro."}
{"id": "454635", "revid": "89787", "url": "https://gl.wikipedia.org/wiki?curid=454635", "title": "Jason Kapono", "text": "Jason Alan Kapono, nado o 4 de febreiro de 1981 en Long Beach, California, \u00e9 un ex xogador de baloncesto profesional estadounidense. Foi o primeiro xogador na historia da National Basketball Association (NBA) en ser o l\u00edder en porcentaxe de anotaci\u00f3n de triplas d\u00faas tempadas consecutivas. Ga\u00f1ou o campionato da NBA nunha ocasi\u00f3n, cos Miami Heat en 2006.\nTraxectoria profesional.\nKapono foi elixido na 31\u00aa posici\u00f3n do Draft da NBA de 2003 polos Cleveland Cavaliers. Tras participar en 41 partidos cos Cavaliers na s\u00faa tempada de rookie, foi elixido polos Charlotte Bobcats no draft de expansi\u00f3n de 2004. En 2005 asinou cos Miami Heat, equipo co que ga\u00f1ar\u00eda o seu \u00fanico anel de campi\u00f3n da NBA, na tempada 2005-06.\nO 9 de xu\u00f1o de 2009, Kapono foi traspasado \u00f3s Philadelphia 76ers a cambio de Reggie Evans.\nO 9 de decembro de 2011, Kapono asinou cos Los Angeles Lakers. O 15 de marzo de 2012, Kapono foi traspasado xunto a Luke Walton e unha elecci\u00f3n da primeira rolda do Draft de 2012 \u00f3s Cleveland Cavaliers, a cambio de Ramon Sessions e Christian Eyenga. Dous d\u00edas despois foi cortado polos Cavs.\nO 15 de novembro de 2012, Kapono asinou co Panathinaikos BC grego."}
{"id": "454636", "revid": "1888", "url": "https://gl.wikipedia.org/wiki?curid=454636", "title": "Maite Cancelo", "text": "Mar\u00eda Teresa Cancelo M\u00e1rquez, co\u00f1ecida como Maite Cancelo, nada en Barcelona o 30 de setembro de 1966, \u00e9 unha economista e pol\u00edtica galega do PPdG.\nTraxectoria.\nDoutora en Ciencias Econ\u00f3micas pola Universidade de Santiago de Compostela. \u00c9 profesora de Econom\u00eda Aplicada na USC. Foi decana da Facultade das Ciencias Econ\u00f3micas e Empresariais de Santiago de Compostela (2007-2010). Foi directora xeral do Centro de Empresas e Innovaci\u00f3n de Galicia. Foi concelleira en Santiago de Compostela en 2014 en substituci\u00f3n de \u00c1ngel Curr\u00e1s Fern\u00e1ndez. Foi candidata do PPdeG nas auton\u00f3micas de 2012 e o 22 de decembro de 2015 tomou posesi\u00f3n como deputada no Parlamento de Galicia para substitu\u00edr a Marisol Pi\u00f1eiro."}
{"id": "454637", "revid": "1888", "url": "https://gl.wikipedia.org/wiki?curid=454637", "title": "Maite Cancelo M\u00e1rquez", "text": ""}
{"id": "454638", "revid": "23204", "url": "https://gl.wikipedia.org/wiki?curid=454638", "title": "Pit\u00f3n da India", "text": "O pit\u00f3n da India (\"Python molurus\") \u00e9 unha especie de r\u00e9ptil escamoso da familia Pythonidae de h\u00e1bitos nocturnos.\nCaracter\u00edsticas.\nEste r\u00e9ptil pode alcanzar unha lonxitude, dende a testa at\u00e9 a cola, de 6 metros e uns 95 kg de peso, a\u00ednda que, normalmente, non chega a medir m\u00e1is de 5 metros de longo e os exemplares m\u00e1is pequenos te\u00f1en unha lonxitude de 3 metros. O pit\u00f3n da India ten unha testa tipicamente triangular, de pequeno tama\u00f1o comparado coa lonxitude do seu corpo.\n\"Python morulus\" ten unha esperanza de vida en catividade duns 10 anos, a\u00ednda que se viron casos en que chegaron \u00f3s 30 anos."}
{"id": "454639", "revid": "1888", "url": "https://gl.wikipedia.org/wiki?curid=454639", "title": "Mar\u00eda Teresa Cancelo M\u00e1rquez", "text": ""}
{"id": "454640", "revid": "85894", "url": "https://gl.wikipedia.org/wiki?curid=454640", "title": "Yoya", "text": "Aurora Argibay Iglesias, m\u00e1is co\u00f1ecida como Yoya, nada no lugar de Sobral, Xeve (Pontevedra) o 18 de marzo de 1905 e finada en Pontevedra en novembro de 1994, foi unha pintora galega.\nTraxectoria.\nComezou a pintar \u00e1 idade de 75 anos a ra\u00edz das pinturas de estilo na\u00eff da s\u00faa filla, Mercedes Ruibal. Inaugurou a s\u00faa primeira exposici\u00f3n en Vigo o 13 de maio de 1973 na sala da Caixa de Aforros de Vigo. O cat\u00e1logo desta exposici\u00f3n estivo prologado por Blanco Amor."}
{"id": "454644", "revid": "89787", "url": "https://gl.wikipedia.org/wiki?curid=454644", "title": "Cuora amboinensis", "text": "A Cuora amboinensis \u00e9 unha especie de tartaruga de caixa da familia dos xeoem\u00eddidos. Distrib\u00faese polas Illas Nicobar, leste da India (Assam), Bangladesh, Myanmar, Tailandia, Camboxa, Laos, centro e sur de Vietnam, oeste de Malaisia, Singapur, Filipinas (Leyte, Luz\u00f3n, Mindanao, Samar, Negros, Panay, etc.), Indonesia (Sulawesi, Ambon, Sumatra, Borneo, leste de Malaisia, Brunei, Nias, Enggano, Kabupaten Simeulue, Xava, Sumbawa, Halmahera, Ceram, Seram, Buru, Timor Leste, Bal\u00ed, Palawan e as Molucas), e posiblemente Sri Lanka."}
{"id": "454646", "revid": "23204", "url": "https://gl.wikipedia.org/wiki?curid=454646", "title": "Python molurus", "text": ""}
{"id": "454648", "revid": "1093", "url": "https://gl.wikipedia.org/wiki?curid=454648", "title": "Miguel Antonio Cid \u00c1lvarez", "text": ""}
{"id": "454650", "revid": "89787", "url": "https://gl.wikipedia.org/wiki?curid=454650", "title": "Chilabothrus angulifer", "text": "A Chilabothrus angulifer \u00e9 unha boa end\u00e9mica de Cuba de gran tama\u00f1o que leva o alcume de maj\u00e1 ao chamarse as\u00ed en Cuba a calquera boa e ademais o lugar onde habita especificamente esa especie. Non se reco\u00f1ecen subespecies.\nStatus de conservaci\u00f3n.\nA especie est\u00e1 clasificada como de NT (risco baixo), pero preto de ser cualificada como Vulnerable (VU), na IUCN Lista Vermella de Especies Ameazadas (v2.3, 1994). Ano de axuste: 1996.\nDescrici\u00f3n.\n\u00c9 un animal de at\u00e9 6 m de longo, o que a fai o meirande b\u00f3ido do Caribe. Ten unha testa redonda e un corpo longo e groso, de cor marr\u00f3n con algunhas manchas. Non \u00e9 velenosa.\nAlimentaci\u00f3n.\nDo mesmo xeito que outras boas \u00e9 unha gran cazadora. Esgana a s\u00faa v\u00edtima cos seus potentes m\u00fasculos. Logo eng\u00falea desmontando a s\u00faa mand\u00edbula e sen mastigala. \u00c9 dixerida logo de moito tempo."}
{"id": "454654", "revid": "89787", "url": "https://gl.wikipedia.org/wiki?curid=454654", "title": "Pelusios niger", "text": "A tartaruga negra de \u00c1frica occidental (\"Pelusios niger\") \u00e9 unha especie de tartaruga da familia Pelomedusidae. \u00c9 orixinaria do Camer\u00fan, Guinea Ecuatorial, Gab\u00f3n e Nixeria."}
{"id": "454656", "revid": "23204", "url": "https://gl.wikipedia.org/wiki?curid=454656", "title": "Herminia Borrell", "text": "Herminia Elena Josefa Rodr\u00edguez-Borrell Feij\u00f3o, nada en Camari\u00f1as en 1897 e finada o 18 de febreiro de 1971, foi unha muller da alta burgues\u00eda galega co\u00f1ecida polo seu casamento en 1922 co magnate Nubar Gulbenkian, fillo do fil\u00e1ntropo Calouste Gulbenkian.\nTraxectoria.\nHerminia Borrell era filla do albanel de Camari\u00f1as emigrado en Cuba M\u00e1ximo Rodr\u00edguez Borrell e Mar\u00eda Luisa Feij\u00f3o, filla do militar ao cargo do enxe\u00f1o azucreiro onde aquel traballaba. Destacou entre os c\u00edrculos de sociedade coru\u00f1eses e a s\u00faa festa de posta de longo celebrouse no Pazo de Meir\u00e1s, grazas \u00e1 anfitrioa Emilia Pardo Baz\u00e1n.\nMalia as reservas por parte das d\u00faas familias, Herminia Rodr\u00edguez-Borrell Feijoo e Nubar Gulbenkian casaron en Londres na Prince's Row Registry Office en 1922. \u00c1 cerimonia s\u00f3 asist\u00edu a nai de Herminia e a s\u00faa t\u00eda Lala. O acto relixioso polo rito armenio tivo lugar nunha das habitaci\u00f3ns do Ritz en Londres, hotel onde a parella se aloxou durante o primeiro ano de casados. Pola s\u00faa oposici\u00f3n ao matrimonio, Gulbenkian deixou de recibir axuda econ\u00f3mica do seu pai. Finalmente, Herminia foi repudiada. Logo do seu divorcio, a finais dos anos vinte, trasladouse ao pazo de Sigr\u00e1s, en Cambre (A Coru\u00f1a), a\u00ednda que tam\u00e9n ti\u00f1a propiedades en Carballo e Camari\u00f1as.\nFoi unha muller moi moderna para o seu tempo, fumaba, vest\u00eda pantal\u00f3ns e andaba en bicicleta. Foi a primeira muller con carn\u00e9 de conducir en Espa\u00f1a e presidiu de xeito honor\u00edfico o Deportivo da Coru\u00f1a.\nFamilia.\nO seu irm\u00e1n Max casou en 1936 con Mar\u00eda del Carmen \u00c1lvarez de Sotomayor Castro, filla do pintor Fernando \u00c1lvarez de Sotomayor. A propia Herminia actuou como madri\u00f1a."}
{"id": "454657", "revid": "1576", "url": "https://gl.wikipedia.org/wiki?curid=454657", "title": "Aurora Argibay Iglesias", "text": ""}
{"id": "454662", "revid": "1576", "url": "https://gl.wikipedia.org/wiki?curid=454662", "title": "Ctenosaura bakeri", "text": "A Ctenosaura bakeri \u00e9 unha especie de escamosos da familia \"Iguanidae\" e \u00e9 unha das especies da s\u00faa familia en maior perigo de extinci\u00f3n.\nDistribuci\u00f3n xeogr\u00e1fica.\n\u00c9 end\u00e9mica dos mangleiros da illa de \u00datila, nas illas da Bah\u00eda (Honduras), e f\u00f3ra desta zona s\u00f3 existen unhas ducias de exemplares repartidos por varios zool\u00f3xicos europeos e estadounidenses."}
{"id": "454664", "revid": "56817", "url": "https://gl.wikipedia.org/wiki?curid=454664", "title": "Ctenosaura similis", "text": "A iguana raiada (Ctenosaura similis) \u00e9 un igu\u00e1nido centroamericano e mexicano presente dende Panam\u00e1 at\u00e9 o istmo de Tehuantepec en M\u00e9xico. Foi introducida en Florida e nalgunhas illas do Caribe. Tam\u00e9n se reporta en Colombia. \u00c9 a especie m\u00e1is grande do x\u00e9nero \"Ctenosaura\" e foi reco\u00f1ecida como o lagarto m\u00e1is r\u00e1pido da Terra, podendo alcanzar unha velocidade de 35\u00a0km/h.\nO macho mide at\u00e9 1,3 metros de lonxitude mentres que a femia pode alcanzar o metro. Os exemplares novos tenden a ser insect\u00edvoros e a medida que van medrando fanse m\u00e1is herb\u00edvoros. Na idade adulta alim\u00e9ntase de froitos, talos, follas, tam\u00e9n flores e pon preto de 30 ovos que eclosionar\u00e1n 90 d\u00edas despois. \u00d3 ser oportunista tam\u00e9n se alimenta de peixes, ovos, aves, roedores e mesmo cr\u00edas de tartarugas mari\u00f1as e prefire vivir en zonas rochosas e ariscas."}
{"id": "454665", "revid": "89787", "url": "https://gl.wikipedia.org/wiki?curid=454665", "title": "Folga escolar polo clima", "text": "As folgas Escolares polo clima, Folgas Escolares 4 Clima, venres para o Futuro, Xuventude para o clima ou folga de Xuventude 4 clima \u00e9 un movemento internacional crecente da xente nova e os estudantes que deixan as s\u00faas tarefas escolares para participar en demostraci\u00f3ns pola acci\u00f3n fronte \u00f3 cambio clim\u00e1tico.\nA primeira folga escolar polo clima foi levada a cabo por Greta Thunberg escenificando unha acci\u00f3n f\u00f3ra do Riksdag (parlamento) sueco, aguantando un sinal no que se l\u00eda \"Skolstrejk f\u00f6r klimatet\" ou \"folga escolar polo clima\" o 20 de agosto de 2018.\nHistoria.\nA pesar dalg\u00fan feito anterior illado de intervenci\u00f3n de xente moi nova na loita polo clima, como Severn Suzuki, ata finais da d\u00e9cada de 2010 non cristalizou un movemento diferenciado. O 20 de agosto de 2018, Greta Thunberg, ent\u00f3n en noveno grao, decidiu non atender \u00e1 escola at\u00e9 as elecci\u00f3ns xerais suecas do 9 de setembro de 2018, despois das vagas de calor e lumes incontrolados en Suecia.\nAfirmou que este movemento foi inspirado polos activistas adolescentes no Marjory Stoneman Douglas Instituto en Parkland, Florida, quen organizaron a \"Marcha para as nosas vidas\". As s\u00faas esixencias eran que o goberno sueco reducira as emisi\u00f3ns de carbono como o esixe o Acordo de Par\u00eds, e protestou sentando f\u00f3ra do Riksdag cada d\u00eda durante as horas escolares co cartel \"Skolstrejk f\u00f6r klimatet\" (folga escolar polo o clima). Despois das elecci\u00f3ns xerais, continuou s\u00f3 en venres, ga\u00f1ando atenci\u00f3n mundial. Inspirou a escolares a trav\u00e9s do globo para participar en folgas de estudantes.\nNo 2017, Ingmar Rentzhog fundou a empresa de acci\u00f3ns compartidas \"Non temos tempo\", cun esquema do 10% sen beneficio, 90% para beneficio. A finalidade da empresa \u00e9 crear \"a maior rede mundial de acci\u00f3n para o clima\" e a creaci\u00f3n de contido medioambiental viral para mellorar o rendemento dos cartos v\u00eda publicidade dixital. No mesmo d\u00eda que Thunberg arrancou a s\u00faa folga escolar en2018, Rentzhog subiu \u00e1 rede contido sobre a folga escolar, en Facebook, Instagram e YouTube. A empresa reclama ter xogado unha funci\u00f3n central en que a protesta de Greta Thunberg recibira grande atenci\u00f3n nacional e internacional. Segundo Greta Thunberg, foron as persoas de \"Non temos tempo\" foron as primeiras que reaccionaron \u00e1 s\u00faa folga escolar. En novembro Thunberg comezou a asesorar a \"Non temos tempo.\" O mesmo mes Rentzhog usou a Thunberg no material de promoci\u00f3n para un crowfounding que levantou 10 Mill\u00f3ns de coroas suecas \u00f3 mes seguinte. Segundo o pai de Greta Thunberg, ela, non sab\u00eda nada do tema. A finais de xaneiro de 2019, Thunberg deixou o seu traballo como asesora de \"Non temos tempo\" para ficar totalmente independente.\n2018.\nInspiradas por Greta Thunberg, as folgas escolares masivas arrancaron en novembro de 2018. En Australia, milleiros de escolares foron inspirados por Thunberg para parar os venres, ignorando os comentarios do Primeiro Ministro Scott Morrison de \"m\u00e1is aprendizaxe na escola e menos activismo\". As folgas de estudantes de decembro continuaron ao menos en 270 cidades en diferentes pa\u00edses, inclu\u00eddos Australia, Austria, B\u00e9lxica, Canad\u00e1, os Pa\u00edses Baixos, Alema\u00f1a, Finlandia, Dinamarca, Xap\u00f3n, Su\u00edza, o Reino Unido e os Estados Unidos.\n2019.\nNo 2019, repet\u00edronse as folgas e aumentou o n\u00famero de pa\u00edses, notabelmente: Colombia, Nova Zelandia e Uganda.\nAs maiores folgas foron o 17-18 de xaneiro, cando polo menos 45 000 estudantes sa\u00edron para protestar s\u00f3 en Su\u00edza e Alema\u00f1a contra as pol\u00edticas insuficientes en relaci\u00f3n \u00f3 quecemento global.\nO Ministro de medio ambiente flamengo (belga) Joke Schauvliege dimitiu o 5 de febreiro de 2019 despois de que afirmara, falsamente, que a axencia de seguridade estatal tivera evidencia de que as folgas escolares en B\u00e9lxica eran unha montaxe.\nA comezos de febreiro de 2019, 350 cient\u00edficos holandeses asinaron unha carta aberta en apoio das folgas escolares nos Pa\u00edses Baixos. A carta di \"Co fundamento dos feitos fornecidos pola ciencia do clima, os defensores te\u00f1en raz\u00f3n. Por iso n\u00f3s, como cient\u00edficos, apoi\u00e1molos.\"\nPlane\u00e1ronse folgas no Reino Unido o venres 15 de febreiro e en varios pa\u00edses o venres 15 de marzo. Isto inclu\u00edu a Galicia, na que varios colexios se mobilizaron a partir dun chamamento efectuado no Porri\u00f1o, a m\u00e1is doutros lugares de Espa\u00f1a, como Madrid e Barcelona.\nSeguindo o exemplo doutros lugares a nivel internacional, a finais de febreiro de 2019 en diversos lugares de Espa\u00f1a comezan a xurdir asembleas, tanto para afondar nas ideas do movemento (cristalizadas en expresi\u00f3ns como \"cambiemos o sistema, non o clima\") como para levar a cabo a organizaci\u00f3n e difusi\u00f3n do movemento. \u00d3 tempo, tam\u00e9n por f\u00f3ra do movemento comeza o estudo do mesmo e as contribuci\u00f3ns para a construci\u00f3n dunha narrativa do movemento que o encauce cara \u00e1 durabilidade.\nAlgunhas das etiquetas usadas polo movemento nas redes sociais son #FridaysForFuture ou #YouthForClimate.\nRelacionadas co pulo da loita clim\u00e1tica da folga escolar polo clima, te\u00f1en xurdido outras acci\u00f3ns complementarias, como a denuncia de catro ONG \u2014Notre affaire \u00e0 tous, Fundaci\u00f3n Nicolas Hulot, Greenpeace Francia e Oxfam- contra o estado franc\u00e9s, dentro dunha serie de denuncias contra os estados en diferentes pa\u00edses."}
{"id": "454666", "revid": "89787", "url": "https://gl.wikipedia.org/wiki?curid=454666", "title": "Cuora trifasciata", "text": "A tartaruga caixa raiada (Cuora trifasciata) \u00e9 unha especie de tartaruga asi\u00e1tica de h\u00e1bitos semiacu\u00e1ticos orixinaria do sur da China e o norte de Vietnam. As poboaci\u00f3ns do sur de Vietnam e Laos son consideradas no presente outra especie. \u00c9 un animal en grave perigo de extinci\u00f3n."}
{"id": "454669", "revid": "1131", "url": "https://gl.wikipedia.org/wiki?curid=454669", "title": "Mar\u00eda Isabel Fern\u00e1ndez Garc\u00eda", "text": "Mar\u00eda Isabel Fern\u00e1ndez Garc\u00eda, nada en Tetu\u00e1n o 2 de xullo de 1949, \u00e9 unha cient\u00edfica e profesora galega.\nTraxectoria.\nDoutora en Ciencias pola Universidade de Santiago de Compostela (1974). Foi profesora axudante de clases pr\u00e1cticas de Qu\u00edmica Anal\u00edtica na Facultade de Qu\u00edmica (1971-1974), profesora adxunta de Qu\u00edmica Inorg\u00e1nica na Facultade de Ciencias de Lugo (1975-1987), profesora de Qu\u00edmica Inorg\u00e1nica na mesma facultade (1988-2011) e catedr\u00e1tica do Departamento de Qu\u00edmica Inorg\u00e1nica dende 2011."}
{"id": "454672", "revid": "22570", "url": "https://gl.wikipedia.org/wiki?curid=454672", "title": "Carlo Blasis", "text": "Carlo Blasis, nado en N\u00e1poles o 4 de novembro de 1795 e finado en Cernobbio o 15 de xaneiro de 1878, foi un bailar\u00edn, core\u00f3grafo e mestre de danza italiano. A s\u00faa actividade profesional e pedag\u00f3xica contribu\u00edu ao perfeccionamento do ballet (\"Trait\u00e9 \u00e9l\u00e9mentaire, th\u00e9orique et pratique de l'art de la danse\", 1820; \"Code of Terpsichore\", 1828). Estudante de baile con Jean Dauberval, Carlo foi un bailar\u00edn e core\u00f3grafo italiano, mestre e te\u00f3rico da danza. Moi co\u00f1ecido pola rigorosidade nas clases que impart\u00eda.\nTraxectoria.\nDe orixe nobre, naceu en N\u00e1poles do m\u00fasico Francesco Antonio De Blasis, que traballou para darlle a mellor educaci\u00f3n posible e seguilo persoalmente nos seus estudos musicais. A s\u00faa familia mudouse a Francia cando a\u00ednda era un neno e foi al\u00ed onde recibiu unha educaci\u00f3n moi precisa en todos os campos do co\u00f1ecemento: letras, matem\u00e1ticas e xeometr\u00eda, anatom\u00eda, arquitectura, debuxo e pintura. Estudou danza cos mellores mestres da \u00e9poca, inclu\u00eddos Jean Dutarque, Jean-Baptiste Blache, Augusto Vestris, Pierre Gardel e Salvatore Vigan\u00f2. Fixo o seu debut moi novo e obtivo un \u00e9xito considerable. Foi moi apreciado pola elegancia da s\u00faa danza, mais no auxe da s\u00faa carreira foi forzado a retirarse da escena debido a unha lesi\u00f3n nos p\u00e9s.\nDe 1818 a 1823 bailou no Teatro alla Scala de Mil\u00e1n en \"Dedalo\" e en \"La Spada di Kenneth\" de Salvatore Vigan\u00f2 e en 1819 interpretou a coreograf\u00eda \"Il Finto Feudatario\", que logrou pouco \u00e9xito.\nBlasis foi mestre de baile na Rexia Academia Imperial de Danza anexa ao Teatro alla Scala de Mil\u00e1n, instituci\u00f3n que dirixiu entre 1837 e 1850. Ao seu lado, como vicedirectora e profesora de mimo estaba a s\u00faa esposa Annunziata Ramaccini. O seu ensino superou \u00e1 t\u00e9cnica: sensibilizou os estudantes sobre a necesidade de co\u00f1ecer outras artes (pintura, escultura, m\u00fasica, literatura), para adestrar o bailar\u00edn sobre todo como ser humano e como artista.\nBlasis era un home moi culto: ademais de bailar\u00edn, core\u00f3grafo e profesor de baile, tam\u00e9n foi compositor de m\u00fasica, escritor, dese\u00f1ador e fil\u00f3sofo. Escribiu numerosos tratados e manuais sobre o ensino da danza e \u00e9 considerado o fundador dun verdadeiro m\u00e9todo did\u00e1ctico do que descenden os grandes mestres de finais do s\u00e9culo XIX e principios do s\u00e9culo XX, a partir do seu alumno Giovanni Lepri, que \u00e1 s\u00faa vez foi o mestre do grande Enrico Cecchetti.\nM\u00e1is que polo seu traballo como core\u00f3grafo, \u00e9 co\u00f1ecido por ser un gran te\u00f3rico de baile. En 1820 publicou o \"Trait\u00e9 \u00e9l\u00e9mentaire, th\u00e9orique et pratique de l'art de la danse\" no que analizou en profundidade os mecanismos de movemento. Este tratado continua a ser v\u00e1lido como un instrumento de ensino acad\u00e9mico.\nEn 1828 publicou o \"C\u00f3digo de Terpsichore\", unha especie de enciclopedia de danza que trata sobre a historia e a t\u00e9cnica do ballet. O libro foi traducido ao franc\u00e9s baixo o t\u00edtulo de \"Manuel Complet de la Danse\" en 1830.\nEn 1857 publicou en Mil\u00e1n o seu libro m\u00e1is ambicioso: \"L'uomo fisico, intellettuale e morale\", un texto sobre todo filos\u00f3fico, no que se analiza a natureza e a estrutura do ser humano para chegar \u00e1 expresi\u00f3n dos sentimentos a trav\u00e9s das posturas e os movementos do corpo.\nLegado.\nA el d\u00e9bese a invenci\u00f3n da postura do ballet cl\u00e1sico chamado \"attitude\", inspirado na estatua de Mercurio por Giambologna. Blasis tam\u00e9n fixou as regras dos \"arabescos\", os tempos do \"adagio\" e dos \"enchainements\" (concatenaci\u00f3ns de pasos), definiu os \"en dehors\" a 180 graos e fixou a estrutura da clase de baile cos exercicios na barra, o \"adagio\", as piruetas e o \"allegro\". Os elementos dos exercicios de barra foron todos dese\u00f1ados por el e a estrutura da lecci\u00f3n que definiu permaneceu igual durante m\u00e1is dun s\u00e9culo e medio.\nBlasis como profesor e director da escola do teatro alla Scala en Mil\u00e1n adestrou e influenciou toda unha xeraci\u00f3n de bailar\u00edns, inclu\u00edndos Amalia Brugnoli, Lucile Grahn, Carlotta Grisi, Fanny Cerrito, Carolina Rosati, Carlotta Brianza, Pierina Legnani, Maria Giuri, Cecilia Cerri, Ester Teresa Ferrero, Virginia Zucchi, Sofia Fuoco, Claudina Cucchi e Giovanni Lepri, futuro mestre de Enrico Cecchetti. Entre os core\u00f3grafos que estudaron con el estiveron Ippolito Monplasir, Giovanni Casati e Pasquale Borri."}
{"id": "454682", "revid": "1131", "url": "https://gl.wikipedia.org/wiki?curid=454682", "title": "Moredo", "text": "O top\u00f3nimo galego Moredo pode referirse a:"}
{"id": "454684", "revid": "1131", "url": "https://gl.wikipedia.org/wiki?curid=454684", "title": "O Moredo", "text": ""}
{"id": "454685", "revid": "85894", "url": "https://gl.wikipedia.org/wiki?curid=454685", "title": "A Aldea do Medio, A Ciadella, Sobrado", "text": "A Aldea do Medio \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, en 2018 ti\u00f1a 2 habitantes (2 homes e ningunha muller)."}
{"id": "454686", "revid": "85894", "url": "https://gl.wikipedia.org/wiki?curid=454686", "title": "A Cal, A Ciadella, Sobrado", "text": "A Cal \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, en 2018 ti\u00f1a 3 habitantes (1 home e 2 mulleres)."}
{"id": "454687", "revid": "85894", "url": "https://gl.wikipedia.org/wiki?curid=454687", "title": "A Capela, A Ciadella, Sobrado", "text": "A Capela \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, en 2018 ti\u00f1a 8 habitantes (4 homes e 4 mulleres)."}
{"id": "454688", "revid": "85894", "url": "https://gl.wikipedia.org/wiki?curid=454688", "title": "Castrelo, A Ciadella, Sobrado", "text": "Castrelo \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, estaba deshabitado en 2018."}
{"id": "454689", "revid": "85894", "url": "https://gl.wikipedia.org/wiki?curid=454689", "title": "As G\u00e1ndaras, A Ciadella, Sobrado", "text": "As G\u00e1ndaras \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, en 2018 ti\u00f1a 2 habitantes (1 home e 1 muller).\nToponimia.\nUnha \u00abg\u00e1ndara\u00bb fai referencia a un terreo baixo, areento, h\u00famido e improdutivo, onde s\u00f3 medra a maleza. Proceder\u00eda da palabra prerromana \"ganda\", que significa \u00abpedregal\u00bb."}
{"id": "454690", "revid": "85894", "url": "https://gl.wikipedia.org/wiki?curid=454690", "title": "A Igrexa, A Ciadella, Sobrado", "text": "A Igrexa \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, en 2018 ti\u00f1a 7 habitantes (3 homes e 4 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "454691", "revid": "85894", "url": "https://gl.wikipedia.org/wiki?curid=454691", "title": "Insua, A Ciadella, Sobrado", "text": "Insua \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, en 2018 ti\u00f1a 16 habitantes (9 homes e 7 mulleres)."}
{"id": "454692", "revid": "85894", "url": "https://gl.wikipedia.org/wiki?curid=454692", "title": "Liorfe, A Ciadella, Sobrado", "text": "Liorfe \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, estaba deshabitado en 2018."}
{"id": "454693", "revid": "785", "url": "https://gl.wikipedia.org/wiki?curid=454693", "title": "Liorfe", "text": ""}
{"id": "454694", "revid": "85894", "url": "https://gl.wikipedia.org/wiki?curid=454694", "title": "Mart\u00edn, A Ciadella, Sobrado", "text": "Mart\u00edn \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, en 2018 ti\u00f1a 2 habitantes (1 home e 1 muller)."}
{"id": "454695", "revid": "85894", "url": "https://gl.wikipedia.org/wiki?curid=454695", "title": "Ribas, A Ciadella, Sobrado", "text": "Ribas \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, en 2018 ti\u00f1a 3 habitantes (2 homes e 1 muller)."}
{"id": "454697", "revid": "85894", "url": "https://gl.wikipedia.org/wiki?curid=454697", "title": "Sand\u00e1, A Ciadella, Sobrado", "text": "Sand\u00e1 \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Segundo o IGE, en 2018 ti\u00f1a 10 habitantes (5 homes e 5 mulleres)."}
{"id": "454698", "revid": "785", "url": "https://gl.wikipedia.org/wiki?curid=454698", "title": "Sand\u00e1", "text": ""}
{"id": "454699", "revid": "85894", "url": "https://gl.wikipedia.org/wiki?curid=454699", "title": "Sante, A Ciadella, Sobrado", "text": "Sante \u00e9 un lugar da parroquia da Ciadella, no concello coru\u00f1\u00e9s de Sobrado, na comarca da Terra de Melide. Est\u00e1 formado \u00e1 s\u00faa vez polos lugares de Sante de Arriba e Sante de Abaixo. Segundo o IGE, en 2018 ti\u00f1a 7 habitantes (3 homes e 4 mulleres)."}
{"id": "454703", "revid": "1888", "url": "https://gl.wikipedia.org/wiki?curid=454703", "title": "Niceto San Jos\u00e9 Aguilera", "text": ""}
{"id": "454704", "revid": "1888", "url": "https://gl.wikipedia.org/wiki?curid=454704", "title": "Aniceto San Jos\u00e9", "text": ""}
{"id": "454705", "revid": "5863", "url": "https://gl.wikipedia.org/wiki?curid=454705", "title": "Manuela Antonia Barreiro Pico", "text": ""}
{"id": "454706", "revid": "785", "url": "https://gl.wikipedia.org/wiki?curid=454706", "title": "As Ribas", "text": ""}
{"id": "454707", "revid": "785", "url": "https://gl.wikipedia.org/wiki?curid=454707", "title": "Os Ribas", "text": ""}
{"id": "454710", "revid": "1505", "url": "https://gl.wikipedia.org/wiki?curid=454710", "title": "Tarsy Carballas Fern\u00e1ndez", "text": ""}
{"id": "454725", "revid": "89787", "url": "https://gl.wikipedia.org/wiki?curid=454725", "title": "March On, Bahamaland", "text": "\"March On, Bahamaland\" \u00e9 o himno nacional das Bahamas.\nHistoria.\nFoi composto por Timothy Gibson como parte dunha competici\u00f3n nacional e foi adoptado en xullo de 1973.\nLetra.\n&lt;poem&gt;\nLift up your head to the rising sun, Bahamaland;\nMarch on to glory, your bright banners waving high.\nSee how the world marks the manner of your bearing!\nPledge to excel through love and unity.\nPressing onward, march together\nto a common loftier goal;\nSteady sunward, tho' the weather\nhide the wide and treachrous shoal.\nLift up your head to the rising sun, Bahamaland,\n'Til the road you've trod lead unto your God,\nMarch on, Bahamaland!\n&lt;/poem&gt;"}
{"id": "454726", "revid": "23204", "url": "https://gl.wikipedia.org/wiki?curid=454726", "title": "Hubert Minnis", "text": "Hubert Alexander Minnis, nado en Bain Town o 16 de abril de 1954, \u00e9 un m\u00e9dico e pol\u00edtico baham\u00e9s. Foi elixido como cuarto primeiro ministro das Bahamas o 11 de maio de 2017, convert\u00e9ndose no sucesor de Perry Christie. Minns exerce como l\u00edder do Movemento de Liberaci\u00f3n Nacional (MLN), o actual partido de goberno, e \u00e9 membro do Parlamento pola circunscrici\u00f3n de Nova Providencia de Killarney."}
{"id": "454727", "revid": "23204", "url": "https://gl.wikipedia.org/wiki?curid=454727", "title": "Hubert Alexander Minnis", "text": ""}
{"id": "454728", "revid": "89787", "url": "https://gl.wikipedia.org/wiki?curid=454728", "title": "Marguerite Pindling", "text": "Marguerite Pindling McKenzie, nada en Andros Sur o 26 de xu\u00f1o de 1932, \u00e9 unha pol\u00edtica bahamesa, que foi Gobernadora Xeral da Mancomunidade das Bahamas dende 2014 a 2019 \nFoi a segunda muller Gobernadora Xeral do pa\u00eds despois de Ivy Dumont.\nTraxectoria.\nMarguerite McKenzie \u00e9 filla de Reuben e Viola McKenzie e naceu en Andros Sur o 26 de xu\u00f1o de 1932. Trasladouse a Nassau en 1946 para vivir coa s\u00faa irm\u00e1 e asist\u00edu \u00f3 Western Senior School. Converteuse en asistenta do fot\u00f3grafo Stanley Toogood. \nPouco despois, co\u00f1eceu a Lynden Pindling, quen ser\u00eda primeiro ministro das Bahamas dende 1969 at\u00e9 1992. A parella casou o 5 de maio de 1956 e permaneceron casados at\u00e9 a morte del o 26 de agosto de 2000. A parella tivo catro fillos.\nO 7 de xullo de 2014 foi anunciada como nova Gobernadora Xeral das Bahamas, sucedendo a Arthur Foulkes, e tomou posesi\u00f3n do cargo \u00f3 d\u00eda seguinte. O seu mandato coincidiu cos dos primeiros ministros Perry Christie e Hubert Minnis.\nEn xu\u00f1o de 2019 anunciouse que ser\u00eda substitu\u00edda por Cornelius A. Smith, que xurou o cargo o 28 dese mes."}
{"id": "454729", "revid": "23204", "url": "https://gl.wikipedia.org/wiki?curid=454729", "title": "Marguerite Pindling McKenzie", "text": ""}
{"id": "454730", "revid": "65337", "url": "https://gl.wikipedia.org/wiki?curid=454730", "title": "Moedas cartaxinesas da illa do Corvo", "text": "Co\u00f1\u00e9cese como moedas cartaxinesas da illa do Corvo o tesouro de moedas antigas que foi atopado en 1749, tras unha forte tempestade que revolveu os sedimentos depositados xunto \u00e1 costa da illa do Corvo, neste arquip\u00e9lago portugu\u00e9s. Esas moedas foron identificadas por especialistas da \u00e9poca (e m\u00e1is tarde reconfirmadas) como de orixe cartaxinesa e cirenaica, e datadas entre os anos 300 e 320 a. de C.\nTr\u00e1tase dunha cuesti\u00f3n que suscita un grande interese entre os especialistas, dadas as implicaci\u00f3ns de tal achado para a historiograf\u00eda das navegaci\u00f3ns no Atl\u00e1ntico. Ademais das moedas, no Corvo atopouse unha misteriosa estatua ecuestre \u00e1 que se lle perdeu sen rastro logo de que, por orde real, fose partida e levada para Lisboa.\nPrimeiras referencias.\nO artigo de Johann Frans Podolyn.\nA primeira publicaci\u00f3n de car\u00e1cter cient\u00edfico referida a estas moedas d\u00e9beselle a Johann Frans Podolyn, un numism\u00e1tico sueco de orixe portuguesa que publicou un artigo titulado (en traduci\u00f3n ao galego) \"Algunhas anotaci\u00f3ns sobre as viaxes dos antigos, derivadas de varias moedas cartaxinesas e cirenaicas que foron atopadas en 1749 nunha das illas Azores\":\nNo artigo publicado, acompa\u00f1ado por imaxe das moedas, Podolyn afirma que a s\u00faa rareza non radica na tipolox\u00eda das pezas (con excepci\u00f3n das de ouro), sen\u00f3n no lugar da s\u00faa aparici\u00f3n, xa que non se co\u00f1ec\u00eda noticia ningunha acerca da presenza de cartaxineses no arquip\u00e9lago, a\u00ednda que pareza posible establecer ligaz\u00f3ns coa presenza da estatua ecuestre e con diversas inscrici\u00f3ns atopadas no Corvo na \u00e9poca do seu poboamento.\nAn\u00e1lise e estudo de Enrique Fl\u00f3rez.\nConsonte o texto de Podolyn, parte das moedas foille enviada ao afamado historiador e numism\u00e1tico espa\u00f1ol Enrique Fl\u00f3rez (1701-1773), da Orde de Santo Agostinho, o considerado como a m\u00e1xima autoridade da Pen\u00ednsula Ib\u00e9rica na \u00e9poca en materia numism\u00e1tica. Estas nove moedas correspond\u00edanse con sete de Cartago (d\u00faas de ouro e cinco de bronce) e d\u00faas de Cirene (de bronce). Fl\u00f3rez fixo un estudo e unha descrici\u00f3n das pezas, das que indicou que \"representaban todos os tipos atopados no Corvo\" e que eran as m\u00e1is ben conservadas da colecci\u00f3n.\nEstudos posteriores.\nA partir da noticia de Podolyn e dos dese\u00f1os publicados, foron diversos os estudosos que se ocuparon do achado e das s\u00faas consecuencias para a historiograf\u00eda da navegaci\u00f3n no Atl\u00e1ntico.\nCanto \u00e1 autenticidade das nove moedas co\u00f1ecidas da illa do Corvo, o xe\u00f3grafo alem\u00e1n Alexander von Humboldt (1769-1859) afirmou non ter d\u00fabidas ao respecto, \u00e1 vista da comparaci\u00f3n dos dese\u00f1os cos exemplares conservados no gabinete numism\u00e1tico do pr\u00edncipe de Dinamarca. Este achado implicar\u00eda, para Humboldt, a confirmaci\u00f3n das tentativas cartaxinesas de viaxar ao Novo Mundo.\nNo s\u00e9culo XIX, esta idea repetiuse na autobiograf\u00eda de Chateaubriand, en \"The Lost Atlantis\", de Daniel Wilson, e en diversas enciclopedias, entre elas a \"Encyclop\u00e6dia Britannica\". En 1936 A. W. Br\u00f8gger apoiouse neste achado, no seu discurso de apertura do segundo Congreso Internacional de Arque\u00f3logos, para afirmar que a Idade de Bronce foi unha etapa de exploraci\u00f3ns a longa distancia.\nLogo da s\u00faa publicaci\u00f3n inicial, as imaxes desas moedas foron reproducidas novamente, xa no s\u00e9culo XX, na publicaci\u00f3n \"A\u00e7oriana\", en 1946, e no \"Boletim do Instituto Hist\u00f3rico da Illa Terceira\", en 1947.\nCobraron notoriedade os estudos de Stechow-M\u00fcnich, Richard Hennig e Jenkins e Lewis, que confirman a alta probabilidade que ten o achado de ser xenu\u00edno, xa que na \u00e9poca da s\u00faa aparici\u00f3n non exist\u00edan co\u00f1ecementos que permitisen seleccionar un grupo de moedas pertencentes a un per\u00edodo tan curto (ca. 340 a 320 a. de C.).\nTodos estes estudos axudaron a conformar a crenza de que as civilizaci\u00f3ns antigas puidesen ter chegado ao arquip\u00e9lago antes que os portugueses.\nPosturas cr\u00edticas.\nM\u00e1is non todas as posturas dos estudosos foron favorables con respecto \u00e1s declaraci\u00f3ns de Podolyn sobre as orixes do achado: o das illas Azores era un arquip\u00e9lago practicamente desco\u00f1ecido para os xe\u00f3grafos antigos, e os estudos arqueol\u00f3xicos non descubriron evidencia ningunha de visitas de procedencia europea antes da era das exploraci\u00f3ns modernas. Alg\u00fans deles suxeriron mesmo que o asunto da aparici\u00f3n das moedas poder\u00eda tratarse dun engano ou de que se ter\u00edan colocado al\u00ed nun momento posterior por mans \"\u00e1rabes, normandas ou espa\u00f1olas\", ou polos \"primeiros poboadores portugueses\".\nPatricia e Pierre Bikai formularon a hip\u00f3tese de que as moedas fosen realmente cu\u00f1adas nun asentamento cartaxin\u00e9s en Portugal, aproveitando a existencia de minas de metal, e engaden que non haber\u00eda ningunha evidencia de que na antig\u00fcidade se te\u00f1a atravesado o Atl\u00e1ntico, m\u00e1is al\u00e1 dun mito propagado polos fenicios, tendo ademais en conta que a tecnolox\u00eda de navegaci\u00f3n da \u00e9poca far\u00eda intrinsecamente irrealizable tal prop\u00f3sito."}
{"id": "454732", "revid": "65337", "url": "https://gl.wikipedia.org/wiki?curid=454732", "title": "Moedas cartaxinesas do Corvo", "text": ""}
{"id": "454733", "revid": "65337", "url": "https://gl.wikipedia.org/wiki?curid=454733", "title": "Moedas cirenaicas da illa do Corvo", "text": ""}
{"id": "454734", "revid": "65337", "url": "https://gl.wikipedia.org/wiki?curid=454734", "title": "Moedas cirenaicas do Corvo", "text": ""}
{"id": "454735", "revid": "6279", "url": "https://gl.wikipedia.org/wiki?curid=454735", "title": "Empresa multinacional", "text": ""}
{"id": "454736", "revid": "89787", "url": "https://gl.wikipedia.org/wiki?curid=454736", "title": "Carta a unha profesora", "text": "Carta a unha profesora (no orixinal en italiano Lettera ad una professoressa) \u00e9 un libro de pedagox\u00eda emancipadora escrito por alumnos da Escola de Barbiana.\nTem\u00e1tica.\nExplica os inicios da Escola \u00f3 mesmo tempo que formula unha cr\u00edtica construtiva \u00e1 escola tradicional italiana, definida como \"un ospedale che cura i sani e respinge i malati\" (un hospital que cura \u00f3s sans e empeora \u00f3s enfermos). Critica a falta de preocupaci\u00f3n polos rapaces con dificultades, mentres que se favorec\u00eda \u00f3s rapaces cunha formaci\u00f3n familiar anterior, clase esta personificada en \"Pierino del dottore\" (un t\u00edpico rapaz, fillo dun profesional de clase alta, que xa sab\u00eda ler \u00f3 chegar \u00e1 escola).\nTraduci\u00f3n ao galego.\nTraduciuno ao galego Carlos Acevedo en 2019 na editorial Kalandraka."}
{"id": "454737", "revid": "1131", "url": "https://gl.wikipedia.org/wiki?curid=454737", "title": "A Moreira", "text": ""}
{"id": "454738", "revid": "23204", "url": "https://gl.wikipedia.org/wiki?curid=454738", "title": "Pobo lucayo", "text": "Os lucayos eran as habitantes orixinais das Bahamas antes da chegada dos colonizadores europeos. Eran unha p\u00f3la dos ta\u00ednos que habitaron a maior\u00eda das illas caribe\u00f1as daquela. Os lucayos foron os primeiros habitantes das Am\u00e9ricas que atopou Cristovo Col\u00f3n. Os conquistadores comezaron a escravizar os lucayos pouco despois da chegada de Col\u00f3n e practicamente foron eliminados das Bahamas por volta do ano 1520.\nO nome \"lucayo\" deriva do ta\u00edno \"Lukku-Cairi\" (o nome co que se describ\u00edan a si mesmo), e quere dicir \"persoas das illas\". (A palabra ta\u00edna para \"illa\", \"cairi\", converteuse en \"cayo\" en espa\u00f1ol e \"cay\" /\u02c8ki\u02d0/ en ingl\u00e9s)."}
{"id": "454739", "revid": "1131", "url": "https://gl.wikipedia.org/wiki?curid=454739", "title": "As Moreiras", "text": ""}
{"id": "454744", "revid": "1131", "url": "https://gl.wikipedia.org/wiki?curid=454744", "title": "Morgall\u00f3n", "text": "O top\u00f3nimo galego Morgall\u00f3n pode referirse a:"}
{"id": "454745", "revid": "56817", "url": "https://gl.wikipedia.org/wiki?curid=454745", "title": "Geocapromys ingrahami", "text": "O Geocapromys ingrahami \u00e9 unha especie de roedor da familia Capromyidae \u00c9 end\u00e9mica das Bahamas. Os seus h\u00e1bitats naturais son os bosques baixos subtropicais ou tropicais, as matogueiras subtropicais e tropicais e \u00e1reas rochosas.\nDescrici\u00f3n.\nEsta especie \u00e9 un roedor semellante a unha rata cunha cola curta e unha lonxitude do corpo de preto de 60\u00a0cm. A s\u00faa pelaxe var\u00eda de cor, dende o negro, marr\u00f3n, agrisado, branco ou avermellado."}
{"id": "454746", "revid": "1131", "url": "https://gl.wikipedia.org/wiki?curid=454746", "title": "O Morgall\u00f3n", "text": ""}
{"id": "454749", "revid": "1131", "url": "https://gl.wikipedia.org/wiki?curid=454749", "title": "Moreiras de Abaixo", "text": ""}
{"id": "454750", "revid": "1131", "url": "https://gl.wikipedia.org/wiki?curid=454750", "title": "Moreiras de Arriba", "text": ""}
{"id": "454751", "revid": "1131", "url": "https://gl.wikipedia.org/wiki?curid=454751", "title": "Moreiras do Medio", "text": ""}
{"id": "454753", "revid": "1131", "url": "https://gl.wikipedia.org/wiki?curid=454753", "title": "Moreiri\u00f1as", "text": ""}
{"id": "454754", "revid": "1131", "url": "https://gl.wikipedia.org/wiki?curid=454754", "title": "O Moreiro", "text": ""}
{"id": "454755", "revid": "1131", "url": "https://gl.wikipedia.org/wiki?curid=454755", "title": "Morgadelle", "text": ""}
{"id": "454756", "revid": "1131", "url": "https://gl.wikipedia.org/wiki?curid=454756", "title": "Morixoso", "text": ""}
{"id": "454758", "revid": "6167689", "url": "https://gl.wikipedia.org/wiki?curid=454758", "title": "Fran\u00e7oise Collin", "text": "Fran\u00e7oise Collin, nada en Braine-el-Comte o 8 de abril de 1928 e finada en Saint-Sauveur o 1 de setembro de 2012,\u00a0foi unha novelista, fil\u00f3sofa e feminista belga que creou a primeira revista feminista en lingua francesa en 1973 chamada \"Les Cahiers du Grif\".\nTraxectoria.\nCollin debutou na literatura con poemas publicados polo poeta franc\u00e9s Jean Cayrol na sexta selecci\u00f3n da revista \"\u00c9crire\", coa editorial Les \u00e9ditions du Seuil onde publicou despois d\u00faas novelas e colaborou coa primeira serie da revista \"Luna-Park.\" Tras un amplo e profundo traballo en torno ao\u00a0intelectual Maurice Blanchot, Collin manifestou unha grande curiosidade cara a numerosas escritoras como\u00a0Ingeborg Bachmann, Gertrude Stein e Marieluise Fleisser.\nEn 1973, creou a primeira revista feminista de lingua francesa \"Les Cahiers du Grif\" que axudou ao nacemento da Universidade das mulleres. Dirixiu a colecci\u00f3n 'Grif' da editorial Les \u00c9ditions de Minuit e a colecci\u00f3n 'Litt\u00e9rales' de \u00c9ditions Tierce. Foi unha das primeiras fil\u00f3sofas en introducir a obra de Hannah Arendt no campo filos\u00f3fico franc\u00e9s e no campo feminista. Contribu\u00edu \u00e1 fundaci\u00f3n da publicaci\u00f3n \"Revue des femmes-philosophes de l'Unesco\" en 2010."}
{"id": "454759", "revid": "23204", "url": "https://gl.wikipedia.org/wiki?curid=454759", "title": "Hamad ibn Isa Al Khalifa", "text": ""}
{"id": "454760", "revid": "23204", "url": "https://gl.wikipedia.org/wiki?curid=454760", "title": "Khalifah ibn Sulman Al Khalifah", "text": ""}
{"id": "454761", "revid": "23204", "url": "https://gl.wikipedia.org/wiki?curid=454761", "title": "Calzada do Rei Fahd", "text": ""}
{"id": "454767", "revid": "323", "url": "https://gl.wikipedia.org/wiki?curid=454767", "title": "2005 YU55", "text": ""}
{"id": "454768", "revid": "88215", "url": "https://gl.wikipedia.org/wiki?curid=454768", "title": "Salman bin Hamad bin Isa Al Khalifa", "text": "Salman bin Hamad bin Isa Al Khalifa (en , nado o 21 de outubro de 1969, \u00e9 o pr\u00edncipe herdeiro da dinast\u00eda Al Khalifa e do emirato de Bahrain, as\u00ed como o primeiro ministro de Bahrain dende 2020.. Ocupar\u00e1 o d\u00e9cimo terceiro lugar na lista de emires de Bahrain.\nTraxectoria.\n\u00c9 fillo de Hamad ibn Isa Al Khalifa e da s\u00faa esposa Sabika bint Ibrahim Al Khalifa.\n\u00c9 licenciado en ciencias pol\u00edticas pola American University, nos Estados Unidos, en 1992 e ten un m\u00e1ster en Historia e Filosof\u00eda pola Universidade de Cambridge, Inglaterra, en 1994. Fala correctamente \u00e1rabe e ingl\u00e9s.\nFoi nomeado vicepresidente do consello de administraci\u00f3n do Centro Bahrain\u00ed de Estudos e Desenvolvemento (BCSR) en 1992, logo ocupou o cargo de presidente a partir de 1995. Nese mesmo ano, foi tam\u00e9n nomeado subsecretario de Defensa. En 1999 foi coroado pr\u00edncipe.\nO 11 de novembro de 2020 foi nomeado primeiro ministro de Bahrain despois da morte do anterior primeiro ministro, o seu t\u00edo av\u00f3 Khalifa bin Salman, que levaba preto de medio s\u00e9culo no cargo."}
{"id": "454770", "revid": "56817", "url": "https://gl.wikipedia.org/wiki?curid=454770", "title": "\u00c1rbore da vida (Bahrain)", "text": "A \u00e1rbore da vida (\"Shajarat-al-Hayat\") de Bahrain \u00e9 unha \"Prosopis cineraria\" de 9,75 metros de alto de m\u00e1is de 400 anos de idade. Est\u00e1 nun outeiro dunha zona \u00e1rida do deserto de Arabia, a 2 quil\u00f3metros de Jebel Dukhan, o punto m\u00e1is alto de Bahrain, e a 40 quil\u00f3metros de Manama, a cidade m\u00e1is achegada.\nA \u00e1rbore est\u00e1 cuberta de abondosas follas verdes. Por mor da s\u00faa idade e polo feito de ser a \u00fanica \u00e1rbore que medra na \u00e1rea converteuse nunha atracci\u00f3n tur\u00edstica local e \u00e9 visitada cada ano por unhas 65\u00a0000 persoas. A s\u00faa resina \u00e9 usada para facer candeas, arom\u00e1ticas e goma; os seus grans son procesados \u200b\u200ben comida, mermelada e vi\u00f1o. Non se co\u00f1ece con certeza como \u00e9 que sobrevive a \u00e1rbore. Bahrain ten pouca ou ningunha precipitaci\u00f3n. As s\u00faas ra\u00edces miden 50 metros de profundidade, o cal poder\u00eda ser abondo para acadar unha fonte de auga.\nExiste a lenda de que a \u00e1rbore est\u00e1 protexida por Enki, un deus da auga dos babilonios segundo a mitolox\u00eda sumeria. Existe outra lenda que di que a \u00e1rbore se atopa no que outrora foi o xard\u00edn do Ed\u00e9n."}
{"id": "454771", "revid": "23204", "url": "https://gl.wikipedia.org/wiki?curid=454771", "title": "Al Muharraq", "text": ""}
{"id": "454772", "revid": "98629", "url": "https://gl.wikipedia.org/wiki?curid=454772", "title": "Durrat Al Bahrain", "text": "Durrat Al Bahrein (en ) \u00e9 a terceira illa artificial m\u00e1is grande de Bahrain, despois da Cidade do Norte e Diyar Al Muharraq. At\u00f3pase a 40,5\u00a0km o sur da capital, Manama.\nDescrici\u00f3n.\nAs illas de Durrat Al Bahrain incl\u00fae hoteis de cinco estrelas, un campo de golf de 18 buracos, 12 pontes e un porto deportivo. O porto deportivo abranguer\u00e1 tres das illas e cubrir\u00e1 unha \u00e1rea aproximada de 0,7 km\u00b2 cun custe de 1,3 bill\u00f3ns de d\u00f3lares estadounidenses.\nHistoria.\nEn 2002, establec\u00e9ronse os plans para levar a cabo o proxecto. A construci\u00f3n comezou en 2004. En febreiro de 2008, as obras de construci\u00f3n foron interrompidas logo de que m\u00e1is de 1\u00a0300 traballadores se negasen a traballar por mor dunha disputa sobre o seu soldo. Os traballadores que operaban nun campo de obra no sitio de desenvolvemento declar\u00e1ronse en folga esixindo mellores salarios e queix\u00e1ndose das malas condici\u00f3ns de vida. A folga foi cancelada pouco despois."}
{"id": "454773", "revid": "98629", "url": "https://gl.wikipedia.org/wiki?curid=454773", "title": "Adolfo Mart\u00ed Fuentes", "text": "Adolfo Mart\u00ed Fuentes, nado en Ferrol o 12 de xu\u00f1o de 1922 e finado na Habana o 10 de xu\u00f1o de 2002, foi un poeta galego en lingua castel\u00e1.\nTraxectoria.\nFillo de Juan Mart\u00ed Castro, ferrol\u00e1n emigrado a Cuba e a cubana Adolfina Fuentes Dom\u00ednguez. O seu pai era fillo de Juan Mart\u00ed Domenech, comandante de Infanter\u00eda de Mari\u00f1a e emigrou a Cuba con catorce anos. Adolfo naceu en Ferrol cando o pai levou a nai a Ferrol a co\u00f1ecer a familia. Cando ti\u00f1a un ano regresou a Cuba coa s\u00faa nai. Estudou o bacharelato e despois dous anos de dereito na Universidade. Co triunfo da Revoluci\u00f3n, foi designado polo Ministerio de Relaciones Exteriores para cumprir servizo no estranxeiro, foi c\u00f3nsul de Col\u00f3n (Panam\u00e1) e despois en Guayaquil (Ecuador). M\u00e1is tarde foi secretario da embaixada en Praga e funcionario na embaixada de R\u00edo de Janeiro, ata o golpe de estado de Goular.\nDespois da carreira diplom\u00e1tica, estudou a licenciatura en Lingua e Literatura Hisp\u00e1nicas e foi profesor na Escola de Letras da Universidade da Habana. Foi director nacional de Literatura do antigo Consello Nacional de Cultura e rematou a vida laboral como redactor xefe das Ediciones Uni\u00f3n, na UNEAC.\nAos catorce anos comezou a escribir. \u00c9 autor de trece libros de poemas e un de ensaio."}
{"id": "454774", "revid": "23204", "url": "https://gl.wikipedia.org/wiki?curid=454774", "title": "Helena Blavatsky", "text": "Helena Blavatsky, tam\u00e9n co\u00f1ecida como \"Madame Blavatsky\", de solteira Helena von Hahn e de casada Helena Petrovna Blavatsky, en ruso \u0415\u043b\u0435\u043d\u0430 \u041f\u0435\u0442\u0440\u043e\u0432\u043d\u0430 \u0411\u043b\u0430\u0432\u0430\u0442\u0441\u043a\u0430\u044f, nada en Ekaterinoslav o 12 de agosto de 1831 e finada en Londres o 8 de maio de 1891, foi unha escritora, ocultista e te\u00f3sofa rusa. Foi tam\u00e9n unha das fundadoras da Sociedade Teos\u00f3fica e contribu\u00edu \u00e1 difusi\u00f3n da teosof\u00eda moderna. Os seus libros m\u00e1is importantes son \"Isis Unveiled\" e \"The Secret Doctrine\", escritos en 1875 e 1888. Foi acusada de fraudes e enganos deliberados ao longo da s\u00faa vida. Os seus escritos incl\u00faen afirmaci\u00f3ns que foron interpretadas en clave racista e antisemita, e que foron reinterpretados por alg\u00fans ocultistas nazis.\nTraxectoria.\nOrixe, matrimonio e viaxes.\nBlavatsky era filla de Peter von Hahn, coronel de orixe alem\u00e1 establecido en Rusia e de Helena de Fadeyev, filla dunha familia da nobreza rusa, que traballou como novelista. Por parte materna, era neta da princesa Helena Dolgorukov, bot\u00e1nica e escritora. Despois da prematura morte da s\u00faa nai, Helena creceu baixo os coidados das s\u00faas avoas en Saratov, onde o seu av\u00f3 serv\u00eda como gobernador. Helena amosou talento como pianista e segundo testemu\u00f1os dalg\u00fans contempor\u00e1neos, estaba dotada de certos poderes ps\u00edquicos ou sobrenaturais. Axi\u00f1a se mostrou interesada no esoterismo, lendo algunhas obras da biblioteca persoal do seu bisav\u00f3, que fora iniciado na masonar\u00eda a finais do s\u00e9culo XVIII.\nEn 1848, aos dezasete anos, Helena casou con Nikifor Vasilievich Blavatsky, vicegobernador da provincia de Erev\u00e1n, en Armenia, que ti\u00f1a corenta anos. Helena aceptou casar para poder ga\u00f1ar independencia, a\u00ednda que segundo ela nunca consumou a s\u00faa uni\u00f3n. Tras tres meses de infeliz matrimonio, ela tomou un cabalo e escapou da casa cruzando as monta\u00f1as, marchando \u00e1 casa do seu av\u00f3 en Tbilisi.\nSegundo conta ela mesma, iniciou unha serie de viaxes por diversos pa\u00edses, como Exipto, Turqu\u00eda e Grecia, entre outros. Nalgunhas destas viaxes estivo acompa\u00f1ada por Albert Rawson, explorador naturalista estadounidense, tam\u00e9n interesado no esoterismo, e que era membro da masonar\u00eda. Tam\u00e9n conta que con vinte anos, en 1851, estaba co seu pai en Londres e que al\u00ed tivo o seu primeiro encontro co que foi o seu mestre, que ela reco\u00f1eceu por so\u00f1os e visi\u00f3ns que tivo durante a s\u00faa infancia. Este mestre foi un iniciado oriental Rajput, Mahatma M. (ou mestre Morya), como \u00e9 co\u00f1ecido entre os te\u00f3sofos. O mesmo ano, embarcou para o Canad\u00e1 e m\u00e1is adiante viaxou por varias partes dos Estados Unidos, M\u00e9xico, Suram\u00e9rica e a India. A s\u00faa primeira tentativa para entrar no T\u00edbet fracasou, volvendo ent\u00f3n a Inglaterra, pasando de cami\u00f1o por Xava.\nEn 1855 volveu \u00e1 India e tivo sorte no seu intento de entrar no T\u00edbet a trav\u00e9s de Caxemira e Ladakh. No T\u00edbet pasou por un per\u00edodo de adestramento baixo a direcci\u00f3n do seu mestre. En 1858 foi a Francia e Alema\u00f1a e volveu a Rusia o mesmo ano, pasando un curto per\u00edodo coa s\u00faa irm\u00e1 Vera en Pskov. De 1860 ata 1865 viaxou e viviu no C\u00e1ucaso, pasando por experiencias e crises de tipo sobrenatural. Iso posibilitou, segundo ela, poder adquirir un completo dominio das s\u00faas enerx\u00edas ps\u00edquicas. Partiu de novo de Rusia en 1865 e viaxou extensamente polos Balc\u00e1ns, Grecia, Exipto, Siria e Italia, entre outros lugares.\nEn 1868 volveu \u00e1 India a trav\u00e9s do T\u00edbet. Nesta viaxe, Blavatsky di que atopou o mestre K.H. (ou mestre Kuthumi), hosped\u00e1ndose na s\u00faa residencia. Ao final de 1870 volveu a Chipre e Grecia. Tomou m\u00e1is tarde un barco cara a Exipto no porto de Perea, en Grecia.\nA nave onde embarcara cami\u00f1o de Exipto naufragou preto da illa de Spetsai o 4 de xullo de 1871. Tras salvarse, dirixiuse ao Cairo e fundou a Sociedade Esp\u00edrita, onde se propuxo inicialmente fomentar os fen\u00f3menos espiritistas e medi\u00famnicos, descritos por Allan Kardec pouco antes, coa fin de introducir as ensinanzas do ocultismo e demostrar a natureza mai\u00e1vica (\u00e9 dicir, ilusoria dende unha perspectiva teos\u00f3fica) de devanditas pr\u00e1cticas. Nas cartas escritas aos seus familiares, Blavatsky estaba decepcionada cos participantes do grupo, xa que alg\u00fans simulaban seren m\u00e9diums, mentres que outros eran eg\u00f3latras contumaces. O grupo non durou moito tempo nin acadou os obxectivos iniciais.\nLogo de varias viaxes a trav\u00e9s de Oriente Medio, volveu por un curto per\u00edodo a Odesa, en Ucra\u00edna, en xullo de 1872. Segundo Blavatsky, na primavera de 1873, o seu mestre deulle instruci\u00f3ns de proseguir cara a Par\u00eds e m\u00e1is adiante a Nova York.\nFundaci\u00f3n da Sociedade Teos\u00f3fica e publicaci\u00f3ns.\nEn outubro de 1874 Blavatsky co\u00f1eceu o coronel Henry Olcott, as\u00ed como a William Quan Judge, un mozo avogado irland\u00e9s en Nova York. A fundaci\u00f3n da Sociedade Teos\u00f3fica produciuse o 7 de setembro de 1875, coa participaci\u00f3n de dezaseis te\u00f3sofos, Helena Blavatsky, Henry Steel Olcott, William Quan Judge, Charles Sotheram, Dr. Charles E. Simmons, W.L. Alden, G.H. Felt, J. Hyslop, D.E. de Lara. C.C. Massey, E.D. Monachesi, Henry J. Newton, H.M. Stevens, Jonh Storer Cobb, Dr. Britten e a s\u00faa esposa, os seus nomes constan nas actas que elaborou Judge actuando como secretario.\nEn setembro de 1875, Blavatsky publicou a s\u00faa primeira grande obra, \"Isis Unveiled\", un libro que trata da historia e do desenvolevemento das ciencias ocultas, a natureza e a orixe da maxia, as ra\u00edces do cristianismo e, segundo a perspectiva da autora, os fallos da teolox\u00eda cristi\u00e1 e os erros establecidos nese tempo pola ciencia oficial. Nese mesmo ano, Blavatsky adoptou a nacionalidade estadounidense. En 1878, Blavatsky e Henry Olcott trasladaron a sede da Sociedade Teos\u00f3fica \u00e1 cidade de Adyar, na India. Co\u00f1eceron ent\u00f3n a Alfred Percy Sinnett, o editor do xornal oficial go Goberno da India, \"The Pioneer\" de Allahabad. Este contacto foi moi importante para Blavatsky e a Sociedade Teos\u00f3fica.\nEn outubro de 1879 iniciouse a publicaci\u00f3n do primeiro n\u00famero da revista de teosof\u00eda, que foi chamada \"The Theosophist\", sendo Blavatsky a editora responsable. A Sociedade Teos\u00f3fica creceu rapidamente, tendo como membros persoas de grande importancia.\nEn 1880 Blavatsky e Olcott pasaran alg\u00fan tempo en Ceil\u00e1n, estad\u00eda que xerou e aumentou o interese polo sistema \u00e9tico do budismo esot\u00e9rico do mah\u0101y\u0101na. En setembro dese ano, Blavatsky e Olcott visitaron a Sinnett e a s\u00faa esposa en Simla, India.\nO serio interese de Sinnett nas ensinanzas e o traballo da Sociedade Teos\u00f3fica plasmouse nunha correspondencia entre Sinnett e Mahatma K.H. Como froito desta correspondencia, Sinnett escribiu \"The Occult World\" (1881) e \"Esoteric Buddhism\" (1883). Ambos os libros exerceron grande influencia e lograron aumentar o interese pola teosof\u00eda en xeral e pola Sociedade Teos\u00f3fica en particular. As respostas e as comunicaci\u00f3ns enviadas polos Mahatmas a Sinnett est\u00e1n contidas nunha correspondencia que durou de 1880 ata 1885 e foron publicadas en 1923 como \"The Mahatma Letters to A.P. Sinnett\". As cartas orixinais dos Mahatmas cons\u00e9rvanse no Museo Brit\u00e1nico de Londres e poden ser vistas cun permiso especial do departamento de manuscritos raros do museo.\nEn maio de 1882 Blavatsky e Olcott adquiriron unha gran propiedade en Madr\u00e1s, na India, no barrio de Adyar, establecendo oficialmente al\u00ed a sede internacional da sociedade.\nAtaques personais contra Blavatsky e a s\u00faa vindicaci\u00f3n.\nAlexis e Emma Coulomb, dous membros do grupo de traballo de Adyar, acusaron a Blavatsky de fraude. Esta volveu a Adyar o 21 de decembro de 1884 para investigar mellor a situaci\u00f3n. Desexaba procesar os Coulomb, confabulados cos editores dunha publicaci\u00f3n en Madr\u00e1s, o \"Christian College Magazine\", mais a burocracia da Sociedade Teos\u00f3fica dilatou o caso. Moi decepcionada, dimitiu do cargo de secretaria correspondente en Adyar e marchou a Europa en 1885 para non regresar \u00e1 India.\nA Sociedade para a Investigaci\u00f3n Ps\u00edquica en Londres (London Society for Psychical Research) creou un comit\u00e9 especial para investigar a Madame Blavatsky. En decembro de 1884, Richard Hodgson, un mozo membro do comit\u00e9 de devandita sociedade chegou \u00e1 India para investigar e preparar o informe sobre as acusaci\u00f3ns dos Coulomb. Baseado no informe Hodgson, o comit\u00e9, nun informe de 1885, \"acusa a Madame Blavatsky como unha das impostoras m\u00e1is grandes da historia\". Hodgson tam\u00e9n acusou a Blavatsky de ser unha esp\u00eda rusa. Este informe foi empregado durante anos como base para atacar a Madame Blavatsky e para intentar probar a inexistencia dos Mestres ou Mahatmas.\nEn 1963, Adlai Waterman (pseud\u00f3nimo de Walter Carrithers, Jr.) na s\u00faa obra \"Obituary: Hodgson Report on Madame Blavatsky, 1885-1960\", analizou e rexeitou as acusaci\u00f3ns de Hodgson. Outra refutaci\u00f3n aparece na publicaci\u00f3n de Vernon Harrison titulada \"J'accuse: An Examination of the Hodgson Report of 1885\".\nEste ataque afectou gravemente a sa\u00fade de Blavatsky. En W\u00fcrzburg, (Alema\u00f1a), comezou a escribir \"The Secret Doctrine\", que foi a s\u00faa principal obra. En maio de 1887, aceptando a invitaci\u00f3n de te\u00f3sofos de Inglaterra, trasladouse a Londres.\nRegreso a Londres.\nCando Blavatsky chegou a Londres, as actividades dos te\u00f3sofos intensific\u00e1ranse e establec\u00e9ranse segundo as ensinanzas da s\u00faa fundadora. En Inglaterra naceu a revista \"Lucifer\" (do lat\u00edn \"lucifer\", \"portador de la luz\", aplicado ao planeta Venus).\nEn Inglaterra, dende as acusaci\u00f3ns de fraude levantadas na India, Blavatsky foi repetidamente desafiuzada polos m\u00e9dicos. Segundo o seu propio testemu\u00f1o, Helena recibiu un d\u00eda a visita dun dos seus instrutores tibetanos, que lle deron, segundo ela, a opci\u00f3n seguinte: \"ou morrer liber\u00e1ndose (do corpo enfermo) ou continuar viva rematando \"The Secret Doctrine\"\". Recuperouse e continuou escribindo a s\u00faa obra, que finalizou e publicou en 1888, simultaneamente en Londres e Nova York. Os seus axudantes na transcrici\u00f3n e a edici\u00f3n dos manuscritos foran Bertram Keightley e Archibald Keightley.\n\"The Secret Doctrine\" \u00e9 o libro m\u00e1is importante de Blavatsky. O primeiro volume ded\u00edcase \u00e1 cosmox\u00e9nese e estuda, basicamente, a composici\u00f3n e a evoluci\u00f3n do universo. O esqueleto deste volume est\u00e1 formado por sete estrofas traducidas do libro de Dyzian cos comentarios e as explicaci\u00f3ns feitas por Blavatsky. Neste volume est\u00e1n tam\u00e9n explicados os s\u00edmbolos b\u00e1sicos contidos nas grandes relixi\u00f3ns e mitolox\u00edas do mundo. O segundo volume cont\u00e9n outra serie de estrofas do libro de Dzyan, que describen a evoluci\u00f3n humana (antropox\u00e9nese). As \u00faltimas palabras escritas por Blavatsky neste libro foron: \"Esta obra ded\u00edcase a todos os te\u00f3sofos verdadeiros\".\nTam\u00e9n en 1888 Madame Blavatsky fundou a secci\u00f3n esot\u00e9rica da Sociedade Teos\u00f3fica, dedicada ao estudo m\u00e1is profundo da filosof\u00eda esot\u00e9rica, e escribiu para os estudantes desa escola tres traballos.\nEn 1889 Blavatsky publicou o libro \"The Key to Theosophy\", unha exposici\u00f3n de \u00e9tica, filosof\u00eda e ciencia en forma de preguntas e respostas que mostran as raz\u00f3ns polas que se fundou a Sociedade Teos\u00f3fica, e cales eran as s\u00faas ensinanzas b\u00e1sicas. Tam\u00e9n publicou \"The Voice of the Silence\", un libro po\u00e9tico que pertence ao \"The Book of the Golden Precepts\", que memorizara mentres estaba vivindo nun mosteiro lama\u00edsta tibetano e que foi traducido \u00e1 lingua portuguesa polo escritor, poeta e estudoso do esoterismo Fernando Pessoa.\nTraballo, dedicaci\u00f3n e controversias.\nSegundo os testemu\u00f1os da \u00e9poca, Blavatsky traballou incesantemente nos seus proxectos, coa s\u00faa sa\u00fade gravemente resentida. O volume do seu traballo pode considerarse na obra \"The Secret Doctrine\". Nesta incl\u00fae 2000 citas, con indicaci\u00f3ns exactas de p\u00e1xinas e de autores, relacionando os libros que non puidera ler, polo menos directamente. Outro exemplo do seu traballo e dedicaci\u00f3n extensos \u00e9 o libro \"Isis Unveiled\", con m\u00e1is de 1300 p\u00e1xinas.\nSegundo o cr\u00edtico brit\u00e1nico William Emmett Coleman, para escribir \"Isis Unveiled\", Blavatsky ter\u00eda que necesitar estudar 1400 libros, o cal ser\u00eda imposible xa que viaxou constantemente cunha pequena cantidade de libros na s\u00faa biblioteca persoal. Por outra banda, se Blavatsky lese todos os libros (moitos dispo\u00f1ibles so nalg\u00fans museos ou bibliotecas distantes) dos que cita fragmentos literais \"in extenso\" durante os seus libros, ter\u00eda que empregar varias vidas.\nMadame Blavatsky explicou que escribiu tanto \"Isis Unveiled\" como \"The Secret Doctrine\" coa axuda dos Mahatmas e que algunhas veces lle transferiron as s\u00faas conciencias ao seu corpo f\u00edsico, nun proceso chamado \"tulku\". Blavatsky afirmaba que tal proceso no era medi\u00famnico, porque os mahatmas non eran esp\u00edritos de mortos, sen\u00f3n seres humanos verdadeiros en corpos f\u00edsicos. Segundo ela, algunhas descrici\u00f3ns e citas f\u00f3ranlle mostradas por eles a trav\u00e9s da luz astral; outras veces, mentres durm\u00eda. Segundo a s\u00faa versi\u00f3n, p\u00e1xinas enteiras foron precipitadas na s\u00faa propia letra, ou as cartas dos mestres materializ\u00e1banse no papel. Estas afirmaci\u00f3ns contribu\u00edron fortemente ao feito de que Blavatsky fose tomada como impostora.\nPor outra parte, os seus cr\u00edticos ac\u00fasana de racismo, particularmente cando Blavatsky menciona alg\u00fans grupos \u00e9tnicos como os aborixes australianos como pertencentes a unha raza inferior, posto que os identifica como \"un cruzamento atlanto-lemuriano\". Con respecto aos semitas, particularmente os \u00e1rabes, dixo que eran \"espiritualmente dexenerados\". Isto \u00e9 talvez un erro de interpretaci\u00f3n e de traduci\u00f3n dende a lingua inglesa.\nSucesi\u00f3n e testamento.\nHelena Blavatsky faleceu en Londres en 1891. O seu corpo foi incinerado e un terzo das s\u00faas cinzas quedaron en Europa, un terzo nos Estados Unidos, levadas por William Quan Judge e o terzo restante quedou na sede internacional da Sociedade Teos\u00f3fica, depositadas dentro dunha estatua feita na s\u00faa memoria. Despois da morte Blavatsky e de Henry Steel Olcott, a direcci\u00f3n da Sociedade Teos\u00f3fica foi entregada \u00e1 s\u00faa secretaria Annie Besant, quen xa lograra coas s\u00faas audacias crear un importante cisma que produciu a partida de William Judge, que foi acosado e perseguido polos seguidores de Besant.\nNa s\u00faa \u00faltima voluntad, segundo se di, Blavatsky pediu aos te\u00f3sofos que celebrasen a data da s\u00faa morte como o d\u00eda do Loto Branco:\nPor\u00e9n, isto parece ser unha manipulaci\u00f3n considerando os acontecementos que se orixinaron en Adyar coa traiz\u00f3n dos Coulomb, tralo cal Subba Row deu as costas a Blavatsky, ali\u00e1ndose con Charles W. Leadbeater no que se co\u00f1ece actualmente como a Sociedade Teos\u00f3fica."}
{"id": "454775", "revid": "89787", "url": "https://gl.wikipedia.org/wiki?curid=454775", "title": "Praza da Perla", "text": "Praza da Perla ( , \"Daw\u0101r al-lu\u02belu\u02be\") \u00e9 o nome popular polo que se co\u00f1ece a Praza do Consello de Cooperaci\u00f3n do Golfo, unha praza preto do distrito financeiro de Manama, en Bahrain.\nA praza at\u00f3pase no centro da capital, Manama, e ten \u00f3s seus arredores o Mercado Central de Bahrain, Mari\u00f1a, ademais dun complexo de apartamentos de luxo constru\u00eddos despois co\u00f1ecidos como Abraj Al-Lulu (Torres da Perla). Tam\u00e9n preto da praza at\u00f3pase o Bahrain World Trade Center ou o distrito financeiro e portuario de Bahrain.\nHistoria.\nO caracter\u00edstico monumento da Perla na praza, previamente estaba rodeado por un c\u00edrculo, foi erixido en 1982 na honra \u00e1 primeira reuni\u00f3n no pa\u00eds do Consello de Cooperaci\u00f3n do Golfo.\nDurante as protestas en Bahrain de 2011, dentro das revoluci\u00f3ns e protestas no mundo isl\u00e1mico de 2010-2011, a praza foi un s\u00edmbolo a mi\u00fado comparado \u00e1 Praza Tahrir do Cairo. O 16 de marzo o goberno interveu xunto con efectivos internacionais do mesmo Consello de Cooperaci\u00f3n do Golfo \u00f3 que estaba dedicado o monumento, desaloxando a praza e d\u00edas despois, durante a ma\u00f1\u00e1 do 18 de marzo, as autoridades derrubaron o monumento.\nDespois da s\u00faa pol\u00e9mica destruci\u00f3n e segundo as autoridades locais, a praza ser\u00e1 substitu\u00edda por sem\u00e1foros para solucionar a conxesti\u00f3n do tr\u00e1fico de autom\u00f3biles no distrito financeiro da cidade."}
{"id": "454776", "revid": "23204", "url": "https://gl.wikipedia.org/wiki?curid=454776", "title": "Amar Sonar Bangla", "text": "Amar Sonar Bangla (en , traducible \u00f3 galego como \"A mi\u00f1a Bengala dourada\") \u00e9 o himno nacional de Bangladesh. Escrito e composto polo poeta Rabindranath Tagore, con motivo das protestas polo proxecto de partici\u00f3n de Bengala presentado polo vicerrei Lord Curzon en 1905, foi adoptado en 1972. O autor \u00e9 escritor do movemento Brahmo Samaj (pero logo convertido ao hindu\u00edsmo), e o primeiro asi\u00e1tico en ga\u00f1ar o premio Nobel de Literatura. \u00c9 agora o himno nacional de Bangladesh."}
{"id": "454777", "revid": "17467", "url": "https://gl.wikipedia.org/wiki?curid=454777", "title": "Amar Soar Bangla", "text": ""}
{"id": "454778", "revid": "23204", "url": "https://gl.wikipedia.org/wiki?curid=454778", "title": "Himno nacional de Bangladesh", "text": ""}
{"id": "454779", "revid": "89787", "url": "https://gl.wikipedia.org/wiki?curid=454779", "title": "Jalal-Abad", "text": "Jalal-Abad (tam\u00e9n co\u00f1ecido como Jalalabat; en kirguiz: \"\u0416\u0430\u043b\u0430\u043b\u0430\u0431\u0430\u0442\", \"\u062c\u0627\u0644\u0627\u0644-\u0627\u0628\u0627\u062a\", \"Jalal-Abat\", [d\u0292\u0251l\u0251l\u0251b\u0251t]) \u00e9 a capital e centro econ\u00f3mico da rexi\u00f3n de Jalal-Abad no sur do Kirguist\u00e1n. A cidade ten unha \u00e1rea de 88 quil\u00f3metros cadrados e unha poboaci\u00f3n de 97,172 habitantes en 2009. Est\u00e1 situada ao nord\u00e9s do Val de Fergana, moi preto da fronteira con Usbequist\u00e1n.\nHistoria.\nUnha das polas m\u00e1is importantes da ruta da Seda no Kirguist\u00e1n pasaba por Jalalabat e a rexi\u00f3n xogou un importante papel en albergar viaxeiros durante centos de anos.\nNo s\u00e9culo XIX unha pequena fortaleza Kokand foi constru\u00edda e unha pequena qishtaq foi constru\u00edda nos arredores desta. A xente local ad\u00edcabase \u00e1 agricultura, o comercio e a proporcionar servizos aos peregrinos que visitaban o sp\u00e1 de \"Azreti-Ayup-Paygambar\" que se dic\u00eda que as s\u00faas augas curaban leprosos. Na d\u00e9cada de 1870, migrantes rusos chegaron \u00e1 rexi\u00f3n e converteron a cidade nunha cidade de guardici\u00f3n e constru\u00edron un hospital militar.\nXeograf\u00eda.\nClima.\nJalal-Abad ten un clima continental caloroso de ver\u00e1n seco acorde coa Clasificaci\u00f3n clim\u00e1tica de K\u00f6ppen. Hai m\u00e1is chuvia en inverno que no ver\u00e1n. A temperatura media \u00e9 de 12,3\u00a0\u00b0C."}
{"id": "454797", "revid": "98629", "url": "https://gl.wikipedia.org/wiki?curid=454797", "title": "Rexi\u00f3n de Jalal-Abad", "text": "A Rexi\u00f3n de Jalal-Abad, tam\u00e9n co\u00f1ecida como Jalalabat (en kirguiz: \"\u0416\u0430\u043b\u0430\u043b\u0430\u0431\u0430\u0442 \u043e\u0431\u043b\u0443\u0441\u0443\"), \u00e9 unha rexi\u00f3n (oblast) de Kirguizist\u00e1n. A s\u00faa capital \u00e9 a cidade de Jalal-Abad. Ten fronteira coa rexi\u00f3n de Talas, rexi\u00f3n de Chuy, rexi\u00f3n de Naryn, rexi\u00f3n de Osh e Usbequist\u00e1n. A rexi\u00f3n foi establecida o 21 de novembro de 1939. O 27 de xaneiro de 1959 formou parte da rexi\u00f3n de Osh pero volveu acadar o status de rexi\u00f3n o 14 de decembro de 1990. A rexi\u00f3n est\u00e1 formada por 8 distritos que incl\u00faen 5 cidades, 8 asentamentos de tipo urbano e 415 vilas."}
{"id": "454821", "revid": "98629", "url": "https://gl.wikipedia.org/wiki?curid=454821", "title": "Mar\u00eda de Calabria", "text": "Mar\u00eda de Anjou, co\u00f1ecida como Mar\u00eda de Calabria, nada en N\u00e1poles o 6 de decembro de 1328 e finada en N\u00e1poles o 20 de maio de 1366, foi a primeira consorte de Filipe II de Tarento, Emperador latino de Constantinopla; foi condesa de Alba e, polos matrimonios contra\u00eddos, tam\u00e9n condesa de Durazzo, se\u00f1ora de Baux e condesa de Avelino, emperatriz titular de Constantinopla e princesa de Acaia.\nTraxectoria.\nMar\u00eda era a quinta filla e p\u00f3stuma de Carlos de Calabria (1298-1328) (fillo m\u00e1is vello do rei Roberto o Prudente), e da s\u00faa segunda esposa Mar\u00eda de Valois (1309-1332) (irm\u00e1 do rei Filipe VI de Francia). Naceu aproximadamente seis meses despois da morte do seu pai, o 9 de novembro de 1328. No momento do seu nacemento, das s\u00faas tres irm\u00e1s m\u00e1is vellas e dun irm\u00e1n, s\u00f3 Xoana, nada en marzo de 1328, estaba viva. Dous anos m\u00e1is tarde, o 23 de outubro de 1331, Mar\u00eda de Valois morreu durante unha peregrinaci\u00f3n a Bari, deixando orfas a Mar\u00eda e \u00e1 s\u00faa irm\u00e1 m\u00e1is vella (agora herdeira do trono de N\u00e1poles). Ambas foron criadas na corte do seu av\u00f3 paterno, o rei Roberto, en N\u00e1poles.\nPor unha bula datada o 30 de xu\u00f1o de 1332, o Papa Xo\u00e1n XXII decretou oficialmente que Mar\u00eda e a s\u00faa irm\u00e1 m\u00e1is vella casar\u00edan cos fillos do rei de Hungr\u00eda, Carlos Roberto: Xoana foi comprometida con Andr\u00e9, mentres que Mar\u00eda foi destinada ao seu irm\u00e1n m\u00e1is vello e herdeiro do trono h\u00fangaro, Lu\u00eds; por\u00e9n, este compromiso f\u00edxose baixo a condici\u00f3n que se Xoana morr\u00eda antes de que o seu matrimonio puidese ser consumado, ent\u00f3n Mar\u00eda casar\u00eda con Andr\u00e9. Desta maneira, o rei Roberto quer\u00eda reconciliar a s\u00faa li\u00f1a de sangue cos descendentes do seu irm\u00e1n m\u00e1is vello, privado da coroa de N\u00e1poles ao seu favor.\nO rei morreu o 20 de xaneiro de 1343. Polas disposici\u00f3ns da s\u00faa vontade, a s\u00faa irm\u00e1 m\u00e1is vella Xoana converteuse no gobernante de N\u00e1poles, mentres que a Mar\u00eda non s\u00f3 se lle deu o condado de Alba e unha vasta herdanza, sen\u00f3n tam\u00e9n se confirmou o seu compromiso co pr\u00edncipe Lu\u00eds de Hungr\u00eda, ou no caso de que esta uni\u00f3n nunca se levase a cabo, o rei instru\u00edu ent\u00f3n que ela poder\u00eda casar con Xo\u00e1n, duque de Normand\u00eda, herdeiro do trono franc\u00e9s (a\u00ednda que el estaba xa casado desde 1332).\nPrimeiro matrimonio.\nCon todo, pouco despois da morte do seu av\u00f3, Mar\u00eda foi secuestrada por In\u00e9s de P\u00e9rigord, vi\u00fava de Xo\u00e1n, duque de Durazzo. In\u00e9s arranxou o matrimonio de Mar\u00eda co seu fillo, Carlos, duque de Durazzo. O matrimonio tivo lugar o 21 de abril de 1343, a noiva de case catorce anos e o noivo de vinte. Tiveron cinco fillos:\nCarlos e Mar\u00eda encabezaron unha facci\u00f3n que se opu\u00f1a \u00e1 ra\u00ed\u00f1a Xoana e ao seu segundo marido, Lu\u00eds de Tarento. Fronte \u00e1 invasi\u00f3n de Lu\u00eds I de Hungr\u00eda, que chegou ao reino para vingar a morte do irm\u00e1n, Xoana e Lu\u00eds fuxiron: o 15 de xaneiro de 1348, Carlos foi nomeado tenente xeneral e gobernador do Reino de N\u00e1poles, aparentemente vira a oportunidade de reclamar o poder na s\u00faa ausencia. Pero foi capturado por Lu\u00eds nas proximidades de Aversa o 23 de xaneiro de 1348: considerado como respons\u00e1bel da morte de Andr\u00e9, foi axustizado por decapitaci\u00f3n fronte \u00e1 Igrexa de San Pietro a Maiella. O seu per\u00edodo de poder durou menos dunha semana e Mar\u00eda converteuse en vi\u00fava con s\u00f3 19 anos.\nSegundo matrimonio.\nCoa morte de Carlos, Mar\u00eda fuxiu a Avi\u00f1\u00f3n. Buscou refuxio na corte do Papa Clemente VI. En 1348, a Peste negra chegou \u00e1 Pen\u00ednsula it\u00e1lica, obrigando ao rei de Hungr\u00eda e \u00e1 maior\u00eda do seu ex\u00e9rcito a retirarse \u00e1 s\u00faa patria coa esperanza de escapar da propagaci\u00f3n da epidemia. Mar\u00eda regresou a N\u00e1poles e estableceuse no Castel dell'Ovo.\nSegundo a Cr\u00f3nica partenopea, os pr\u00edncipes napolitanos que o rei Lu\u00eds de Hungr\u00eda encarcerara durante a s\u00faa primeira campa\u00f1a no sur de Italia propux\u00e9ronlle casar con Mar\u00eda, a s\u00faa anterior noiva. Durante o cerco de Aversa no ver\u00e1n de 1350, Lu\u00eds atopouse co seu enviado en Trentola-Ducenta e acept\u00e1ronse as capitulaci\u00f3ns do seu matrimonio. Con todo, antes de que o matrimonio puidese ter lugar, foi secuestrada de novo, esta vez por Hugo IV, se\u00f1or de Baux e conde de Avelino, que obrigou a Mar\u00eda a casar co seu fillo m\u00e1is vello e herdeiro, Roberto. Non tiveron fillos.\nHugo IV foi asasinado por orde do cu\u00f1ado de Mar\u00eda, Lu\u00eds de Tarento, en 1351. Dous anos m\u00e1is tarde (1353), Mar\u00eda foi finalmente rescatada polo rei Lu\u00eds de Hungr\u00eda, pero o seu esposo Roberto foi capturado e encarcerado por Lu\u00eds de Tarento en Castel dell'Ovo, onde foi asasinado polas s\u00faas ordes. Ao parecer, foi testemu\u00f1a do asasinato de primeira man.\nTerceiro matrimonio.\nPouco despois da morte do seu segundo esposo, Mar\u00eda foi novamente encarcerada, esta vez por Lu\u00eds de Tarento, e foi liberada s\u00f3 despois do seu matrimonio, en abril de 1355, con Filipe II de Tarento, o irm\u00e1n m\u00e1is novo de Lu\u00eds. Tiveron cinco fillos, todos os cales morreron novos:\nNo seu testamento, Roberto de N\u00e1poles nomeou a Mar\u00eda herdeira do reino de N\u00e1poles no caso de que Xoana I morrese sen fillos. Cando Mar\u00eda morreu en 1366, as s\u00faas pretensi\u00f3ns pasaron \u00e1s s\u00faas tres fillas sobreviventes, das cales o marido da terceira reclamou finalmente o trono de N\u00e1poles en 1382 como Carlos III. Mar\u00eda morreu aos 37 anos, probabelmente por complicaci\u00f3ns de parto, e foi enterrada na Bas\u00edlica de Santa Clara en N\u00e1poles."}
{"id": "454823", "revid": "23204", "url": "https://gl.wikipedia.org/wiki?curid=454823", "title": "Antonio Brown", "text": "Antonio Tavaris Brown Sr., nado o 10 de xullo de 1988 en Miami, Florida, \u00e9 un xogador profesional estadounidense de f\u00fatbol americano que xoga na posici\u00f3n de wide receiver para os Oakland Raiders da National Football League (NFL). Formado na Universidade de Central Michigan, onde ga\u00f1ou reco\u00f1ecementos como All-American en 2008 e 2009 como retornador de punts, foi elixido na sexta rolda do Draft da NFL de 2010 polos Pittsburgh Steelers. Desde que entrou na liga, ning\u00fan xogador conseguiu m\u00e1is recepeci\u00f3ns e iardas de recepeci\u00f3n que el. Durante a s\u00faa primeira temporada na NFL, consegiu chegar \u00e1 Super Bowl XLV, a\u00ednda que perdeu ante os Green Bay Packers."}
{"id": "454827", "revid": "98629", "url": "https://gl.wikipedia.org/wiki?curid=454827", "title": "In\u00e9s de Durazzo", "text": "In\u00e9s de Durazzo, nada en 1345 e finada o 15 de xullo de 1388, foi a esposa de Xaime des Baux, \u00faltimo emperador latino titular de Constantinopla. Foi a \u00faltima muller en reclamar o t\u00edtulo de emperatriz do Imperio Latino.\nTraxectoria.\nIn\u00e9s foi a segunda filla de Carlos, Duque de Durazzo e Mar\u00eda de Calabria. Casou por primeira vez con Cansignorio della Scala. Cansignorio era o irm\u00e1n m\u00e1is novo e co-gobernante nominal de Cangrande II della Scala, se\u00f1or de Verona. En 1359, Cansignorio asasinou o seu irm\u00e1n m\u00e1is vello e sucedeuno. O seu irm\u00e1n m\u00e1is novo Paolo Alboino della Scala converteuse no seu co-gobernante at\u00e9 1365. O 10 de outubro de 1375, Cansignorio morreu, presumibelmente envelenado. O seu matrimonio non tivo fillos.\nO 16 de setembro de 1382, In\u00e9s casou co seu segundo marido, Xaime des Baux. Era o pretendente ao trono do imperio latino desde 1374. O seu cu\u00f1ado, Carlos III de N\u00e1poles, concedeulle Corf\u00fa como parte do seu dote. O seu matrimonio foi de curta duraci\u00f3n. O 7 de xullo de 1383, Xaime morreu en Tarento. Sobreviviulle cinco anos, pero nunca volveu casar."}
{"id": "454829", "revid": "25871", "url": "https://gl.wikipedia.org/wiki?curid=454829", "title": "Carla Antonelli", "text": "Carla Antonelli, nome art\u00edstico de Carla Delgado G\u00f3mez, nada en G\u00fc\u00edmar (Tenerife) o 13 de xullo de 1959, \u00e9 unha actriz, pol\u00edtica e reco\u00f1ecida activista dos dereitos LGBT. Desde 2011 \u00e9 deputada da Asemblea de Madrid polo Partido Socialista Obrero Espa\u00f1ol, convert\u00e9ndose na primeira muller transexual de Espa\u00f1a en acceder a este cargo. En 2019 era a Vicepresidenta da Comisi\u00f3n de Cultura e Turismo e Deportes e responsable de familias, menores e temas LGTBI na Comisi\u00f3n de Pol\u00edticas Sociais e Familia na Asemblea de Madrid.\nTraxectoria.\nCarla Antonelli naceu en G\u00fc\u00edmar, Tenerife, nas Illas Canarias. Estudou arte dram\u00e1tica no Conservatorio de M\u00fasica e Arte Dram\u00e1tica de Santa Cruz de Tenerife. Sa\u00edu da s\u00faa cidade natal en 1977, xa que naqueles momentos se fac\u00eda impensable que unha persoa transexual puidese desenvolver a s\u00faa identidade de x\u00e9nero nunha contorna rural. Viviu a fin da ditadura franquista e o posfranquismo de cheo, ademais da persecuci\u00f3n policial. En Espa\u00f1a, ata o ano 1979, as persoas transexuais e homosexuais pod\u00edan ser encarceadas baixo a Lei de \u201cperigosidade social\u201d.\nActivista polos dereitos das persoas transexuais de xeito directo desde 1977, pediu o voto para o Partido Socialista nun medio de comunicaci\u00f3n das Palmas de Gran Canaria (antes das primeiras elecci\u00f3ns democr\u00e1ticas), porque argumentaba que ser\u00eda a formaci\u00f3n pol\u00edtica que mellor defender\u00eda os dereitos das persoas transexuais; a partir de a\u00ed, a s\u00faa aparici\u00f3n nos medios v\u00e9n sendo frecuente ata hoxe.\nEn 1980, gravou o primeiro documental tem\u00e1tico sobre transexualidade que se emitiu na Televisi\u00f3n Espa\u00f1ola (TVE-2). Este documental foi secuestrado pola censura e non se emitiu ata setembro do ano 1981, debido a que arremeteu contra xu\u00edces por non posibilitar o cambio de nome e sexo legalmente. Finalmente, viu a luz logo da frustrada tentativa de golpe de estado \u00e1 democracia por parte do coronel Antonio Tejero.\nEn 1997, entrou a formar parte de forma activa no Partido Socialista Obrero Espa\u00f1ol, sendo Coordinadora da \u00c1rea Transexual do Grupo Federal LGTB do PSOE. Traballou en grupo no programa electoral onde se inclu\u00edu o matrimonio entre persoas do mesmo sexo e a Lei de identidade de x\u00e9nero para as persoas transexuais. Ademais, por encargo de Mercedes Gallizo, colaborou na redacci\u00f3n da norma que posibilitaba \u00e1s mulleres transexuais ingresar nos m\u00f3dulos femininos, sen necesidade dunha cirurx\u00eda de reasignaci\u00f3n de sexo.\nNo ano 2004, o PSOE ga\u00f1ou as elecci\u00f3ns e o Congreso aprobou o matrimonio entre as persoas do mesmo sexo, pero a Lei para transexuais adi\u00e1base unha e outra vez, e cando se viu perigar a s\u00faa sa\u00edda, Carla Antonelli ameazou ao goberno con iniciar unha folga de fame xunto a presidentas doutros colectivos se o Consello de Ministros non levaba a tr\u00e1mite a normativa. Esta cuesti\u00f3n tivo unha repercusi\u00f3n nos medios a nivel nacional e internacional, e \u00e1 fin, logo de diversas reuni\u00f3ns, o goberno comprometeuse de forma p\u00fablica a tramitar a lei, cousa que se fixo realidade o 1 de marzo de 2007 e a lei foi asinada polo presidente do goberno e o rei o 17 de marzo de 2007. Esta lei indicaba un prazo de dous anos de tratamento para poder facer a solicitude de cambio nos rexistros, pero permit\u00eda facelo sen necesidade de pasar por unha cirurx\u00eda de reasignaci\u00f3n de sexo.\nFoi voceira da \u00c1rea Transexual da Federaci\u00f3n Estatal de Lesbianas, Gais, transexuais e Bisexuais de Espa\u00f1a e voceira para os medios de comunicaci\u00f3n do Colectivo Transexualia de Madrid logo das violentas agresi\u00f3ns a persoas transexuais por grupos de neonazis no Paseo de la Castellana.\nDeu charlas en universidades e centros educativos. Participou en Congresos de sexolox\u00eda, como o celebrado en Valladolid en outubro de 2009.\nTen viaxado a Venezuela, Chile e M\u00e9xico, convidada por colectivos transexuais destes pa\u00edses a encontros internacionais. En Chile, participou en todas as televisi\u00f3ns e en programas de m\u00e1xima audiencia do pa\u00eds, con entrevistas sobre a demanda dos dereitos de transexuais; en M\u00e9xico falou perante a C\u00e1mara dos deputados e deu unha conferencia na Universidade de M\u00e9rida, no estado do Iucat\u00e1n.\nActivismo pol\u00edtico.\nFoi coordinadora da \u00e1rea de Transexualidade do grupo federal de gais e lesbianas do PSOE. Foi a primeira transexual da Comunidade de Madrid que solicitou que a s\u00faa verdadera identidade figurase nos documentos oficiais tras a entrada en vigor da \"Lei de identidade de x\u00e9nero\" en Espa\u00f1a.\nAnteriormente, o 26 de abril de 2006, ameazara con emprender unha folga de fame se o goberno socialista non pu\u00f1a unha data para sacar adiante esta lei. O 17 de abril de 2007, o xornal La Raz\u00f3n informou que Carla Antonelli rexeitaba a adopci\u00f3n de medidas \u00abprohibicionistas\u00bb contra a prostituci\u00f3n en Espa\u00f1a, xa que unha alta porcentaxe de transexuais adic\u00e1banse ou adic\u00e1ranse a esta actividade. Antonelli sinalou daquela que a discriminaci\u00f3n existente cara a este colectivo \u00e1 hora de buscar emprego e a ausencia de medidas positivas para fomentalo levaban a moitos transexuais cara a prostituci\u00f3n como \u00fanico medio de vida, e que ignorar a prostituci\u00f3n voluntaria ser\u00eda \u00abimpo\u00f1er de forma fascista un pensamiento \u00fanico\u00bb, deixando claro que apoiaba, sen ning\u00fan tipo de fisuras, a persecuci\u00f3n en temas de tr\u00e1fico de persoas ou de explotaci\u00f3n.\nCarla Antonelli anunciou o 2 de xullo de 2007, a trav\u00e9s dun comunicado, a s\u00faa sa\u00edda do Grupo Federal de Gais, Lesbianas, Transexuais e Bisexuais do PSOE \"por motivos de traballo e dispo\u00f1ibilidade\". Antonelli agradeceu \"a todas as persoas do PSOE o trato recibido ao longo dos \u00faltimos dez anos\". Carla Antonelli, que anunciou que deixaba de ser a coordinadora da \u00c1rea de Transexualidade do PSOE, asegurou \u00e1 axencia EFE que si era verdade que o PP lle ofrecera asumir ese mesmo posto nese partido, pero que o rexeitara debido a s\u00faa \"natureza intr\u00ednseca\" de esquerdas. \"Son socialista, de esquerdas e zapaterista, e ser\u00eda unha absoluta ingratitude que lle fixese isto ao goberno que lexislou un dos meus dereitos principais\", afirmou Antonelli refer\u00edndose \u00e1 Lei que lles permite \u00e1s persoas transexuais cambiar de nome e x\u00e9nero no rexistro civil. Nas elecci\u00f3ns auton\u00f3micas de 2011 foi elixida deputada na Asemblea de Madrid polo PSOE, convert\u00e9ndose na primeira muller transexual en acceder a un cargo de representaci\u00f3n parlamentaria en Espa\u00f1a.\nParticipou durante 2016 e dentro do Grupo Parlamentario Socialista na Asemblea de Madrid, na Lei integral de transexualidade da Comunidade de Madrid, que tras dous intentos en anteriores lexislaturas e vetada polo Partido Popular, sa\u00edu adiante o 17 de marzo dese ano, coa abstenci\u00f3n do Grupo Parlamentario Popular. Esta lei foi rexistrada polo Grupo Socialista, Podemos e Ciudadanos ao un\u00edsono, tras o ofrecemento do PSOE de redactala de forma conxunta co consenso dos colectivos transexuais da Comunidade de Madrid. Tam\u00e9n participou na redacci\u00f3n da \"Lei contra a LGTBIf\u00f3bia\" aprobada o 14 de xullo de 2016, logo de 140 emendas da oposici\u00f3n, 76 delas do Grupo Parlamentario Socialista.\nSeries de televisi\u00f3n.\nCarla Antonelli fixo pequenas intervenci\u00f3ns en varias series de televisi\u00f3n. Tam\u00e9n tivo unha personaxe fixa nunha serie de fici\u00f3n de Antena 3:\nTeatro e cinema.\nCarla Antonelli foi La Corifea na obra \"Lis\u00edstrata\" que se representou durante o Festival Internacional de Teatro Cl\u00e1sico de M\u00e9rida no teatro romano da cidade do 29 de xullo ao 8 de agosto de 2010, con Paco Le\u00f3n de protagonista. Foi a primeira vez que unha actriz transexual interpretou unha personaxe principal no teatro emeritense. Tr\u00e1tabase de Corifea, l\u00edder do coro de mulleres, na obra de Arist\u00f3fanes. A adaptaci\u00f3n do gui\u00f3n estivo a cargo de Joaqu\u00edn Oristrell e J\u00e9r\u00f4me Savary, sendo este \u00faltimo quen a dirixiu. A obra converteuse no espect\u00e1culo m\u00e1is visto de toda a historia do Festival de M\u00e9rida con 29 346 espectadores nas s\u00faas dez funci\u00f3ns.\nNo ano 2014, presentouse o documental \"El viaje de Carla\", dirixido por Fernando Olmeda, que relata a vida de Carla Antonelli. A cinta resultou a gran triunfadora do XIX LesGaiCineMad (Festival internacional de cine l\u00e9sbico, gai e transexual de Madrid), xa que conquistou dous dos galard\u00f3ns m\u00e1is importantes, os que concede o p\u00fablico. O p\u00fablico elixiu esta historia como Mellor documental (nacional e internacional) e Mellor obra espa\u00f1ola, o \u00fanico galard\u00f3n con dotaci\u00f3n econ\u00f3mica do festival. \"El viaje de Carla\" tam\u00e9n obtivo o Premio do p\u00fablico ao Mellor documental do X Festival de cine LGTB de Andaluc\u00eda AndalesGai."}
{"id": "454830", "revid": "27155", "url": "https://gl.wikipedia.org/wiki?curid=454830", "title": "Secuenciaci\u00f3n de Sanger", "text": "A secuenciaci\u00f3n de Sanger ou m\u00e9todo de secuenciaci\u00f3n de Sanger \u00e9 un m\u00e9todo de secuenciaci\u00f3n de ADN que foi inicialmente comercializado por Applied Biosystems e est\u00e1 baseado na incorporaci\u00f3n selectiva de didesoxinucle\u00f3tidos na terminaci\u00f3n da cadea de ADN feita pola ADN polimerase durante a replicaci\u00f3n do ADN in vitro. Foi desenvolvida por Frederick Sanger e colegas en 1977 e foi o m\u00e9todo de secuenciaci\u00f3n m\u00e1is amplamente usado durante aproximadamente 40 anos. M\u00e1is recentemente, a secuenciaci\u00f3n de Sanger de maior volume foi substitu\u00edda polos m\u00e9todos de secuenciaci\u00f3n \"Next-Gen\", especialmente para an\u00e1lises de xenomas automatizados a grande escala. Por\u00e9n, o m\u00e9todo de Sanger segue sendo moi utilizado para proxectos a pequena escala, validaci\u00f3n de resultados de Next-Gen e especialmente para obter lecturas de secuencias de ADN contiguas longas (&gt; 500 nucle\u00f3tidos).\nM\u00e9todo.\nO m\u00e9todo de terminaci\u00f3n da cadea cl\u00e1sico require un molde de ADN monocatenario, un cebador de ADN, unha ADN polimerase, desoxinucle\u00f3tidos trifosfato normais (dNTPs) e di-desoxinucle\u00f3tidos trifosfato modificados (ddNTPs); estes \u00faltimos terminan a elongaci\u00f3n da febra de ADN. Estes nucle\u00f3tidos de terminaci\u00f3n da cadea carecen do grupo 3'-OH necesario para a formaci\u00f3n dun enlace fosfodi\u00e9ster entre dous nucle\u00f3tidos, o que causa que a ADN polimerase deixe de alongar o ADN cando se incorpora un ddNTP modificado. Os ddNTPs poden ser etiquetados radioactivamente ou por fluorescencia para a deteci\u00f3n en m\u00e1quinas de secuenciaci\u00f3n automatizadas.\nA mostra de ADN \u00e9 dividida para facer catro reacci\u00f3ns de secuenciaci\u00f3n separadas, que conte\u00f1en os catro desoxinucle\u00f3tidos est\u00e1ndar (dATP, dGTP, dCTP e dTTP) e a ADN polimerase. En cada reacci\u00f3n eng\u00e1dese s\u00f3 un dos catro didesoxinucle\u00f3tidos (ddATP, ddGTP, ddCTP ou ddTTP), mentres que os outros nucle\u00f3tidos engadidos son os normais. A concentraci\u00f3n de didesoxinucle\u00f3tido deber\u00eda ser aproximadamente 100 veces menor que o do desoxinucle\u00f3tido correspondente (por exemplo, 0,005 mM ddTTP : 0,5 mM dTTP) para que se poidan producir suficientes fragmentos \u00e1 vez que a\u00ednda se transcribe a secuencia completa. Po\u00f1\u00e9ndoos nunha orde m\u00e1is apropiada, neste proceso c\u00f3mpren catro reacci\u00f3ns separadas para probar os catro ddNTPs. Despois de roldas de alongamento do ADN molde a partir do cebador unido, os fragmentos de ADN resultantes qu\u00e9ntanse, desnatural\u00edzanse e sep\u00e1ranse por tama\u00f1o usando electroforese en xel. Na publicaci\u00f3n orixinal de 1977, a formaci\u00f3n de bucles de bases apareadas de ADN monocatenario causou graves dificultades \u00e1 hora de resolver as bandas nalgunhas localizaci\u00f3ns. Isto real\u00edzase frecuentemente usando un xel desnaturalizante de poliacrilamida-urea con cada unha das catro reacci\u00f3ns que se \"corren\" nos catro carreiros do xel individuais (carreiros A, T, G, C). As bandas de ADN poden despois ser visualizadas por autorradiograf\u00eda ou luz UV e a secuencia de ADN pode ser lida directamente da pel\u00edcula de raios X ou imaxe do xel. Na imaxe da dereita, a pel\u00edcula de raios X foi exposta ao xel e as bandas escuras corresponden a fragmentos de ADN de diferentes lonxitudes. Unha banda escura nun carreiro do xel indica un fragmento de ADN que \u00e9 o resultado da terminaci\u00f3n da cadea despois da incorporaci\u00f3n dun didesoxinucle\u00f3tido (ddATP, ddGTP, ddCTP ou ddTTP). As posici\u00f3ns relativas de diferentes bandas de catro carreiros, desde o fondo \u00e1 parte superior, util\u00edzanse despois para ler a secuencia de ADN.\nVariaci\u00f3ns t\u00e9cnicas da secuenciaci\u00f3n de terminaci\u00f3n da cadea son a etiquetaxe con nucle\u00f3tidos que conte\u00f1en f\u00f3sforo radioactivo para radioetiquetaxe ou usar un cebador etiquetado no extremo 5' cunha tinguidura fluorescente. A secuenciaci\u00f3n de cebador tinguido facilita a lectura nun sistema \u00f3ptico para unha an\u00e1lise m\u00e1is r\u00e1pida e econ\u00f3mica e a automatizaci\u00f3n. O \u00faltimo desenvolvemento que fixeron Leroy Hood e os seus colaboradores de cebadores e ddNTPs etiquetados fluorescentemente preparou o cami\u00f1o para a secuenciaci\u00f3n de ADN de alto rendemento automatizada.\nOs m\u00e9todos de terminaci\u00f3n de cadea simplificaron enormemente a secuenciaci\u00f3n do ADN. Por exemplo, disponse comercialmente de kits baseados na terminaci\u00f3n da cadea, os cales conte\u00f1en os reactivos necesarios para a secuenciaci\u00f3n, pre-alicuotados e listos para usar. As limitaci\u00f3ns son a uni\u00f3n non espec\u00edfica do cebador co ADN, que afecta \u00e1 lectura exacta da secuencia do ADN e as estruturas secundarias do ADN, que afectan a fidelidade da secuencia.\nSecuenciaci\u00f3n de terminador de tinguidura.\nA secuenciaci\u00f3n de terminador de tinguidura (\"dye-terminator sequencing\") utiliza a etiquetaxe fluorescente dos ddNTPs terminadores de cadea, o cal permite secuenciar nunha soa reacci\u00f3n, en vez de en catro reacci\u00f3ns como no m\u00e9todo de cebador etiquetado. Na secuenciaci\u00f3n de terminador de tinguidura, cada un dos catro terminadores de cadea didesoxinucle\u00f3tidos etiqu\u00e9tase con tinguiduras (ou marcaxes) fluorescentes, cada un dos cales emite luz de diferente lonxitude de onda.\nDebido \u00e1 s\u00faa maior conveniencia e velocidade, a secuenciaci\u00f3n de terminador de tinguidura \u00e9 agora o m\u00e9todo b\u00e1sico en secuenciaci\u00f3n automatizada. As s\u00faas limitaci\u00f3ns son os efectos da tinguidura debidos a diferenzas na incorporaci\u00f3n dos terminadores de cadea etiquetados con tinguidura no fragmento de ADN, o que ten como resultado formas e alturas de pico desiguais no cromatograma do rastro da secuencia de ADN electr\u00f3nica despois da electroforese capilar (ver figura da esquerda).\nEste problema foi combatido co uso de sistemas de encimas ADN polimerase modificados e tinguiduras que minimizan a variabilidade de incorporaci\u00f3n, as\u00ed como m\u00e9todos para a eliminaci\u00f3n dos chamados \"borr\u00f3ns de tinguidura\" (\"dye blobs\"). O m\u00e9todo de secuenciaci\u00f3n de terminador de tinguidura, xunto coos analizadores de secuencia de ADN de alto rendemento automatizados, foron usados na gran maior\u00eda dos proxectos de secuenciaci\u00f3n ata a introduci\u00f3n da secuenciaci\u00f3n de seguinte xeraci\u00f3n.\nAutomatizaci\u00f3n e preparaci\u00f3n da mostra.\nOs instrumentos de secuenciaci\u00f3n de ADN automatizada (secuenciadores de ADN) poden secuenciar ata 384 mostras de ADN nun s\u00f3 lote. Os procesamentos dos lotes poden facerse as 24 horas do d\u00eda. Os secuenciadores separan as febras por tama\u00f1o (ou lonxitude) usando electroforese de capilaridade, detectan e rexistran a fluorescencia das tinguiduras, e presentan os datos como cromatogramas de rastros de picos de fluorescencia. As reacci\u00f3ns de secuenciaci\u00f3n (termociclado e etiquetaxe), o lavado e a resuspeni\u00f3n das mostras nunha soluci\u00f3n tamp\u00f3n real\u00edzanse por separado, antes de cargar as mostras no secuenciador. Existen varios paquetes de software comerciais e non comerciais que poden eliminar os rastros de ADN de baixa calidade automaticamente. Estes programas calculan a calidade de cada pico e eliminan os picos de baixa calidade (que est\u00e1n xeralmente localizados nos extremos da secuencia). A exactitude deses algoritmos \u00e9 inferior ao exame visual feito por un operador humano, pero \u00e9 adecuado para o procesamento automatizado de conxuntos de datos de secuencias grandes.\nRetos.\nRetos com\u00fans que presenta a secuenciaci\u00f3n do ADN polo m\u00e9todo de Sanger son a baixa calidade nas primeiras 15-40 bases da secuencia debido \u00e1 uni\u00f3n de cebadores e \u00e1 calidade deteriorada de rastros de secuencias de m\u00e1is de 700-900 bases. O software de \"base calling\" (no que se identifican as bases polos sinais de intensidade da luz), como Phred, proporciona unha estimaci\u00f3n da calidade para axudar na eliminaci\u00f3n de rexi\u00f3ns de baixa calidade de secuencias.\nEn casos nos que se clonan fragmentos de ADN antes de secuenciar, a secuencia resultante pode conter partes do vector de clonaci\u00f3n. En contraste, a clonaci\u00f3n baseada en PCR e as tecnolox\u00edas de secuenciaci\u00f3n de seguinte xeraci\u00f3n baseadas en pirosecuenciaci\u00f3n adoitan evitar o uso de vectores de clonaci\u00f3n. Recentemente, desenvolv\u00e9ronse os m\u00e9todos de secuenciaci\u00f3n de Sanger nun paso (combinando amplificaci\u00f3n e secuenciaci\u00f3n) como Ampliseq e SeqSharp, que permiten unha r\u00e1pida secuenciaci\u00f3n de xenes diana sen clonar ou antes da amplificaci\u00f3n.\nOs m\u00e9todos actuais s\u00f3 poden secuenciar directamente fragmentos de ADN relativamente curtos (300-1000 nucle\u00f3tidos de longo) nunha soa reacci\u00f3n. O principal obst\u00e1culo de secuenciar fragmentos de ADN por riba deste l\u00edmite de tama\u00f1o \u00e9 o insuficiente poder de separaci\u00f3n para resolver grandes fragmentos de ADN que difiren en lonxitude en s\u00f3 un nucle\u00f3tido.\nSecuenciaci\u00f3n de Sanger microflu\u00eddica.\nA secuenciaci\u00f3n de Sanger microflu\u00eddica \u00e9 unha amplificaci\u00f3n lab-on-a-chip para a secuenciaci\u00f3n de ADN, na cal os pasos de secuenciaci\u00f3n de Sanger (ciclado t\u00e9rmico, purificaci\u00f3n da mostra e electroforese capilar) est\u00e1n integrados nun chip do tama\u00f1o dunha oblea que usa volmes de mostra a escala de nanolitros. Esta tecnolox\u00eda xera lecturas de secuencia longas e exactas, mentres que obvia moitos dos defectos significativos do m\u00e9todo de Sanger convencional (por exemplo, o alto consumo de reactivos caros, a dependencia de equipos caros, a manipulaci\u00f3ns que requiren moito persoal etc.) ao integrar e automatizar os pasos de secuenciaci\u00f3n de Sanger.\nNos seus comezos modernos, a secuenciaci\u00f3n de xenomas de alto rendemento implican a fragmentaci\u00f3n do xenoma en pequenos cachos monocatenarios, seguidos da amplificaci\u00f3n dos fragmentos por reacci\u00f3n en cadea da polimerase (PCR). Adoptando o m\u00e9todo de Sanger, cada fragmento de ADN \u00e9 terminado irreversiblemente coa incorporaci\u00f3n dun nucle\u00f3tido de terminaci\u00f3n de cadea didesoxi etiquetado fluorescentemente, producindo as\u00ed a \u201cescada\u201d de ADN de fragmentos que difiren en lonxitude nunha soa base e levan unha etiqueta fluorescente espec\u00edfica de base na base terminal. As escadas de bases amplificadas son despois separadas por electroforese de matriz capilar (\"Capillary Array Electrophoresis\", CAE) con detecci\u00f3n de \"li\u00f1a final\" automatizada in situ de fragmentos de ADN monocatenarios etiquetados fluorescentemente, que proporcionan unha secuencia ordenada dos fragmentos. Estas lecturas de secuencia son despois ensambladas por computador en secuencias solapadas ou contiguas (denominadas \"c\u00f3ntigos\"), que lembran a secuencia xen\u00f3mica completa unha vez completamente ensambladas.\nOs m\u00e9todos de Sanger conseguen lonxitudes de lectura de aproximadamente 800 pares de bases (normalmente 500-600 pares de bases con ADN non enriquecido). As lonxitudes de lectura m\u00e1is longas nos m\u00e9todos de Sanger mostran vantaxes significativas sobre outros m\u00e9todos de secuenciaci\u00f3n especialmente en canto a secuenciar rexi\u00f3ns repetitivas do xenoma. O reto que presentan os datos de secuencias de lectura curtas \u00e9 un especial problema na secuenciaci\u00f3n de novos xenomas e na secuenciaci\u00f3n de segmentos de xenoma altamente rearranxados, como aqueles que se observan en xenomas cancerosos ou en rexi\u00f3ns de cromosomas que mostran variaci\u00f3n estrutural.\nAplicaci\u00f3ns das tecnolox\u00edas de secuenciaci\u00f3n microflu\u00eddicas.\nOutras aplicaci\u00f3ns \u00fatiles da secuenciaci\u00f3n de ADN son a detecci\u00f3n de polimorfismos de nucle\u00f3tido \u00fanico (SNP), a an\u00e1lise de heterod\u00faplex de polimorfismos de conformaci\u00f3n de febra simple (SSCP), e a an\u00e1lise de repetici\u00f3ns en t\u00e1ndem curtas (STR). O paso m\u00e1is cr\u00edtico no estudo destas caracter\u00edsticas do xenoma \u00e9 resolver fragmentos de ADN segundo as diferenzas en tama\u00f1o e/ou conformaci\u00f3n.\nDese\u00f1o de aparellos.\nO chip de secuenciaci\u00f3n ten unha construci\u00f3n en catro capas, que consta de tres obleas de cristal de 100\u00a0mm de di\u00e1metro (cuxos elementos son microfabricados) e unha membrana de polidimetilsiloxano (PDMS). As d\u00faas obleas de cristal superiores est\u00e1n unidas termicamente e entre elas gr\u00e1vanse c\u00e1maras de reacci\u00f3n e canles de electroforese. F\u00f3rmanse interconexi\u00f3ns de canles tridimensionais e microv\u00e1lvulas entre a PDMS e a oblea de cristal colectora do fondo.\nO aparello consta de tres unidades funcionais, cada unha correspondente aos pasos de secuenciaci\u00f3n de Sanger. A unidade de Ciclado T\u00e9rmico (TC) \u00e9 unha c\u00e1mara de reacci\u00f3n de 250 nanolitros cun detector de temperatura resistente integrado, microv\u00e1lvulas e un quentador de superficie. O movemento do reactivo entre a capa de cristal superior e a capa de cristal inferior-PDMS ocorre a trav\u00e9s de buratos de 500 \u03bcm de di\u00e1metro. Despois do ciclado t\u00e9rmico, a mestura da reacci\u00f3n sofre unha purificaci\u00f3n na c\u00e1mara de captura/purificaci\u00f3n e despois \u00e9 inxectada na c\u00e1mara de electroforese capilar (CE). A unidade de electroforese capilar consta dun capilar de 30\u00a0cm, que est\u00e1 pregado formando un zigzag compacto con xiros de 65 \u03bcm de ancho.\nQu\u00edmica da secuenciaci\u00f3n.\nNa c\u00e1mara de reacci\u00f3n de ciclado t\u00e9rmico, c\u00e1rganse o reactivo de secuenciaci\u00f3n de terminador de tinguidura, o ADN molde e cebadores e faise un termociclado durante 35 ciclos (a 95\u00a0\u00b0C durante 12 segundos e a 60\u00a0\u00b0C durante 55 segundos).\nA mestura de reacci\u00f3n cargada (que cont\u00e9n os fragmentos de extensi\u00f3n, o ADN molde e o exceso de reactivos de secuenciaci\u00f3n) \u00e9 conducida a trav\u00e9s dunha c\u00e1mara de captura/purificaci\u00f3n a 30\u00a0\u00b0C por medio dun campo el\u00e9ctrico de 33 volts/cm aplicados entre a os portos de entrada e sa\u00edda da captura. O xel de captura a trav\u00e9s do cal se conduce a mostra consta de 40 \u03bcM de oligonucle\u00f3tidos (complementarios cos cebadores) unidos covalentemente a unha matriz de poliacrilamida. Os fragmentos de extensi\u00f3n est\u00e1n inmobilizados pola matriz do xel, e el\u00faense o exceso de cebador, molde, nucle\u00f3tidos libres e sales a trav\u00e9s do porto de refugallos da captura. O xel de captura qu\u00e9ntase a 67-75\u00a0\u00b0C para liberar os fragmentos de extensi\u00f3n.\nInx\u00e9ctanse os fragmentos de extensi\u00f3n na c\u00e1mra de electroforese capilar, onde son sometidos a electroforese a trav\u00e9s dun campo de 125-167 V/cm.\nPlataformas.\nA plataforma Apollo 100 (Microchip Biotechnologies Inc., Dublin, CA) integra os primeiros pasos da secuenciaci\u00f3n de Sanger (termociclado e purificaci\u00f3n) nun sistema totalmente automatizado. O fabricande indica que as mostras est\u00e1n listas para a electroforese capilar en tres horas unha vez que se cargan a mostra e os reactivos no sistema. A plataforma Apollo 100 require volumes de submicrolitros dos reactivos."}
{"id": "454832", "revid": "27155", "url": "https://gl.wikipedia.org/wiki?curid=454832", "title": "M\u00e9todo de Sanger", "text": ""}
{"id": "454833", "revid": "63181", "url": "https://gl.wikipedia.org/wiki?curid=454833", "title": "Lieksa", "text": "Lieksa \u00e9 unha cidade de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 11\u00a0097\u00a0habitantes. A superficie do termo municipal \u00e9 de 4\u00a0067,60\u00a0km2, dos cales 649,75\u00a0km2 son auga. O concello ten unha densidade de poboaci\u00f3n de 3,25 \u00a0hab./km\u00b2.\nLimita cos concellos de Ilomantsi, Joensuu, Juuka, Kontiolahti, Nurmes e Kuhmo, este \u00faltimo pertencente \u00e1 rexi\u00f3n veci\u00f1a de Kainuu.\nO concello \u00e9 uniling\u00fce en fin\u00e9s."}
{"id": "454834", "revid": "27155", "url": "https://gl.wikipedia.org/wiki?curid=454834", "title": "M\u00e9todo didesoxi", "text": ""}
{"id": "454835", "revid": "47401", "url": "https://gl.wikipedia.org/wiki?curid=454835", "title": "Helena Petrovna Blavatsky", "text": ""}
{"id": "454836", "revid": "27155", "url": "https://gl.wikipedia.org/wiki?curid=454836", "title": "M\u00e9todo de terminaci\u00f3n da cadea", "text": ""}
{"id": "454837", "revid": "12452", "url": "https://gl.wikipedia.org/wiki?curid=454837", "title": "Herminia Elena Josefa Rodr\u00edguez-Borrell Feij\u00f3o", "text": ""}
{"id": "454838", "revid": "12452", "url": "https://gl.wikipedia.org/wiki?curid=454838", "title": "Herminia Elena Rodr\u00edguez-Borrell Feij\u00f3o", "text": ""}
{"id": "454839", "revid": "12452", "url": "https://gl.wikipedia.org/wiki?curid=454839", "title": "Herminia Rodr\u00edguez-Borrell Feij\u00f3o", "text": ""}
{"id": "454840", "revid": "12452", "url": "https://gl.wikipedia.org/wiki?curid=454840", "title": "Herminia Rodr\u00edguez-Borrell", "text": ""}
{"id": "454841", "revid": "27155", "url": "https://gl.wikipedia.org/wiki?curid=454841", "title": "M\u00e9todo de terminaci\u00f3n da cadea didesoxi", "text": ""}
{"id": "454842", "revid": "12452", "url": "https://gl.wikipedia.org/wiki?curid=454842", "title": "Herminia Rodr\u00edguez Feij\u00f3o Borrell", "text": ""}
{"id": "454848", "revid": "1131", "url": "https://gl.wikipedia.org/wiki?curid=454848", "title": "Morl\u00e1n", "text": ""}
{"id": "454849", "revid": "1131", "url": "https://gl.wikipedia.org/wiki?curid=454849", "title": "Morl\u00e1s", "text": ""}
{"id": "454850", "revid": "1131", "url": "https://gl.wikipedia.org/wiki?curid=454850", "title": "Morono", "text": ""}
{"id": "454851", "revid": "1131", "url": "https://gl.wikipedia.org/wiki?curid=454851", "title": "O Moroso", "text": ""}
{"id": "454852", "revid": "1131", "url": "https://gl.wikipedia.org/wiki?curid=454852", "title": "Morouzo", "text": ""}
{"id": "454853", "revid": "1131", "url": "https://gl.wikipedia.org/wiki?curid=454853", "title": "Morouzos", "text": ""}
{"id": "454854", "revid": "1131", "url": "https://gl.wikipedia.org/wiki?curid=454854", "title": "Morpeguite", "text": ""}
{"id": "454855", "revid": "1131", "url": "https://gl.wikipedia.org/wiki?curid=454855", "title": "O Morteiral", "text": ""}
{"id": "454856", "revid": "1131", "url": "https://gl.wikipedia.org/wiki?curid=454856", "title": "O Morteiro", "text": ""}
{"id": "454857", "revid": "1131", "url": "https://gl.wikipedia.org/wiki?curid=454857", "title": "Mortoares", "text": ""}
{"id": "454858", "revid": "1131", "url": "https://gl.wikipedia.org/wiki?curid=454858", "title": "Moruxo", "text": "O top\u00f3nimo galego Moruxo pode referirse a:"}
{"id": "454859", "revid": "1131", "url": "https://gl.wikipedia.org/wiki?curid=454859", "title": "Morz\u00e1n", "text": ""}
{"id": "454860", "revid": "1131", "url": "https://gl.wikipedia.org/wiki?curid=454860", "title": "Morz\u00f3s", "text": ""}
{"id": "454891", "revid": "85894", "url": "https://gl.wikipedia.org/wiki?curid=454891", "title": "Henrique Ni\u00f1o", "text": "Henrique Ni\u00f1o Ricoi, nado o 19 de setembro de 1947 na Coru\u00f1a e finado na mesma cidade o 13 de febreiro de 2019, foi un naturalista e divulgador galego.\nTraxectoria.\nFormouse academicamente na Academia Galicia da Coru\u00f1a e na Escola T\u00e9cnica Superior de Enxe\u00f1eiros Agr\u00f3nomos de Madrid, adic\u00e1ndose profesionalmente \u00e1 funci\u00f3n p\u00fablica en Galicia, en postos relacionados cos seus estudos.\nParticipou activamente nos primeiros anos de andaina da Asociaci\u00f3n para a Defensa Ecol\u00f3xica de Galiza (ADEGA), promovendo a conciencia ecol\u00f3xica e o activismo entre as novas xeraci\u00f3ns.\nO seu traballo como divulgador virou ao redor da produci\u00f3n de gu\u00edas e cat\u00e1logos de natureza en especial de especies bot\u00e1nicas en Galicia, adoito en colaboraci\u00f3n co ilustrador Calros Silvar, entre elas a pioneira \"Gu\u00eda das \u00e1rbores de Galicia\" de 1997.\nObra.\nAdemais produciu distintas unidades did\u00e1cticas, integrando texto, ilustraci\u00f3ns e diapositivas, sobre Baldaio, as \u00e1rbores de Galicia ou os fentos de Galicia. Tam\u00e9n escribiu artigos para diversas publicaci\u00f3ns, entre elas a revista :"}
{"id": "454892", "revid": "98629", "url": "https://gl.wikipedia.org/wiki?curid=454892", "title": "Kris Jenner", "text": "Kristen Mary Houghton, nada en San Diego, California o 5 de novembro de 1955, m\u00e1is co\u00f1ecida como Kris Jenner, \u00e9 unha personalidade de televisi\u00f3n e empresaria estadounidense. Estivo casada con Robert Kardashian, con quen tivo catro fillos, ata que se divorciaron en 1990. De 1992 a 2014 estivo casada con Bruce Jenner, na actualidade Caitlyn Jenner, con quen tivo d\u00faas fillas. Desde 2007 produce e ten un rol protag\u00f3nico no reality show da s\u00faa familia: \"Keeping Up with the Kardashians\".\nBiograf\u00eda.\nPrimeiros anos.\nKristen medrou en University City, un suburbio de San Diego, e estudou en Clairemont High School. Ten d\u00faas irm\u00e1s, Karen e Sarah.\nPrimeiro matrimonio.\nDesde 1978 ata 1990 estivo casada co avogado Robert Kardashian (co\u00f1ecido polo caso de O. J. Simpson, de quen era moi amigo), con quen tivo catro fillos\u02d0 Kourtney Mary (1979), Kimberly Noel (1980), Khlo\u00e9 Alexandra (1984) e Robert Arthur (1987).\nPor mor de dificultades matrimoniais, Kris pediu o divorcio en 1989. Robert Kardashian faleceu o 30 de setembro de 2003. Kris enc\u00e1rgase dos membros da familia.\u200b \u00c9 co\u00f1ecida por ser a produtora executiva e protagonizar o reality show \"Keeping Up with the Kardashians.\"\nSegundo matrimonio.\nKris e Bruce Jenner, actualmente Caitlyn Jenner, casaron o 21 de abril de 1991. Kris ten d\u00faas fillas con Caitlyn, Kendall Nicole (1995) e Kylie Kristen (1997). Durante o seu matrimonio con Bruce foi madrasta dos catro fillos que el tivera nos seus dous matrimonios anteriores, Brandon, Brody, Burton e Cassandra.\u200b En setembro de 2014 deuse a co\u00f1ecer que a parella estaba en tr\u00e1mites de divorcio, con todo, como non exist\u00eda un acordo prenupcial en relaci\u00f3n \u00e1 s\u00faa fortuna calculada en 60 mill\u00f3ns de d\u00f3lares, esta ser\u00eda dividida entre ambos. Indicouse que a demanda de divorcio foi interposta por Kris Jenner por mor de diferenzas irreconciliables e, poucos meses despois, Bruce anunciou que se converter\u00eda en Caitlyn Jenner.\nNoivado actual.\nJenner mant\u00e9n unha relaci\u00f3n con Corey Gamble desde 2014."}
{"id": "454893", "revid": "1093", "url": "https://gl.wikipedia.org/wiki?curid=454893", "title": "Henrique Ni\u00f1o Ricoi", "text": ""}
{"id": "454895", "revid": "23204", "url": "https://gl.wikipedia.org/wiki?curid=454895", "title": "Aitana Oca\u00f1a", "text": "Aitana Oca\u00f1a Morales, nada en Sant Climent de Llobregat o 27 de xu\u00f1o de 1999, co\u00f1ecida simplemente como Aitana, \u00e9 unha cantante espa\u00f1ola. Deuse a co\u00f1ecer no ano 2017, cando formou parte da novena tempada de Operaci\u00f3n Triunfo. Obtivo o segundo posto no concurso musical, sendo unha dos seis candidatos para representar a Espa\u00f1a no Festival de Eurovisi\u00f3n 2018, con \u00abArde\u00bb en solitario e \u00abLo malo\u00bb en dueto coa tam\u00e9n concursante Ana Guerra.\nO sinxelo \u00abLo malo\u00bb, que quedou en terceiro lugar cun 26%, acadou o n\u00famero un nas listas musicais de Espa\u00f1a e obtivo catro discos de platino con 160\u00a0000 compras dixitais. Ao finalizar o concurso, Aitana asinou un contrato coa discogr\u00e1fica Universal Music Group e lanzou o seu sinxelo debut, \u00abTel\u00e9fono\u00bb, o cal se converteu no seu segundo sinxelo n\u00famero un, que tam\u00e9n acadou triplo disco de platino. O lanzamento do seu primeiro EP, \u00abTr\u00e1iler\u00bb, con temas en ingl\u00e9s e en espa\u00f1ol, produciuse o 30 de novembro de 2018 e xa \u00e9 disco de ouro en Espa\u00f1a.\nDiscograf\u00eda.\nEPs\nSinxelos\nColaboraci\u00f3ns\nBandas Sonoras"}
{"id": "454896", "revid": "89787", "url": "https://gl.wikipedia.org/wiki?curid=454896", "title": "Lola \u00cdndigo", "text": "Miriam Doblas Mu\u00f1oz, nada en Madrid o 1 de abril de 1992, popularmente co\u00f1ecida como Lola \u00cdndigo, \u00e9 unha cantante e bailarina espa\u00f1ola. O seu primeiro sinxelo \"Ya no quiero n\u00e1\" alcanzou a certificaci\u00f3n de dobre disco de platino en decembro de 2018.\nTraxectoria.\nInicios.\nMiriam Doblas naceu en Madrid na primavera de 1992, pero foi criada dende pequena na localidade granadina de Hu\u00e9tor-T\u00e1jar, de onde se sente natural.\nComezou moi nova no mundo art\u00edstico, destacando a s\u00faa faceta como bailarina e core\u00f3grafa. Foi profesora de baile e incluso chegou a participar nalg\u00fans musicais. Como bailarina traballou na China e Os \u00c1nxeles xunto a artistas de renome como Chris Brown, Miguel Bos\u00e9, Sweet California, Enrique Iglesias, Marta S\u00e1nchez e The Baseballs.\nNo ano 2010 participou no talent \"Fama Revolution\" de Cuatro.\n2017: Paso por \"Operaci\u00f3n Triunfo\".\nCo\u00f1ecida inicialmente como \"Mimi\" ou \"Mimi Doblas\", foi a primeira expulsada de \"Operaci\u00f3n Triunfo 2017\", concurso emitido en La 1 de Televisi\u00f3n Espa\u00f1ola en horario de m\u00e1xima audiencia.\n2018-presente: primeiros lanzamentos.\nNon foi ata despois do seu paso polo concurso musical cando conseguiu certa popularidade en Espa\u00f1a, xa co nome de Lola \u00cdndigo, tras publicarse en xullo de 2018 o seu primeiro sinxelo, \"Ya no quiero n\u00e1\", que superou os nove mill\u00f3ns de reproduci\u00f3ns en Spotify, entrou na lista dos cincuenta temas m\u00e1is virais do mundo, e o videoclip acumula m\u00e1is de cincuenta e un mill\u00f3ns de reproduci\u00f3ns en YouTube. O tema foi definido como unha mestura de estilo trap, feminismo e funk, e ponse en escena cun corpo de baile que forma M\u00f3nica Pe\u00f1a, Saydi Lubanzadio, Laura Ruiz e Claudia Riera, todas elas capitaneadas por Lola \u00cdndigo e sa\u00eddas do reality \"Fama, \u00a1a bailar! 2018\", ag\u00e1s Laura Ruiz.\nEse mesmo ano, formou parte do elenco de concursantes da s\u00e9tima edici\u00f3n de \"Tu cara me suena\", en Antena 3 quedando en cuarto lugar.\nEn decembro gravou xunto \u00f3s seus compa\u00f1eiros de OT 2017 Aitana, Ana Guerra, Agoney Hern\u00e1ndez e Raoul V\u00e1zquez, e o rapeiro canario Maikel Delacalle a canci\u00f3n \u00abEl mundo entero\u00bb para a marca Coca Cola, xunto cun anuncio televisivo.\nO 14 do mesmo mes publicou \u00abBorracha (Remix)\u00bb, canci\u00f3n na que colaborou xunto a Juan Mag\u00e1n e De la Ghetto co cantante Yera. Unha semana m\u00e1is tarde, o 21 de decembro, lanzou o seu segundo sinxelo, titulado \u00abMujer bruja\u00bb, acompa\u00f1ada da cantante Mala Rodr\u00edguez.\nO 22 de xaneiro de 2019 publicou o sinxelo \u00abFuerte\u00bb."}
{"id": "454898", "revid": "22570", "url": "https://gl.wikipedia.org/wiki?curid=454898", "title": "Dentes de sabre", "text": "O termo dentes de sabre \u00e9 un termo xen\u00e9rico que se usa para describir a numerosas especies de mam\u00edferos dotados de enormes cairos que viviron durante diferentes \u00e9pocas do Cenozoico.\nEstas especies adquiriron os seus caracter\u00edsticos dentes de sabre de forma totalmente independente. A morfolox\u00eda dos dentes \u00e9 un excelente exemplo de evoluci\u00f3n converxente, xa que ocorreu repetida e independentemente en polo menos catro grupos diferentes de mam\u00edferos: os macairodontes (Machairodontinae), unha subfamilia dos f\u00e9lidos que incl\u00fae ao famoso \"Smilodon\"; os nimr\u00e1vidos (Nimravidae), unha familia emparentada cos felinos, pero diferente; e finalmente, un par de casos illados dentro dos creodontos (que non son considerados carn\u00edvoros aut\u00e9nticos) e os tilacosm\u00edlidos, unha familia extinta de metaterios suramericanos.\nO atributo m\u00e1is espectacular e evidente de todos os mam\u00edferos con dentes de sabre son os inmensos cairos superiores. A\u00ednda que o consenso xeral de acordo \u00e1 s\u00faa dentadura \u00e9 que se usaban para cazar indicando con iso unha alimentaci\u00f3n carn\u00edvora, a forma exacta na que se usaban foi motivo de debate desde a d\u00e9cada de 1880, cando o \"Smilodon\" foi descrito por primeira vez.\nSuxeici\u00f3n.\nAlg\u00fans paleont\u00f3logos cren que o prop\u00f3sito principal era o de agarrar e suxeitar presas grandes. A evidencia con todo non apoia suficientemente esta teor\u00eda, xa que se demostrou que uns dentes tan longos usados desa forma poder\u00edan romper facilmente, e os cranios f\u00f3siles cos dentes rotos son raros.\nUso.\nUnha hip\u00f3tese m\u00e1is aceptada suxire que os dentes de sabre se usaban para dar dentadas na garganta ou o abdome de presas grandes (Akersten, 1985), ou para causar feridas punzantes profundas que desangrar\u00edan o animal.\nOutro posible uso \u00e9 o de estrutura de status social, como case todas as cornamentas. De ser as\u00ed, isto apoiar\u00eda a teor\u00eda de que os dentes de sabre eran animais sociais ou talvez fortemente territoriais.\n\u00c1rbore evolutiva.\nT\u00f3dolos mam\u00edferos con dentes de sabre viviron entre hai 9000 e 33\u00a0700\u00a0000 anos. Por\u00e9n, as li\u00f1as evolutivas que deron orixe \u00f3s x\u00e9neros con dentes de sabre comezaron a separarse moito antes."}
{"id": "454903", "revid": "65337", "url": "https://gl.wikipedia.org/wiki?curid=454903", "title": "Atlas Ling\u00fc\u00edstico Rom\u00e1nico", "text": "O Atlas Ling\u00fc\u00edstico Rom\u00e1nico (ALiR) \u00e9 un proxecto de xeoling\u00fc\u00edstica supranacional que recolle diferentes mapas, cos seus correspondentes comentarios, nos que se reflicten os trazos com\u00fans e distintivos de cada unha das linguas rom\u00e1nicas europeas. \u00a0\nOrixes do proxecto.\nO Atlas Ling\u00fc\u00edstico Rom\u00e1nico xurdiu a partir da creaci\u00f3n doutros atlas precedentes, que recoll\u00edan datos correspondentes a diferentes dominios ling\u00fc\u00edsticos.\nUn dos primeiros foi o \"Atlas Linguistique de la France\" (ALF), levado a cabo entre 1897 e 1901 por Jules Gilli\u00e9ron e Edmond Edmont, no que se recolleron datos achegados por 735 informadores pertencentes a 639 puntos da Francia metropolitana. O atlas pos\u00fae, en total, 1920 mapas, nos que est\u00e1n inclu\u00eddas as distintas linguas galorrom\u00e1nicas. Anos m\u00e1is tarde, no ano 1950, realizouse o \"Nouvel Atlas Linguistique de la France par R\u00e9gions\", no que se inclu\u00edron datos relativos a rexi\u00f3ns non galorrom\u00e1nicas, como C\u00f3rsega ou o Pa\u00eds Vasco. Outros atlas xurdiron anos despois, coma o \"Atlas Ling\u00fc\u00edstico Galego (ALGa)\", entre 1974 e 1977, ou o \"Atlante Linguistico Italiano\" (ALI), no ano 1990.\nA partir de todos eles, xurdiu o interese de elaborar un atlas moito m\u00e1is amplo que os abranguese todos, e \u00e9 as\u00ed como nace o \"Atlas Linguarum Europae\" (ALE)\",\" no ano 1970, o primeiro atlas supranacional de segunda xeraci\u00f3n. P\u00f3dese afirmar que o \"Atlas Linguarum Europae\" foi o xerme do \"Atlas Linguistique Roman,\" nacido a partir da colaboraci\u00f3n dos romanistas das diversas \u00e1reas ling\u00fc\u00edsticas e das s\u00ednteses rom\u00e1nicas publicadas polo Centro de Dialectolox\u00eda de Grenoble. De feito, o presidente do ALE forma tam\u00e9n parte do comit\u00e9 do ALiR.\nCaracter\u00edsticas do ALiR.\nFontes.\nPara a elaboraci\u00f3n dos mapas e das s\u00faas correspondentes s\u00ednteses, o ALiR baseouse nos datos xa existentes en mapas, dicionarios ou glosarios dos diferentes \u00e1mbitos rom\u00e1nicos, publicados ou non. Tal e como se indica no primeiro volume (Tuaillon e Contini, 1996), as fontes utilizadas foron as seguintes:\nObxectivo e metodolox\u00eda.\nO obxectivo que persegue o ALiR \u00e9 ofrecer unha visi\u00f3n en conxunto das linguas da Romania dende un punto de vista l\u00e9xico, fon\u00e9tico e fonol\u00f3xico e morfosint\u00e1ctico. Para iso, acordouse escoller un certo n\u00famero de termos pertencentes aos seguintes campos l\u00e9xicos: insectos, animais dom\u00e9sticos e salvaxes, flora, natureza e fen\u00f3menos atmosf\u00e9ricos, o ser humano e o traballo no campo.\nCada un dos mapas do ALiR vai acompa\u00f1ado dunha s\u00edntese e dun pequeno comentario, no que se analizan aspectos etimol\u00f3xicos, morfol\u00f3xicos etc. Este documento, elaborado por un ou varios romanistas, \u00e9 o resultado da uni\u00f3n das distintas s\u00ednteses nacionais, creadas polo comit\u00e9 do territorio en cuesti\u00f3n. As\u00ed, o resultado final \u00e9 unha s\u00edntese rom\u00e1nica que agrupa as distintas formas ling\u00fc\u00edsticas empregadas no territorio rom\u00e1nico para un mesmo termo.\nOrganigrama do ALiR.\nO ALiR \u00e9 un traballo de realizaci\u00f3n colectiva, cuxa sede central se atopa no Centro de Dialectolox\u00eda da Universidade Stendhal, en Grenoble, que se encarga de coordinar a todos os comit\u00e9s nacionais. Ademais desta instituci\u00f3n, existe tam\u00e9n un comit\u00e9 internacional formado por destacados romanistas, pertencentes a t\u00f3dolos \u00e1mbitos ling\u00fc\u00edsticos estudados.\nActualmente, o organigrama do proxecto segue a estrutura que presentamos a continuaci\u00f3n:\nPublicaci\u00f3ns do ALiR.\nEste proxecto conta con tres volumes publicados, cada un deles con diferentes mapas e cos seus correspondentes comentarios:\nNon obstante, o proxecto contempla a realizaci\u00f3n dun total de once volumes:\nA base de datos do ALiR.\nPara que a informaci\u00f3n contida nos diferentes volumes do ALiR puidese ser consultada na s\u00faa totalidade dixitalmente, dende o Centro Ram\u00f3n Pi\u00f1eiro para a Investigaci\u00f3n en Humanidades levouse a cabo a creaci\u00f3n dunha base de datos para o Atlas Ling\u00fc\u00edstico Rom\u00e1nico. O proxecto est\u00e1 dirixido por Manuel Gonz\u00e1lez Gonz\u00e1lez, coordinador cient\u00edfico do Centro Ram\u00f3n Pi\u00f1eiro para a Investigaci\u00f3n en Humanidades e responsable da redacci\u00f3n das s\u00ednteses galegas do ALiR."}
{"id": "454908", "revid": "1888", "url": "https://gl.wikipedia.org/wiki?curid=454908", "title": "Fernando Pardo", "text": "O nome Fernando Pardo pode referirse a:"}
{"id": "454909", "revid": "23204", "url": "https://gl.wikipedia.org/wiki?curid=454909", "title": "Compostela (Nayarit)", "text": ""}
{"id": "454930", "revid": "47401", "url": "https://gl.wikipedia.org/wiki?curid=454930", "title": "Bandeira da Rep\u00fablica de Macedonia", "text": ""}
{"id": "454932", "revid": "47401", "url": "https://gl.wikipedia.org/wiki?curid=454932", "title": "Escudo da Rep\u00fablica de Macedonia", "text": ""}
{"id": "454935", "revid": "23204", "url": "https://gl.wikipedia.org/wiki?curid=454935", "title": "Boris Christoff", "text": "Boris Christoff (en , Boris Kirilov Hristov, |b\u0254\u02c8ris \u02c8kiril\u0254f \u02c8xrist\u0254f|), nado en Plovdiv o 18 de maio de 1914 e finado en Roma o 28 de xu\u00f1o de 1993, foi un cantante de \u00f3pera b\u00falgaro, considerando un dos mellores baixos do s\u00e9culo XX.\nTraxectoria.\nInicios.\nNado en Plovdiv, Christoff demostrou moi novo o seu talento musical e cantou de neno no coro da catedral Alexander Nevsky de Sof\u00eda. O seu pai era un cantor moi popular en Resen, atraendo os fieis da igrexa do exarcado b\u00falgaro en que cantaba. A fianis da d\u00e9cad de 1930 graduouse en dereito e comezou unha carreira como maxistrado. Continuou a cantar no seu tempo libro no coro Gusla de Sof\u00eda, adquirindo un grande \u00e9xito como cantante solista en 1940. Grazas \u00e1 garant\u00eda do goberno, Christoff marchou en maio de 1942 a Italia onde foi tutelado durante dous anos no repertorio cl\u00e1sico italiano para baixos polo gran bar\u00edtono da xeraci\u00f3n anterior Riccardo Stracciari.\nCarreira.\nTras varias aparici\u00f3ns como invitado e recitais en Austria en 1944 e 1945, Christoff volveu a Italia en decembro de 1945. Debutou na \u00f3pera como Colline en \"La boh\u00e8me\" en Reggio Calabria o 12 de marzo de 1946. Non seguintes anos apareceu en numerosos papeis no Teatro alla Scala de Mil\u00e1n, en La Fenice de Venecia, na \u00f3pera de Roma, no Covent Garden de Londres, nos teatros da \u00f3pera de N\u00e1poles, Barcelona, Lisboa, R\u00edo de Xaneiro etc.\nEn 1950 foi invitado a cantar na Metropolitan Opera en Nova York mais a s\u00faa entrada nos Estados Unidos foi rexeitada por mor da McCarran Immigration Act, que prohib\u00eda aos cidad\u00e1ns dos pa\u00edses do bloque oriental a entrada no pa\u00eds. O seu papel realizouno o baixo italiano Cesare Siepi. Despois de que se eliminasen as restrici\u00f3ns, Christoff actuou por primeira vez nos Estados Unidos en 1956 na San Francisco Opera. Rexeitou todas as invitaci\u00f3ns do Metropolitan e nunca actuou al\u00ed. Tras unha breve ausencia dos escenarios a causa dunha cirurx\u00eda dun tumor cerebral, volveu \u00e1 s\u00faa carreira en 1965, a\u00ednda que cun ritmo m\u00e1is lento. En 1967 foille permitida a volta a Bulgaria por primeira vez dende 1945 para o funeral da s\u00faa nai.\nRematou a s\u00faa carreira cun concerto final na Accademia di Bulgaria de Roma o 22 de xu\u00f1o de 1986. Faleceu en Roma en 1993 e o seu corpo foi enviado a Bulgaria, onde se lle deu un funeral de estado, sendo enterrado na catedral de Alexander Nevsky de Sof\u00eda.\nVoz, repertorio, car\u00e1cter.\nChristoff ti\u00f1a unha voz excelente cun distintivo ton escuro. A\u00ednda que non era tan ampla coma outras voces de baixos, non tivo problema en impactar grandes auditorios, como a \u00f3pera de San Francisco. Debido \u00e1 s\u00faa presenza no escenario e temperamento dram\u00e1tico, foi un grande herdeiro dos baixos eslavos exemplificados por Fyodor Stravinsky, Lev Sibiriakov, Vladimir Kastorskii, Feodor Chaliapin, Alexander Kipnis e Mark Reizen, entre outros. Cantou sobre todo repertorio de Verdi e compositores rusos, e foi tam\u00e9n un fino cantante de m\u00fasica de c\u00e1mara vogal. Entre os seus papeis m\u00e1is c\u00e9lebres estiveron o tsar Boris (Musorgskii - \"Boris Godunov\"), Filipe II (Verdi - \"Don Carlo\"), Mefist\u00f3feles (Gounod - \"Faust\" e Boito - \"Mefistofele\"), Ivan Susanin (Glinka - \"A Life for the Tsar\"), Zaccaria (Verdi - \"Nabucco\"), o tsar Ivan (Rimskii-Korsakov - \"Ivan the Terrible\"), Dosifei (Mussorgskii - \"Khovanshchina\"), Gomez da Silva (Verdi - \"Ernani\"), Fiesco (Verdi - \"Simon Boccanegra\"), Attila (Verdi - \"Attila\"), Padre Guardiano (Verdi - \"La forza del destino\"), Galitzky e Kontchak (Borodin - \"Kniaz Igor\") e outros.\nChristoff realizou gravaci\u00f3ns de estudio de oito \u00f3peras (\"Don Carlo\", \"Boris Godunov\" e \"Faust\" d\u00faas veces cada unha) e numerosas gravaci\u00f3ns en directo (actuaci\u00f3ns na radio ou nos escenarios). Foi moito m\u00e1is admirado como cantante e gravou m\u00e1is de duascentas canci\u00f3ns rusas de Musorgskii (foi o primeiro que gravou todas as s\u00faas 63 canci\u00f3ns), Tchaikovsky, Rimsky-Korsakov, Glinka, Borodin, Cui, Balakirev ademais de canci\u00f3ns tradicionais, moitas con acompa\u00f1amento de piano. Iniciou a tradici\u00f3n de facer gravaci\u00f3ns de estudio de \"Boris Godunov\" co mesmo baixo cantando os tres papeis (Boris, Varlaam, Pimen).\nMentres que era un gran actor en escena, Christoff tivo dif\u00edciles relaci\u00f3ns f\u00f3ra con outros cantantes e produtores, algunha delas que acabaron en esc\u00e1ndalos p\u00fablicos. En 1955, pelexou con Maria Callas durante as interpretaci\u00f3ns de \"Medea\" na \u00f3pera de Roma e en 1961 o seu contrato con La Scala rematou tras un conflito aberto co seu colega b\u00falgaro Nicolai Ghiaurov a quen Christoff culpou de colaborar co r\u00e9xime comunista b\u00falgaro.\nEra cu\u00f1ado do bar\u00edtono italiano Tito Gobbi."}
{"id": "454936", "revid": "89787", "url": "https://gl.wikipedia.org/wiki?curid=454936", "title": "Myrmica karavajevi", "text": "Myrmica karavajevi \u00e9 unha especie de formiga amplamente distribu\u00edda a trav\u00e9s de gran parte de Europa, inclu\u00edda Galicia. Vive en ni\u00f1os doutras especies (\"Myrmica scabrinodis\" e parentes pr\u00f3ximos) que habitan en h\u00e1bitats mornos e h\u00famidos."}
{"id": "454943", "revid": "89787", "url": "https://gl.wikipedia.org/wiki?curid=454943", "title": "Oricalco", "text": "O oricalco (en grego antigo \"\u1f40\u03c1\u03b5\u03af\u03c7\u03b1\u03bb\u03ba\u03bf\u03c2\" \u2013\"ore\u00edkhalkos\u2013\", \"cobre das monta\u00f1as\") \u00e9 un metal ou unha aliaxe lendarios que se mencionan xa en varios escritos antigos, entre eles a historia dos atlantes en \"Critias\", de Plat\u00f3n.\nEn numism\u00e1tica, o oricalco \u00e9 a aliaxe de cobre con outros metais utilizada no Imperio Romano para a cu\u00f1axe dos sestercios e dos dupondios.\nCaracterizaci\u00f3n.\nP\u00e9nsase que nalg\u00fan momento o oricalco puido ser considerado un metal nobre, ou unha especie de aliaxe de caracter\u00edsticas similares ao bronce ou ao lat\u00f3n, quizais con alg\u00fan outro metal.\nOs romanos transcribiron a palabra grega (creada a partir de \"\u1f44\u03c1\u03bf\u03c2\" \"\u2013oros\u2013\", \"monta\u00f1a\"; \"\u03c7\u03b1\u03bb\u03ba\u03cc\u03c2\" \"\u2013chalkos\u2013\", \"cobre\") como \"aurichalcum\", pensado que o significado era o de \"cobre \u00e1ureo\". Polos escritos de Cicer\u00f3n s\u00e1bese que o metal que co\u00f1ec\u00edan como \"orichalcum\" ti\u00f1a un aspecto similar ao do ouro, a\u00ednda que cun valor moito m\u00e1is baixo. Na \"Eneida\", de Virxilio, descr\u00edbese o peto da armadura de Turno como \"dura e con ouro e oricalco branco\".\nM\u00e1is tardiamente, utilizouse a palabra \"orichalcum\" para se referir ao mineral sulf\u00fareo co\u00f1ecido como calcopirita e, noutras ocasi\u00f3ns, para designar o lat\u00f3n. Por\u00e9n, estes usos son de dif\u00edcil conciliaci\u00f3n coa afirmaci\u00f3ns de \"Critias\", de Plat\u00f3n, de que o metal era naquel tempo \"s\u00f3 un nome\", en tanto que o lat\u00f3n e a calcopirita eran moi co\u00f1ecidos e usados, tanto naqueles momentos como na actualidade.\nO historiador da ciencia Joseph Needham indicou que o bispo anglicano e profesor de qu\u00edmico do s\u00e9culo XVIII Richard Watson, escribiu acerca da antiga idea de que hab\u00eda \"d\u00faas clases de lat\u00f3n ou oricalco\". Needham tam\u00e9n suxire a posibilidade de que os gregos desco\u00f1ecesen a composici\u00f3n do oricalco, a\u00ednda que intentasen imitalo.\nEn 2015 atop\u00e1ronse 39 lingotes aparentemente de oricalco entre os restos dun barco afundido nas costas de Gela, en Sicilia, aos que se lles atrib\u00fae unha antig\u00fcidade duns 2.600 anos. Logo dunha an\u00e1lise con fluorescencia de raios X determinouse que a composici\u00f3n da s\u00faa aliaxe era: 75-80 % cobre, 15-20 % cinc e porcentaxes m\u00e1is pequenas de moeda de n\u00edquel, chumbo e ferro.\nReferencias na literatura antiga.\nA primeira vez que se ten constancia dunha menci\u00f3n ao oricalco \u00e9 no s\u00e9culo VII a. de C., por Hes\u00edodo, e no himno hom\u00e9rico dedicado a Afrodita, datado ca. 630 a. de C.\nNa historia dos atlantes de Plat\u00f3n, Critias (460-403 a. de C.) afirma que o oricalco fora considerado como segundo en valor despois do ouro e que proced\u00eda de minas en diversos lugares da Atl\u00e1ntida na Antig\u00fcidade, pero que naquel tempo xa s\u00f3 se co\u00f1ec\u00eda o seu nome, m\u00e1is non a s\u00faa especie f\u00edsica.\nSegundo o di\u00e1logo \"Critias\", as tres paredes exteriores do Templo de Poseid\u00f3n e Cleito na Atl\u00e1ntida estaban revestidas unha de lat\u00f3n, outra de esta\u00f1o e unha terceira que \"brillaba coa luz vermella de oricalco\"; as paredes interiores, as columnas e os pisos do templo estaban cubertas por completo de oricalco, e o teito estaba adornado con ouro, prata e oricalco. No centro do templo ergu\u00edase ademais unha columna de oricalco na que estaban inscritas as leis de Poseid\u00f3n e os rexistros dos seus primeiros fillos.\nPlinio o Vello sinala que o oricalco perdera a s\u00faa preponderancia ao t\u00e9rense esgotado as s\u00faas minas. En \"De mirabilibus auscultationibus\", dun autor pseudoaristot\u00e9lico, descr\u00edbese un tipo de cobre que \u00e9 \"moi brillante e branco, non por unha mestura, sen\u00f3n porque algunha terra se combina e se funde con el\". Isto poder\u00eda ser unha referencia ao oricalco, obtido mediante a adici\u00f3n ao cobre de \"cadmia\", un tipo da terra que na antig\u00fcidade se cita como presente nas beiras do mar Negro e que hoxe se asocia ao \u00f3xido de cinc.\nNa numism\u00e1tica.\nEn numism\u00e1tica, o termo oricalco designa unha aliaxe similar ao bronce pero coa presenza de esta\u00f1o, utilizada para a cu\u00f1axe de diversas moedas da Antiga Roma, como o sestercio e o dupondio, particularmente a partir da reforma do sistema monetario de Octavio Augusto."}
{"id": "454944", "revid": "65337", "url": "https://gl.wikipedia.org/wiki?curid=454944", "title": "Orichalcum", "text": ""}
{"id": "454948", "revid": "94253", "url": "https://gl.wikipedia.org/wiki?curid=454948", "title": "FC Steaua Bucure\u0219ti", "text": ""}
{"id": "454949", "revid": "65337", "url": "https://gl.wikipedia.org/wiki?curid=454949", "title": "Moedas bizantinas", "text": ""}
{"id": "454950", "revid": "65337", "url": "https://gl.wikipedia.org/wiki?curid=454950", "title": "Moeda do Imperio Romano de Oriente", "text": ""}
{"id": "454951", "revid": "65337", "url": "https://gl.wikipedia.org/wiki?curid=454951", "title": "Moedas do Imperio Romano de Oriente", "text": ""}
{"id": "454953", "revid": "89787", "url": "https://gl.wikipedia.org/wiki?curid=454953", "title": "Mauremys mutica", "text": "A Mauremys mutica \u00e9 unha especie de tartaruga de tama\u00f1o medio (arredor de 19,5\u00a0cm), e semiacu\u00e1tica da familia Geoemydidae. Esta especie ten unha caracter\u00edstica franxa amarela ancha que se estende detr\u00e1s do ollo e no pescozo; a s\u00faa cuncha var\u00eda de cor dende o marr\u00f3n a marr\u00f3n agrisado e o plastr\u00f3n \u00e9 amarelo ou laranxa con manchas negras \u00f3 longo dos bordos exteriores. Habita en Asia, e o seu h\u00e1bitat est\u00e9ndese polo Vietnam central cara \u00f3 norte pasando polas provincias do sur e o centro da China. Ademais, existen poboaci\u00f3ns insulares en Taiw\u00e1n, Hainan, nas illas Ryukyu e o Xap\u00f3n. Crese que as poboaci\u00f3ns xaponesas poden ser debidas a introduci\u00f3ns da especie dende Taiw\u00e1n."}
{"id": "454956", "revid": "109216", "url": "https://gl.wikipedia.org/wiki?curid=454956", "title": "Odell Beckham Jr.", "text": "Odell Beckham Jr., nado o 5 de novembro de 1992 en Baton Rouge, Luisiana, \u00e9 un xogador profesional estadounidense de f\u00fatbol americano que xoga na posici\u00f3n de wide receiver para os Cleveland Browns da National Football League (NFL). Formado na Louisiana State University (LSU), foi elixido no d\u00e9cimo segundo lugar da primeira rolda do Draft da NFL de 2014 polos Giants New York Giants. Desde que entrou na liga, Beckham \u00e9 un dos xogadores m\u00e1is produtivos e populares, mais atraeu o escrutinio dos medios de comunicaci\u00f3n pola s\u00faa conduta dentro e f\u00f3ra do terreo de juego.\nNo seu primeiro ano na NFL, a pesar de perderse por lesi\u00f3n os catro primeiros partidos, Beckham bateu numerosos r\u00e9cords como receptor rookie. De feito, foi o primeiro xogador da histoira en conseguir m\u00e1is de 75 recepeci\u00f3ns, 1.100 iardas e 10 touchdowns no seu ano de debut. Precisamente durante esta primeira temporada chamou a atenci\u00f3n de todos os seguidores do deporte grazas ao seu touchdown coseguido logo de atrapar o bal\u00f3n cunha mao mentres ca\u00eda de costas, sendo considerada por alg\u00fan a mellor recepeci\u00f3n da historia. Grazas a estes rexistros foi nomeado Mellor Rookie Ofensivo da NFL en 2014. En 2016 converteurse no xogador da NFL que conseguiu de forma m\u00e1is r\u00e1pida chegar as 200 recepeci\u00f3n e 4.000 iardas.\nEstat\u00edsticas.\n\"Fonte\":"}
{"id": "454962", "revid": "54336", "url": "https://gl.wikipedia.org/wiki?curid=454962", "title": "Pexerto", "text": "Pexerto \u00e9 un suposto m\u00e1rtir cuxos restos se veneran na igrexa parroquial de Buci\u00f1os en Carballedo. \nNome.\nO nome \"Pexerto\" \u00e9 de orixe desco\u00f1ecida, a \u00fanica referencia \u00e9 a l\u00e1pida coa inscrici\u00f3n latina \"PEGERTVS\". A pronuncia do nome en galego debe ser \"Pexerto\" segundo o \"Diccionario dos nomes galegos\" e a RAG, a\u00ednda que popularmente e debido \u00e1 castelanizaci\u00f3n da Igrexa sexa maioritaria a pronuncia \"Pegerto\" ou mesmo \"Peguerto\" (con contragheada).\nCorrespondencias: portugu\u00e9s \"Pegerto\" (en Portugal e o Brasil tam\u00e9n se atopa \"Peguerto\"), espa\u00f1ol \"Pegerto\", catal\u00e1n \"Pegert\". Levan o nome entre outros Pegerto Saavedra e Pegerto Pardo Balmonte.\nO nome empezou a usarse nesta zona da Galicia interior arredor de 1850. Na contorna de Carballedo houbo moitos curas e alg\u00fans deles, chamados Pegerto, ocuparon cargos no Seminario de Lugo, feito que axudou a espallar o nome pola diocese lucense. Segundo o INE en 2018 hab\u00eda en Espa\u00f1a 58 persoas con ese nome e cunha idade media de 71,2 anos. Os datos do IGE para ese mesmo ano amosan que 47 deses homes eran galegos; entre eles, 13 veci\u00f1os de Carballedo e 9 de Chantada.\nHistoria e lenda.\nO San Pexerto de Buci\u00f1os \u00e9 un \"santo novo\" catacumbal galego \u2014coma san Campio ou santa Minia\u2014, que recibe culto desde non hai moitos anos. \nO bispo Jos\u00e9 Antonio Ribadeneira, nado no pazo da Casa Grande de Loureiro en Buci\u00f1os, conseguiu en 1830 a doaz\u00f3n, durante a s\u00faa estad\u00eda en Roma, do corpo dun suposto m\u00e1rtir, extra\u00eddo do cemiterio das catacumbas de san Calisto xunto co vaso do seu sangue e unha l\u00e1pida marm\u00f3rea que levaba inscritos un monograma ou crism\u00f3n XP e o nome \"PEGERTVS\" . As cinzas foran atopadas no mes de xaneiro de 1823. Ribadeneira puxo nas mans do bispo de Lugo tres anos m\u00e1is tarde, xa cando era bispo de Valladolid, as reliquias que trouxera de Roma solicit\u00e1ndolle o d\u00eda 9 de setembro como data para a festividade do novo santo, con 40 d\u00edas de indulxencia aos que orasen diante do corpo do m\u00e1rtir, o que foi concedido en 1832.\nM\u00e1is nada se sabe da vida ou morte de Pexerto \u00e1 parte de seren s\u00faas as cinzas atopadas no Cemiterio de San Calisto (Papa do 217 ao 222). Canto ao vaso de sangue, pode ser un recipiente para perfumes que acompa\u00f1aba o defunto. Sobre o anagrama de Cristo, \"XP\", este non empezou a usarse ata rematadas as persecuci\u00f3ns aos cristi\u00e1ns, polo que puido ser colocado na tumba tempo despois do enterro para evitar violaci\u00f3ns do corpo e salvagardar a s\u00faa integridade.\nA aut\u00e9ntica das reliquias est\u00e1 asinada por Fr. Johannes Augustini: \u201cPexerto foi atopado no mencionado cemiterio o 28 de xaneiro do ano 1823, unha vez vestido nobremente que segundo o costume dos antigos romanos volvemos colocar reverentemente nunha urna de madeira adornada con ouro, protexida na s\u00faa parte de ouro con dobre cristal \u2014a data, en Roma, o d\u00eda 29 do mes de novembro do ano 1830\u2014. Este sagrado Corpo doado por n\u00f3s el mesmo o doou na nosa presenza en favor da memorable igrexa de San Miguel de Buci\u00f1os e temos por v\u00e1lida a s\u00faa doaz\u00f3n\u201d.\nNun breve pontificio do 28 de setembro de 1831, no que o Papa Gregorio XVI autoriza a reter o arcediagado de Baeza, f\u00e1lase do traslado dos restos do m\u00e1rtir: \"Nisto (en terse conservado libre de perigos de mar e terra el e os seus) vemos a eficacia da protecci\u00f3n de San Pexerto que, colocado nunha urna, decentemente disposta, indicas ter sido o teu compa\u00f1eiro de viaxe\"\".\" Despois da navegaci\u00f3n polo Mediterr\u00e1neo, Ribadeneira chega a Barcelona coas reliquias en marzo de 1831. E desde Barcelona a Lugo nunha carroza que, segundo a tradici\u00f3n a\u00ednda se conserva no Pazo de Tor. E desde Lugo acompa\u00f1ado de numerosos devotos seguiu cara a Buci\u00f1os.\nO crego Benigno Gonz\u00e1lez Taboada (1870-1976) contaba o que lle escoitou sobre a chegada do San Pexerto de Buci\u00f1os ao seu av\u00f3: \u201cnunha liteira (en forma de andas) en dous cabalos, sa\u00edu ao cami\u00f1o a recibilo unha multitude de xente e ao pasar Viana, no cami\u00f1o fronte \u00e1 igrexa de Santa Cruz, os cabalos axeonll\u00e1ronse, chamando a atenci\u00f3n aquel feito a toda a xente que vi\u00f1a acompa\u00f1\u00e1ndoo; e iso non \u00e9 conto que el mesmo o viu cos seus propios ollos\u201d (a quen os animais lle far\u00edan a venia ser\u00eda ao Corpo Santo de Santa Cruz de Viana \u2014o dominico Frei Miguel Gonz\u00e1lez, do s\u00e9culo XIII\u2014). Outras fontes populares contan algo semellante: en Viana sa\u00edron a recibir o santo coa imaxe de Frei Miguel Gonz\u00e1lez e as mulas axeonll\u00e1ronse ao chegaren xunto ao Corpo Santo. O cura p\u00e1rroco de Buci\u00f1os don Manuel contaba que o santo quedara en Buci\u00f1os porque fora o terceiro lugar onde pararan os animais.\nAo chegar a Buci\u00f1os na primavera de 1832 houbo gran festa e cerimonia relixiosa.\nO Santuario de San Pexerto de Buci\u00f1os.\nBaixo a imaxe de Nosa Se\u00f1ora do Rosario na igrexa de Buci\u00f1os repousan as reliquias do santo dentro dunha urna de madeira dourada e dobre cristal por diante que mide 1,80 m de longo, 0,55 de ancho e 0,88 de alto. Ademais da l\u00e1pida, os restos do San Pexerto foron revestidos dun material adecuado, d\u00e1ndolle a forma de imaxe xacente dun mozo novo en cera, con abundante pelo e barba, os ollos e a boca medio aberta, desta imaxe dic\u00edase que ti\u00f1an que lle cortar a barba porque lle medraba o mesmo ca ao Santo Cristo de Ourense; e tam\u00e9n se contaba que mesmo lle medraban as u\u00f1as das mans e dos p\u00e9s. Ademais est\u00e1 revestido \u00e1 moda da \u00e9poca e recostado na urna.\nHai outra imaxe do santo que sae de primeira na procesi\u00f3n do d\u00eda 9 e de \u00faltima na procesi\u00f3n do patr\u00f3n, o San Miguel, o 29 do mesmo mes. En Buci\u00f1os celebran d\u00faas festas en setembro. En toda a contorna o d\u00eda 9 de setembro \u00e9 o d\u00eda de San Pexerto. Tam\u00e9n se fundou na parroquia unha confrar\u00eda de San Pexerto.\nDesde a traslaci\u00f3n dos restos axi\u00f1a se espallou o culto \u00f3 santo catacumbal, atribu\u00edndoselle moitos milagres. Mesmo se chegou a escribir un \"Libro de milagres de San Pexerto\", manuscrito do arquivo parroquial de Buci\u00f1os. A fama deste m\u00e1rtir chega a Portugal a trav\u00e9s dos emigrantes galegos e al\u00ed vai ser co\u00f1ecido como \"o Santo da Galiza\".\nComa san Campio, \u00e9 protector dos mozos que se incorporan a quintas e dos soldados. Tivo moitos devotos porque pillou tempos de moitas guerras tanto no s\u00e9culo XIX coma no XX. Mais tam\u00e9n era avogoso para calquera petici\u00f3n dos seus devotos. O crego don Benigno Gonz\u00e1lez contaba que de neno era delicado de sa\u00fade, seus pais ofrec\u00e9ronlle un becerro ao santo de Buci\u00f1os e el mellorou (chegou a facer os 105 anos). O 8 de setembro \u00e9 a romar\u00eda da Nosa Se\u00f1ora do Faro (a d\u00faas horas de cami\u00f1o a p\u00e9) e era tradici\u00f3n que moitos romeiros seguisen desde o monte xa para Buci\u00f1os e seguir coa festa do San Pexerto.\nO San Pexerto ata aparece citado como terror do demo Azazel.\nOraci\u00f3ns.\nNovena de San Pexerto.\n1. Oraci\u00f3n para empezar todos os d\u00edas:\n\"Se\u00f1or e Deus noso, que con singular e amorosa providencia dispuxeches que o corpo do glorioso m\u00e1rtir San Pexerto fose trasladado desde Roma a Espa\u00f1a e depositado nesta igrexa de San Miguel de Buci\u00f1os... Conc\u00e9denos, Rog\u00e1mosche, pola t\u00faa poderosa intercesi\u00f3n: unha fe tan viva, que transforme as nosas vidas, e esteamos, coma San Pexerto, dispostos a confesala co noso sangue; unha esperanza sen l\u00edmites nas t\u00faas promesas e auxilios; e unha caridade tan ardente, que abrase o noso coraz\u00f3n en amor a Ti e os teus irm\u00e1ns. Conc\u00e9denos igualmente practicar todas a virtudes morais que nos asemellen ao teu Fillo e a San Pexerto: cumprir fielmente a t\u00faa vontade en todas as ocasi\u00f3ns; amar a Virxe como verdadeira Nai nosa; e gozar un d\u00eda no Ceo, ao teu lado, da s\u00faa maternal compa\u00f1\u00eda e da de San Pexerto. Por Xesucristo o Noso Se\u00f1or. Am\u00e9n.\"\n2. Lecturas para os nove d\u00edas: \"Deus \u00e9o todo para o home; Fe, Esperanza e Caridade; as virtudes morais; os Mandamentos; a oraci\u00f3n; os sacramentos; a devoci\u00f3n \u00e1 Sant\u00edsima Virxe; o culto aos Santos e as s\u00faas reliquias; todos estamos chamados \u00e1 santidade\".\n3. Preces:\n\"a) Para que a Igrexa sexa un faro de luz que alumee e gu\u00ede a todos os pobos polos cami\u00f1os do Evanxeo, -Pregamos ao Se\u00f1or.\"\n\"-Esc\u00f3itanos, Se\u00f1or, por intercesi\u00f3n de San Pexerto.\"\n\"b) Para que os gobernantes sexan fieis servidores da paz, a xustiza, a cultura e a liberdade dos s\u00fabditos, -Pregamos ao Se\u00f1or.\"\n\"-Esc\u00f3itanos, Se\u00f1or, por intercesi\u00f3n de San Pexerto.\"\n\"c) Para que a fe gu\u00ede a nosa vida e a nosa vida estea en coherencia coa nosa fe, -Preguemos ao Se\u00f1or.\"\n\"-Esc\u00f3itanos, Se\u00f1or, por intercesi\u00f3n de San Pexerto.\"\n\"d) Para que a esperanza cristi\u00e1 nos leve a vivir con ilusi\u00f3n e a confiar no poder, a sabedor\u00eda e o amor de Deus, noso Pai, -Preguemos ao Se\u00f1or\"\n\"-Esc\u00f3itanos, Se\u00f1or, por intercesi\u00f3n de San Pexerto.\"\n\"e) Para que o amor a Deus nos leve a aceptar a s\u00faa vontade con gozo e alegr\u00eda en todas as circunstancias da vida, -Preguemos ao Se\u00f1or.\"\n\"-Esc\u00f3itanos, Se\u00f1or, por intercesi\u00f3n de San Pexerto.\"\n\"f) Para que saibamos aproveitarnos con frecuencia da graza dos Sacramentos, especialmente do Perd\u00f3n e da Eucarist\u00eda, -Preguemos ao Se\u00f1or.\"\n\"-Esc\u00f3itanos, Se\u00f1or, por intercesi\u00f3n de San Pexerto.\"\n\"g) Para que en todo momento saibamos acudir ao agarimo maternal da Sant\u00edsima Virxe, sempre disposta a escoitarnos e a socorrernos, -Preguemos ao Se\u00f1or.\"\n\"-Esc\u00f3itanos, Se\u00f1or, por intercesi\u00f3n de San Pexerto.\"\n\"h) Para que, se \u00e9 para gloria de Deus e proveito noso, El Se\u00f1or nos conceda a graza especial que hoxe lle pedimos por intercesi\u00f3n de San Pexerto, -Preguemos ao Se\u00f1or.\"\n\"-Esc\u00f3itanos, Se\u00f1or, por intercesi\u00f3n de San Pexerto.\"\n4. Oraci\u00f3n final.\n\"Oh, Deus, fortaleza dos que en ti conf\u00edan, que robusteciches coa t\u00faa graza o glorioso m\u00e1rtir San Pexerto ata derramar xenerosamente o seu sangue por confesar a Fe; conc\u00e9denos que, co seu exemplo admirable e coa s\u00faa poderosa intercesi\u00f3n, poidamos vencer valorosamente todas as adversidades da vida, para reinar despois cos benaventurados no Ceo, polos s\u00e9culos dos s\u00e9culos, Am\u00e9n\".\nSegundo o decreto 254 45 do 2 de maio de 1946 o Bispo de Lugo concede 100 d\u00edas de indulxencia aos devotos por rezaren diante das reliquias do santo.\n5. Himno a San Pexerto:&lt;poem&gt;\nSanto Pexerto valoroso m\u00e1rtir\nhoxe rend\u00e9mosche coraz\u00f3n e honor,\nsobre a area o teu coraz\u00f3n levanta\nchamas eternas de aceso amor.\nNeno na senda de tirana vida\nforon os teus ollos. Florecer vivir,\nalma sedenta e ao teu Deus prendida\nqueres, escolles polo teu Deus vivir.\nRompe as s\u00faas furias o Sat\u00e1n tirano\nSobre o teu corpo, perfumada flor\nRoxe a fera, porque ao Deus pagano\nNegas os votos de oraci\u00f3n e honor.\nSoldado invicto, querub\u00edn ardente,\nm\u00e1rtir de sangues, en suplicio cruel.\nCristo o teu amado, orlar\u00e1 a t\u00faa frente\nsobre a area, ao morrer por El.\nTreme a terra, estremece o mundo,\n\u00f3ese na altura celestial cantar.\n\u00c9 a t\u00faa vitoria!, e no caos profundo\ncaen os teus verdugos para al\u00ed penar\nSomos un pobo fervoroso, ardente\nQue de Ti espera celestial favor\nSobre este rudo cami\u00f1ar doente\nDeixa as flores do teu doce amor\n&lt;/poem&gt;\nDocumentos relacionados co San Pexerto.\n\"N\u00f3s Fr. Juan Augustinioni... Prefecto do \"Sagrario\" Apost\u00f3lico... Facemos saber a todos e cada un de cantos viren este escrito que N\u00f3s, para a maior gloria de Deus Todopoderoso e veneracion dos seus santos, das reliquias extra\u00eddas do cemiterio de (S) Calisto por mandado do noso Sant\u00edsimo Se\u00f1or o Papa e aprobadas e reco\u00f1edidas pola Sagrada Congregaci\u00f3n de Indulxencias e reliquias Sagradas, entregamos ao Ilmo. e Rvdimo, Bispo Jos\u00e9 Antonio Rivadeneira, da casa de Loureiro, na parroquia de San Miguel de Buci\u00f1os, da Diocese de Lugo, Auditor da Sagrada Rota Romana, elixido bispo de Valladolid, o Sagrado Corpo de San Pexerto M\u00e1rtir, cun vaso de sangue e unha l\u00e1pida as\u00ed escrita: XP PEGERTUS, achada no susodito cemiterio o 25 de xaneiro de 1823. O cal (corpo) nobremente revestido ao estilo dos antigos romanos, depositamos reverentemente nunha urna de madeira dourada, protexida por diante con dobre cristal, ben pechada e asinada co noso pequeno selo. E concedemos, con poder de El Se\u00f1or, aos que corresponde (=D. Jos\u00e9 Antonio Rivadeneira), a facultade de conservar na s\u00faa casa, o predito Sagrado Corpo, ou doalo a outros, ou expo\u00f1elo \u00e1 p\u00fablica veneraci\u00f3n en calquera Igrexa, Oratorio ou Capela, mais sen Oficio nin Misa... Dado en Roma o d\u00eda 29 do mes de novembro do ano 1830... Dito Sagrado Corpo entregado por N\u00f3s (a D. Jos\u00e9 Antonio Rivadeneira) el mesmo o doou, na nosa presenza, \u00e1 xa citada Igrexa de San Miguel de Buci\u00f1os. E n\u00f3s ratificamos dita doaz\u00f3n. En Roma, data ut supra. Fr. Joann Episp. Porphyr. Nicolaus Manzia ProSec. rius.\"\n\"Na Igrexa Parroquial de San Miguel de Buci\u00f1os da diocese de Lugo g\u00e1rdanse as reliquias de San Pexerto M\u00e1rtir (extra\u00eddas) do Cemiterio de Calisto, e para que a s\u00faa memoria se celebre al\u00ed todos os anos, ao Noso Sant\u00edsimo Se\u00f1or Gregorio XVI, Sumo Pont\u00edfice, con humild\u00edsimas e devotas preces, suplicou o Prelado Don Jos\u00e9 Antonio Rivadeneira, Bispo de Valladolid, quen doou (a esta Igrexa) o Corpo do Santo M\u00e1rtir, que en canto sexa posible poida celebrar Misa Solemne do Com\u00fan dun m\u00e1rtir o d\u00eda sinalado dunha vez para sempre polo Ordinario, e que en diante nunca se poida cambiar a non ser que caese en domingo. A S\u00faa Santidade, o\u00edda a mi\u00f1a relaci\u00f3n, o infrascrito Secretario da Sagrada Congregaci\u00f3n de Ritos, e desexando satisfacer os piadosos desexos do Suplicante, benignamente accede \u00e1 graza solicitada de conformidade co pedido, mentres non concorra unha (festa) dobre de primeira clase e, tendo en conta, por\u00e9n, todas as normas contrarias. D\u00eda 5 de marzo de 1831. C.N. Epus Presnet: Card: lis Pederini Pref:us. J.G. Patavi S.R.C. Secretarius.\"\n\"Excmo. Sr. O Bispo de Valladolid con toda veneraci\u00f3n pon nas mans de V.E. a Aut\u00e9ntica do Sagrado Corpo do Glorioso San Pexerto M\u00e1rtir, e igualmente un Rescrito da S.S. Gregorio XVI no que somete \u00e1 V.E. por unha vez o sinalamento do d\u00eda fixo para a perpetua festividade anual na parroquia de San Miguel de Buci\u00f1os, con que dito sinalamento non sexa Dom\u00ednica fixa, nin ocorra dobre de 1\u00aa clase, en cuxo d\u00eda se celebra Misa solemne de com\u00fan dun m\u00e1rtir, e rendidamente a V.E. Suplica se sirva sinalar o nove do mes de setembro, engadindo as m\u00e1is grazas convenientes \u00e1 edificaci\u00f3n e proveito dos fieis, e mandando que se lle devolva ao mesmo Bispo de Valladolid a referida Aut\u00e9ntica e Rescrito para entregarllo ao Cura P\u00e1rroco da Parroquia de Buci\u00f1os, en que recibir\u00e1 favor. Exmo. Sr. Jos\u00e9 Bispo de Valladolid.\"\n\"Lugo, 5 de xaneiro de 1832. Sinalamos o d\u00eda nove de setembro de cada ano, en conformidade ao Rescrito de S. Ad., que con \"aut\u00e9ntica\" se volva ao Ilmo. Sr. Bispo de Valladolid, e concedemos corenta d\u00edas de indulxencia aos que en dito d\u00eda orasen de calquera xeito diante do Sagrado Corpo de San Pexerto pedindo polas necesidades da Igrexa, e en calquera tempo en que igualmente rezasen, diante del, un Nosopai, Avemar\u00eda e Gloria Patri, outros corenta d\u00edas. Fr.. Hip\u00f3lito Bispo de Lugo. Por Orde de S. Excia. Ilma. Jos\u00e9 M\u00aa Sevilla.\"\nSanta Minia, San Campio, San Pexerto e Santa Pl\u00e1cida.\nSanta Minia, San Campio e San Pexerto son os tres santos populares paleocristi\u00e1ns cuxas reliquias, procedentes das catacumbas romanas de San Calisto, se conservan en Galicia desde a \u00faltima parte do s\u00e9culo XVIII, polo que os santuarios e devoci\u00f3n por eles son relativamente modernos.\nSan Campio e san Pexerto eran moi indicados para a protecci\u00f3n dos mozos que \u00edan facer o servizo militar por suporse que foran soldados romanos. Nos tres casos coincide que coas reliquias veu de Roma a l\u00e1pida encontrada na tumba e un vaso co suposto sangue do m\u00e1rtir, que pode ser o vaso de perfumes que se po\u00f1\u00eda nas tumbas romanas.\nA eles \u00fanse Santa Pl\u00e1cida de Rubi\u00e1ns, tra\u00edda un pouco m\u00e1is tarde do cemiterio romano de San Cir\u00edaco tam\u00e9n co suposto vaso de sangue."}
{"id": "454964", "revid": "63181", "url": "https://gl.wikipedia.org/wiki?curid=454964", "title": "Liperi", "text": "Liperi \u00e9 un municipio de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 12\u00a0149\u00a0habitantes. A superficie do termo municipal \u00e9 de 1\u00a0161,23\u00a0km2, dos cales 434,36\u00a0km2 son auga. O concello ten unha densidade de poboaci\u00f3n de 16,71 \u00a0hab./km\u00b2.\nLimita cos concellos de Joensuu, Kontiolahti, Outokumpu, Polvij\u00e4rvi, R\u00e4\u00e4kkyl\u00e4, Hein\u00e4vesi e Savonlinna, estes dosu \u00faltimos pertencentes \u00e1 rexi\u00f3n veci\u00f1a de Savonia do Sur.\nNo termo municipal de Liperi enc\u00f3ntrase o Aeroporto de Joensuu.\nO concello \u00e9 uniling\u00fce en fin\u00e9s."}
{"id": "454966", "revid": "23204", "url": "https://gl.wikipedia.org/wiki?curid=454966", "title": "Rep\u00fablica de Macedonia", "text": ""}
{"id": "454975", "revid": "59564", "url": "https://gl.wikipedia.org/wiki?curid=454975", "title": "Pegerto", "text": ""}
{"id": "454976", "revid": "27155", "url": "https://gl.wikipedia.org/wiki?curid=454976", "title": "Repetici\u00f3n en t\u00e1ndem curta", "text": ""}
{"id": "454979", "revid": "98629", "url": "https://gl.wikipedia.org/wiki?curid=454979", "title": "Balthasar de Ayala", "text": "Balthasar de Ayala nado en Antuerpen en 1548 e finado en Alost, en 1584, foi un xurisconsulto e auditor das tropas de Filipe II nos Pa\u00edses Baixos.\nBiograf\u00eda.\nFillo de Diego de Ayala orixinario de Burgos foi vivir \u00e1 cidade de Antuerpen nacionaliz\u00e1ndose belga. Nado de nai flamenga, filla do licenciado en Dereito Charles de Renialme, un nobre local. Estudou Dereito na Universidade de Lovaina, onde se licenciou e especializou no estudo do Dereito de Xentes e das normas de disciplina militar. En 1533 creouse a figura do auditor xeral para os ex\u00e9rcitos e o 27 de maio de 1580, con 32 anos foi nomeado por Filipe II, Auditor General de Campo y Ej\u00e9rcito."}
{"id": "454989", "revid": "88215", "url": "https://gl.wikipedia.org/wiki?curid=454989", "title": "Nikola Karabati\u0107", "text": "Nikola Karabati\u0107, nado en Ni\u0161 (Serbia), o 11 de abril de 1984, \u00e9 un xogador de balonm\u00e1n franc\u00e9s de orixe croata polo seu pai e serbia pola s\u00faa nai. Ocupa o posto de lateral esquerdo ou de central tanto na selecci\u00f3n de Francia como no seu club, Paris Saint-Germain Handball. \u00c9 fillo dun ex-internacional iugoslavo. \u00c9 considerado un dos mellores xogadores de balonm\u00e1n de todos os tempos, foi elixido \"Mellor xogador do Mundo\" en 2007, 2014 e 2016.\nTen un irm\u00e1n catro anos menor, tam\u00e9n xogador de balonm\u00e1n, chamado Luka Karabati\u0107 (1988).\nEquipos.\nNikola Karabati\u0107 xogou en diversos equipos:"}
{"id": "454995", "revid": "89787", "url": "https://gl.wikipedia.org/wiki?curid=454995", "title": "BUSCatermos", "text": "O bUSCatermos \u00e9 un buscador de terminolox\u00eda desenvolvido polo Servizo de Normalizaci\u00f3n Ling\u00fc\u00edstica da Universidade de Santiago de Compostela.\nDescrici\u00f3n.\n\u00c9 un banco de terminolox\u00eda multiling\u00fce acces\u00edbel a trav\u00e9s de Internet.\nNun inicio naceu como un buscador de terminolox\u00eda para a comunidade universitaria, mais, en 2012, abriuse ao libre acceso. Nese momento ti\u00f1a informaci\u00f3n sobre 150000 conceptos con m\u00e1is de 450000 entradas. Desde 2013, \u00e9 pos\u00edbel consultalo desde tel\u00e9fonos intelixentes e tabletas tanto no sistema operativo Android como no iOS."}
{"id": "454996", "revid": "98629", "url": "https://gl.wikipedia.org/wiki?curid=454996", "title": "Orgullo e prexu\u00edzo (novela)", "text": "Orgullo e prexu\u00edzo (en ) \u00e9 unha novela rom\u00e1ntica do 1813 de Jane Austen. Nela, exponse o desenvolvemento emocional da s\u00faa protagonista Elizabeth Bennet, quen aprende o erro de xulgar de forma precipitada e entre a diferenza entre o superficial e o esencial. A comedia da escritura enc\u00f3ntrase na representaci\u00f3n dos modos, do matrimonio e do di\u00f1eiro durante a era de Rexencia en Gran Breta\u00f1a.\nO se\u00f1or Bennet de Longbourn ten cinco fillas pero ningunha delas pode herdar as s\u00faas propiedades. A s\u00faa muller non ten fortuna, polo que \u00e9 imprescindible que polo menos unha das mozas case ben para apoiar os demais logo da s\u00faa morte. A li\u00f1a de apertura de Jane Austen: \"\u00c9 unha verdade universalmente reco\u00f1ecida, que un s\u00f3 home en posesi\u00f3n dunha boa fortuna, debe estar a vontade dunha esposa\", \u00e9 unha frase chea de iron\u00eda e alegr\u00eda. A novela xira en torno \u00e1 importancia de casar co amor, non simplemente polo di\u00f1eiro, a pesar das presi\u00f3ns sociais para facer un bo xogo (\u00e9 dicir, rico).\n\"Orgullo e prexu\u00edzo\" leva fascinando os lectores durante moito tempo, aparecendo constantemente nas listas de \"libros m\u00e1is queridos\" entre os estudosos literarios e o p\u00fablico en xeral. Converteuse nunha das novelas m\u00e1is populares de literatura inglesa, con m\u00e1is de 20 mill\u00f3ns de copias vendidas e abriu o cami\u00f1o para moitos arquetipos que abundan na literatura moderna. Durante m\u00e1is dun s\u00e9culo, as adaptaci\u00f3ns dram\u00e1ticas de afeccionados e profesionais, as continuaci\u00f3ns e as secuelas de imaxes e as versi\u00f3ns cinematogr\u00e1ficas e televisivas de \"Orgullo e prexu\u00edzo\" retrataron os personaxes e temas memor\u00e1beis da novela para chegar ao p\u00fablico masivo. A pel\u00edcula de 2005 protagonizada por Keira Knightley e Matthew Macfadyen, \u00e9 a adaptaci\u00f3n m\u00e1is recente de Hollywoood.\nX\u00e9nese.\nCando Jane Austen escribiu \"Orgullo e prexu\u00edzo\" apenas ti\u00f1a vinte anos, e compart\u00eda habitaci\u00f3n coa s\u00faa irm\u00e1. Escrib\u00eda en simples cadernos. A primeira redacci\u00f3n da obra data do ano 1796; inicialmente recibiu o t\u00edtulo de \"First Impressions\" (\"Primeiras impresi\u00f3ns\"), pero nunca foi publicada con ese nome. Esta primeira versi\u00f3n da novela xa estaba esbozada por Jane Austen aos 21 anos. En 1797 o pai de Jane ofreceulla a un editor, que a rexeitou.\nJane Austen revisou a obra en 1809-1810 e de novo en 1812, e ofreceulla ent\u00f3n, co apoio do seu irm\u00e1n Henry, a outro editor, que publicara \"Sentido e sensibilidade\" o ano anterior.\nSinopse.\nA novela describe pouco m\u00e1is dun ano na vida dun grupo de mozos no campo preto de Londres no cambio de s\u00e9culo (do XVIII ao XIX), durante o reinado de Xurxo III. No centro desta sociedade at\u00f3pase a familia Bennet, coas s\u00faas cinco fillas casadeiras, de entre 15 e 23 anos (de maior a menor: Jane, Elizabeth, Mary, Catherine e Lydia). A se\u00f1ora Bennet ve o matrimonio como a \u00fanica esperanza para as s\u00faas fillas, pois tras a morte do se\u00f1or Bennet as mozas quedar\u00e1n abandonadas \u00e1 s\u00faa sorte cando William Collins, primo das raparigas, herde todo debido a que a propiedade forma parte dun morgado do que \u00e9 beneficiario. O morgado s\u00f3 se transm\u00edte por li\u00f1axe masculina, de maneira que, ao falecemento do pai, a nai e as fillas perder\u00e1n a maior parte da fortuna e o dereito a habitar a propiedade. A se\u00f1ora Bennet est\u00e1 moi emocionada polas noticias da chegada dun home solteiro \u00abde considerable fortuna\u00bb (cinco mil libras anuais) \u00e1 veci\u00f1anza: Charles Bingley. O se\u00f1or Bingley alugou a propiedade Netherfield, onde planea establecerse temporalmente coas s\u00faas d\u00faas irm\u00e1s, a se\u00f1orita Bingley e a se\u00f1ora Hurst, as\u00ed como o seu cu\u00f1ado, o se\u00f1or Hurst. A se\u00f1ora Bennet espera casar algunha das s\u00faas fillas co se\u00f1or Bingley.\nPouco despois, Bingley e o seu grupo, que agora incl\u00fae o seu amigo \u00edntimo, Fitzwilliam Darcy, acoden a un baile p\u00fablico na vila de Meryton. Ao principio, Darcy suscita admiraci\u00f3n debido \u00e1 s\u00faa elegante figura e os seus ingresos de dez mil libras ao ano. No entanto, rapidamente os veci\u00f1os consid\u00e9rano orgulloso, algu\u00e9n que os despreza como socialmente inferiores. De feito, as\u00ed o considera a familia Bennet cando Elizabeth oe a Darcy declinar a suxesti\u00f3n de Bingley de que a saque a bailar, pois non a atopa suficientemente fermosa para merecer a s\u00faa atenci\u00f3n. Este comentario f\u00e9rea no seu orgullo e aproveita calquera ocasi\u00f3n para facer uso do seu enxe\u00f1o, permit\u00edndose iron\u00edas que bordean o inadmisible nunha moza. Bingley, pola s\u00faa banda, resulta moi agradable, e a\u00ednda que baila con varias das rapazas dispo\u00f1ibles no lugar, desde o principio mostra unha decidida admiraci\u00f3n por Jane Bennet, a maior das irm\u00e1s. Desexosa de animar esta uni\u00f3n tan vantaxosa, a se\u00f1ora Bennet tenta forzar que Jane e Bingley se poidan ver de novo. Para a s\u00faa dita, despois do primeiro baile, Jane \u00e9 convidada a Netherfield, onde chega enferma de pneumon\u00eda, polo que Elizabeth cami\u00f1a ata al\u00ed a coidala. Isto provoca burlas por parte das irm\u00e1s de Bingley, pero esperta certa admiraci\u00f3n en Darcy, que non pode deixar de mirala. Durante os d\u00edas seguintes, conversan moito mentres ela se atopa coidando \u00e1 s\u00faa irm\u00e1 enferma e case sempre terminan discutindo, o cal molesta a Elizabeth e provoca que Darcy a admire polo seu enxe\u00f1o e viveza, ademais de polos seus expresivos ollos.\nPouco despois do baile, o se\u00f1or Collins, quen herdar\u00e1 o patrimonio Bennet, visita \u00e1 familia. Collins \u00e9 unha figura c\u00f3mica, un cl\u00e9rigo pomposo e buf\u00f3n cuxa idea dunha tarde amena \u00e9 ler \u00e1s s\u00faas curm\u00e1s os \"Serm\u00f3ns de Fordyce\"; e compr\u00e1cese en mencionar continuamente o nome da s\u00faa gran patroa, a condesa Lady Catherine de Bourgh. Seguindo a imperiosa suxesti\u00f3n de Lady Catherine de que debe casar, Collins decide compensar o seu papel no futuro empobrecimiento das s\u00faas primas casando cunha delas.\nDurante unha velada, o se\u00f1or William Lucas suxire a Elizabeth como compa\u00f1eira de baile para Darcy e esta rex\u00e9itao; con todo, durante un segundo baile celebrado en Netherfield, el p\u00eddelle un baile e ela acepta. Durante o baile discuten fr\u00edamente. Darcy cada vez a admira m\u00e1is, a\u00ednda que non deixa de notar o terrible comportamento das irm\u00e1s m\u00e1is novas e dos pais. O se\u00f1or Collins prop\u00f3n matrimonio a Elizabeth, pero esta rex\u00e9itao de maneira tallante e o se\u00f1or Bennet, quen non sente gran simpat\u00eda polo seu sobri\u00f1o, apoia a decisi\u00f3n da s\u00faa filla favorita.\nMentres tanto, Elizabeth empeza a sentirse atra\u00edda por un oficial recentemente chegado, o se\u00f1or George Wickham, quen en pouco tempo ga\u00f1a o aprecio e a simpat\u00eda dos alde\u00e1ns coa s\u00faa amabilidade e carisma. Tras saber que o se\u00f1or Darcy se encontra no lugar, relata a Elizabeth como foi privado da s\u00faa lex\u00edtima herdanza por este. Con isto fortal\u00e9cese a reprobaci\u00f3n de Elizabeth cara a Darcy, dados os prexu\u00edzos que ten na s\u00faa contra. Collins casa con Charlotte Lucas, a mellor amiga de Elizabeth, quen acepta o seu ofrecemento cunha estimaci\u00f3n realista das s\u00faas opci\u00f3ns, dado que xa cumpriu 27 anos e s\u00f3 ten unha pequena dote.\nDe s\u00fapeto, Bingley decide retornar a Londres, Elizabeth visita a Charlotte, que vive agora baixo o dominio da t\u00eda de Darcy, Lady Catherine, unha muller afeita a impor a s\u00faa vontade sobre a vida do resto. Estando con eles, Darcy visita \u00e1 condesa e al\u00f3xase na s\u00faa casa na propiedade veci\u00f1a, \"Rosings.\" Elizabeth e Darcy vense obrigados a verse frecuentemente. Un d\u00eda o Coronel Fitzwilliam, primo de Darcy, revela durante unha conversaci\u00f3n con Elizabeth que o\u00edu dicir a este que librou a un bo amigo dun matrimonio inconveniente, o que confirma as sospeitas da moza respecto da s\u00faa responsabilidade nas penas da s\u00faa irm\u00e1. Paralelamente, os encantos de Elizabeth acaban seducindo ao se\u00f1or Darcy, o que provoca que finalmente lle declare o seu amor."}
{"id": "455004", "revid": "63181", "url": "https://gl.wikipedia.org/wiki?curid=455004", "title": "Nurmes", "text": "Nurmes \u00e9 unha cidade de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 7\u00a0644\u00a0habitantes. A superficie do termo municipal \u00e9 de 1\u00a0854,78\u00a0km2, dos cales 253,74\u00a0km2 son auga. O concello ten unha densidade de poboaci\u00f3n de 4,77 \u00a0hab./km\u00b2.\nLimita cos concellos de Juuka, Lieksa e Valtimo na s\u00faa mesma rexi\u00f3n, Kuhmo e Sotkamo na rexi\u00f3n de Kainuu, e Rautavaara, pertencente \u00e1 rexi\u00f3n veci\u00f1a de Savonia do Norte.\nO concello \u00e9 uniling\u00fce en fin\u00e9s."}
{"id": "455021", "revid": "89787", "url": "https://gl.wikipedia.org/wiki?curid=455021", "title": "Igualitarismo da sorte", "text": "O igualitarismo da sorte \u00e9 unha visi\u00f3n acerca da xustiza distributiva que foi exposta por varios igualitaristas e fil\u00f3sofos da pol\u00edtica. Segundo esta visi\u00f3n, o benestar das persoas debe estar determinado exclusivamente polas elecci\u00f3ns responsables que te\u00f1en tomado, e non por aquelas circunstancias que non escolleron. Esta teor\u00eda \u00e9 unha manifestaci\u00f3n da intuici\u00f3n segundo a cal \u00e9 malo que unhas persoas estean peor que outras sen ser responsables desta situaci\u00f3n.\nResponsabilidade.\nA responsabilidade consecuencial \u00e9 un importante concepto dentro de calquera teor\u00eda distributiva da xustiza. Queralt define o concepto do seguinte xeito:\nOs xu\u00edzos da responsabilidade consecuencial expresan os nosos deberes e obrigaci\u00f3ns como membros dunha comunidade. De forma que podemos considerar a desigualdade entre os suxeitos como xusta ou inxusta. Se a consideramos xusta estar\u00eda xustificado atribu\u00edr a responsabilidade consecuencial aos suxeitos e eliminar a responsabilidade ao resto da comunidade. Pola contra, se a consideramos inxusta considerar\u00edamos negativo que asuman eles a responsabilidade consecuencial.\nTeor\u00eda.\nO igualitarismo da sorte distingue entre consecuencias que son resultado do completo azar (por exemplo a posibilidade de ter problemas xen\u00e9ticos, ou de ser alcanzados por un raio) e aqueles que son consecuencia de opci\u00f3ns conscientes (como a elecci\u00f3n de carreira). O igualitarismo da sorte pretende ser unha idea normativa fundamental que gu\u00ede o noso pensamento sobre a xustiza, e non tanto unha prescripci\u00f3n pol\u00edtica inmediata.\nEsta concepci\u00f3n ten a s\u00faa orixe na idea de John Rawls de que a repartici\u00f3n distributiva non deber\u00eda estar influ\u00edda por factores arbitrarios. Distintas persoas que aceptan o igualitarismo da sorte discrepan entre elas sobre a forma correcta de medir como de ben est\u00e1 a xente (por exemplo, se deber\u00eda medirse a riqueza material, o benestar psicol\u00f3xico ou alg\u00fan outro factor) e no problema asociado de como avaliar o valor dos seus recursos.\nOutro autor como Temkin considera que \u00e9 malo que alg\u00fans estean peor que outros sen que medie culpa ou elecci\u00f3n pola s\u00faa parte. Segundo isto, a xustiza distributiva non ten por que corrixir desigualdades que se producen por elecci\u00f3n voluntaria, o que non excl\u00fae que estas existan orixinadas pola vontade dun individuo, o que ser\u00eda compatible cun igualitarismo extremo considerando inxusta calquera desigualdade.\nPero ser\u00e1 con Seligman co que se acade unha definici\u00f3n precisa de teor\u00eda do igualitarismo da sorte, formulando os principios de condici\u00f3n suficiente e necesaria para a xustiza das distribuci\u00f3ns.\nHai fil\u00f3sofos e fil\u00f3sofas que consideran que o termo \u201cigualitarismo da sorte\u201d non \u00e9 correcto, xa que moitos dos denominados \u201cigualitaristas da sorte\u201d (sobre todo da rama do \u201crecursismo\u201d) non buscan realmente igualar a sorte ou eliminar a incerteza, sen\u00f3n que, m\u00e1is ben, cren que os individuos deber\u00edan recibir unha cantidade de recursos igual para enfrontarse ao azar ou \u00e1 incerteza.\nCr\u00edticas ao igualitarismo da sorte.\nA posici\u00f3n \u00e9 controvertida entre algunhas das correntes do pensamento igualitarista, e a fil\u00f3sofa Elizabeth S. Anderson foi unha das s\u00faas principais cr\u00edticas, base\u00e1ndose, entre outras cousas, no feito de que, que algo sexa elixido non o volve necesariamente aceptable. Un exemplo disto ser\u00eda un ladr\u00f3n ofrecendo a algu\u00e9n a opci\u00f3n \u201co teu di\u00f1eiro ou a t\u00faa vida\u201d, a cal alg\u00fans te\u00f3ricos, inclu\u00eddo Thomas Hobbes (\"Leviathan\" XIV: \u201cCovenants Extorted by Feare and Valide\u201d) consideraron presumiblemente vinculante. Anderson tam\u00e9n afirma que o igualitarismo da sorte expresa unha compaix\u00f3n degradante cara \u00f3s desfavorecidos, baseando esta afirmaci\u00f3n na compensaci\u00f3n non na igualdade sen\u00f3n na inferioridade, e exclu\u00edndo moitos individuos das condici\u00f3ns sociais da s\u00faa liberdade s\u00f3 polo feito de que se lles considera culpable por perdelas.\nAdemais, segundo esta teor\u00eda, corresp\u00f3ndelle \u00f3 Estado facer xu\u00edzos altamente morais e intrusivos acerca das elecci\u00f3ns que os individuos fan, e isto parece levar a conclusi\u00f3ns moi contraintuitivas: aqueles que voluntariamente aceptan traballos cunha taxa de risco m\u00e1is alta, ou quen \u201celixen\u201d vivir en localizaci\u00f3ns xeogr\u00e1ficas m\u00e1is propensas a desastres naturais, non deber\u00edan reclamarlles \u00f3s demais se sofren os resultados da s\u00faa elecci\u00f3n.\nOutra cr\u00edtica \u00e9 que a igualdade da sorte implica que no caso de que desexemos desfacer a sorte non elixida, ese obxectivo dalgunha forma proporciona unha xustificaci\u00f3n subxacente para algunha forma de distribuci\u00f3n equitativa. Non est\u00e1 claro se desfacer a influencia da sorte non elixida ten algo que ver con promover a distribuci\u00f3n equitativa: hai que considerar que \u00e1s veces, a trav\u00e9s da sorte non elixida, as persoas rematan ben igualmente. Unha mellor estratexia \u00e9 que a igualdade da sorte comece coa idea intuitiva de que a distribuci\u00f3n debe ser igual, e logo permitir a eliminaci\u00f3n desta presunci\u00f3n de igualdade cando as persoas poidan manter unha distribuci\u00f3n equitativa e, pola contra, terminen desigualmente ben por medio de elecci\u00f3ns individuais. A igualdade considerase moralmente valiosa baixo a condici\u00f3n de que a desigualdade non apareza de elecci\u00f3ns polas cales as persoas son razoablemente responsables.\nPoder\u00edase obxectar unha condici\u00f3n de demasiada dureza a esta posici\u00f3n con respecto as v\u00edtimas de mala sorte opcional. Tendo como exemplos a defensa da negaci\u00f3n de axuda, por exemplo, a algu\u00e9n que act\u00faa neglixentemente. No que esta posici\u00f3n da importancia total ao grado de responsabilidade, \u00e9 dicir, as consecuencias son directas as decisi\u00f3ns tomadas voluntariamente. Isto \u00e9 considerado cruel, polo abandono de vitimas de mala sorte opcional.\nOutra das cr\u00edticas levada a cabo por Scheffler e Anderson \u00e9 que a doutrina xera unha expansi\u00f3n inadecuada do que \u00e9 considerado o negocio lex\u00edtimo do estado. Supo\u00f1amos que distinguimos aproximadamente entre a desgraza imposta \u00e1s persoas pola acci\u00f3n social e os arranxos sociais e a desgraza que soamente recae sobre as persoas sen que ningu\u00e9n as impo\u00f1a. A distinci\u00f3n traza unha li\u00f1a entre a desigualdade debida \u00e1 sociedade e a desigualdade debida \u00e1 natureza.\nSusan Hurley argumentou que calquera intento de defender o igualitarismo en temas relacionados coa sorte e responsabilidade deber\u00edan fracasar, xa que non hai unha forma non circular de especificar un criterio igualitarista en lugar de calquera outro criterio.\nIgualitarismo da sorte global.\nO igualitarismo da sorte global \u00e9 unha visi\u00f3n da xustiza distributiva no nivel global relacionado coa teor\u00eda moral cosmopolita. Parte da premisa de que \u00e9 malo que algunha xente estea peor que outra se non \u00e9 responsable desta situaci\u00f3n, pero aplica a intuici\u00f3n m\u00e1is al\u00e1 das fronteiras nacionais. Os igualitaristas da sorte global defenden, polo tanto, que o axente moral ten o deber de regular as condici\u00f3ns azarosas relativas \u00f3s habitantes doutros pa\u00edses. Os pensadores m\u00e1is importantes desta escola son, entre outros, Simon Caney e \u2014discutidamente\u2014 Charles Beitz. Os seus opo\u00f1entes \u2014como Robert Nozick\u2014, rexeitan a premisa xa descrita do igualitarismo da sorte global, xa sexa na s\u00faa totalidade ou con respecto a aquelas desigualdades que se dan por enriba dun nivel de benestar m\u00ednimo."}
{"id": "455023", "revid": "89787", "url": "https://gl.wikipedia.org/wiki?curid=455023", "title": "V\u00edctor Serrano", "text": "V\u00edctor Serrano Marivela, nado o 13 de abril de 1989 en Soto del Real, \u00e9 un xogador espa\u00f1ol de baloncesto profesional que xoga no Club Ourense Baloncesto da Liga LEB Ouro.\nTraxectoria profesional.\nSerrano formouse nas categor\u00edas inferiores do CB Estudiantes, e estivo cedido no CB Guadalajara da LEB Prata na tempada 2009-10, e no CB Canarias da LEB Ouro na tempada 2010-11. Deixou o club colexial o 26 de outubro de 2011 para asinar polo Iraurgi SB.\nO 11 de febreiro de 2019, anunciouse a s\u00faa fichaxe polo B\u00e1squet Coru\u00f1a da LEB Ouro."}
{"id": "455025", "revid": "1131", "url": "https://gl.wikipedia.org/wiki?curid=455025", "title": "Buscatermos", "text": ""}
{"id": "455027", "revid": "98629", "url": "https://gl.wikipedia.org/wiki?curid=455027", "title": "Phronima sedentaria", "text": "Phronima sedentaria \u00e9 unha especie de crust\u00e1ceo anf\u00edpodo que habita no oc\u00e9ano a unha profundidade de at\u00e9 1 quil\u00f3metro.\nDescrici\u00f3n.\nAs femias miden at\u00e9 42\u00a0mm de longo, mentres que os machos miden s\u00f3 15\u00a0mm de longo.\nDistribuci\u00f3n.\n\"P. sedentaria\" habita en augas temperadas, subtropicais e tropicais de t\u00f3dolos oc\u00e9anos do mundo, inclu\u00edndo o mar Mediterr\u00e1neo. \u00c9 com\u00fan atopalo en h\u00e1bitats pel\u00e1xicos, mais tam\u00e9n \u00e9 posible atopalo durante as migraci\u00f3ns preto da superficie. Rexistrouse a a s\u00faa presenza nas augas de Galicia, cun achado de exemplares nas praias de Vigo en febreiro de 2019.\nEcolox\u00eda.\nAs femias de \"P. sedentaria\" viven en corpos en forma de barril de salpas e pirosomas, e usan os seus fortes ple\u00f3podos para impulsarse a trav\u00e9s del auga. A especie \u00e9 carn\u00edvora e alim\u00e9ntase de zooplancto, krill e vermes mari\u00f1os."}
{"id": "455029", "revid": "23204", "url": "https://gl.wikipedia.org/wiki?curid=455029", "title": "Econom\u00eda da Rep\u00fablica de Macedonia", "text": ""}
{"id": "455031", "revid": "26501", "url": "https://gl.wikipedia.org/wiki?curid=455031", "title": "Rep\u00fablica de Macedonia no Festival de Eurovisi\u00f3n", "text": ""}
{"id": "455033", "revid": "89787", "url": "https://gl.wikipedia.org/wiki?curid=455033", "title": "Rebecca Solnit", "text": "Rebecca Solnit, nada en Bridgeport (Connecticut) o 24 de xu\u00f1o de 1961, \u00e9 unha escritora estadounidense. Escribiu sobre gran variedade de temas, inclu\u00edndo o medio, a pol\u00edtica e a arte. Solnit \u00e9 editora colaboradora de Harper's Magazine, onde bimensualmente escribe a columna \"Easy Chair\" da revista.\nMocidade e educaci\u00f3n.\nSolnit \u00e9 filla de pai xudeu e nai cat\u00f3lica irlandesa. En 1966 a s\u00faa familia trasladouse a Novato, California, onde medrou. Evitou a escola secundaria por completo, matricul\u00e1ndose nunha secundaria alternativa dentro do sistema de escolas p\u00fablicas, onde cursou at\u00e9 o d\u00e9cimo grao e aprobou o GED. M\u00e1is adiante matriculouse nun colexio menor onde finalizou os seus estudos secundarios. Con 17 anos trasladouse a Par\u00eds, Francia, onde continuou os seus estudos. Finalmente regresou a California e terminou a s\u00faa educaci\u00f3n universitaria na Universidade Estatal de San Francisco. Recibiu unha mestr\u00eda en xornalismo da Universidade de California, Berkeley en 1984 e foi unha escritora independente desde 1988.\nActivismo.\nSolnit traballou en campa\u00f1as en defensa do medio e dos dereitos humanos desde a d\u00e9cada de 1980, especialmente co Western Shoshone Defense Project a principios dos 90, como se describe no seu libro Savage Dreams, e con activistas antiguerra ao longo da era Bush. Colaborou coas organizaci\u00f3ns 350.org e o Sierra Club centradas no activismo ambiental. Tam\u00e9n foi activista en favor dos dereitos das mulleres, centrada especialmente na violencia contra as mulleres.\nActividade como escritora.\nA s\u00faa escritura apareceu en numerosas publicaci\u00f3ns impresas e en li\u00f1a, inclu\u00edndo o xornal The Guardian e Harper's Magazine, onde \u00e9 a primeira muller en escribir regularmente a columna Easy Chair fundada en 1851. Tam\u00e9n \u00e9 colaboradora habitual do blog pol\u00edtico TomDispatch e de LitHub.\nSolnit \u00e9 autora de dezasete libros e ensaios, ademais de numerosos cat\u00e1logos e antolox\u00edas de museos. O seu libro de 2009 \"A Paradise Built in Hell: The Extraordinary Communities that Arise in Disaster\" comeza como un ensaio titulado \"The Uses of Disaster: Notes on Bad Weather and Good Government\" publicado pola revista Harper o d\u00eda que o furac\u00e1n Katrina golpeou a costa do Golfo de M\u00e9xico. Foi parcialmente inspirado polo terremoto de 1989 Loma Prieta, que Solnit describiu como \"a remarkable occasion...a moment when everyday life ground to a halt and people looked around and hunkered down\". Nunha conversa co cineasta Astra Taylor para a revista BOMB, Solnit resumiu o tema de \"A Paradise Built in Hell:\" \"What happens in disasters demonstrates everything an anarchist ever wanted to believe about the triumph of civil society and the failure of institutional authority.\"\nPremios e reco\u00f1ecemento.\nSolnit recibiu d\u00faas bolsas NEA, da secci\u00f3n dedicada a Literatura, unha bolsa Guggenheim, unha bolsa literaria Lannan e un Premio Wired Rave por escribir sobre os efectos da tecnolox\u00eda nas artes e as humanidades. En 2010 a revista Utne Reader nomeou Solnit como unha dos \"25 Visionaries Who Are Changing Your World\". O seu \"The Faraway Nearby\" (2013) foi nomeado para o National Book Award e foi seleccionado para o National Book Critics Circle Award de 2013.\nPor \"River of Shadows\", Solnit foi honrada co premio National Book Critics Circle no ano 2003 e o premio 2004 de Sally Hacker da Society for the History of Technology, que premia a investigaci\u00f3n de calidade excepcional, que consiga alcanzar unha audiencia ampla m\u00e1is al\u00f3 da academia. Solnit tam\u00e9n foi galardoada co premio de historia da universidade de Harvard Mark Lynton History Prize en 2004 por \"River of Shadows\". Tam\u00e9n foi galardoada co Premio Corlis Benefideo Award for Imaginative Cartography 2015-16 pola North American Cartographic Information Society\nSolnit, declarou que a s\u00faa obra foi influenciada por autores e autoras como Eduardo Galeano, Pablo Neruda, Ariel Dorfman, Elena Poniatowska, Gabriel Garc\u00eda M\u00e1rquez e Virginia Woolf.\nReco\u00f1ecemento informal.\nA Solnit atrib\u00faeselle o concepto \"mansplaining\": un estilo de linguaxe condescendente baseado no x\u00e9nero, que xurdiu como termo de uso habitual pouco despois da publicaci\u00f3n no seu blog persoal de \"Men Explain Things to Me\", e a s\u00faa posterior publicaci\u00f3n en forma de libro, en abril de 2008. Solnit non inventou a composici\u00f3n (Portmanteau) mais si contribu\u00edu \u00e1 s\u00faa utilizaci\u00f3n habitual.\nRecepci\u00f3n no Estado Espa\u00f1ol.\nA partir das traduci\u00f3ns da editorial Capit\u00e1n Swing de \"Men Explain Things To Me,\" traducido ao galego como \"Os homes expl\u00edcanme cousas,\" e \"Wanderlust: A History of Walking\" as ideas de Rebecca Solnit, especialmente o concepto de mansplaining, aumentaron a s\u00faa presenza na prensa escrita espa\u00f1ola. \nA autora foi entrevistada polos xornais El Pa\u00eds, El Peri\u00f3dico de Catalunya e El Confidencial. Public\u00e1ronse recensi\u00f3ns de \"\"Wanderlust\" nas revistas Fronterad e Notodo e nun dos suplementos do diario vasco Naiz, as\u00ed como no suplemento cultural Babelia do xornal El Pa\u00eds. Fix\u00e9ronse recensi\u00f3ns de \"Men explain things to\" en varios xornais como El Espa\u00f1ol, El Diario, El Pa\u00eds e revistas, como Cactus .\nRebecca Solnit tam\u00e9n foi mencionada polo co\u00f1ecido escritor Manuel Rivas na s\u00faa columna de opini\u00f3n \"Navegar el desv\u00edo\" no suplemento cultural Babelia."}
{"id": "455040", "revid": "89787", "url": "https://gl.wikipedia.org/wiki?curid=455040", "title": "Copa do Rei de baloncesto 2019", "text": "A Copa do Rei de baloncesto 2019 foi a 83\u00aa edici\u00f3n da Copa do Rei de baloncesto, organizada pola Liga ACB. Tivo lugar no WiZink Center de Madrid do 14 \u00f3 17 de febreiro de 2019.\nEquipos.\nO Real Madrid e o Movistar Estudiantes foron os anfitri\u00f3ns do torneo. \u00d3 remate da primeira volta da tempada 2018-19, clasific\u00e1ronse os sete primeiros clasificados para a disputa da competici\u00f3n, entre os que se atopaba o Real Madrid. O Estudiantes, situado na 14\u00aa posici\u00f3n, ocupou a oitava praza para a Copa.\nEn cor verde, os clasificados coma cabezas de serie.\n(A): Anfitri\u00f3n\nCadro.\nO sorteo tivo lugar na Real Casa de Correos de Madrid o 21 de xaneiro de 2019."}
{"id": "455043", "revid": "10599", "url": "https://gl.wikipedia.org/wiki?curid=455043", "title": "Deportivo Liceo", "text": ""}
{"id": "455048", "revid": "85894", "url": "https://gl.wikipedia.org/wiki?curid=455048", "title": "A Albariza, A Porta, Sobrado", "text": "A Albariza \u00e9 un lugar da parroquia da Porta, no concello coru\u00f1\u00e9s de Sobrado, na comarca da Terra de Melide."}
{"id": "455059", "revid": "23204", "url": "https://gl.wikipedia.org/wiki?curid=455059", "title": "Normand\u00eda (rexi\u00f3n administrativa)", "text": "Normand\u00eda (Normandie en franc\u00e9s), \u00e9 unha rexi\u00f3n administrativa francesa resultado da reunificaci\u00f3n de Alta Normand\u00eda e Baixa Normand\u00eda trala reforma efectuada no repartimento das rexi\u00f3ns, que entrou en vigor o 1 de xaneiro de 2016. A capital da rexi\u00f3n (\"Chef-lieu\") \u00e9 Ru\u00e1n e o consello rexional radica en Caen.\nXeograf\u00eda.\nA rexi\u00f3n est\u00e1 formada polos departamentos de Mancha, Calvados, Orne, Sena Mar\u00edtimo e Eure. Limita ao norte e oeste co canal da Mancha, ao sur con Breta\u00f1a, os Pa\u00edses do Loira e o Centro-Val de Loira, e ao leste coa Illa de Francia e Alta Francia."}
{"id": "455060", "revid": "5863", "url": "https://gl.wikipedia.org/wiki?curid=455060", "title": "Jos\u00e9 Maria Veloso Salgado", "text": ""}
{"id": "455061", "revid": "5863", "url": "https://gl.wikipedia.org/wiki?curid=455061", "title": "Jos\u00e9 Mar\u00eda Veloso Salgado", "text": ""}
{"id": "455062", "revid": "5863", "url": "https://gl.wikipedia.org/wiki?curid=455062", "title": "Xos\u00e9 Mar\u00eda Veloso Salgado", "text": ""}
{"id": "455063", "revid": "5863", "url": "https://gl.wikipedia.org/wiki?curid=455063", "title": "Xos\u00e9 Veloso Salgado", "text": ""}
{"id": "455065", "revid": "5863", "url": "https://gl.wikipedia.org/wiki?curid=455065", "title": "Jos\u00e9 Veloso Salgado", "text": ""}
{"id": "455081", "revid": "89787", "url": "https://gl.wikipedia.org/wiki?curid=455081", "title": "Helen Wills", "text": "Helen Newington Wills, nada en Centerville (California) o 6 de outubro de 1905 e finada en Carmel o 1 de xaneiro de 1998, tam\u00e9n co\u00f1ecida como Helen Wills Moody e Helen Wills Roark, foi unha xogadora de tenis estadounidense. F\u00edxose c\u00e9lebre no mundo por liderar a clasificaci\u00f3n feminina durante un total de nove anos: 1927\u201333, 1935 e 1938. Ga\u00f1ou 31 torneos de Grand Slam (individuais, dobres femininos e dobres mixtos) durante a s\u00faa carreira.\nWills foi a primeira muller deportista estadounidense que logrou unha celebridade global, trabando amizade coa realeza e con estrelas de cinema a pesar da s\u00faa preferencia por permanecer f\u00f3ra dos focos. Foi admirada polo seu f\u00edsico gr\u00e1cil e os seus movementos flu\u00eddos. Formou parte dunha nova moda do tenis, xogando con saias polo xeonllo en lugar das m\u00e1is longas das s\u00faas predecesoras. Practicou contra var\u00f3ns para perfeccionar a s\u00faa habilidade, e xogou un tenis incansable, desgastando as s\u00faas opo\u00f1entes con poder e precisi\u00f3n. En 1933 bateu o xogador estadounidense n\u00famero oito nun partido de exhibici\u00f3n.\nA s\u00faa marca de oito vitorias en Wimbledon non foi superado ata que en 1990 Martina Navratilova ga\u00f1ou nove. D\u00edxose dela que foi \"sen discusi\u00f3n a xogadora de tenis m\u00e1is dominante do s\u00e9culo XX\", e foi chamada por alg\u00fans (inclu\u00eddos Jack Kramer, Harry Hopman, Mercer Beasley, Don Budge e AP News) a mellor xogadora de tenis da historia."}
{"id": "455082", "revid": "47401", "url": "https://gl.wikipedia.org/wiki?curid=455082", "title": "Helen Wills Moody", "text": ""}
{"id": "455083", "revid": "47401", "url": "https://gl.wikipedia.org/wiki?curid=455083", "title": "Helen Wills Roark", "text": ""}
{"id": "455086", "revid": "1576", "url": "https://gl.wikipedia.org/wiki?curid=455086", "title": "C.C.D. Curtis", "text": ""}
{"id": "455087", "revid": "5132", "url": "https://gl.wikipedia.org/wiki?curid=455087", "title": "Maximus", "text": "Maximus \u00e9 a mascota do Club Baloncesto Breog\u00e1n de Lugo, equipo de baloncesto que compite na Liga ACB. Representa a un le\u00f3n antropom\u00f3rfico que viste as cores do club. O seu nome \u00e9 na honra dun dos fundadores da cidade de Lugo Paulo Fabio M\u00e1ximo. O 15 de febreiro de 2019 foi escollido como a mellor m\u00e1scota da ACB nun concurso por votaci\u00f3n popular, trofeo que repetiu o 20 de febreiro de 2022 e o 18 de febreiro de 2023. Actualmente \u00e9 interpretado por Susana Paz, xunto coa colaboraci\u00f3n de varios membros do club.\nHistoria.\nM\u00e1ximus foi creado no ano 2011 da man de Yolanda Tajes Lari\u00f1o a ra\u00edz dunha aposto co ent\u00f3n director deportivo do Breog\u00e1n, Cristino Menor. Ap\u00f3s a sa\u00edda de Rub\u00e9n Dom\u00ednguez como adestrador do club e a chegada de Pepe Rodr\u00edguez, Yolanda Tajes propuxo que se o equipo xogaba os playoffs polo ascenso se convereter\u00eda na mascota do club. Escolleuse a forma dun le\u00f3n debido a que este animal \u00e9 o s\u00edmbolo do club, o cal prov\u00e9n dos le\u00f3ns que estaban antigamente na Praza Maior (hoxe reproducidos \u00e1 beira do Parque de Rosal\u00eda). Durante os primeiros anos a mascota participaba menos nos encontros, m\u00e1is co paso do tempo o club decidiu incorporalo a todas as actividades pos\u00edbeis, desde os propios partidos at\u00e9 visitas ao hospital e outras actividades solidarias. Desde o club dotouse a M\u00e1ximus dunha personalidade para poder facelo m\u00e1is identific\u00e1bel.\nBaile de mascotas.\nNa temporada 2018\u221219 a Liga ACB organizou un concurso a trav\u00e9s de Twitter para elixir \u00e1 mellor mascota da competici\u00f3n por medio de votaci\u00f3n popular, de forma que se disputaban diferentes eliminatorias dun contra un at\u00e9 decidir o campi\u00f3n. Maximus chegou \u00e1 final ap\u00f3s derrotar en cuartos de final \u00f3 ganso Petroni (Obradoiro CAB) e en semifinais a Auri (Iberostar Tenerife). Na final derrotou a Pam, mascota do Valencia, despois dunha votaci\u00f3n con 14.684 participantes. Co regreso do Breog\u00e1n \u00e1 ACB en 2021, Maximus volveu ga\u00f1ar o concurso de Baile de Mascotas. Esta vez, venceu na final a Lynx, mascota do Casademont Zaragoza."}
{"id": "455092", "revid": "1888", "url": "https://gl.wikipedia.org/wiki?curid=455092", "title": "Severino L\u00f3pez L\u00f3pez", "text": "Severino L\u00f3pez L\u00f3pez, finado na Coru\u00f1a o 18 de agosto de 1936, foi un pol\u00edtico galego.\nTraxectoria.\nMilitante do PCE na Coru\u00f1a. Foi acusado da colocaci\u00f3n dunha bomba no portal da comisar\u00eda de polic\u00eda da Coru\u00f1a con Eladio Arca N\u00fa\u00f1ez e Jos\u00e9 Caram\u00e9s Escariz na folga xeral de maio de 1933. Xulgados na Audiencia en agosto, o fiscal retirou as acusaci\u00f3ns e foron postos en liberdade. Volveu ser detido en xaneiro de 1936 con Niceto San Jos\u00e9 Aguilera, Tom\u00e1s Ba\u00f1os Ord\u00f3\u00f1ez, Lu\u00eds Pe\u00f1a P\u00e9rez e Jos\u00e9 L\u00f3pez Casti\u00f1eiras por resistencia e desacato aos axentes da autoridade trala suspensi\u00f3n dun mitin do PCE no que interveu Dolores Ib\u00e1rruri. Co golpe de Estado do 18 de xullo de 1936 foi detido e paseado. O seu cad\u00e1ver apareceu no distrito coru\u00f1\u00e9s o 18 de agosto de 1936."}
{"id": "455093", "revid": "19415", "url": "https://gl.wikipedia.org/wiki?curid=455093", "title": "Tranv\u00eda de Tampere", "text": "O tranv\u00eda de Tampere (en fin\u00e9s \"Tampereen raitiotie\"), co\u00f1ecido popularmente como Tampereen ratikka, \u00e9 a rede de tranv\u00edas que percorre a cidade de Tampere, Finlandia.\nEn novembro de 2016 o goberno municipal tomou a decisi\u00f3n de dotar \u00e1 cidade dun tranv\u00eda, sinalando que as obras comezar\u00edan na primavera do ano seguinte. En marzo de 2017 comezaron as obras do primeiro tramo, Pyynikintori-Hospital Universitario-Hervanta. O 9 de agosto de 2021 inaugur\u00e1ronse oficialmente as d\u00faas primeiras li\u00f1as, cos n\u00fameros 1 e 3."}
{"id": "455095", "revid": "98629", "url": "https://gl.wikipedia.org/wiki?curid=455095", "title": "Secuenciaci\u00f3n de Maxam e Gilbert", "text": "A secuenciaci\u00f3n de Maxam e Gilbert \u00e9 un m\u00e9todo de secuenciaci\u00f3n de ADN desenvolvido por Allan Maxam e Walter Gilbert en 1976\u20131977. Este m\u00e9todo est\u00e1 baseado en modificaci\u00f3ns qu\u00edmicas do ADN espec\u00edficas de nucleobase e a rotura subseguinte do esqueleto da mol\u00e9cula de ADN en sitios adxacentes aos nucle\u00f3tidos modificados.\nA secuenciaci\u00f3n de Maxam e Gilbert foi o primeiro m\u00e9todo amplamente utilizado de secuenciaci\u00f3n de ADN, e, xunto coa secuenciaci\u00f3n polo m\u00e9todo didesoxi de Sanger, representa a primeira xeraci\u00f3n dos m\u00e9todos de secuenciaci\u00f3n do ADN. Por\u00e9n, a secuenciaci\u00f3n de Maxam e Gilbert xa non ten un uso amplo, ao ser substitu\u00edda por m\u00e9todos de secuenciaci\u00f3n de seguinte xeraci\u00f3n.\nHistoria.\nA\u00ednda que Maxam e Gilbert publicaron o seu m\u00e9todo de secuenciaci\u00f3n qu\u00edmica dous anos despois de que Frederick Sanger e Alan Coulson publicasen o seu traballo sobre secuenciaci\u00f3n m\u00e1is-menos, A secuenciaci\u00f3n de Maxam e Gilbert f\u00edxose rapidamente m\u00e1is popular, xa que o ADN purificado pod\u00eda usarse directamente, mentres que o m\u00e9todo de Sanger inicial requir\u00eda que cada lectura fose clonada para a produci\u00f3n de ADN monocatenario. Por\u00e9n, coa mellora que supuxo o m\u00e9todo de terminaci\u00f3n de cadea de Sanger (v\u00e9xase m\u00e1is abaixo), a secuenciaci\u00f3n de Maxam e Gilbert perdeu o favor dos investigadores debido \u00e1 s\u00faa complexidade t\u00e9cnica que prohib\u00eda o seu uso nos equipamentos de biolox\u00eda molecular est\u00e1ndar, o amplo uso de compostos qu\u00edmicos perigosos e as dificultades para aumentar a escala de aplicaci\u00f3n.\nO artigo de Allan Maxam e Walter Gilbert de 1977 \u201cA new method for sequencing DNA\u201d foi honrado pola Citation for Chemical Breakthrough Award da Divisi\u00f3n de Historia da Qu\u00edmica da Sociedade Qu\u00edmica Americana en 2017. Foi presentado ao Departamento de Biolox\u00eda Molecular e Celular, da Universidade de Harvard.\nProcedemento.\nA secuenciaci\u00f3n de Maxam e Gilbert require a etiquetaxe radioactiva nun extremo 5\u2032 do fragmento de ADN para ser secuenciado (tipicamente por unha reacci\u00f3n de quinase usando gamma-32P ATP) e a purificaci\u00f3n do ADN. O tratamento qu\u00edmico xera roturas nunha pequena proporci\u00f3n dun ou d\u00faas das catro bases nucleot\u00eddicas en cada unha das catro reacci\u00f3ns (G, A+G, C, C+T). Por exemplo, as purinas (A+G) son despurinadas usando \u00e1cido f\u00f3rmico, as guaninas (e en certa extensi\u00f3n as adeninas) son metiladas por dimetil sulfato e as pirimidinas (C+T) son hidrolizadas usando hidracina. A adici\u00f3n de sal (cloruro de sodio) \u00e1 reacci\u00f3n da hidracina inhibe a reacci\u00f3n da timina para a reacci\u00f3n de s\u00f3 C. Os ADN modificados poden despois ser clivados por piperidina quente; (CH2)5NH na posici\u00f3n da base modificada. A concentraci\u00f3n dos compostos qu\u00edmicos modificados \u00e9 controlada para introducir como media unha modificaci\u00f3n por mol\u00e9cula de ADN. As\u00ed, x\u00e9rase unha serie de fragmentos etiquetados, desde o extremo radioetiquetado do primeiro sitio de \"corte\" en cada mol\u00e9cula.\nOs fragmentos nas catro reacci\u00f3ns son sometidos a electroforese en xel un ao lado do outro en xeles desnaturalizantes de poliacrilamida para a s\u00faa separaci\u00f3n por tama\u00f1os. Para visualizar os fragmentos, o xel \u00e9 exposto \u00e1 pel\u00edcula de raios X para a autorradiograf\u00eda, rendendo unha serie de bandas escuras cada unha das cales mostra a localizaci\u00f3n de mol\u00e9culas de ADN radioetiquetadas id\u00e9nticas. A partir da presenza e ausencia de certos fragmentos pode inferirse a secuencia.\nM\u00e9todos relacionados.\nEsta m\u00e9todo levou ao Ensaio de Interferencia de Metilaci\u00f3n, usado para mapar os sitios de uni\u00f3n ao ADN para prote\u00ednas que se unen ao ADN.\nEn 1994 desenvolveuse un protocolo de secuenciaci\u00f3n de Maxam e Gilbert automatizado."}
{"id": "455098", "revid": "27155", "url": "https://gl.wikipedia.org/wiki?curid=455098", "title": "Rela (hom\u00f3nimos)", "text": "O termo rela pode referirse a:"}
{"id": "455099", "revid": "85894", "url": "https://gl.wikipedia.org/wiki?curid=455099", "title": "As Casi\u00f1as, A Porta, Sobrado", "text": "As Casi\u00f1as \u00e9 un lugar da parroquia da Porta, no concello coru\u00f1\u00e9s de Sobrado, na comarca da Terra de Melide."}
{"id": "455100", "revid": "85894", "url": "https://gl.wikipedia.org/wiki?curid=455100", "title": "O Mirador, A Porta, Sobrado", "text": "O Mirador \u00e9 un lugar da parroquia da Porta, no concello coru\u00f1\u00e9s de Sobrado, na comarca da Terra de Melide."}
{"id": "455101", "revid": "785", "url": "https://gl.wikipedia.org/wiki?curid=455101", "title": "O Mirador", "text": ""}
{"id": "455102", "revid": "785", "url": "https://gl.wikipedia.org/wiki?curid=455102", "title": "Torante", "text": ""}
{"id": "455104", "revid": "785", "url": "https://gl.wikipedia.org/wiki?curid=455104", "title": "A Porcariza", "text": ""}
{"id": "455105", "revid": "785", "url": "https://gl.wikipedia.org/wiki?curid=455105", "title": "Porcariza", "text": "O top\u00f3nimo galego Porcariza p\u00f3dese referir a:"}
{"id": "455106", "revid": "785", "url": "https://gl.wikipedia.org/wiki?curid=455106", "title": "A Pontepedra", "text": "O top\u00f3nimo galego A Pontepedra p\u00f3dese referir a:"}
{"id": "455107", "revid": "98629", "url": "https://gl.wikipedia.org/wiki?curid=455107", "title": "Xo\u00e1n Mauropo", "text": "Johannes ou Xo\u00e1n Mauropo ou Maur\u00f3podo, nado en Paflagonia en 990 e finado en Constantinopla o 5 de outubro de 1090, foi un poeta, erudito e escritor bizantino, nacido en Paflagonia, polo cal o chamaron Maur\u00f3podo, \"o dos p\u00e9s negros\".\nTraxectoria.\nFoi, ao parecer, disc\u00edpulo do abade San Doroteo o Mozo, de quen escribir\u00e1 a vida. Ensinou filosof\u00eda en Costantinopla e tivo como disc\u00edpulo a Miguel Psellos, que o sucedeu despois na s\u00faa c\u00e1tedra. Nomeado metropolitano de Eucatia (polo cal alg\u00fans o chamaron tam\u00e9n Xo\u00e1n Eucatia), retirouse logo como simple monxe a Constantinopla, onde morreu no convento do Pr\u00f3dromo.\nDurante alg\u00fans anos, Mauropo formou parte do c\u00edrculo \u00edntimo de poetas e eruditos que rodeaba ao Emperador, e foi nomeado \"Retor da corte'\".\nExpo\u00f1ente do segundo renacemento bizantino, compuxo moitas poes\u00edas en tr\u00edmetros i\u00e1mbicos, en gran parte in\u00e9dita, discursos, homil\u00edas, e un \"L\u00e9xico etimol\u00f3xico.\" Cons\u00e9rvanse de Mauropo ademais 77 cartas e 99 epigramas, x\u00e9nero no que se estima sobresa\u00edu moito."}
{"id": "455109", "revid": "624", "url": "https://gl.wikipedia.org/wiki?curid=455109", "title": "Xo\u00e1n Mauropus", "text": ""}
{"id": "455123", "revid": "89787", "url": "https://gl.wikipedia.org/wiki?curid=455123", "title": "Gran Premio de Australia de 2019", "text": "O Gran Premio de Australia de 2019 (oficialmente Formula 1 Rolex Australian Grand Prix 2019) foi unha carreira de F\u00f3rmula 1 que se celebrou o 17 de marzo de 2019 no Circu\u00edto Albert Park en Melbourne. A carreira disputouse ao longo de cincuenta e oito voltas e ser\u00e1 a primeira rolda do Campionato Mundial de F\u00f3rmula 1 de 2019. A carreira foi a 83\u00aa carreira na historia do Gran Premio de Australia, que se remonta \u00e1 100 Miles Road Race de 1928, e a vix\u00e9simo cuarta vez que a carreira disputouse no Circu\u00edto Melbourne e a 35\u00aa vez que o Gran Premio de Australia formar\u00e1 parte do Campionato Mundial de F\u00f3rmula Un. \nInforme.\nAntecedentes.\nAlfa Romeo Racing volver\u00e1 ao deporte, substitu\u00edndo ao equipo Sauber como parte dun acordo de patrocinio que comezou en . Racing Point debutar\u00e1 tam\u00e9n como construtor independente, logo de adquirir os activos do equipo de Sahara Force India. Esp\u00e9rase que Alexander Albon, Lando Norris e George Russell fagan o seu debut na competici\u00f3n. Mentres tanto, Antonio Giovinazzi, Robert Kubica e Daniil Kvyat volver\u00e1n ao campionato.\nCambio do sistema de puntos.\nEste Gran Premio marca a introduci\u00f3n dun novo sistema de puntos. Conservarase o sistema 25-18-15-12-10-8-6-4-2-1 utilizado desde o , pero os pilotos que logren a volta r\u00e1pida recibir\u00e1n un punto de bonificaci\u00f3n, o mesmo aplicarase ao construtor do piloto que logre a volta r\u00e1pida. O punto s\u00f3 se outorgar\u00e1 se o piloto remata a carreira dentro dos 10 primeiros. \nPr\u00e1ctica.\nLewis Hamilton foi o m\u00e1is r\u00e1pido nas tres sesi\u00f3ns de adestramento. As sesi\u00f3ns fix\u00e9ronse de maneira ininterrompida, salvo un incidente que viu a Alexander Albon trompeando na curva 2 e golpeando o muro durante a primeira sesi\u00f3n de adestramento. Albon puido volver aos boxes para arranxar o coche. Na terceira sesi\u00f3n de adestramento McLaren mandou sa\u00edr a Lando Norris no cami\u00f1o de Robert Kubica, o que provocou unha multa para o equipo Mclaren.\nCualificaci\u00f3n.\nA primeira sesi\u00f3n de cualificaci\u00f3n pasou sen incidentes ata o \u00faltimo par de minutos cando Robert Kubica golpeou o muro sa\u00edndo da curva 10 picando unha roda, m\u00e1is tarde atribu\u00eduno a un s\u00fabito aumento da adherencia. Os pilotos eliminados na Q1 e cualificados do d\u00e9cimo sexto a vix\u00e9simo respectivamente foron Lance Stroll, Pierre Gasly, Carlos Sainz, George Russell e Robert Kubica con Charles Leclerc establecendo o tempo de volta r\u00e1pida da sesi\u00f3n. A eliminaci\u00f3n de Gasly sorprendeu de xeito especial. Sainz tam\u00e9n quedou decepcionado coa s\u00faa sa\u00edda anticipada da cualificaci\u00f3n, sobre todo tendo en conta que o seu compa\u00f1eiro de equipo Lando Norris clasificou oitavo, Sainz atribu\u00edu a s\u00faa pronta eliminaci\u00f3n a ter que frear despois de que Kubica tivese unha picada diante del, obrig\u00e1ndoo a reducir na s\u00faa volta de cualificaci\u00f3n. \nA segunda sesi\u00f3n de cualificaci\u00f3n pasou sen incidentes e acabou coa eliminaci\u00f3n de Nico H\u00fclkenberg, Daniel Ricciardo, Alexander Albon, Antonio Giovinazzi e Daniil Kvyat, clasificados und\u00e9cimo a d\u00e9cimo quinto respectivamente con Lewis Hamilton estabelecendo a volta r\u00e1pida da quenda de clasificaci\u00f3n. A sorpresa foi que os dous Renault de Ricciardo e H\u00fclkenberg quedaron eliminadas logo de ser considerado o cuarto equipo m\u00e1is r\u00e1pido despois das probas previas de tempada e que Lando Norris entrara nos dez primeiros. \nNa a terceira sesi\u00f3n de cualificaci\u00f3n todos os equipos tiveron dous intentos para marcar o mellor tempo, logo do primeiro intento foi Valtteri Bottas quen liderou tras derrotar \u00e1 marca de volta de cualificaci\u00f3n que fixou Hamilton na Q2, seguido por Hamilton e Sebastian Vettel. Durante o segundo intento na Q3, Hamilton mellorou o seu tempo en medio segundo para bater o r\u00e9cord de volta de Bottas. Como ningu\u00e9n mellorou o seu tempo Lewis Hamilton acadou a pole position, seguido por Valtteri Bottas e Sebastian Vettel completando os tres primeiros. Os dez primeiros foron completados por Max Verstappen, Charles Leclerc, Romain Grosjean, Kevin Magnussen, Norris Lando, Kimi R\u00e4ikk\u00f6nen e Sergio P\u00e9rez. Na s\u00faa entrevista logo da cualificaci\u00f3n, Leclerc confesou que non estaba feliz coa s\u00faa actuaci\u00f3n ao dicir que pensaba que era capaz de entrar nos tres primeiros, pero que non conseguiu debido a unha volta pouco met\u00f3dica. Mentres, o equipo Haas dixo que estaban encantados co seu desempe\u00f1o conseguindo que os seus coches fosen sexto e s\u00e9timo.\nCarreira.\nValtteri Bottas comezou a carreira ben desde o segundo posto e na primeira curva acadou o liderado. Detr\u00e1s, Daniel Ricciardo disputaba a posici\u00f3n con Sergio P\u00e9rez, calculou mal a distancia e pisou a herba do lado dereito da pista. O seu aleron dianteiro chantouse na herba e desf\u00edxose dunha forma bastante espectacular, derramando restos ao redor desa parte da pista e provoc\u00e1ndolle unha r\u00e1pida perda de posici\u00f3ns. Max Verstappen foi adiantado por Charles Leclerc, que pasou a loitar contra o seu compa\u00f1eiro de equipo. Sebastian Vettel mantivo a Leclerc na cuarta posici\u00f3n. Os compa\u00f1eiros de equipo de Haas, Kevin Magnussen e Romain Grosjean, intercambiaron posici\u00f3ns antes de que Robert Kubica entrase en boxes na volta 6 logo de sufrir danos na s\u00faa \u00e1 dianteira. Na volta 11, Carlos Sainz detivo o seu McLaren na entrada dos boxes, cun gran penacho de fume emerxendo desde a parte traseira do seu coche, seguido dun incendio. R\u00e4ikk\u00f6nen entrou en boxes na volta 13 e Pierre Gasly esforzouse por avanzar desde o P17, subindo s\u00f3 ata o P12. Nico Hulkenburg e Sergio Perez entraron nos boxes buscando un \"undercut\", seguidos por Sebastian Vettel que montou pneum\u00e1ticos medios. Lewis Hamilton entrou unha volta m\u00e1is tarde montando o mesmo composto de pneum\u00e1ticos, e sa\u00edu diante de Vettel. Romain Grosjean entrou en boxes pero un problema no pneum\u00e1tico dianteiro esquerdo fixo que perdese tres posici\u00f3ns. Vettel fixo a volta r\u00e1pida na volta 18 e Antonio Giovinazzi sa\u00eduse na curva 13, permitindo pasar a Kevin Magnussen. Bottas fixo a volta r\u00e1pida na volta 21 e logo entrou a boxes na volta 23. Verstappen seguiuno tres voltas m\u00e1is tarde e Lando Norris pasou a Giovinazzi na seguinte volta. Charles Leclerc entrou a boxes cando estaba no segundo posto na volta 29 e Daniel Ricciardo foi retirado da carreira polo seu equipo como precauci\u00f3n despois do incidente da primeira volta. Verstappen pasou a Vettel na volta 31. Na volta 55, Verstappen fai a volta r\u00e1pida da carreira mentres se achega a Lewis Hamilton segundo. Bottas retoma a volta r\u00e1pida e ga\u00f1a a carreira cun oco de 20.886 segundos ao seu compa\u00f1eiro de equipo. Hamilton chegou segundo, seguido de Verstappen no terceiro e os dous Ferrari cuarto e quinto.\nPneus dispo\u00f1ibles.\nO fornecedor de pneum\u00e1ticos Pirelli proporcionar\u00e1 aos equipos unha gama intermedia de pneum\u00e1ticos para a carreira. Segundo as regras introducidas en 2019, Pirelli cambiou as designaci\u00f3ns dos seus pneum\u00e1ticos para puntuar a dureza dos compostos, sendo \"C1\" o m\u00e1is duro e \"C5\" o m\u00e1is brando. O sistema de codificaci\u00f3n de cores utilizado en anos anteriores simplificouse para que a banda no pneum\u00e1tico de cor branca represente o composto m\u00e1is duro dispo\u00f1ible en calquera Gran Premio, unha banda amarela no pneum\u00e1tico, o composto medio e a banda vermella no pneum\u00e1tico, o pneum\u00e1tico m\u00e1is brando. Pirelli nomeou o pneum\u00e1tico C2 como o composto duro de banda branca, o C3 como o medio de banda amarela e o C4 como o brando de banda vermella. \nEstat\u00edsticas.\nO Gran Premio de Australia 2019 representa\nDurante este Gran Premio:"}
{"id": "455128", "revid": "27155", "url": "https://gl.wikipedia.org/wiki?curid=455128", "title": "Lytta vesicatoria", "text": "Lytta vesicatoria, \u00e9 unha especie de insecto cole\u00f3ptero da familia dos meloidos, pertencente ao x\u00e9nero \"Lytta\".\nEsta e outras especies similares us\u00e1ronse en medicina at\u00e9 principios do s\u00e9culo XX como vesicante, en preparaci\u00f3ns dos boticarios tradicionais co\u00f1ecidas como cant\u00e1ride ou mosca espa\u00f1ola. Este insecto \u00e9 a fonte do terpenoide cantaridina, un axente de formaci\u00f3n de ampolas t\u00f3xico, que tam\u00e9n foi utilizado antigamente como afrodis\u00edaco.\nOs seus nomes com\u00fans en galego son cant\u00e1ride e rela (pero hai tam\u00e9n outros insectos denominados rela). Tam\u00e9n se denominaba cant\u00e1ride ao produto resultante da desecamento do insecto e \u00e1 chaga que produc\u00eda na pel dos doentes tratados con ela, mediante parches, por m\u00e9dicos espa\u00f1ois (de a\u00ed alg\u00fans dos seus nomes vulgares).\nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\".\nEtimolox\u00eda.\nPara a etimolox\u00eda do x\u00e9nero, v\u00e9xase \"Lytta\".\nO ep\u00edteto espec\u00edfico, \"vesicatoria\", deriva do termo latino \"v\u0113sica\", 'vexiga', 'ampola', 'inchaz\u00f3n'.\nNomes vulgares.\nA especi\u00e9 \u00e9 co\u00f1ecida popularmente en galego cos nomes de rela e cant\u00e1ride.\nEn castel\u00e1n co\u00f1\u00e9cese como \"cant\u00e1rida\", \"mosca de Espa\u00f1a\" e \"mosca espa\u00f1ola\", e en ingl\u00e9s como \"Spanish fly\".\nCaracter\u00edsticas.\nO insecto \u00e9 de cor verde esmeralda con brillo met\u00e1lico, e as s\u00faas dimensi\u00f3ns son de 12 a 22\u00a0mm de longo e de 5 a 8\u00a0mm de ancho.\nH\u00e1bitat e distribuci\u00f3n.\nA cant\u00e1ride \u00e9 unha especie distribu\u00edda principalmente no sur de Europa, a\u00ednda que a s\u00faa \u00e1rea de distribuci\u00f3n descr\u00edbese m\u00e1is completamente como \"en todo o sur de Europa estend\u00e9ndose cara ao leste de Asia Central e Siberia\", e, alternativamente, como \"en toda Europa e en partes do norte e o sur de Asia (exclu\u00edndo a China)\". At\u00f3pase localmente no sur da Gran Breta\u00f1a e en Polonia.\nOs insectos adultos viven sobre plantas das familias das caprifoli\u00e1ceas e das ole\u00e1ceas: oliveiras, sabugueiros, freixos, \u00e1lamos etc., cuxas folla constit\u00faen o seu alimento principal, a\u00ednda que ocasionalmente enc\u00f3ntranse en ameixeiras, cerdeiras, pexegueiros, abru\u00f1eiroe, loureiros reais, amendoeiras, roseiras, e olmos.\nCiclo vital.\nA defensa qu\u00edmica da cantaridina, pola cal se co\u00f1eoce este escaravello, \u00e9 producida s\u00f3 polos machos; as femias obt\u00e9\u00f1ena dos machos durante o apareamento, xa que o espermat\u00f3foro cont\u00e9n algo desta subatacia. Isto pode ser un \"agasallo nupcial\", que aumenta o valor do apareamento coa femia e, polo tanto, aumenta a capacidade reprodutiva do macho.\nA femia deposita os seus ovos fecundados no chan, preto do ni\u00f1o dunha abella solitaria que ani\u00f1a na terra. As larvas son moi activas desde que saen do ovo. Soben a unha planta con flores e agardan a chegada dunha abella solitaria. Con\u00e9ctanse \u00e1 abella usando as tres garras das patas que dan \u00e1s primeiras larvas \u00ednstar o seu nome, triungulinas (do lat\u00edn \"tri\", tres e \"ungulus\", garra). A abella leva as larvas ao seu ni\u00f1o, onde se alimentan das larvas das abellas e das subministraci\u00f3ns de alimentos que lles levan as abellas adultas. As larvas da cant\u00e1ride son, polo tanto, e en certo modo, entre depredadoras e parasitas. As larvas \u00ednstar mudan a larvas moi diferentes e m\u00e1is tipicamente escaraboides para os dous ou m\u00e1is estadios a\u00ednda restantes, nun tipo de desenvolvemento chamado hipermetarmorfose. Os adultos emerxen do ni\u00f1o das abellas e voan \u00e1s plantas le\u00f1osas nas que se alimentan.\nUso m\u00e9dico, e outros usos.\nO extracto de cant\u00e1ride present\u00e1base en po (obtido mediante desecamento e trituraci\u00f3n), tintura ou aceite e emplasto. A\u00ednda que os seus efectos eran co\u00f1ecidos desde a antig\u00fcidade (o uso m\u00e9dico deste escaravello parte dalgunhas descrici\u00f3ns que realizara Hip\u00f3crates), o principio activo da cant\u00e1ride, o alcaloide cantaridina (C10H12O4), da que cont\u00e9n un 1 % aproximadamente, foi descuberto a principios do s\u00e9culo XIX. En medicina us\u00e1base principalmente polo seu poder vesicante para o tratamento de ulceraci\u00f3ns da pel, aplicando emplastos que supostamente axudaban a eliminar os seus l\u00edquidos perniciosos. Tam\u00e9n se tratou con ela a alopecia e, por v\u00eda oral, se prescribiu como diur\u00e9tico e contra a incontinencia urinaria.\n\u00c1 parte dos efectos vesicantes sobre a pel, a cantaridina, tomada por v\u00eda oral, afecta a mucosa gastrointestinal, onde produce epigastralxia, n\u00e1useas, v\u00f3mitos e diarrea e, no urotelio, desde o ril at\u00e9 a vexiga, produce irritaci\u00f3n intensa, mesmo at\u00e9 provocar retenci\u00f3n urinaria e sangrado (hematuria). En pequenas doses unicamente produc\u00eda molestias urinarias acompa\u00f1adas de priapismo. Este efecto secundario, a erecci\u00f3n espont\u00e1nea do pene, convirteu a cant\u00e1ride no afrodis\u00edaco de referencia at\u00e9 o s\u00e9culo XVII, cando caeu en desuso dado o elevado n\u00famero de envelenamentos que provocaba, con consecuencias mortais, que produciron tales pr\u00e1cticas. S\u00f3 a mediados do s\u00e9culo XVIII volveu a estar de moda, cando en Francia co\u00f1eceuse como os caramelos Richelieu: \"pastilles Richelieu\". Tam\u00e9n foi usada como abortivo, como estimulante (xa que outro dos seus efectos \u00e9 o de producir insomnio e unha certa axitaci\u00f3n nerviosa), e, directamente, como veleno; en po, mesturada coa comida, pod\u00eda pasar inadvertida.\nPara determinar se unha morte se producira polos efectos da cant\u00e1ride recorr\u00edase a unha proba de vesicaci\u00f3n. En concreto, unha destas probas consist\u00eda en fregar parte das v\u00edsceras do falecido, disolvidas en aceite, sobre a pel afeitada dun coello; a absorci\u00f3n da cantaridina e a s\u00faa acci\u00f3n vesicante son tales que os seus efectos se apreciaban na pel do coello.\nO po de cant\u00e1ride \u00e9 de cor marr\u00f3n amarelado tirando a marr\u00f3n oliva con reflexos iridiscentes, de olor desagrad\u00e1bel e sabor amargo; en contacto coa lingua pode apreciarse a s\u00faa acci\u00f3n vesicante.\nPara o seu tratamento prescrib\u00edanse vomitivos e purgantes, pero nunca oleosos, dada a solubilidade da cantaridina no aceite. Polo contrario, a cantaridina \u00e9 practicamente insol\u00fabel en auga. Unha parte de cantaridina dis\u00f3lvese en 30 000 ou 15 000 partes de auga (fr\u00eda ou fervendo, respectivamente.\nA \"Lytta vesicatoria\" na literatura.\nA literatura moderna, da man de Gabriel Garc\u00eda M\u00e1rquez, deixounos unha referencia moi descritiva da aplicaci\u00f3n da cant\u00e1ride e as s\u00faas consecuencias. Na s\u00faa novela \"El general en su laberinto\" describe os \u00faltimos momentos de Sim\u00f3n Bol\u00edvar; un fragmento \u00e9 o seguinte:\nOutra obra na que se cita a cant\u00e1ride ou 'mosca espa\u00f1ola' \u00e9 \"Violaci\u00f3n\" de Chester Himes, un relato situado no Par\u00eds dos anos 1950 no que catro homes de raza afroamericana son acusados e condenados a cadea perpetua por violar e asasinar a unha muller americana de clase alta e que fora amante dun dos acusados e condenados. A muller, s\u00e1bese desde o principio do relato, morre pola inxesta abusiva de cant\u00e1ride.\n\"La mosca espa\u00f1ola\" \u00e9 unha novela do autor valenciano Lorenzo Galiana Gallach na que se narra unha viaxe a principios do s\u00e9culo XIX grazas \u00e1 cal se establece unha nova rota para o tr\u00e1fico de cantaridina.\nNa cultura popular.\nSegundo unha crenza popular galega, as vacas que comen a rela inchan e morren."}
{"id": "455131", "revid": "27155", "url": "https://gl.wikipedia.org/wiki?curid=455131", "title": "Lytta", "text": "Lytta \u00e9 un x\u00e9nero de insectos cole\u00f3pteros da familia dos meloidos, que comprende 70 especies, das que unha das m\u00e1is co\u00f1ecidas \u00e9 \"Lytta vesicatoria\", a rela ou cant\u00e1ride.\nTaxonom\u00eda.\nDescrici\u00f3n.\nA especie foi descrita en 1775 polo naturalista dan\u00e9s, especializado en entomolox\u00eda, Johan Christian Fabricius, na s\u00faa obra \"Systema Entomologiae, Sistens Insectorum Classes, Ordines, Genera, Species Adiectis Synonymis, Locis, Descriptionibus, Observationibus\".\nEtimolox\u00eda.\nO nome \"Lytta\" Linneo tirouno do grego antigo \u03bb\u03cd\u03c4\u03c4\u03b1 \"l\u00fdtta\" (ou \u03bb\u03cd\u03c3\u03c3\u03b1 \"l\u00fdssa\"), 'rabia', 'furor', 'ardor guerreiro', 'rabia (hidrofobia)'. \nEspecies.\nNa actualidae reco\u00f1\u00e9cense, detro do x\u00e9nero, as seguintes 70 especies:"}
{"id": "455162", "revid": "10599", "url": "https://gl.wikipedia.org/wiki?curid=455162", "title": "Catalunya En Com\u00fa-Podem", "text": ""}
{"id": "455164", "revid": "22570", "url": "https://gl.wikipedia.org/wiki?curid=455164", "title": "Gran Premio de San Marino de 2000", "text": "O Gran Premio de San Marino de 2000\" ( oficialmente XX Gran Premio Warsteiner di San Marino\"') foi unha carreira de motor de F\u00f3rmula Un celebrada o 9 de abril de 2000 no Aut\u00f3dromo Enzo e Dino Ferrari, Imola, Emilia-Romagna, Italia. Foi a terceira carreira da tempada de F\u00f3rmula Un de , e ga\u00f1ouna Michael Schumacher pilotando un Ferrari.\nInforme.\nA cualificaci\u00f3n viu a Mika H\u00e4kkinen na pole position con Michael Schumacher segundo, David Coulthard, terceiro, Rubens Barrichello cuarto, Ralf Schumacher e Heinz-Harald Frentzen. Durante a cualificaci\u00f3n, Schumacher tomou a pole position por un breve momento, superando o tempo de H\u00e4kkinen por 0,025 segundos. Pero na \u00faltima volta de H\u00e4kkinen da sesi\u00f3n, foi o suficientemente r\u00e1pido como para lograr a pole position. Nos primeiros 2 sectores do circu\u00edto, H\u00e4kkinen foi m\u00e1is lento que Schumacher por 0,085 e 0,089 segundos respectivamente. Un pequeno erro na curva 12 forzou ao finland\u00e9s a sa\u00edrse da pista por un momento, e cando sa\u00edu da curva final sobre na recta de boxes, o coche sobrevirou. Malia estes dous erros, H\u00e4kkinen recuperou a pole por 0,091 segundos.\nNo d\u00eda da carreira, parec\u00eda que os McLarens eran m\u00e1is r\u00e1pidos que os Ferraris. No inicio, Schumacher non fixo unha boa sa\u00edda e, para defender a s\u00faa posici\u00f3n, moveuse \u00e1 esquerda para bloquear a Coulthard. Cdurante a loita alcanzaron Tamburello, Coulthard tivo que levantar o p\u00e9, permitindo a Barrichello alcanzalo. Na curva seguinte, Rubens estaba por diante. Ao mesmo tempo, Jacques Villeneuve tivo un magn\u00edfico arranque e conseguiu pasar a catro coches. Despois de Jacques estaban Jarno Trulli e Eddie Irvine no sexto e s\u00e9timo lugar respectivamente. Todo isto permitiu a H\u00e4kkinen obter unha vantaxe de 1.2 segundos sobre Schumacher e 1,9 segundos por encima de Barrichello e Coulthard.\nPronto quedou claro que a carreira \u00eda ser unha batalla entre H\u00e4kkinen e Schumacher. Barrichello e Coulthard estaban perdendo tempo na segunda volta e estaban bastante por diante do terceiro grupo formado por Villeneuve, Trulli, Irvine, Ralf e Mika Salo. Na parte dianteira, H\u00e4kkinen pronto comezou a afastarse de Schumacher, lenta pero de forma segura. Na volta 20, a diferenza era de 3 segundos antes de entrar en boxes. Mentres tanto, Irvine pulsou accidentalmente o bot\u00f3n limitador de velocidade, permitindo o adiantamento de Ralf e Salo. Na volta 26, m\u00e1is de 25 segundos por detr\u00e1s dos l\u00edderes, Coulthard entrou nos pits. Na seguinte volta, H\u00e4kkinen entrou a repostar cunha vantaxe de 3,2 segundo. Estivo parado durante 7,6 segundos a diferenza de Schumacher que parou durante 10 segundos. Isto case dobrou o liderado de H\u00e4kkinen, ata 5,7 segundos. Barrichello foi o \u00faltimo piloto do top 4 en parar e sa\u00edu de novo diante de Coulthard.\nDetr\u00e1s dos catro primeiros, Villeneuve, Ralf e Salo loitaban polo quinto, sexto e s\u00e9timo posto e deixaron Irvine e Trulli loitando polo oitavo e noveno. Na parte dianteira, H\u00e4kkinen bateu cun pedazo de restos que danaron o chan frontal, facendo o coche m\u00e1is dif\u00edcil de conducir. Recuperouse e aumentou a s\u00faa vantaxe a m\u00e1is de cinco segundos na volta 39. Pero ent\u00f3n Schumacher comezou a acercarse. Na volta 41, diminu\u00edu un segundo, despois de que algo na electr\u00f3nica fallara no coche de H\u00e4kkinen. Restaurouse inmediatamente pero H\u00e4kkinen perdeu dous segundos. Na volta 43, con todo, Schumacher tivo que lidar co Sauber de Pedro Diniz e os dous case colisionaron. Schumacher perdeu un segundo. Cando H\u00e4kkinen entrou a boxes na volta 44 cunha vantaxe de 3 segundos, Michael tomou o liderado.\nNa seguinte volta, Barrichello e Coulthard entraron nos pits. A parada de Coulthard foi m\u00e1is r\u00e1pida e sa\u00edu xusto diante do Ferrari. McLaren ga\u00f1ou a batalla menor, \u00e9 dicir, a batalla polo terceiro posto. Agora toc\u00e1balle a Schumacher sa\u00edr por diante de H\u00e4kkinen. Schumacher entrou nos pits na volta 49. A s\u00faa parada foi curta e adiantou a Hakkinen. Houbo unha gran diferenza nos seus tempos de volta \"in\" e \"out\", o que marcou a diferenza. Coulthard non puido igualar o ritmo dos l\u00edderes, ao redor de tres d\u00e9cimas m\u00e1is lento, pero afastouse de Barrichello a m\u00e1is de dous segundos dunha volta. Detr\u00e1s deles, Salo estaba acosando a Villeneuve. Na volta 58, Trulli tivo problemas na caixa de cambios e det\u00edvose cando \u00eda oitavo. H\u00e4kkinen acelerou na parte final, pero non o suficiente para perturbar a Schumacher, que ga\u00f1ou a H\u00e4kkinen. Coulthard quedou terceiro a distancia, mentres Barrichello logrou o cuarto lugar. Villeneuve quinto mantendo a raia a Salo que foi sexto."}
{"id": "455165", "revid": "1576", "url": "https://gl.wikipedia.org/wiki?curid=455165", "title": "Rep\u00fablica de Macedonia nos Xogos Europeos de 2015", "text": ""}
{"id": "455167", "revid": "1576", "url": "https://gl.wikipedia.org/wiki?curid=455167", "title": "Rep\u00fablica de Macedonia no Festival de Eurovisi\u00f3n J\u00fanior", "text": ""}
{"id": "455168", "revid": "1576", "url": "https://gl.wikipedia.org/wiki?curid=455168", "title": "Demograf\u00eda da Rep\u00fablica de Macedonia", "text": ""}
{"id": "455170", "revid": "1131", "url": "https://gl.wikipedia.org/wiki?curid=455170", "title": "Palau del Parlament de Catalunya", "text": "O Palau del Parlament de Catalunya \u00e9 un edificio situado no Parc de la Ciutadella de Barcelona, sede do Parlament de Catalunya dende 1932.\nObra de Joris Prosper Van Verboom, foi constru\u00eddo no s\u00e9culo XVIII como arsenal da Cidadela militar de Barcelona. En 1889 foi reformado como pazo real polo Concello de Barcelona e en 1932 este cedeuno para que se convertera na sede parlamentaria de Catalu\u00f1a."}
{"id": "455172", "revid": "10599", "url": "https://gl.wikipedia.org/wiki?curid=455172", "title": "Joaquim Torra", "text": ""}
{"id": "455173", "revid": "1987", "url": "https://gl.wikipedia.org/wiki?curid=455173", "title": "Electro", "text": "O electro, tam\u00e9n co\u00f1ecido pola s\u00faa denominaci\u00f3n en lat\u00edn: electrum (do grego \"\u1f24\u03bb\u03b5\u03ba\u03c4\u03c1\u03bf\u03bd\"; \"\u00e1mbar\"), \u00e9 unha aliaxe de ouro e prata que se pode obter artificialmente ou atopar de forma natural. A s\u00faa gama de cor vai do amarelo p\u00e1lido ao m\u00e1is brillante, en funci\u00f3n da proporci\u00f3n de ambos os metais na s\u00faa composici\u00f3n.Xa na antig\u00fcidade, Plinio describ\u00edao cunha proporci\u00f3n dunha parte de prata por cada catro de ouro.\nA\u00ednda que xa nos textos antigos se testemu\u00f1an referencias ao electro como \"ouro branco\", c\u00f3mpre non confundilo co significado que hoxe ten esa expresi\u00f3n, que \u00e9 o da aliaxe de cor branca \u00e1 base de ouro, prata, n\u00edquel, platino e paladio, moi utilizada en xoiar\u00eda.\nEtimolox\u00eda.\nO termo \"electro\" deriva de \"electrum\", a forma latinizada da grega \"\u1f24\u03bb\u03b5\u03ba\u03c4\u03c1\u03bf\u03bd\" \u2013\"\u00e8lektron\"\u2013, que xa aparece na \"Odisea\" para se referir a unha substancia met\u00e1lica composta de ouro e prata. A mesma palabra us\u00e1base tam\u00e9n para designar o \u00e1mbar, probabelmente debido \u00e1 cor amarela p\u00e1lida dalgunhas variedades. E as\u00ed as cousas, a partir das propiedades electrost\u00e1ticas do \u00e1mbar derivan as palabras actuais \"electr\u00f3n\" e todas as creadas co prefixo \"electro-\".\nComposici\u00f3n.\nO electro componse fundamentalmente de ouro e prata, a\u00ednda que \u00e1s veces se atopa en estado natural con trazas doutros metais (cobre, aluminio, chumbo, n\u00edquel, etc.). As an\u00e1lises da composici\u00f3n do electro utilizado nas moeda antigas de Focea, na Asia Menor, de arredor do ano 600 a. de C., amosan que o contido de ouro era de arredor do 55 %. Nos principios do per\u00edodo cl\u00e1sico, o contido de ouro no electro variaba desde o 46 % en Focea ata o 43% en Mitilene. Nas cu\u00f1axes m\u00e1is tard\u00edas destas mesmas \u00e1reas, arredor de 325 a. de C., o contido descend\u00eda ata o 40 % ou o 41 %. No per\u00edodo helen\u00edstico cu\u00f1\u00e1ronse moedas cartaxinesas de electro cun contido de ouro progresivamente descendente.\nPosteriormente, no Imperio Romano de Oriente, a pureza das moedas bizantinas de ouro foi diminu\u00edndo ata tal punto que pasaron a cu\u00f1arse finalmente en electro.\nHistoria.\nO electro mencion\u00e1base xa na cr\u00f3nica dunha expedici\u00f3n \u00e1 lendaria terra de Punt enviada polo fara\u00f3n Sahure, da quinta dinast\u00eda do Antigo Exipto, onde se indica que os expedicionarios regresaron con grandes cantidades de mirra, malaquita e electro.\nTam\u00e9n o cita Plinio o Vello na s\u00faa \"Naturalis Historia\".\nAs Escrituras hebreas falan tam\u00e9n do electro, cando o profeta Ecequiel di ter unha visi\u00f3n de Xehov\u00e1 sobre un carro celestial.\nO electro utilizouse tam\u00e9n no terceiro milenio antes de Cristo no antigo imperio de Exipto, \u00e1s veces como revestimento exterior dos piramidi\u00f3ns, no cumio das pir\u00e1mides e dos obeliscos. Utiliz\u00e1base tam\u00e9n para a elaboraci\u00f3n de obxectos ornamentais e de uso, como vasos e cuncas.\nPrimeiras moedas da humanidade.\nAs primeiras moedas co\u00f1ecidas de electro, moedas lidias e da Grecia oriental atopadas baixo o Templo de Artemisa en \u00c9feso, d\u00e1tanse no derradeiro cuarto do s\u00e9culo VII a. de C. (625-600 a. de C.). Consid\u00e9rase que as primeiras moedas nesta aliaxe foron cu\u00f1adas en Lidia nesa \u00e9poca, durante o reinado de Aliates.\nO electro era moito mellor para amoedar que o ouro, fundamentalmente porque era m\u00e1is duro e m\u00e1is duradeiro, mais tam\u00e9n porque as t\u00e9cnicas de refinaci\u00f3n do ouro non estaban a\u00ednda moi desenvolvidas nesa \u00e9poca. O contido de ouro do electro achado en estado natural na actual Anatolia occidental oscila entre o 70 % e o 90 %, en contraste co rango de 45 % a 55 % caracter\u00edstico das cu\u00f1axes en electro da antiga Lidia, na mesma \u00e1rea xeogr\u00e1fica. Isto suxire, por unha banda, que os lidios ti\u00f1an xa moi perfeccionada a tecnolox\u00eda de refinaci\u00f3n da prata, de maneira que lla engad\u00edan ao electro que extra\u00edan de xeito natural, d\u00e9cadas antes de que fixeran as s\u00faas primeiras cu\u00f1axes de prata pura; por outra parte, unha das raz\u00f3ns para a aparici\u00f3n da moeda nesa rexi\u00f3n era a se\u00f1oriaxe, \u00e9 dicir, o beneficio creado ao emitila cun contido de ouro m\u00e1is baixo que o do metal utilizado no intercambio sen amoedar.\nAs primeiras moedas de electro emitidas en Lidia ti\u00f1an o valor dun terzo de estatero (trit\u00e9), o que lles supu\u00f1a un peso te\u00f3rico de 0,17 onzas (4,7 gramos). Posteriormente cu\u00f1\u00e1ronse estateros e tam\u00e9n outras fracci\u00f3ns, como un cuarto (tetart\u00e9), un sexto (hect\u00e9), un oitavo e un doceavo e un vinte e catroavo. En ocasi\u00f3ns cheg\u00e1ronse a emitir fracci\u00f3ns de 1/48 e mesmo 1/96 de estatero, esta \u00faltima con soamente 0,14 gramos.Por mor da variaci\u00f3n na composici\u00f3n do electro, non resulta doado determinar o valor exacto de cada moeda, o cal supu\u00f1a un obst\u00e1culo para o desenvolvemento do comercio. Estas dificultades foron superadas cara a 570 a. de C., coa introduci\u00f3n no reino de Lidia das primeiras moedas de prata e de ouro puros por parte do rei Creso (polo que collen o nome de creseidas). Por\u00e9n, a moeda de electro continuou a ser com\u00fan ata 350 a. de C."}
{"id": "455174", "revid": "65337", "url": "https://gl.wikipedia.org/wiki?curid=455174", "title": "Electrum", "text": ""}
{"id": "455181", "revid": "56817", "url": "https://gl.wikipedia.org/wiki?curid=455181", "title": "Electro (hom\u00f3nimos)", "text": "Electro p\u00f3dese referir a:"}
{"id": "455184", "revid": "89787", "url": "https://gl.wikipedia.org/wiki?curid=455184", "title": "Vis\u00f3n", "text": "Os vis\u00f3ns son mam\u00edferos carn\u00edvoros must\u00e9lidos de pelame moi aprezada en pelatar\u00eda, pertencentes aos x\u00e9neros \"Neovison\" e \"Mustela\". Hai d\u00faas especies vivas de vis\u00f3ns, que son o vis\u00f3n americano (\"Neovison vison\") e o vis\u00f3n europeo (\"Mustela lutreola\"). Ademais co\u00f1\u00e9cese polo menos unha especie extinguidas relacionada co vis\u00f3n americano, pero m\u00e1is grande, como o \"Neovison macrodon\", un vis\u00f3n mari\u00f1o. O vis\u00f3n americano \u00e9 como media m\u00e1is grande que o europeo, pero, debido \u00e1s grandes variaci\u00f3ns de tama\u00f1o, non se poden distinguir os individuos das d\u00faas especies s\u00f3 polo tama\u00f1o e debe determinarse a especie examinando o esqueleto e outras caracter\u00edsticas; por exemplo, todos os vis\u00f3ns europeos te\u00f1en unha gran mancha branca no seu beizo superior, mentres que s\u00f3 alg\u00fans vis\u00f3ns americanos te\u00f1en esta marca: por tanto, calquera vis\u00f3n sen esta mancha \u00e9 con certeza da especie americana. Taxonomicamente ambas as especies actuais eran clasificadas ata hai pouco no mesmo x\u00e9nero \"Mustela\", pero recentemente, o vis\u00f3n americano foi separado a un x\u00e9nero distinto, \"Neovison\". Son animais de h\u00e1bitos acu\u00e1ticos, que adoitan vivr nas ribeiras de r\u00edos, lagos e pantanos. Son animais moi territoriais, e os machos non toleran outro macho no seu territorio, pero os territorios das femias poden solaparse cos dos machos.\nA pel de vis\u00f3n americano \u00e9 moi aprezada para o uso peleteiro, polo que os vis\u00f3ns foron cazados durante moito tempo, e despois a caza foi dando paso \u00e1 s\u00faa crianza en granxas. A brillante pelame do vis\u00f3n en estado natural \u00e9 casta\u00f1a e sedosa, pero os vis\u00f3ns de granxa poden variar desde brancos a case negros. O aceite de vis\u00f3n util\u00edzase nalg\u00fans produtos m\u00e9dicos e cosm\u00e9ticos, e para tratar, conservar e impermeabilizar o coiro.\nA introduci\u00f3n do vis\u00f3n americano en Europa, onde estableceu poboaci\u00f3ns florecentes ao escapar ou ser liberado das granxas, crese que contribu\u00edu ao forte declive do vis\u00f3n europeo debido \u00e1 competencia entre eles, na que ten vantaxe a especie americana, que \u00e9 m\u00e1is adaptable e resistente (pero non por hibridacion). O vis\u00f3n americano foi introducido en Galicia na d\u00e9cada de 1960 pola industria peleteira, e os escapes e sucesivas soltas por grupos activistas animalistas fixeron que se asentasen en Galicia varias poboaci\u00f3ns, que son unha ameaza para a fauna aut\u00f3ctona pola s\u00faa voracidade. Nalg\u00fans pa\u00edses col\u00f3canse trampas para capturar o vis\u00f3n americano. Tam\u00e9n se estableceron poboaci\u00f3ns do vis\u00f3n americano en Suram\u00e9rica."}
{"id": "455188", "revid": "89787", "url": "https://gl.wikipedia.org/wiki?curid=455188", "title": "Nizami Ganjavi", "text": "Nizami Ganjavi (en , literalmente Ni\u1e93\u0101m\u012b de Ganja, transliterado Ni\u1e93\u0101m\u012b Ganjav\u012b), Nizami Ganje'i, Nizami, ou Nez\u0101mi, de nome formal Jamal ad-D\u012bn Ab\u016b Mu\u1e25ammad Ily\u0101s ibn-Y\u016bsuf ibn-Zakk\u012b, nado en Ganja en 1141 e finado na mesma cidade en 1209, foi un poeta persa sunnita, considerado o maior poeta \u00e9pico rom\u00e1ntico da literatura persa, \u00e1 que levou o estilo coloquial e realista. O seu legado \u00e9 amplamente apreciado e compartido por Afganist\u00e1n, Acerbaix\u00e1n, Ir\u00e1n, o Kurdist\u00e1n e Taxiquist\u00e1n.\nTraxectoria.\nO seu nome persoal era Ilyas e o seu pseud\u00f3nimo era Nizami e Ne\u1e93\u0101mi. Naceu nunha \u00e1rea urbana de Ganja (Imperio Selx\u00facida, actualmente en Acerbaix\u00e1n) e crese que pasou toda a s\u00faa vida no sur do C\u00e1ucaso. Segundo De Blois, G\u0259nc\u0259 era unha cidade que nesa \u00e9poca ti\u00f1a unha poboaci\u00f3n predominantemente iraniana. O historiador armenio Kirakos Gandzaketsi (c. 1200 \u2013 1271) menciona que \"a cidade estaba densamente poboada con iranianos e un pequeno n\u00famero de cristi\u00e1ns\". Como Nizami non era un poeta da corte, non aparece nos anais das dinast\u00edas. Os \"tazkerehs\", recompilaci\u00f3ns de memorias literarias que incl\u00faen m\u00e1ximas de grandes poetas con informaci\u00f3n biogr\u00e1fica e comentarios do seu estilo ref\u00edrense a el brevemente. Gran parte do material nos \"tazkerehs\" est\u00e1 baseado en lendas, an\u00e9cdotas e rumores, polo que s\u00f3 se co\u00f1ecen poucos feitos da vida de Nizami, e a \u00fanica fonte \u00e9 a s\u00faa obra, que non achega moita informaci\u00f3n persoal.\nPais.\nNizami quedou orfo moi novo e foi criado polo seu t\u00edo materno Khwaja Umar, que se responsabilizou del e lle deu unha excelente educaci\u00f3n. A s\u00faa nai, chamada Ra'isa, era de orixe kurda. O seu pai, de nome Yusuf, aparece mencionado unha vez na poes\u00eda de Nizami. Nos mesmos versos indica que o nome do seu av\u00f3 era Zakki. En parte da mesma obra tense considerado a palabra \"Mu'ayyad\" como un t\u00edtulo de Zakki, mentres outros estudosos o interpretan como o nome do seu bisav\u00f3. Algunhas fontes afirman que o seu pai puidera ser de Qom. Nizami aparece mencionado tanto como persa coma iraniano.\nFamilia.\nNizami casou tres veces. A s\u00faa primeira esposa era unha moza escrava kipchak que lle foi enviada por Fakhr al-Din Bahramshah, gobernador de Darband, como parte dun agasallo. Segundo Iraj Bashiri, ela foi a esposa \"m\u00e1is amada\" de Nizami. Con ela tivo o seu \u00fanico fillo, Mohammad. Ela faleceu pouco despois de que completase a obra \"Khusraw o Sh\u012br\u012bn\", cando Mohammad ti\u00f1a sete anos. Nizami volve mencionar o seu fillo en \"Leili o Majnun\" engadindo que ti\u00f1a catorce anos e \u00e9 a \"maz\u00e1 dos meus ollos\". En \"Haft Peykar\" tam\u00e9n o menciona e acons\u00e9llalle que adquira m\u00e1is responsabilidades porque o seu pai est\u00e1 debilit\u00e1ndose.\nAlg\u00fans autores de finais do s\u00e9culo XX consideran que esta esposa se chamaba Afaq. Vahid Dastgerdi parece que foi o primeiro que propuxo este nome, mais ao mesmo tempo Said Nafisi e outras fontes discuten esta interpretaci\u00f3n procedente dun verso de Nizami, asumindo que nese verso \"Afaq\" simplemente significa \"horizonte\". As outras d\u00faas esposas de Nizami faleceron prematuramente, coincidindo coa finalizaci\u00f3n dunha obra \u00e9pica, o que fixo dicir ao poeta: \"Deus, por que cada para cada masnavi te\u00f1o que sacrificar unha esposa!\"."}
{"id": "455190", "revid": "98629", "url": "https://gl.wikipedia.org/wiki?curid=455190", "title": "Gran Premio do Reino Unido de 2000", "text": "O Gran Premio do Reino Unido de 2000 (oficialmente o LIII Foster's British Grand Prix) foi unha carreira de motor de F\u00f3rmula 1 celebrada o 23 de abril de 2000 no Circu\u00edto de Silverstone, Silverstone, Northamptonshire, Inglaterra. Foi a cuarta rolda da tempada de F\u00f3rmula Un de e o 53 British Grand Prix. A carreira de 60 voltas ga\u00f1ouna o piloto de McLaren David Coulthard logo de partir da cuarta posici\u00f3n. O seu compa\u00f1eiro de equipo Mika H\u00e4kkinen terminou segundo con Michael Schumacher terceiro para o equipo Ferrari.\nInforme.\nAntecedentes.\nO Gran Premio disput\u00e1rono once equipos, cada un con dou pilotos. Os equipos, tam\u00e9n co\u00f1ecidos como construtores, foron McLaren, Ferrari, Jordan, Jaguar, Williams, Benetton, Prost, Sauber, Arrows, Minardi e BAR. O fornecedor Bridgestone trouxo catro compostos diferentes de pneum\u00e1ticos \u00e1 carreira: dous compostos secos, os brandos e os medios e dous compostos de chuvia , os intermedios e os de chuvia.\nAo inicio da carreira, o piloto de Ferrari Michael Schumacher lideraba o campionato do mundo de pilotos con 30 puntos, por diante de Rubens Barrichello con 9 puntos e Giancarlo Fisichella con 8. Mika H\u00e4kkinen cuarto e Ralf Schumacher quinto estaban empatados con 6 puntos. No Campionato de Construtores, Ferrari lideraba con 39 puntos, McLaren e Benetton eran segundo e terceiro con 10 e 8 puntos, respectivamente, mentres Jordan e Williams estaban empatados en cuarta posici\u00f3n con 7 puntos cada un. Ferrari e Michael Schumacher dominaban o campionato, ga\u00f1ando as tres carreiras anteriores. Os rivais do campionato Barrichello, Fisichella e H\u00e4kkinen lograran un segundo posto cada un, e Ralf Schumacher, Heinz-Harald Frentzen e David Coulthard lograran un podio no terceiro lugar.\nDespois do Gran Premio de San Marino de 2000 o 9 de abril, os equipos realizaron sesi\u00f3ns de proba no Circu\u00edto de Silverstone do 11 ao 14 de abril para prepararse para o seguinte Gran Premio na pista. As sesi\u00f3ns estiveron marcadas pola choiva intermitente facendo que a pista esvaradiza. Barrichello marcou os tempos m\u00e1is r\u00e1pidos o primeiro d\u00eda, por diante do piloto de Jordan Jarno Trulli. Ralf Schumacher foi o m\u00e1is r\u00e1pido o segundo d\u00eda. O piloto de BAR Jacques Villeneuve atropelou un raposo no fondo do circu\u00edto, limitando o seu tempo de proba. Michael Schumacher foi o m\u00e1is r\u00e1pido no terceiro d\u00eda. O compa\u00f1eiro de equipo de Villeneuve Ricardo Zonta chocou contra unha bancada na curva de Stowe resultando cun corte no dedo medio dereito. BAR revelou m\u00e1is tarde que o accidente de Zonta causouno unha falla na suspensi\u00f3n dianteira e retirouse das probas. Michael Schumacher foi o m\u00e1is r\u00e1pido o \u00faltimo d\u00eda da proba. Como resultado do accidente de Zonta, o muro de pneum\u00e1ticos na curva Stowe estendues por un pneum\u00e1tico de altura e dous pneum\u00e1ticos en profundidade. A trampa de grava arredor da \u00e1rea tam\u00e9n se fixo m\u00e1is suave.\nNunha controvertida decisi\u00f3n, a F\u00e9d\u00e9ration Internationale de l'Automobile (FIA), o primeiro \u00f3rgano da F\u00f3rmula Un, decidiu disputar o Gran Premio do Reino Unido en abril no lugar da tradicional data do evento a mediados de xullo, a carreira celebrouse no Domingo de Pascua. Non se deu ningunha raz\u00f3n espec\u00edfica para o cambio, a\u00ednda que o regreso do Gran Premio de B\u00e9lxica inicialmente exclu\u00eddo do calendario debido a problemas relacionados coas leis de publicidade do tabaco do pa\u00eds e ao regreso do Gran Premio dos Estados Unidos foron suxeridos como os probables motivos. O propietario dos dereitos comerciais da F\u00f3rmula Un Bernie Ecclestone programara o Gran Premio de Francia para que se celebrar\u00e1 no mes de abril e o Gran Premio do Reino Unido en xullo a\u00ednda que a \"pol\u00edtica interna\" en Francia impediu o cambio.\nGran parte da discusi\u00f3n do evento foi pola revisi\u00f3n que permit\u00eda aos equipos usar limitadores de velocidade modificados no pit lane. A FIA permit\u00edulles usalos sempre que estivesen \"codificadas\" por baixo dun l\u00edmite de 80\u00a0km/h, impedindo as\u00ed que os equipos os modificaran. Foi a resposta para evitar que as axudas ao piloto como o control de tracci\u00f3n e o control de freada se montasen en segredo. A maior\u00eda dos pilotos acordaron que o cambio ter\u00eda un resultado positivo de reduci\u00f3n do risco dos pilotos que entran e saen do pit lane. Non obstante, expresaron a s\u00faa preocupaci\u00f3n de que non pilotar\u00edan con seguridade a unha velocidade lenta e que aumentar\u00eda a posibilidade de que os mec\u00e1nicos ou outros coches puidesen ser alcanzados.\nPr\u00e1ctica e cualificaci\u00f3n.\nRealiz\u00e1ronse catro sesi\u00f3ns de pr\u00e1cticas antes da carreira do domingo, d\u00faas o venres e d\u00faas o s\u00e1bado. As sesi\u00f3ns de ma\u00f1\u00e1 e tarde do venres duraron unha hora cada unha. A terceira e \u00faltima sesi\u00f3n de pr\u00e1cticas realizouse o s\u00e1bado pola ma\u00f1\u00e1 e durou 45 minutos. As sesi\u00f3ns de pr\u00e1ctica do venres pola ma\u00f1\u00e1 e da tarde realiz\u00e1ronse coa pista seca a principios da primeira sesi\u00f3n de pr\u00e1cticas pero choveu ao longo do resto do d\u00eda. Frentzen foi o m\u00e1is r\u00e1pido na primeira sesi\u00f3n cun tempo de 1:27.683, case medio segundo m\u00e1is r\u00e1pido que o piloto de Jaguar Eddie Irvine. Os pilotos de McLaren foron terceiro e cuarto, Coulthard m\u00e1is r\u00e1pido que H\u00e4kkinen. Jarno Trulli foi quinto, por diante de Villeneuve. Barrichello, Alexander Wurz, Fisichella e Marc Gen\u00e9 redondaron os dez pilotos m\u00e1is r\u00e1pidos da sesi\u00f3n. Unha falla el\u00e9ctrica no coche de Ralf Schumacher impediu que marcase un tempo de volta. Na segunda sesi\u00f3n de pr\u00e1cticas, Frentzen mantivo a volta r\u00e1pida na primeira sesi\u00f3n, o circu\u00edto estaba moi mollado para mellorar os tempos de volta. A sesi\u00f3n interrompeuse porque o McLaren de Coulthard aparcou aun lado da recta do Hangar cun problema hidr\u00e1ulico, isto requir\u00edu a suspensi\u00f3n porque o veh\u00edculo de recuperaci\u00f3n quedou atrapado no barro, o que significaba que ti\u00f1a que retiralo un tractor e Villeneuve case atropela a un comisario que axudaba a Coulthard.\nSeguiu chovendo nas sesi\u00f3ns de pr\u00e1ctica do s\u00e1bado pola ma\u00f1\u00e1. Coulthard foi o m\u00e1is r\u00e1pido na terceira sesi\u00f3n, establecendo un tempo de 1:33.614; H\u00e4kkinen terminou coa segunda volta r\u00e1pida. Michael Schumacher e Barrichello foron terceiro e quinto, respectivamente, separados por Ralf Schumacher. Os pilotos de Jordan terminaron sexto e s\u00e9timo con Frentzen m\u00e1is r\u00e1pido que Trulli. Mika Salo, Pedro Diniz e Jos Verstappen completaron os dez primeiros. Na sesi\u00f3n de pr\u00e1cticas finais, H\u00e4kkinen terminou o m\u00e1is r\u00e1pido cun tempo de 1:33.132, con Coulthard fixando o terceiro mellor tempo de volta. A parella quedou separada por Michael Schumacher co seu compa\u00f1eiro de equipo Barrichello o cuarto m\u00e1is r\u00e1pido. Ralf Schumacher quedou en quinto lugar. Fisichella seguiu en sexto, perdendo a maior parte da sesi\u00f3n debido a unha fuga de aceite, que requir\u00eda un cambio de motor. Frentzen, Verstappen, Trulli e Salo completaron os dez primeiros da cualificaci\u00f3n. Diniz sa\u00eduse do circu\u00edto danando a suspensi\u00f3n dianteira do seu coche no incidente. O piloto de Williams Jenson Button trompeou na trampa de grava na curva 14 e foi posteriormente golpeado polo Jaguar de Irvine. O Williams rompeu a suspensi\u00f3n dianteira e traseira mentres o monocasco do Jaguar resultou perforado. Ambos pilotos resultaron ilesos. \nA sesi\u00f3n de cualificaci\u00f3n da tarde do s\u00e1bado durou unha hora. Cada piloto estaba limitado a doce voltas, coa orde da grella decidida polas roldas m\u00e1is r\u00e1pidas dos pilotos. Durante esta sesi\u00f3n, estaba en vigor a regra do 107%, polo que cada piloto ti\u00f1a que fixar un tempo dentro do 107% da volta r\u00e1pida para cualificar para a carreira. A sesi\u00f3n realizouse en condici\u00f3ns nubosas pero coa pista seca. A temperatura do aire era de 14\u00a0\u00b0C e a temperatura da pista era de 10\u00a0\u00b0C.. Barrichello logrou a terceira pole da s\u00faa carreira, a s\u00faa primeira no circu\u00edto, cun tempo de 1:25.703. Frentzen compart\u00edu a primeira li\u00f1a da grella cunha volta 0,003 segundos m\u00e1is lenta. Foi o seu mellor resultado clasificatorio da tempada. H\u00e4kkinen terceiro cualificado viuse forzado a soltar o acelerador despois de cometer un erro durante a s\u00faa \u00faltima volta r\u00e1pida. Quedou diante do seu compa\u00f1eiro de equipo Coulthard que atopou o tr\u00e1fico nas s\u00faas voltas de cualificaci\u00f3n finais. Michael Schumacher, que fixo un cambio no seu coche, s\u00f3 para cometer m\u00e1is erros, cualificou quinto e non puido facer unha \u00faltima volta por 0.1 segundos. Button e Ralf Schumacher alcanzaron as posici\u00f3ns sexta e s\u00e9tima, respectivamente, a\u00ednda que os dous pilotos tiveron sentimentos encontrados sobre as s\u00faas actuaci\u00f3ns. Verstappen inicialmente estivo a piques de lograr a pole position segundos antes da clausura da sesi\u00f3n pero trompeou e quedou oitavo. Irvine quedou noveno e Villeneuve redondeou os dez mellores cualificados.\nCarreira.\nAs condici\u00f3ns da grella antes da carreira eran secas. Esper\u00e1base que as condici\u00f3ns permaneceran as\u00ed ao longo da carreira. Os pilotoss deber\u00edan sa\u00edr \u00e1 pista \u00e1s 09:30 BST (UTC + 1) para unha sesi\u00f3n de quecemento de 30 minutos, pero a sesi\u00f3n atrasouse 100 minutos debido \u00e1 persistente n\u00e9boa que impediu que o helic\u00f3ptero m\u00e9dico chegase \u00e1 pista. O desfile dos pilotos cancelouse por mor dos atrasos. Os pilotos de McLaren corr\u00edan m\u00e1is r\u00e1pido que o seu ritmo na cualificaci\u00f3n. Coulthard logrou o tempo m\u00e1is r\u00e1pido de 1:26.800. H\u00e4kkinen quedou cuarto no outro McLaren, d\u00faas d\u00e9cimas de segundo por detr\u00e1s de Coulthard. De la Rosa e Ralf Schumacher estaban en medio cos tempos segundo e terceiro m\u00e1is r\u00e1pidos, respectivamente. O coche de carreiras de H\u00e4kkinen viuse afectado por un fallo no sensor que o levou a usar o coche de recambio do seu equipo, mentres se solucionaba o problema. Mentres tanto, Ralf Schumacher minimizou as s\u00faas posibilidades e pronosticou que unha carreira h\u00famida lle dar\u00eda unha mellor posici\u00f3n final.\nA carreira comezou \u00e1s 13:00 hora local. Barrichello mantivo a s\u00faa vantaxe de sa\u00edda na primeira curva, mentres que Frentzen permaneceu no segundo lugar. Villeneuve fixo o mellor comezo na pista pasando do 10\u00ba ao 6\u00ba posto ao final da primeira volta, mentres que Michael Schumacher perdeu tres posici\u00f3ns na mesma distancia. Ao completar a primeira volta os pilotos das dez primeiras posici\u00f3ns eran Barrichello, Frentzen, Coulthard, H\u00e4kkinen, Button, Villeneuve, Ralf Schumacher, Michael Schumacher, Verstappen e Trulli. Barrichello comezou a manter unha separaci\u00f3n dun segundo entre el e Frentzen. Ralf Schumacher pasou a Villeneuve na curva de Stowe para a sexta posici\u00f3n na volta 2. M\u00e1is atr\u00e1s Alesi perdeu a 13\u00aa posici\u00f3n tras ser superado por Salo mentres que Diniz perdeu tres lugares logo de verse involucrado nun incidente.\nOs pilotos l\u00edderes comezaron a formar un oco con Trulli na volta 3. D\u00faas voltas m\u00e1is tarde Wurz mellorou outra posici\u00f3n cando pasou a Zonta polo 15\u00ba. H\u00e4kkinen sa\u00eduse na volta oito e foi presionado por Button. Na volta n\u00famero 14, Barrichello lideraba por seis d\u00e9cimas de segundo por diante de Frentzen, que \u00e1 s\u00faa vez estaba nove d\u00e9cimas de segundo por diante de Coulthard. H\u00e4kkinen estaba nove d\u00e9cimas de segundo por detr\u00e1s do seu compa\u00f1eiro de equipo e continuaba na batalla para a cuarta posici\u00f3n, continuaba correndo 1,1 segundos por diante de Ralf Schumacher. Wurz, que presionaba a Alesi no 14\u00ba, converteuse no primeiro piloto en facer un pit stop para asegurarse de obter unha pista limpa. Salo e Fisichella pasaron por boxes nas seguintes tres voltas. Verstappen parou ao lado da pista con problemas el\u00e9ctricos na volta 20.\nFrentzen e Ralf Schumacher foron os seguintes en entrar en boxes e na volta 24 reincorpor\u00e1ronse na s\u00e9tima e oitava posici\u00f3n. Button fixo a s\u00faa parada de boxes unha volta m\u00e1is tarde e uniuse detr\u00e1s do seu compa\u00f1eiro de equipo Ralf Schumacher. de la Rosa aparcou no costado do circu\u00edto con problemas hidr\u00e1ulicos e retirouse na volta 28. Coulthard forzou na recta e pasou a Barrichello na curva de Stowe para converterse no novo l\u00edder da carreira na volta 30. Coulthard inmediatamente comezou a constru\u00edr unha diferenza entre el e Barrichello. H\u00e4kkinen fixo a s\u00faa \u00fanica parada en boxes da carreira na volta 31 e cambiou a un pneum\u00e1tico liso. Volveu a entrar na oitava posici\u00f3n. Coulthard e Villeneuve entraron na 33\u00aa volta. Barrichello trompeou na pista cun problema hidr\u00e1ulico e parou en boxes na volta 35. Foi empuxado ao seu garaxe para retirarse cun problema da caixa de cambios unha volta m\u00e1is tarde.\nMichael Schumacher marcou unha nova volta r\u00e1pida da carreira na volta 36, cun 1:26.797, cando sacou un oco antes da s\u00faa parada en boxes. Zonta retirouse na seguinte volta cando trompeou. Michael Schumacher fixo o seu pit stop na volta 37, permitindo a Frentzen asumir o liderado. O piloto de Jordan entrou a boxes na volta 42 dando o liderado a Coulthard. A parella de Williams entrou a boxes nas seguintes d\u00faas voltas, promovendo a H\u00e4kkinen e Michael Schumacher na segunda e terceira posici\u00f3n. Michael Schumacher non conseguiu atrapar a H\u00e4kkinen porque foi retido polos dobrados. Herbert converteuse no \u00faltimo piloto en facer unha parada programado en boxes na volta 48. \u00c1 conclusi\u00f3n da volta 49 coas paradas programadas terminadas os dez primeiros pilotos eran Coulthard, H\u00e4kkinen, Michael Schumacher, Frentzen, Ralf Schumacher, Button, Villeneuve, Trulli, Fisichella e Salo.\nH\u00e4kkinen comezou a reducir a diferenza con Coulthard na volta 51 que tivo problemas coa s\u00faa caixa de cambios. Na mesma volta, Frentzen tivo problemas xa que non puido cambiar de marchas e caeu detr\u00e1s de Ralf Schumacher e Button. Parou en boxes tres voltas m\u00e1is tarde para retirarse. Na volta 56, H\u00e4kkinen estableceu unha nova volta r\u00e1pida de carreira, con 1:26.217 mentres continuaba acerc\u00e1ndose a Coulthard. Villeneuve retirouse da carreira con problemas na caixa de cambios na mesma volta. Coulthard contivo a H\u00e4kkinen nas \u00faltimas voltas da carreira e cruzou a meta na volta 60 para ga\u00f1ar a s\u00faa primeira carreira da tempada e a s\u00faa segunda vitoria consecutiva no Gran Premio brit\u00e1nico cun tempo de 1'28:50.108, a unha velocidade media de 208.336\u00a0km/h. H\u00e4kkinen terminou segundo 1.4 segundos detr\u00e1s, por diante de Michael Schumacher na terceira posici\u00f3n, Ralf Schumacher foi cuarto, Button quinto e Trulli redonde\u00f3 os puntos no sexto posto. Fisichella, Salo, Wurz, Alesi e Diniz seguiron nas seguintes cinco posici\u00f3ns. Herbert, Irvine, Gen\u00e9 e Mazzacane terminaron nas seguintes catro posici\u00f3ns. Villeneuve e Frentzen foron os \u00faltimos clasificados a pesar de non lograr atravesar a li\u00f1a de meta por mor das s\u00faas retiradas.\nPost-carreira.\nOs tres primeiros pilotos apareceron no podio para recoller os seus trofeos e na posterior conferencia de prensa. Coulthard dixo que superar Barrichello deulle vantaxe durante as primeiras paradas en boxes. Coulthard tam\u00e9n revelou que utilizou a inspiraci\u00f3n do campi\u00f3n de pilotos de F\u00f3rmula Un de 1992 Nigel Mansell que susou para adiantar a Nelson Piquet no Gran Premio do Reino Unido de 1987 para executar a manobra de adiantamento similar. Tam\u00e9n cr\u00eda que a s\u00faa vitoria daballe confianza para presentar a s\u00faa candidatura para o Campionato de Pilotos dicindo \"os meus mellores anos est\u00e1m a\u00ednda por vir."}
{"id": "455191", "revid": "10599", "url": "https://gl.wikipedia.org/wiki?curid=455191", "title": "IFEMA", "text": ""}
{"id": "455195", "revid": "56817", "url": "https://gl.wikipedia.org/wiki?curid=455195", "title": "C-25", "text": "A C-25 ou Eix Transversal \u00e9 unha autov\u00eda que atravesa Catalu\u00f1a, unindo as Terres de Ponent coa AP-7 sen pasar por Barcelona. \u00c9 titularidade da Generalitat de Catalu\u00f1a e ten 154\u00a0km de lonxitude entre Cervera e Riudellots de la Selva.\nO Eix Transversal inaugurouse entre 1993 e 1997 como estrada convencional, entrando en servizo o seu \u00faltimo treito o 12 de decembro de 1997. A alta ocupaci\u00f3n e as taxas elevadas de mortalidade na estrada fixeron que se desdobrara en autov\u00eda a partir de 2008. O 4 de xaneiro de 2013 complet\u00e1ronse as obras.\nA autov\u00eda vertebra as comarcas interiores de Catalu\u00f1a, pasando por varias localides importantes como Cervera, Manresa, Vic e Santa Coloma de Farners."}
{"id": "455196", "revid": "10599", "url": "https://gl.wikipedia.org/wiki?curid=455196", "title": "Terres de Ponent", "text": ""}
{"id": "455197", "revid": "10599", "url": "https://gl.wikipedia.org/wiki?curid=455197", "title": "Eix Transversal", "text": ""}
{"id": "455198", "revid": "10599", "url": "https://gl.wikipedia.org/wiki?curid=455198", "title": "Eixe Transversal", "text": ""}
{"id": "455200", "revid": "27155", "url": "https://gl.wikipedia.org/wiki?curid=455200", "title": "Basal (filoxen\u00e9tica)", "text": ""}
{"id": "455202", "revid": "56817", "url": "https://gl.wikipedia.org/wiki?curid=455202", "title": "C-15", "text": "A C-15 ou Eix Diagonal \u00e9 unha estrada da rede b\u00e1sica primaria de Catalu\u00f1a, desdobrada en autov\u00eda na parte final do seu percorrido. \u00c9 titularidade da Generalitat de Catalu\u00f1a e ten 45\u00a0km de lonxitude entre Igualada e Vilanova i la Geltr\u00fa.\nA estrada une as comarcas do Anoia, Alt Pened\u00e8s e Garraf, pasando por varias localides importantes como Igualada, Vilafranca del Pened\u00e8s e Vilanova i la Geltr\u00fa.\nO primeiro treito da estrada inaugurouse en 2003 entre Puigd\u00e0lber e Igualada. En 2011 inaugurouse o \u00faltimo tramo ata Vilanova i la Geltr\u00fa en forma de autov\u00eda."}
{"id": "455204", "revid": "1131", "url": "https://gl.wikipedia.org/wiki?curid=455204", "title": "Jairo Dorado Cadilla", "text": "Jairo Dorado Cadilla \u00e9 un tradutor galego radicado en Alema\u00f1a.\nTraxectoria.\n\u00c9 licenciado en Traduci\u00f3n e Interpretaci\u00f3n pola Universidade de Vigo dende 2002. \u00c9 membro da asociaci\u00f3n de tradutores ASETRAD. Entre as s\u00faas linguas de traballo figuran, amais do galego e do castel\u00e1n, o portugu\u00e9s, o alem\u00e1n, o ingl\u00e9s ou o croata.\n\u00c9 co\u00f1ecido polas s\u00faas traduci\u00f3ns ao galego das literaturas da \u00e1rea ling\u00fc\u00edstica balc\u00e1nica. Entre outras, traduciu obras de autores como Ivo Andri\u0107, Josip Mlaki\u0107 ou Slavenka Drakuli\u0107."}
{"id": "455205", "revid": "6939", "url": "https://gl.wikipedia.org/wiki?curid=455205", "title": "Jairo Dorado", "text": ""}
{"id": "455206", "revid": "1987", "url": "https://gl.wikipedia.org/wiki?curid=455206", "title": "Entidade municipal descentralizada", "text": "Unha Entidade municipal descentralizada (EMD, en catal\u00e1n: \"Entitat municipal descentralitzada\") \u00e9 o nome que recibe en Catalu\u00f1a a entidade local menor, consistente nun ou m\u00e1is n\u00facleos de poboaci\u00f3n sen concello propio que se rexen conxuntamente por unha xunta de veci\u00f1os, \u00e1 fronte da cal hai un presidente.\nConstituci\u00f3n.\nNormalmente, as EMD corresponden a antigos municipios que deste xeito recuperan unha parte da s\u00faa autonom\u00eda perdida ou a n\u00facleos de poboaci\u00f3n coa suficiente entidade dentro de municipios extensos con varias localidades. Estes \u00abcase-concellos\u00bb r\u00e9xense pola Lei Municipal e de R\u00e9xime Local de Catalu\u00f1a (Lei 8/1987, do 15 de abril) e te\u00f1en o seu precedente nas antigas entidades locais menores, como a\u00ednda se denominan estas entidades na Comunidade Valenciana, as Illas Baleares e en xeral no conxunto de Espa\u00f1a, onde te\u00f1en unhas competencias e atribuci\u00f3ns parecidas.\nP\u00f3dense constitu\u00edr a demanda do n\u00facleo de poboaci\u00f3n que aspira a converterse en EMD, a petici\u00f3n do mesmo concello ou por acordo da Generalitat de Catalu\u00f1a.\nCompetencias.\nAs EMD te\u00f1en competencia sobre:\nLista de entidades.\nEn xaneiro de 2015, en Catalu\u00f1a hab\u00eda 65 entidades municipais descentralizadas:"}
{"id": "455216", "revid": "23204", "url": "https://gl.wikipedia.org/wiki?curid=455216", "title": "Alfa-Caroteno", "text": "O \u03b1-caroteno \u00e9 unha forma de caroteno cun anel de \u03b2-ionona nun extremo e un anel de \u03b1-ionona no extremo oposto. \u00c9 a segunda forma m\u00e1is com\u00fan de caroteno.\nFisiolox\u00eda humana.\nFix\u00e9ronse estudos en adultos norteamericanos e chineses, nos que se observou que a concentraci\u00f3n media de \u03b1-caroteno no soro sangu\u00edneo era de 4,71\u00a0\u00b5g/dL. Por sexos, nos homes era de 4,22\u00a0\u00b5g/dL e nas mulleres 5,31\u00a0\u00b5g/dL.\nFontes dietarias.\nOs seguintes vexetais son ricos en alfa-caroteno:"}
{"id": "455217", "revid": "63181", "url": "https://gl.wikipedia.org/wiki?curid=455217", "title": "Outokumpu", "text": "Outokumpu \u00e9 unha cidade de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 6\u00a0812\u00a0habitantes. A superficie do termo municipal \u00e9 de 584,05\u00a0km2, dos cales 138,24\u00a0km2 son auga. O concello ten unha densidade de poboaci\u00f3n de 15,28 \u00a0hab./km\u00b2.\nLimita cos concellos de Liperi e Polvij\u00e4rvi na s\u00faa mesma rexi\u00f3n, Kaavi e Tuusniemi na rexi\u00f3n de Savonia do Norte e Hein\u00e4vesi, pertencente a Savonia do Sur.\nO concello \u00e9 uniling\u00fce en fin\u00e9s."}
{"id": "455219", "revid": "5863", "url": "https://gl.wikipedia.org/wiki?curid=455219", "title": "Bruno Ganz", "text": "Bruno Ganz, nado en Z\u00fcrich o 22 de marzo de 1941 e finado o 16 de febreiro de 2019, foi un actor su\u00edzo co\u00f1ecido pola s\u00faa interpretaci\u00f3n do anxo Damiel en \"Der Himmel \u00fcber Berlin\" e de Adolf Hitler en \"Der Untergang\" (2004), a\u00ednda que xa contaba cunha importante carreira teatral e cinematogr\u00e1fica previa.\nFoi o portador do Iffland Ring, que tradicionalmente foi usado polo mellor actor na lingua alem\u00e1 na \u00e9poca."}
{"id": "455222", "revid": "27155", "url": "https://gl.wikipedia.org/wiki?curid=455222", "title": "Factor Xa", "text": ""}
{"id": "455224", "revid": "89787", "url": "https://gl.wikipedia.org/wiki?curid=455224", "title": "Tenase", "text": "A tenase ou complexo tenase \u00e9 un complexo proteico que act\u00faa na coagulaci\u00f3n do sangue como prote\u00edna activadora que activa o factor X (factor dez) orixinando por clivaxe o factor Xa por dous modos: extrinsicamente ou intrinsicamente.\nTenase \u00e9 unha contracci\u00f3n da palabra inglesa \"ten\" ('dez') e o sufixo propio dos encimas \"-ase\", dado que o substrato ao que activa este complexo \u00e9 o factor X (dez) de coagulaci\u00f3n do sangue. \u00c1s veces abr\u00e9viase como Xase.\nO complexo tenase extr\u00ednseco est\u00e1 constitu\u00eddo por: factor tisular (unha prote\u00edna unida a membranas), factor VII e Ca2+ como i\u00f3n activador.\nO complexo tenase intr\u00ednseco cont\u00e9n o factor IX activo (IXa), o seu cofactor factor VIII (VIIIa), o substrato (factor X), os cales son activados por superficies cargadas negativamente (como vidro, membranas de plaquetas activas, e \u00e1s veces membranas de monocitos). Estes factores procoagulantes dependentes de vitamina K atracan sobre estas superficies por medio do seu dominio Gla con pontes de Ca2+. Isto fai o proceso de activaci\u00f3n moito m\u00e1is r\u00e1pido e bloquea a uni\u00f3n de inhibidores.\nComo a tenase intr\u00ednseca activa o factor X a unha velocidade de 50 a 100 veces maior que a tenase extr\u00ednseca, desempe\u00f1a un papel esencial na amplificaci\u00f3n do factor Xa e na xeraci\u00f3n de trombina durante a fase de propagaci\u00f3n da coagulaci\u00f3n."}
{"id": "455225", "revid": "27155", "url": "https://gl.wikipedia.org/wiki?curid=455225", "title": "Complexo tenase", "text": ""}
{"id": "455237", "revid": "27155", "url": "https://gl.wikipedia.org/wiki?curid=455237", "title": "Xase", "text": ""}
{"id": "455239", "revid": "89787", "url": "https://gl.wikipedia.org/wiki?curid=455239", "title": "Emerina", "text": "A emerina \u00e9 unha prote\u00edna que nos humanos est\u00e1 codificada no xene \"EMD\" do cromosoma X, tam\u00e9n co\u00f1ecido por xene \"STA\". A emerina, xunto con LEMD3, \u00e9 unha prote\u00edna integral de membrana que cont\u00e9n un dominio LEM situada na membrana interna da envoltura nuclear das c\u00e9lulas de vertebrados. A emerina expr\u00e9sase abundantamente nos m\u00fasculos card\u00edaco e no esquel\u00e9tico. No m\u00fasculo card\u00edaco, a emerina local\u00edzase nas uni\u00f3ns adherentes con discos intercalares, onde parece que funciona na mecanotransduci\u00f3n da tensi\u00f3n celular e na sinalizaci\u00f3n por beta-catenina. As mutaci\u00f3ns na emerina causan unha doenza recesiva ligada ao X chamada distrofia muscular de Emery\u2013Dreifuss, anormalidades na conduci\u00f3n card\u00edaca e cardiomiopat\u00eda dilatada.\nRecibe o seu nome en honra de Alan Emery.\nEstrutura.\nA emerina \u00e9 unha prote\u00edna de 29,0 kDa (34 kDa de peso molecular observado) composta por 254 amino\u00e1cidos. \u00c9 unha prote\u00edna rica en serina cunha rexi\u00f3n hidrof\u00f3bica N-terminal de 20 amino\u00e1cidos que est\u00e1 flanqueada por residuos cargados; a rexi\u00f3n hidrof\u00f3bica pode ser importante para ancorar a prote\u00edna \u00e1 membrana, coas colas terminais cargadas na parte citos\u00f3lica. Nos m\u00fasculos card\u00edaco, esquel\u00e9tico e liso, a emerina local\u00edzase na membrana nuclear interna; a expresi\u00f3n da emerina \u00e9 maior nos m\u00fasculos card\u00edaco e esquel\u00e9tico. No m\u00fasculo card\u00edaco especificamente, a emerina tam\u00e9n se encontra nas uni\u00f3ns adherentes dentro dos discos intercalares.\nFunci\u00f3n.\nA emerina \u00e9 unha prote\u00edna da membrana nuclear rica en serina e membro do familia das prote\u00ednas asociadas \u00e1 l\u00e1mina nuclear. \u00c9 unha mediadora na ancoraxe na membrana do citoesqueleto. A distrofia muscular de Emery\u2013Dreifuss \u00e9 unha miopat\u00eda dexenerativa cuxa herdanza est\u00e1 ligada ao cromosoma X, resultante dunha muttaci\u00f3n no xene \"EMD\" (tam\u00e9n co\u00f1ecido clinicamente como \"STA\"). A emerina parece estar implicada na mecanotransduci\u00f3n, xa que os fibroblastos de ratos deficientes en emerina non poden transducir respostas normais de expresi\u00f3n de xenes mecanosensibles a est\u00edmulos de tensi\u00f3n. No m\u00fasculo card\u00edaco, a emerina tam\u00e9n se encontra formando un complexo coa beta-catenina nas uni\u00f3ns adherentes dos discos intercalares, e os cardiomiocitos de coraz\u00f3ns que carecen de emerina mostran unha redistribuci\u00f3n da beta-catenina e unha arquitectura alteradada dos discos intercalares e alteraci\u00f3n da forma do miocito. Esta interacci\u00f3n parece estar regulada pola glic\u00f3xeno sintase quinase 3 beta.\nImportancia cl\u00ednica.\nAs mutaci\u00f3ns na emerina causan a distrofia muscular de Emery\u2013Dreifuss ligada ao X, que se caracteriza por contracturas no tend\u00f3n de Aquiles, c\u00f3bados e m\u00fasculos post-cervicais; debilidade muscular proximal nas extremidades superiores e distal nas extremidades inferiores; xunto con defectos de conduci\u00f3n card\u00edaca que van de bradicardia sinusal, a prolongaci\u00f3n PR ata un completo bloqueo da conduci\u00f3n card\u00edaca. Nestes pacientes, a inmunotinguidura da emerina desaparece en varios tecidos, inclu\u00edndo o m\u00fasculo, fibroblastos da pel, e leucocitos, a\u00ednda que os protocolos de diagn\u00f3stico fanse por an\u00e1lise mutacional en vez de por tinguidura de prote\u00ednas. En case todos os casos, as mutaci\u00f3ns te\u00f1en como resultado unha completa desaparici\u00f3n, ou niveis indetectables, da prote\u00edna emerina. Aproximadamente o 20% dos casos te\u00f1en nos cromosomas X unha inversi\u00f3n dentro da rexi\u00f3n Xq28.\nAdemais, investigaci\u00f3ns recentes atoparon que a ausencia de emerina funcional pode diminu\u00edur a infectividade do VIH-1. As\u00ed, espec\u00falase que pacientes de distrofia muscular de Emery\u2013Dreifuss poden ter inmunidade ao VIH-1 ou mostrar un padr\u00f3n irregular de infecci\u00f3n polo VIH-1.\nInteracci\u00f3ns.\nA emerina interacciona con:"}
{"id": "455283", "revid": "56817", "url": "https://gl.wikipedia.org/wiki?curid=455283", "title": "Loureiro Crespo", "text": "Os apelidos Loureiro Crespo poden referirse a:"}
{"id": "455285", "revid": "89787", "url": "https://gl.wikipedia.org/wiki?curid=455285", "title": "Variante da Pobra de San Xiao", "text": "A variante da Pobra de San Xiao \u00e9 unha variante ferroviaria de 7\u00a0km de lonxitude situada na li\u00f1a Le\u00f3n - A Coru\u00f1a, no treito entre Lugo e Sarria, que substit\u00fae o antigo trazado que pasaba polo casco urbano da Pobra de San Xiao, no concello lugu\u00e9s de L\u00e1ncara. Foi inaugurada en 2018.\nHistoria.\nO 30 de novembro de 2006 o Ministerio de Fomento anunciou a adxudicaci\u00f3n das obras da variante da Pobra de San Xiao \u00e1 UTE Ferrovial Agrom\u00e1n y Obras Subterr\u00e1neas, por un total de 90.436.727 euros.\nEntrou en servizo o 23 de abril de 2018.\nTrazado.\nA infraestrutura ten unha lonxitude de 7.206 metros de lonxitude pasando polos concellos do Corgo, O P\u00e1ramo, L\u00e1ncara e Sarria, que substit\u00fae aos 8.417 metros do anterior trazado. A variante permitiu suprimir un total de 14 pasos a nivel do anterior trazado.\nA plataforma est\u00e1 constru\u00edda para v\u00eda dobre pero actualmente est\u00e1 executada unha \u00fanica v\u00eda, a esquerda. Ademais est\u00e1 sen electrificar, para dar continuidade ao resto da li\u00f1a. Est\u00e1 previsto que no futuro funcione con v\u00eda dobre electrificada para levar os servizos de alta velocidade a Lugo.\nNo trazado hai dous t\u00faneles: As Cortes, de 520 metros de lonxitude, e Torrente, de 1.387 metros, executado en v\u00eda en placa e con sa\u00edda de emerxencia. Tam\u00e9n ten catro viadutos: dous de vigas prefabricadas, de 329,5 e 145,5 metros, e dous de taboleiro de formig\u00f3n, de 639 e 590 metros. Hai catro pasos inferiores e un paso superior sobre a estrada LU-546.\nTen unha velocidade m\u00e1xima comercial de 160\u00a0km/h, superando os 80\u201395\u00a0km/h do antigo trazado e permitindo unha mellora nos tempos de viaxe."}
{"id": "455294", "revid": "65337", "url": "https://gl.wikipedia.org/wiki?curid=455294", "title": "Moedas de peseta de Espa\u00f1a", "text": ""}
{"id": "455295", "revid": "65337", "url": "https://gl.wikipedia.org/wiki?curid=455295", "title": "Moedas de peseta", "text": ""}
{"id": "455301", "revid": "89787", "url": "https://gl.wikipedia.org/wiki?curid=455301", "title": "London General Omnibus Company", "text": "O London General Omnibus Company (LGOC) foi o principal operador de autobuses da cidade de Londres, Inglaterra, entre 1855 e 1933. Foi tam\u00e9n por un curto per\u00edodo entre 1909 e 1912, un fabricante de autobuses para transporte de pasaxeiros urbanos."}
{"id": "455304", "revid": "23204", "url": "https://gl.wikipedia.org/wiki?curid=455304", "title": "Marina Abramovi\u0107", "text": "Marina Abramovi\u0107 (en , |mar\u01d0\u02d0na abr\u01ce\u02d0mo\u028bit\u0255|), nada en Belgrado o 30 de novembro de 1946 \u00e9 unha artista de \"performance\", escritora e directora e produtora de filmes art\u00edsticos serbia. A s\u00faa obra explora a arte corporal, a \"endurance art\" e a arte feminista, a relaci\u00f3n entre o int\u00e9rprete e o p\u00fablico, os l\u00edmites do corpo e as posibilidades da mente. Activa durante catro d\u00e9cadas, Abramovi\u0107 def\u00ednese a ela mesma como \"a avoa da arte das \"performances\"\". Foi pioneira nunha nova noci\u00f3n de identidade facendo participar os observadores, centr\u00e1ndose en \"confrontar a dor, o sangue e os l\u00edmites f\u00edsicos do corpo\".\nTraxectoria.\nAbramovi\u0107 naceu en Belgrado, Iugoslavia en 1946. Nunha entrevista describiu a s\u00faa familia como \"burgues\u00eda vermella\". O seu t\u00edo av\u00f3 foi great-uncle was Varnava Rosi\u0107, patriarca da igrexa ortodoxa serbia. Os seus pais, Danica Rosi\u0107 e Vojin Abramovi\u0107 foron partisanos durante a segunda guerra mundial. Trala guerra convert\u00e9ronse en \"heroes nacionais\" e d\u00e9ronlle postos no goberno iugoslavo de posguerra.\nAbramovi\u0107 foi criada polos seus av\u00f3s ata que tivo seis anos. A s\u00faa avoa era fondamente relixiosa e Abramovi\u0107 \"pasou a [s\u00faa] infancia nunha igrexa seguindo os rituais da [s\u00faa] avoa... candeas pola ma\u00f1\u00e1, o sacerdote vindo en diferentes ocasi\u00f3ns\". Aos seis anos, cando naceu o seu irm\u00e1n, comezou a vivir cos seus pais e a tomar lecci\u00f3ns de piano, franc\u00e9s e ingl\u00e9s. A\u00ednda que non recibiu clases de arte, tivo un interese temper\u00e1n na materia e de nena gozaba pintando.\nA vida no fogar parental baixo a estrita supervisi\u00f3n da s\u00faa nai foi dif\u00edcil. Cando Abramovi\u0107 era nena, a s\u00faa nai golpeouna, por \"supostamente fanfurri\u00f1ar\". Nunha entrevista publicada en 1998, describiu como a s\u00faa \"nai tomou control de estilo militar sobre min e o meu irm\u00e1n. Non se me permitiu sa\u00edr da casa despois das dez da noite ata que non tiven 29 anos... Todas as intevenci\u00f3ns que fixen en Iugoslavia foron antes das dez porque ti\u00f1a que estar na casa a esa hora. \u00c9 completamente tolo, pero todos os autocortes, automalleiras, autoqueimaduras, case perd\u00edn a vida en \"The Firestar\"... todo f\u00edxose antes das dez da noite\".\nEn 2013, Abramovi\u0107 dixo que \"a mi\u00f1a nai e o meu pai tiveron un matrimonio horrible\". Describindo un incidente en que o seu pai esmagou doce copas de champa\u00f1a e marchou da casa, dixo \"foi o momento m\u00e1is horroroso da mi\u00f1a infancia\".\nEstudou na Academia de Belas Artes de Belgrado entre 1965 e 1970. Completou os seus estudos de posgrao na Academia de Belas Artes de Zagreb en 1972. Volveu a Serbia e entre 1973 e 1975 foi profesora da Academia de Belas Artes de Novi Sad, mentres realizaba as s\u00faas interpretaci\u00f3ns en solitario.\nDespois de estar casada con Ne\u0161a Paripovi\u0107 entre 1971 e 1976, marchou a \u00c1msterdam para realizar unha peza e decidiu establecerse al\u00ed permanentemente.\nEn 1990\u20131995 Abramovi\u0107 foi profesora visitante na Acad\u00e9mie des Beaux-Arts de Par\u00eds e na Universidade das Artes de Berl\u00edn. En 1992\u20131996 foi profesora visitante na Hochschule f\u00fcr bildende K\u00fcnste Hamburg e entre 1997\u20132004 foi profesora de \"performance\" na Hochschule f\u00fcr bildende K\u00fcnste Braunschweig. Alg\u00fans dos seus estudantes m\u00e1is co\u00f1ecidos foron Sebastian Bieniek e Chiharu Shiota.\nEn 2021, recibiu o Premio Princesa de Asturias das Artes.\nObras principais.\nObras con Ulay.\nEn 1976, despois de mudarse a Amsterdam, Abramovi\u0107 co\u00f1eceu o artista alem\u00e1n Uwe Laysiepen, co\u00f1ecido polo nome de Ulay. Ese mesmo ano comezaron a vivir e actuar xuntos nas seguintes obras:\nColaboraci\u00f3ns.\nAbramovi\u0107 mant\u00e9n amizade co actor James Franco, que a entrevistou para \"The Wall Street Journal\" en 2009. Franco visitou a Abramovi\u0107 durante \"The Artist Is Present\" en 2010. Os dous asistiron xuntos \u00e1 gala do Metropolitan Costume Institute de 2012.\nEn xullo de 2013, Abramovi\u0107 traballou coa cantante Lady Gaga no seu \u00e1lbum \"Artpop\". O traballo de Gaga con Abramovi\u0107, as\u00ed como con artistas como Jeff Koons e Robert Wilson, amosouse nun evento titulado \"ArtRave\" o 10 de novembro. Ademais, ambos colaboraron en proxectos de apoio ao Marina Abramovi\u0107 Institute, inclu\u00edndo a participaci\u00f3n de Gaga nun v\u00eddeo do \"m\u00e9todo Abramovi\u0107\" e nunha lectura continuada da novela de ciencia ficci\u00f3n de Stanis\u0142aw Lem \"Solaris\".\nTam\u00e9n en xullo de 2013, Jay-Z exhibiu unha peza inspirada en Abramovi\u0107 na Pace Gallery de Nova York. Interpretou a s\u00faa obra inspirada na arte \"Picasso Baby\" seis horas seguidas. Durante a interpretaci\u00f3n, Abramovi\u0107 e varias figuras do mundo da arte foron invitadas a bailar con el de p\u00e9 cara a cara. A gravaci\u00f3n foi logo convertida nun videoclip. Permitiu a Jay-Z adaptar \"The Artist Is Present\" baixo a condici\u00f3n de facer unha doaz\u00f3n ao Marina Abramovi\u0107 Institute. Abramovi\u0107 afirmou que Jay-Z non cumpriu as expectativas do acordo, describindo a actuaci\u00f3n como unha \"transacci\u00f3n nun s\u00f3 sentido\". Con todo, dous anos despois, en 2015, Abramovi\u0107 disculpouse publicamente afirmando que non fora informada considerable doaz\u00f3n de Jay-Z.\nCinema.\nAbramovi\u0107 dirixiu o episodio \"Balkan Erotic Epic\" de \"Destricted\", compilaci\u00f3n de filmes er\u00f3ticos realizado en 2006. En 2008 dirixiu o episodio \"Dangerous Games\" noutro filme recompilatorio, \"Stories on Human Rights\". Tam\u00e9n actuou na curtametraxe de cinco minutos \"Antony and the Johnsons: Cut the World\"."}
{"id": "455306", "revid": "1131", "url": "https://gl.wikipedia.org/wiki?curid=455306", "title": "P. E. do Vil\u00e1n", "text": ""}
{"id": "455308", "revid": "89787", "url": "https://gl.wikipedia.org/wiki?curid=455308", "title": "Parque e\u00f3lico do Vil\u00e1n", "text": "O parque e\u00f3lico do Vil\u00e1n foi o primeiro parque e\u00f3lico de Galicia, inaugurado en 1991.. Est\u00e1 situado no concello de Camari\u00f1as, e \u00e9 propiedade da empresa Naturgy.\nNos seus comezos constaba de 22 xeradores Vestas de 100 kW ou 200 kW cada un, \u00f3s que se engadiron en 1992 20 xeradores MADE de 180 kW. En 2016 foron substitu\u00eddos os antigos aeroxeradores por dous novos, cunha potencia total de 5,46 MW. Os actuais son aeroxeradores Vestas V-90, de 3 MW de potencia unitaria, cunha altura de buxe de 80 m e un di\u00e1metro de rotor de 90 metros. Est\u00edmase unha xeraci\u00f3n de m\u00e1is de 20 GWh anuais, consumo el\u00e9ctrico equivalente a 6700 fogares."}
{"id": "455309", "revid": "5132", "url": "https://gl.wikipedia.org/wiki?curid=455309", "title": "American League", "text": "A American League of Professional Baseball Clubs (do ingl\u00e9s: \"Liga Americana de Clubs Profesionais de B\u00e9isbol\") ou American League (AL), \u00e9 unha das d\u00faas ligas de b\u00e9isbol que conforman a Major League Baseball (MLB) nos Estados Unidos e o Canad\u00e1. A competici\u00f3n xurdiu da Western League, unha liga menor con sede nos estados dos Grandes Lagos, a cal conseguiu o status de liga maior en 1901. \u00c1s veces \u00e9 co\u00f1ecida como \"Junior Circuit\" en contraposici\u00f3n \u00e1 National League, fundada 25 anos antes e co\u00f1ecida como o \"Senior Circuit\".\nAo final de cada temporada, o campi\u00f3n da American League xoga contra o campi\u00f3n da National Legaue nas co\u00f1ecidas como Series Mundiais. At\u00e9 a actualidade tan s\u00f3 en d\u00faas temporadas non se xogaron as Series Mundiais: en 1904, cando os New York Giants se negaron a xogar contra os campi\u00f3ns da AL; e en 1994 debido a unha folga de xogadores. Os equipos da American League te\u00f1en ga\u00f1ado m\u00e1is veces as Series Mundiais, sobre todo grazas aos vinte e sete t\u00edtulos dos New York Yankees. Dentro da AL os equipos con m\u00e1is t\u00edtulos son os propios Yankees (40), seguidos polos Oakland Athletics (15) e os Boston Red Sox (14).\nEquipos.\nA American League est\u00e1 composta por quince equipos divididos en tres divisi\u00f3ns con cinco equipos en cada unha."}
{"id": "455310", "revid": "5132", "url": "https://gl.wikipedia.org/wiki?curid=455310", "title": "Liga Americana", "text": ""}
{"id": "455323", "revid": "23204", "url": "https://gl.wikipedia.org/wiki?curid=455323", "title": "Siebenrockiella crassicollis", "text": "Siebenrockiella crassicollis \u00e9 unha especie de tartaruga de auga doce end\u00e9mica do sueste de Asia. \u00c9 unha das d\u00faas especies clasificada baixo o x\u00e9nero \"Siebenrockiella\" da familia dos xeoem\u00eddidos.\nEst\u00e1 clasificada como vulnerable pola IUCN, sendo unha das moitas especies de tartarugas do sueste asi\u00e1tica que son fortemente explotadas para o comercio de vida salvaxe internacional, particularmente para medicina alimentaria e tradicional nos mercados chineses."}
{"id": "455324", "revid": "1131", "url": "https://gl.wikipedia.org/wiki?curid=455324", "title": "Asociaci\u00f3n de Profesores de Automoci\u00f3n de Galicia", "text": "A Asociaci\u00f3n de Profesores de Automoci\u00f3n de Galicia \u00e9 unha entidade de asociacionismo profesional galego. A s\u00faa principal funci\u00f3n \u00e9 a formaci\u00f3n do profesorado de automoci\u00f3n, organizando diversos cursos \u00f3 longo do ano e potenciando o intercambio de co\u00f1ecementos e profesorado co estranxeiro, mediante programas europeos. As s\u00faas actividades incl\u00faen os fins de semana tecnol\u00f3xicos, participaci\u00f3n no programa Erasmus +, preparaci\u00f3n de idiomas para programas europeos, mostra de veh\u00edculos cl\u00e1sicos, xornadas anuais de automoci\u00f3n, etc.\nTen a s\u00faa sede en Ribadeo, e en 2019 o seu presidente \u00e9 \u00c1lvaro Doural Leiras."}
{"id": "455325", "revid": "65337", "url": "https://gl.wikipedia.org/wiki?curid=455325", "title": "Medieval European Coinage", "text": "Medieval European Coinage (en galego: \"Cu\u00f1axes Europeas Medievais\") \u00e9 o t\u00edtulo dunha serie de publicaci\u00f3ns que catalogan a moeda da Idade Media, editadas por Cambridge University Press en asociaci\u00f3n co Museo Fitzwilliam, de Cambridge, que abranguen as cu\u00f1axes de Europa desde ca. 450 ata 1500.\nO proxecto partiu da idea do historiador e numism\u00e1tico brit\u00e1nico Philip Grierson (1910-2006), e o primeiro editor xeral da serie foi o tam\u00e9n numism\u00e1tico Mark Blackburn (1953-2011).\nA obra foi considerada como o \"primeiro estudo exhaustivo das emisi\u00f3ns medievais europeas desde o \"Trait\u00e9 de numismatique du moyen \u00e2ge\" de Engel e Serrure\", publicado entre 1891 e 1905.\nVolumes.\nOs 17 primeiros volumes da serie son os seguintes (alg\u00fans xa publicados e outros a\u00ednda en preparaci\u00f3n; entre par\u00e9nteses ind\u00edcanse as datas de publicaci\u00f3n):"}
{"id": "455329", "revid": "865", "url": "https://gl.wikipedia.org/wiki?curid=455329", "title": "Kamov Ka-52", "text": "O Kamov Ka-52 \u00abAlligator\u00bb (en ruso: \u041a\u0430-52 \u00ab\u0410\u043b\u043b\u0438\u0433\u0430\u0442\u043e\u0440\u00bb, designaci\u00f3n OTAN: 'Hokum-B2') \u00e9 un helic\u00f3ptero militar desenvolvido para a Armada Sovi\u00e9tica como helic\u00f3ptero de ataque de nova xeraci\u00f3n. \u00c9 un helic\u00f3ptero de ataque a veh\u00edculos blindados e obxectivos en terra. Ten un rotor vertical dobre con aspas contrarotativas o que permite suprimir o rotor de cola.\nCaracter\u00edsticas.\nDuraci\u00f3n do vo:\nArmamento\nPuntos de suspensi\u00f3n: 4 ou 6 (a partir de 2012).\nCarga de combate: \nM\u00edsiles guiados: \nou un\nou\nCohetes no guiados :\nou"}
{"id": "455333", "revid": "72012", "url": "https://gl.wikipedia.org/wiki?curid=455333", "title": "Cant\u00e1ride", "text": ""}
{"id": "455335", "revid": "1131", "url": "https://gl.wikipedia.org/wiki?curid=455335", "title": "APAGA", "text": ""}
{"id": "455336", "revid": "1131", "url": "https://gl.wikipedia.org/wiki?curid=455336", "title": "Mosc\u00e1n", "text": "O top\u00f3nimo galego Mosc\u00e1n pode referirse a:"}
{"id": "455337", "revid": "1131", "url": "https://gl.wikipedia.org/wiki?curid=455337", "title": "A Mosca", "text": ""}
{"id": "455338", "revid": "1131", "url": "https://gl.wikipedia.org/wiki?curid=455338", "title": "O Moscallo", "text": ""}
{"id": "455339", "revid": "1131", "url": "https://gl.wikipedia.org/wiki?curid=455339", "title": "Moscar\u00e1n", "text": ""}
{"id": "455340", "revid": "1131", "url": "https://gl.wikipedia.org/wiki?curid=455340", "title": "As Moscosas", "text": ""}
{"id": "455341", "revid": "56817", "url": "https://gl.wikipedia.org/wiki?curid=455341", "title": "Mosquete", "text": "Mosquete pode referirse a:"}
{"id": "455342", "revid": "1131", "url": "https://gl.wikipedia.org/wiki?curid=455342", "title": "Mosende de Abaixo", "text": ""}
{"id": "455343", "revid": "1131", "url": "https://gl.wikipedia.org/wiki?curid=455343", "title": "Mosende de Arriba", "text": ""}
{"id": "455344", "revid": "1131", "url": "https://gl.wikipedia.org/wiki?curid=455344", "title": "Os Mosqueiros", "text": ""}
{"id": "455345", "revid": "10599", "url": "https://gl.wikipedia.org/wiki?curid=455345", "title": "Avinguda del Portal de l'\u00c0ngel", "text": ""}
{"id": "455348", "revid": "89787", "url": "https://gl.wikipedia.org/wiki?curid=455348", "title": "Substancia vesicante", "text": "Ch\u00e1manse substancias vesicantes, axentes vesicantes, ou vexicatorios, a aquelas substancias, s\u00f3lidas, l\u00edquidas ou gasosas, que, en contacto coa pel, producen irritaci\u00f3n e vexigas.\nUso do termo.\nO seu nome d\u00e9bese \u00e1 s\u00faa capacidade para causar queimaduras qu\u00edmicas graves, o que produce ampolas dolorosas no corpo dos afectados. A\u00ednda que o termo \u00fasase moitas veces en relaci\u00f3n con queimaduras a grande escala causadas por derramos qu\u00edmicos ao a axentes de guerra qu\u00edmica, algunhas substancias naturais tales como a cantaridina (alcaloide da cant\u00e1ride), tam\u00e9n son axentes produtores de ampolas (vesicantes). A furanocumarina, outra substancia natural, causa efectos vesicantes indirectos, por exemplo, ao aumentar enormemente a fotosensibilidade da pel.\nOs vesicantes te\u00f1en tam\u00e9n usos m\u00e9dicos, inclu\u00edda a eliminaci\u00f3n de verrugas, pero poden seren fatais de inxerirse incluso en pequenas cantidades.\nAcci\u00f3ns.\nA s\u00faa acci\u00f3n pode ir desde a irritaci\u00f3n leve da pel at\u00e9 a ulceraci\u00f3n e fortes queimaduras, chegando a producir a destruci\u00f3n dos tecidos.\nOs ollos son especialmente sens\u00edbeis a elas. Tam\u00e9n, no caso de seren inxeridas ou aspiradas, poden producir un efecto asfixiante pola s\u00faa acci\u00f3n vesicante na traquea e nos bronquios (as c\u00e9lulas mortas producidas por esta acci\u00f3n poden chegar a obstru\u00edlos).\nAlgunhas das principais substancias vesicantes son: \nEstudo destas subatancias.\nA principios do s\u00e9culo XX, coa eclosi\u00f3n das armas qu\u00edmicas, investig\u00e1ronse especialmente estas substancias xa que as m\u00e1scaras antig\u00e1s non imped\u00edan os seus efectos, demostr\u00e1ndose moi eficaces ao non manifestarse estes inmediatamente, sen\u00f3n un tempo despois de estaren expostos a elas.\nSituacion na actualidade.\nActualmente as substancias vesicantes contin\u00faan sendo un perigo potencial, xa que existen almacenadas e s\u00e9guen produc\u00edendose pese ao Protocolo de Xenebra (1925), no que se prohibiu o uso de armas qu\u00edmicas (Xap\u00f3n non o asinou, e os Estados Unidos incorporar\u00edanse a el m\u00e1is tarde, en 1947), e \u00e1 creaci\u00f3n en 1992 da Organizaci\u00f3n para a Prohibici\u00f3n de Armas Qu\u00edmicas, que promove un convenio polo que os pa\u00edses asinantes se comprometen a prohibilas e a destru\u00edr as existentes."}
{"id": "455352", "revid": "72012", "url": "https://gl.wikipedia.org/wiki?curid=455352", "title": "Axente vesicante", "text": ""}
{"id": "455355", "revid": "72012", "url": "https://gl.wikipedia.org/wiki?curid=455355", "title": "Vexicatorio", "text": ""}
{"id": "455357", "revid": "1987", "url": "https://gl.wikipedia.org/wiki?curid=455357", "title": "Forza A\u00e9rea", "text": ""}
{"id": "455358", "revid": "23204", "url": "https://gl.wikipedia.org/wiki?curid=455358", "title": "VCSEL", "text": "Un VCSEL, acr\u00f3nimo de vertical-cavity surface-emitting laser (en galego, l\u00e1ser de emisi\u00f3n superficial con cavidade vertical), \u00e9 un tipo de d\u00edodo l\u00e1ser que emite luz nun feixe cil\u00edndrico vertical da superficie dunha oblea, e ofrece vantaxes significativas cando se compara co l\u00e1ser de emisi\u00f3n lateral comunmente usado na maior\u00eda de comunicaci\u00f3ns por fibra \u00f3ptica. Os VCSELs poden ser constru\u00eddos con GaAs ou InGaAs.\nPrincipio de funcionamento.\nO VCSEL conta cunha capa activa empanada entre dous espellos con moi alta reflectividade (un resonador co\u00f1ecido como reflector de Bragg) compostos por unha miriada de capas dun cuarto de grosor da lonxitude de onda da luz emitida alternando entre altos e baixo \u00edndices de reflectividade. Os espellos son parte de pel\u00edculas epitaxiais, sobrep\u00f3\u00f1ense en forma de pila. A reflectividade neste sistema var\u00eda entre o 99.5~99.9%. Como resultado, a luz oscila perependicularmente \u00e1s paredes reflectantes e escapa pola cima (ou pola base, segundo o dese\u00f1o escollido) do dispositivo. Para crear este efecto proc\u00farase chegar a unha uni\u00f3n p-n para o que \u00e9 preciso que o DBR estea dopado como semicondutor tipo n e o outro DBR como un tipo p.\nHistoria.\nO VCSEL foi descuberto polo profesor Kenichi Iga no ano 1977 cando a s\u00faa proposta de experimento foi aceptada polo Instituto Tecnol\u00f3xico de Tokio. Os resultados cristalizaron no paper datado en decembro de 1979 co principio de funcionamento xa descrito nel.\nAs\u00ed mesmo en 1965 Ivars Melngailis publicou os seus resultados dunha tecnolox\u00eda precedente cun feixe de luz emitido a 220 \u03bcm sobre unha cavidade alongada dopada de forma n+ pp+ .\nDesde o seu descubrimento proliferan extensamente os experimentos que procuran o avance da tecnolox\u00eda. En 1986 obtense o primeiro GaAs VCSEL. E \u00e9 en 1988 cando os investigadores conseguen facer funcionar un VCSEL a temperatura ambiente permitindo a s\u00faa comercializaci\u00f3n masiva.\nVCSEL no mercado.\nOs VCSELs chegaron a ser o segundo d\u00edodo semicondutor m\u00e1is producido no mundo, s\u00f3 detr\u00e1s do Interfer\u00f3metro Fabry-P\u00e9rot usado na industria dos CD-ROM. Consid\u00e9rase a tecnolox\u00eda como dun alto rendemento e baixo custe, algunhas das s\u00faas caracter\u00edsticas son :\n1.- Estrutura capaz de ser integrada nunha configuraci\u00f3n de arranxos bidimensional. \n2.- O seu feixe circular e de baixa diverxencia eliminan a necesidade de \u00f3ptica correctiva durante a fabricaci\u00f3n. \n3.- Comercialmente a corrente limiar dun VCSEL \u00e9 de aproximadamente 4 mA.\n4.- Alcanza potencias \u00f3pticas da orde de 10\u00a0mW.\n5.- O seu ancho espectral ( Dl ) \u00e9 de aproximadamente 1\u00a0nm.\n6.- A s\u00faa lonxitude de onda central \u00e9 de aproximadamente 850\u00a0nm.\n7.- P\u00f3dese aplicar de forma segura en transmisi\u00f3n de datos no rango de velocidade de 100 Mbs a 1 Gbs."}
{"id": "455360", "revid": "23204", "url": "https://gl.wikipedia.org/wiki?curid=455360", "title": "Trait\u00e9 de numismatique du moyen \u00e2ge", "text": "Trait\u00e9 de numismatique du moyen \u00e2ge \u00e9 un traballo acerca das cu\u00f1axes de moeda na Europa da Idade Media escrita polos numism\u00e1ticos Arthur Engel (1855-1935) e Raymond Serrure (1862-1899), publicado en tres volumes entre 1891 e 1895.\nArthur Engel foi un arque\u00f3logo e numism\u00e1tico, membro da Sociedade Francesa de Numism\u00e1tica e da Sociedade de Anticuarios, e tam\u00e9n das Escolas Francesas de Roma e de Atenas. Raymond Surrure era un comerciante numism\u00e1tico asentado en Par\u00eds cuxos pai e av\u00f3 xa se dedicaran a esta mesma disciplina.\nEsta obra foi a \u00fanica referencia para o estudo da numism\u00e1tica medieval euroepa ata o inicio do proxecto \"Medieval European Coinage\" na Universidade de Cambridge en 1986, que a\u00ednda est\u00e1 en desenvolvemento."}
{"id": "455362", "revid": "63181", "url": "https://gl.wikipedia.org/wiki?curid=455362", "title": "Polvij\u00e4rvi", "text": "Polvij\u00e4rvi \u00e9 un municipio de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 4\u00a0309\u00a0habitantes. A superficie do termo municipal \u00e9 de 958,32\u00a0km2, dos cales 154,17\u00a0km2 son auga. O concello ten unha densidade de poboaci\u00f3n de 5,36\u00a0hab./km\u00b2.\nLimita cos concellos de Juuka, Kontiolahti, Liperi, Outokumpu e Kaavi, este \u00faltimo pertencente \u00e1 rexi\u00f3n veci\u00f1a de Savonia do Norte.\nO concello \u00e9 uniling\u00fce en fin\u00e9s."}
{"id": "455365", "revid": "23204", "url": "https://gl.wikipedia.org/wiki?curid=455365", "title": "Irene Asanina", "text": "Irene Asanina (en grego: \u0395\u03b9\u03c1\u03ae\u03bd\u03b7 \u0391\u03c3\u03b1\u03bd\u03af\u03bd\u03b1), finada en 1354, foi unha emperatriz bizantina, esposa do emperador Xo\u00e1n VI Cantacuzeno.\nTraxectoria.\nIrene foi a neta do tsar Iv\u00e1n Asen III, filla de Andr\u00f3nico Asen d\u00e9spota de Morea e a s\u00faa esposa Tarcaniotisa. Casou con Xo\u00e1n Cantacuzeno antes de 1320. Desde 1341, cando Xo\u00e1n Cantacuzeno se proclamou emperador en Didim\u00f3teicho o seu nome foi inclu\u00eddo co nome oficial de emperatriz nos documentos emitidos pola corte de Cantacuzeno. A coroaci\u00f3n oficial da parella imperial non foi at\u00e9 o 13 de maio de 1347. En novembro de 1354, despois da conquista de Constantinopla por Xo\u00e1n V Pale\u00f3logo, Xo\u00e1n Cantacuzeno abdicou e entrou no mosteiro de Mangana. Irene tam\u00e9n vestiu o h\u00e1bito e adoptou o nome de Ux\u00eda, morreu ese mesmo ano no sacro mosteiro de Marta.\nIrene tivo seis fillos:"}
{"id": "455367", "revid": "785", "url": "https://gl.wikipedia.org/wiki?curid=455367", "title": "Os Vilari\u00f1os", "text": ""}
{"id": "455371", "revid": "98629", "url": "https://gl.wikipedia.org/wiki?curid=455371", "title": "Anticorpos primarios e secundarios", "text": "Os anticorpos primarios e secundarios son dous grupos de anticorpos que se clasifican segundo se unan directamente a \"ant\u00edxenos ou prote\u00ednas\" ou ben te\u00f1an como diana outro anticorpo (primario), que, \u00e1 s\u00faa vez, est\u00e1 unido a un ant\u00edxeno ou prote\u00edna.\nPrimario.\nUn anticorpo primario pode ser moi \u00fatil para a detecci\u00f3n de biomarcadores para enfermidades como o cancro, diabetes, p\u00e1rkinson e alzh\u00e9imer e util\u00edzanse para o estudo da absorci\u00f3n, distribuci\u00f3n, metabolismo e excreci\u00f3n (ADME) e resistencia a multidrogas (MDR) dos axentes terap\u00e9uticos.\nSecundario.\nOs anticorpos secundarios proporcionan detecci\u00f3n e amplificaci\u00f3n de sinal e estenden a utilidade dun anticorpo por medio da s\u00faa conxugaci\u00f3n a prote\u00ednas.. Os anticorpos secundarios son especialmente eficientes en inmunoetiquetaxe. Os anticorpos secundarios \u00fanense aos anticorpos primarios, que est\u00e1n directamente unidos aos ant\u00edxenos diana. En inmunoetiquetaxe, o dominio Fab dos anticorpos primarios \u00fanese a un ant\u00edxeno e exp\u00f3n o seu dominio Fc a un anticorpo secundario. Despois, o dominio Fab do anticorpo secundario \u00fanese a un dominio Fc dun anticorpo primario. Como o dominio Fc \u00e9 constante dentro dunha mesma clase animal, s\u00f3 c\u00f3mpre un tipo de anticorpo secundario para unirse a moitos tipos de anticorpos primarios. Isto reduce o custo de etiquetar un s\u00f3 tipo de anticorpo secundario, en vez de etiquetar varios tipos de anticorpos primarios. Os anticorpos secundarios axudan a incrementar a sensibilidade e amplificaci\u00f3n de sinal debido \u00e1 uni\u00f3n de m\u00faltiples anticorpos secundarios a un anticorpo primario.\nAplicaci\u00f3ns.\nOs anticorpos secundarios poden ser conxugados a encimas como a peroxidase do ravo picante (HRP) ou a fosfatase alcalina (AP); ou a tinguiduras fluorescentes como a fluoresce\u00edna isotiocianato (FITC), derivados da rodamina, tinguiduras Alexa Fluor; ou outras mol\u00e9culas para ser utilizada en varias aplicaci\u00f3ns. Os anticorpos secundarios son usados en moitos ensaios bioqu\u00edmicos como os seguintes:"}
{"id": "455376", "revid": "27155", "url": "https://gl.wikipedia.org/wiki?curid=455376", "title": "Anticorpo primario", "text": ""}
{"id": "455377", "revid": "785", "url": "https://gl.wikipedia.org/wiki?curid=455377", "title": "O Xobre ou O Ma\u00f1o, A Pobra do Carami\u00f1al", "text": ""}
{"id": "455379", "revid": "785", "url": "https://gl.wikipedia.org/wiki?curid=455379", "title": "O Ma\u00f1o, A Pobra do Carami\u00f1al", "text": ""}
{"id": "455380", "revid": "27155", "url": "https://gl.wikipedia.org/wiki?curid=455380", "title": "Anticorpo secundario", "text": ""}
{"id": "455381", "revid": "1131", "url": "https://gl.wikipedia.org/wiki?curid=455381", "title": "Mostaz", "text": ""}
{"id": "455382", "revid": "1131", "url": "https://gl.wikipedia.org/wiki?curid=455382", "title": "O Mosteiro", "text": ""}
{"id": "455383", "revid": "1131", "url": "https://gl.wikipedia.org/wiki?curid=455383", "title": "Mosteiro de Devesa", "text": "O top\u00f3nimo galego Mosteiro de Devesa pode referirse a:"}
{"id": "455384", "revid": "1131", "url": "https://gl.wikipedia.org/wiki?curid=455384", "title": "Mosteiro de Ribeira", "text": "O top\u00f3nimo galego Mosteiro de Ribeira pode referirse a:"}
{"id": "455385", "revid": "1131", "url": "https://gl.wikipedia.org/wiki?curid=455385", "title": "Mosteiro de Ribeira, Mosteiro de Ribeira, Xinzo de Limia", "text": ""}
{"id": "455388", "revid": "1131", "url": "https://gl.wikipedia.org/wiki?curid=455388", "title": "A M\u00f3tega", "text": ""}
{"id": "455390", "revid": "56817", "url": "https://gl.wikipedia.org/wiki?curid=455390", "title": "Mot\u00edn", "text": "Mot\u00edn pode referirse a:"}
{"id": "455392", "revid": "1131", "url": "https://gl.wikipedia.org/wiki?curid=455392", "title": "O Moucho", "text": "O top\u00f3nimo galego O Moucho pode referirse a:"}
{"id": "455394", "revid": "1131", "url": "https://gl.wikipedia.org/wiki?curid=455394", "title": "Moucide", "text": ""}
{"id": "455395", "revid": "1131", "url": "https://gl.wikipedia.org/wiki?curid=455395", "title": "Moucos", "text": ""}
{"id": "455415", "revid": "1131", "url": "https://gl.wikipedia.org/wiki?curid=455415", "title": "O Moull\u00f3n", "text": ""}
{"id": "455416", "revid": "1131", "url": "https://gl.wikipedia.org/wiki?curid=455416", "title": "Moug\u00e1n", "text": "O top\u00f3nimo galego Moug\u00e1n pode referirse a:"}
{"id": "455417", "revid": "1131", "url": "https://gl.wikipedia.org/wiki?curid=455417", "title": "A Moura", "text": ""}
{"id": "455418", "revid": "1131", "url": "https://gl.wikipedia.org/wiki?curid=455418", "title": "O Moural", "text": ""}
{"id": "455419", "revid": "1131", "url": "https://gl.wikipedia.org/wiki?curid=455419", "title": "Mourama", "text": "O top\u00f3nimo galego Mourama pode referirse a:"}
{"id": "455420", "revid": "1131", "url": "https://gl.wikipedia.org/wiki?curid=455420", "title": "A Mourama", "text": ""}
{"id": "455424", "revid": "1131", "url": "https://gl.wikipedia.org/wiki?curid=455424", "title": "A Mourela Alta", "text": ""}
{"id": "455425", "revid": "1131", "url": "https://gl.wikipedia.org/wiki?curid=455425", "title": "A Mourela Baixa", "text": ""}
{"id": "455426", "revid": "1131", "url": "https://gl.wikipedia.org/wiki?curid=455426", "title": "A Mourela do Medio", "text": ""}
{"id": "455427", "revid": "1131", "url": "https://gl.wikipedia.org/wiki?curid=455427", "title": "Mourengos", "text": ""}
{"id": "455428", "revid": "1131", "url": "https://gl.wikipedia.org/wiki?curid=455428", "title": "Mourent\u00e1n", "text": "O top\u00f3nimo galego Mourent\u00e1n pode referirse a:"}
{"id": "455430", "revid": "1131", "url": "https://gl.wikipedia.org/wiki?curid=455430", "title": "Mourent\u00e1ns", "text": ""}
{"id": "455432", "revid": "1131", "url": "https://gl.wikipedia.org/wiki?curid=455432", "title": "A Mourente", "text": ""}
{"id": "455434", "revid": "1505", "url": "https://gl.wikipedia.org/wiki?curid=455434", "title": "Kakapo", "text": ""}
{"id": "455435", "revid": "5863", "url": "https://gl.wikipedia.org/wiki?curid=455435", "title": "Aitana", "text": "O nome Aitana pode referirse a:"}
{"id": "455437", "revid": "1505", "url": "https://gl.wikipedia.org/wiki?curid=455437", "title": "Garza denoiteira", "text": ""}
{"id": "455438", "revid": "1505", "url": "https://gl.wikipedia.org/wiki?curid=455438", "title": "Aquila adalberti", "text": ""}
{"id": "455439", "revid": "89787", "url": "https://gl.wikipedia.org/wiki?curid=455439", "title": "Orgullo e prexu\u00edzo", "text": "Pride and Prejudice (ou Orgullo e prexu\u00edzo) pode referirse a:"}
{"id": "455440", "revid": "5863", "url": "https://gl.wikipedia.org/wiki?curid=455440", "title": "Pride and Prejudice", "text": ""}
{"id": "455441", "revid": "5863", "url": "https://gl.wikipedia.org/wiki?curid=455441", "title": "Pride &amp; Prejudice", "text": ""}
{"id": "455442", "revid": "5863", "url": "https://gl.wikipedia.org/wiki?curid=455442", "title": "Pride &amp; prejudice", "text": ""}
{"id": "455443", "revid": "5863", "url": "https://gl.wikipedia.org/wiki?curid=455443", "title": "Pride and prejudice", "text": ""}
{"id": "455445", "revid": "1505", "url": "https://gl.wikipedia.org/wiki?curid=455445", "title": "Garrucho", "text": ""}
{"id": "455448", "revid": "5863", "url": "https://gl.wikipedia.org/wiki?curid=455448", "title": "Orgullo e prexu\u00edzo (libro)", "text": ""}
{"id": "455450", "revid": "5863", "url": "https://gl.wikipedia.org/wiki?curid=455450", "title": "Aitana Oca\u00f1a Morales", "text": ""}
{"id": "455454", "revid": "25871", "url": "https://gl.wikipedia.org/wiki?curid=455454", "title": "Gu\u00eda das aves de Galicia", "text": "A Gu\u00eda das aves de Galicia \u00e9 unha gu\u00eda de campo de identificaci\u00f3n de aves de Galicia, obra dos ornit\u00f3logos Xos\u00e9 Manuel Penas Pati\u00f1o e Carlos Pedreira L\u00f3pez, con ilustraci\u00f3ns de Calros Silvar. Foi publicada por primeira vez en 1980 por Editorial Galaxia, e reeditada en 1991 e 2004 por Ba\u00eda Edici\u00f3ns.\nEsta gu\u00eda, na s\u00faa edici\u00f3n de 1980, est\u00e1 recomendada pola Sociedade Galega de Historia Natural. A edici\u00f3n de 2004 est\u00e1 recomendada pola Xunta de Galicia para a observaci\u00f3n de aves, xunto co libro \"Collins Bird Guide\" de aves de Espa\u00f1a, Europa e da rexi\u00f3n mediterr\u00e1nea.\nA primeira edici\u00f3n cont\u00e9n 90 fichas de especies silvestres diferentes que poden atoparse en Galicia con 146 ilustraci\u00f3ns, unhas en branco e negro e outras a cor, a edici\u00f3n de 1990 cont\u00e9n 360 fichas e m\u00e1is de 1\u00a0500 ilustraci\u00f3ns a cor, e a edici\u00f3n de 2004 cont\u00e9n informaci\u00f3n de 434 aves, inclu\u00edndo m\u00e1is de 2\u00a0000 ilustraci\u00f3ns, e a maiores, ach\u00e9gase un CD-ROM con fichas adicionais doutras especies menos representativas e o canto de 110 aves.\nContidos.\nEste libro \u00e9 unha gu\u00eda de campo que describe todas as aves silvestres de Galicia, indicando os seus h\u00e1bitos e distribuci\u00f3n en Galicia. Na edici\u00f3n de 2004 a gu\u00eda cont\u00e9n fichas identificativas de 434 especies, con 73 que non foran identificadas na edici\u00f3n anterior.\nAs fichas da obra est\u00e1n agrupadas por ordes, de xeito que todas as especies dunha orde tr\u00e1tanse de forma consecutiva. A maiores, as fichas levan un c\u00f3digo de cores, tanto no n\u00famero de ficha como no lateral da p\u00e1xina, por medio do cal se agrupan as aves polos seus h\u00e1bitos ecol\u00f3xicos, grandes grupos taxon\u00f3micos ou outras caracter\u00edsticas; por exemplo, o azul claro corresponde \u00e1s aves lim\u00edcolas, o azul escuro \u00e1s aves mari\u00f1as, o violeta \u00e1s aves de zonas h\u00famidas, o laranxa \u00e1s an\u00e1tidas, o vermello \u00e1s rapaces di\u00farnas e \u00e1s rapaces nocturnas, o amarelo \u00e1s aves cinex\u00e9ticas de terra, o verde \u00f3s paxaros e semellantes, e o marr\u00f3n \u00e1s especies introducidas establecidas. Cont\u00e9n tam\u00e9n unha l\u00e1mina cunha topograf\u00eda completa da anatom\u00eda das aves.\nCada ficha de especie ten un n\u00famero e os seus datos, que incl\u00faen, o seu nome com\u00fan en galego, o nome com\u00fan en castel\u00e1n, o nome com\u00fan en ingl\u00e9s, o seu nome cient\u00edfico, a s\u00faa descrici\u00f3n, a s\u00faa distribuci\u00f3n e estado de conservaci\u00f3n, tanto a nivel global como a nivel galego, o seu h\u00e1bitat, un apartado de observaci\u00f3ns, e varias ilustraci\u00f3ns para poder identificar de forma correcta cada ave. Cada ficha ten un mapa coa s\u00faa distribuci\u00f3n en Galicia, indicando se est\u00e1 en paso, se \u00e9 nativa ou est\u00e1 presente todo o ano, os lugares de cr\u00eda local, se \u00e9 invernante, se \u00e9 estival, se \u00e9 accidental ou se foi citada antes de 1990. En total hai 406 fichas, comezando coa mobella pequena e rematando co bico de coral com\u00fan.\nAs familias tratadas no libro son (seguindo a s\u00faa mesma orde): \n&lt;poem&gt;\nGaviidae\nPodicipedidae\nDiomedeidae\nProcellariidae\nHydrobatidae\nSulidae\nPhalacrocoracidae\nFregatidae\nArdeidae\nCiconiidae\nThreskiornithidae\nPhoenicopteridae\nAnatidae\nAccipitridae\nPandionidae\nFalconidae\nTetraonidae\nPhasianidae\nRallidae\nGruidae\nOtididae\nHaematopodidae\nRecurvirostridae\nBurhinidae\nGlareolidae\nCharadriidae\nScolopacidae\nStercorariidae\nLaridae\nSternidae\nAlcidae\nPteroclidae\nColumbidae\nCuculidae\nTytonidae\nStrigidae\nCaprimulgidae\nApodidae\nAlcedinidae\nMeropidae\nCoraciidae\nUpupidae\nPicidae\nAlaudidae\nHirundinidae\nMotacillidae\nCinclidae\nTroglodytidae\nPrunellidae\nTurdidae\nSylviidae\nMuscicapidae\nAegithalidae\nParidae\nSittidae\nTichodromadidae\nRemizidae\nCerthiidae\nOriolidae\nLaniidae\nCorvidae\nSturnidae\nPasseridae\nFringillidae\nEmberizidae\nPhasianidae\nPsittacidae\nEstrildidae\n&lt;/poem&gt;\nO libro est\u00e1 ilustrado completamente por Calros Silvar e incl\u00fae m\u00e1is de 2\u00a0000 debuxos a cor e con moito detalle, cada ficha ten varias ilustraci\u00f3ns da ave, pousada e en voo, e nalg\u00fans casos cont\u00e9n tam\u00e9n ilustraci\u00f3ns dos dimorfismos sexuais, dos exemplares inmaturos, de esquemas de voos caracter\u00edsticos, das plumas, da plumaxe de inverno e ver\u00e1n e de detalles da cabeza ou doutras partes do corpo. A maiores poden atoparse varias ilustraci\u00f3ns a dobre p\u00e1xina de t\u00f3dalas especies dalg\u00fans dos tipos de aves tratadas, como por exemplo as aves de rapina ou os lim\u00edcolas, que os amosan en voo, para axudar a diferencialos.\nO CD-ROM que se incl\u00fae co libro cont\u00e9n as especies de aves introducidas e a\u00ednda non establecidas en Galicia, da ficha 407 do t\u00e1ntalo africano \u00e1 434 do xir\u00edn de Mozambique, as especies da edici\u00f3n de 1990 e retiradas na edici\u00f3n de 2004 por non ter documentados avistamentos recentes, da ficha 435 da pardela de Bulwer \u00e1 ficha 448 do bicotorto papagaio, os cantos de 110 aves que se poden atopar no libro, as notas de todas as especies tratadas, tanto no libro en papel coma no CD-ROM, con datos precisos de datas de chegada e marcha das especies invernantes ou estivais, densidades, cr\u00eda ou situaci\u00f3n das colonias, etc. e coas s\u00faas referencias, e toda a ampl\u00edsima bibliograf\u00eda utilizada e na que os autores se basearon para a creaci\u00f3n do libro.\nFontes.\nA primeira edici\u00f3n do libro, de 1980, basea a nomenclatura en galego na \"Lista patr\u00f3n\" que foi proposta polos propios autores na revista \"Bra\u00f1a\", revista da SGHN, (1977 e 1978), e outros traballos parciais publicados na revista \"Verba. Anuario galego de filolox\u00eda\" (1975, 1976, 1977 e 1980), e que foi creada en base a datos recollidos nunhas 300 localidades de Galicia e que foi completada con moita bibliograf\u00eda.\nNa edici\u00f3n de 1991, os datos ap\u00f3ianse nas observaci\u00f3ns dos propios autores, compa\u00f1eiros e amigos, e tam\u00e9n en fontes de consulta importantes como o \"Atlas de vertebrados de Galicia\" (1991), os censos de aves invernantes de Galicia da Sociedade Galega de Historia Natural (de 1973 a 1991), a relaci\u00f3n de aves aneladas ou recuperadas en Galicia, o \"Atlas Provisional de Vertebrados de Galicia\" (1983), e o \"Cat\u00e1logo Provisional de Aves Nidificantes Ameazadas en Galicia\" (1991). Os datos est\u00e1n actualizados ata 1991. A maiores, revis\u00e1ronse documentos in\u00e9ditos e obras dos s\u00e9culos XIX e comezos do XX de V\u00edctor L\u00f3pez Seoane, Baraja e R\u00edos Naceyro, entre outros, para ter unha visi\u00f3n que permitise comparar a situaci\u00f3n nese momento coa doutras datas pasadas nas que a terra non ti\u00f1a tanta presi\u00f3n da actividade humana. A nomenclatura dos nomes en galego segue a \"Lista patr\u00f3n\" publicada polos propios autores, engadindo lixeiras modificaci\u00f3ns.\nA edici\u00f3n de 2004 do libro ten unha bibliograf\u00eda ampl\u00edsima que non puido ser inclu\u00edda no texto pola s\u00faa extensi\u00f3n, por esta raz\u00f3n at\u00f3pase no CD-ROM. Entre a bibliograf\u00eda m\u00e1is importante \u00e1 hora da realizaci\u00f3n do libro, os autores indican as \"Actas dos Congresos Galegos de Ornitolox\u00eda\" e os \"Anuarios das Aves de Galicia\" da Sociedade Galega de Ornitolox\u00eda e o seu sitio web. Tam\u00e9n revisaron os censos de aves invernantes publicados pola Sociedade Galega de Historia Natural, e os da Conseller\u00eda de Medio Ambiente da Xunta de Galicia. Os datos tam\u00e9n est\u00e1n baseados nas observaci\u00f3ns dos propios autores e nas doutros compa\u00f1eiros ornit\u00f3logos. Os nomes com\u00fans en galego seguen a nomenclatura utilizada na primeira edici\u00f3n da obra, e seguen a basearse nos estudos dos propios autores e que foron presentados en diferentes publicaci\u00f3ns, engadindo algunhas modificaci\u00f3ns debidas principalmente a cambios taxon\u00f3micos que houbo neses anos e tam\u00e9n a cambios nas especies presentes en Galicia. Para a nomenclatura dos nomes en castel\u00e1n usouse a obra de del Hoyo \"et al.\", \"Handbook of the Birds of the World\" (1992-1996), que \u00e9 a asumida pola Sociedad Espa\u00f1ola de Ornitolog\u00eda (SEO).\nPara a orde sistem\u00e1tica seguiuse a proposta de K. H. Voous publicada en 1977, \"List of Recent Holarctic Bird Species\".\nEdici\u00f3ns.\nEn 1980 foi publicado pola Editorial Galaxia cun pr\u00f3logo de Ram\u00f3n Pi\u00f1eiro. Esta primeira edici\u00f3n cont\u00e9n 90 fichas de especie, coas caracter\u00edsticas principais doutras 90 que te\u00f1en semellanzas con esas, con 146 ilustraci\u00f3ns, e na s\u00faa capa aparecen os debuxos de tres aves, un picanzo vermello, un picanzo rebord\u00e1 e unha lavandeira verdeal. Menci\u00f3nanse outras 70 especies m\u00e1is, facendo referencia a un total de 250 especies que poden verse en Galicia. As fichas principais comezan coa do carrizo e rematan coa da aguia real. Esta edici\u00f3n est\u00e1 dividida en tres partes, na primeira explica como \u00e9 a avifauna de Galicia, como identificar unha ave, a topograf\u00eda das aves, cando, como e onde ver aves, e unha explicaci\u00f3n dos diferentes h\u00e1bitats. A segunda parte componse das fichas das aves, que te\u00f1en todas unha ilustraci\u00f3n, unhas a cor e outras en branco e negro, a maior\u00eda te\u00f1en un mapa coa distribuci\u00f3n, algunhas te\u00f1en debuxos doutras especies semellantes, e moitas delas conte\u00f1en \u00f3 comezo algunha referencia dalg\u00fan refr\u00e1n, canci\u00f3n ou escritor galego. As fichas est\u00e1n ordenadas cun criterio did\u00e1ctico base\u00e1ndose en semellanzas morfol\u00f3xicas primeiro, e tam\u00e9n nos h\u00e1bitats e costumes alimenticios. A terceira parte fala do que son as aves, a s\u00faa evoluci\u00f3n, nomenclatura, protecci\u00f3n legal, etc. e incl\u00fae unha lista de asociaci\u00f3ns galegas de estudo e defensa do medio.\nPosteriormente foi publicado no ano 1991 pola editorial Ba\u00eda Edici\u00f3ns, sendo o primeiro libro da s\u00faa colecci\u00f3n \"Gu\u00eda da natureza Ba\u00eda Verde\". Esta edici\u00f3n est\u00e1 prologada por Felipe B\u00e1rcena y Varela de Limia, cont\u00e9n 360 especies, comezando pola mobella pequena e rematando co trigueiro, e m\u00e1is de 1\u00a0500 ilustraci\u00f3ns a cor. Na s\u00faa capa non se amosan ilustraci\u00f3ns de aves concretas, tan s\u00f3 unhas siluetas en ringleira e o curso dos voos doutras.\nVolveu a reeditarse en 2004, desta vez prologado por Xes\u00fas Dom\u00ednguez Conde. Nesta ocasi\u00f3n a portada ten unha ilustraci\u00f3n dun x\u00edlgaro. A maiores, na publicaci\u00f3n de 2004 inclu\u00eduse un CD-ROM con informaci\u00f3n adicional e os cantos de 110 dos paxaros descritos na gu\u00eda.\nNa introduci\u00f3n da edici\u00f3n de 2004 faise menci\u00f3n \u00f3 accidente do Prestige, que sucedera pouco tempo antes de rematar esa edici\u00f3n, e \u00f3 impacto negativo que tivo para toda a fauna costeira e moi especialmente para as aves, indicando que a 31 de agosto de 2003, a marea negra afectara a 90 especies das que se levaban recollidos 12\u00a0223 paxaros en Galicia, 9\u00a0757 mortos e 2\u00a0466 vivos. Nesta introduci\u00f3n os autores apuntan que esta cat\u00e1strofe ecol\u00f3xica poder\u00eda levar \u00e1 desaparici\u00f3n de especies ani\u00f1antes en Galicia como o arao dos cons e a gaivota trid\u00e1ctila. No pr\u00f3logo de Xes\u00fas Dom\u00ednguez tam\u00e9n se fai menci\u00f3n a este accidente como grave desastre ambiental.\nHoubo diferentes cambios taxon\u00f3micos importantes nalgunhas especies por iniciativas da Association of European Rarities Committees (AERC) e da British Ornithologists' Union Records Commitee (BOURC), coa adhesi\u00f3n de CR/SEO, que se produciron entre a edici\u00f3n de 1991 e a de 2004, estes cambios foron aplicados a esa \u00faltima edici\u00f3n."}
{"id": "455455", "revid": "98629", "url": "https://gl.wikipedia.org/wiki?curid=455455", "title": "Heart of a Coward", "text": "Heart of a Coward \u00e9 unha banda inglesa de metal progresivo procedente da cidade de Milton Keynes e formada no ano 2007.\nHistoria.\nFormaci\u00f3n.\nHeart of a Coward formouse en 2007 na cidade de Milton Keynes, Gran Breta\u00f1a. A formaci\u00f3n orixinal era as\u00ed: Tom Webb (bater\u00eda), James Timphy (guitarra, coros), Ben Marvin (voz), Ross Conor (baixo) e Carl Ayers (guitarra).\nDemos e EP'S (2008-2010).\nInmediatamente despois da formaci\u00f3n de Heart of a Coward lanzou o primeiro demo \"Demo 2008\", que ti\u00f1a tres pistas. No mesmo ano, lanzou o EP \"Collisions\", que cont\u00e9n cinco pistas (d\u00faas das cales foron reeditadas). En 2009 chegou o segundo EP \"Dead Sea\", no que se reeditaron tres pistas. O bater\u00eda Tom Webb deixou a banda. No seu lugar chegou Chris Mansbridge, bater\u00eda da banda Fellsilent.\nHope and Hindrance (2011-2012).\nA principios de 2011, anunciouse que se retiraria do grupo o vocalista Ben Marvin. Sup\u00faxose que o novo vocalista ser\u00eda o cantante da banda de thrash metal Sylosis, Jamie Graham. Co novo vocalista, Heart of a Coward foi ao estudio para gravar o seu \u00e1lbum debut \"Hope and Hindrance\", que foi lanzado en 2012 . O djent sumouse ao estilo do grupo. O \u00e1lbum conti\u00f1a a canci\u00f3n \"Shade\", que lle deu popularidade \u00e1 banda.\nSeverance (2012-2015).\nEn 2012, despois do lanzamento de Hope and Hindrance o guitarrista da banda, James Thimphy, deixou a banda. No seu lugar veu Steve Haycock. Despois da renovaci\u00f3n, a banda firmou un contrato co selo Century Media Records e comezou a gravar o segundo \u00e1lbum titulado \"Severance\", que foi lanzado en novembro de 2013. As canci\u00f3ns \"Deadweight\", \"Psyhophant\", \"Nauseam\", \"Distance\" lanz\u00e1ronse en videoclips.\nDeliverance (2015-2017).\nO 21 de febreiro de 2015, a banda anunciou que remataran de gravar o seu terceiro \u00e1lbum. O 9 de xu\u00f1o, lanzaron un v\u00eddeo para a canci\u00f3n \u00abHollow\u00bb, que entrou no seu terceiro \u00e1lbum de larga duraci\u00f3n \u00abDeliverance\u00bb, que foi lanzado o 2 de outubro.\nO 8 de marzo de 2017, o grupo na s\u00faa p\u00e1xina de Facebook anunciou a saida do vocalista Jamie Graham, explic\u00e1ndoo desta maneira: \"Preciso pasar m\u00e1is tempo coa mi\u00f1a familia.\"\nNovo vocalista (2018- presente).\nA principios de 2018, un novo vocalista chegou \u00e1 banda, cuxo nome non foi revelado. A s\u00faa personalidade foi co\u00f1ecida no videoclip \"Collapse\", lanzado o 25 de marzo de 2018, o novo vocalista ch\u00e1mase Kaan Tasan e completar\u00e1 a voz a futuro."}
{"id": "455462", "revid": "85894", "url": "https://gl.wikipedia.org/wiki?curid=455462", "title": "Popping", "text": "O popping \u00e9 unha danza urbana, pertencente aos chamados \"Funk Styles\", que se basean na contracci\u00f3n dos m\u00fasculos ao ritmo da m\u00fasica, combin\u00e1ndoos con diferentes posturas e efectos visuais irreais.\nOrixe.\nA s\u00faa orixe est\u00e1 situada na costa oeste dos Estados Unidos nos anos 70. O bailar\u00edn Boogaloo Sam (Sam Salom\u00f3n) \u00e9 dado como creador desta danza en Fresno, California. Adoitaba bailar outro estilo de baile de funk chamado \"Campbellocking\" e facer o robot de neno bailando de xeito moi divertido nas festas caseiras do seu pai, facendo boogaloo, unha danza moi com\u00fan nese momento e que el describe como sacudir o corpo con ondas e desprazamentos. Unha noite, el quer\u00eda crear unha nova danza mesturando boogaloo con contracci\u00f3ns do corpo que el chamou \"popping\". A partir desa mestura de boogaloo e popping creou o seu particular estilo de baile que chamou \"boogaloo el\u00e9ctrico\". Como bo bailar\u00edn, fomentou e ga\u00f1ou fama nas festas da casa e tivo a oportunidade de crear un grupo de baile e facer un show no programa de televisi\u00f3n Soul Train. Ao principio foron chamados \"Electric Boogaloos Lockers\", como comentou nunha entrevista.\nHistoria.\nForon programas de TV sobre robots no inicio dos anos 60 \u2014como \"Perdidos no Espazo\" e \"Shields e Yarnell\"\u2014 os que inspiraron a xuventude en Los Angeles para inventar o baile do robot. Obviamente, os mimos foron de gran influencia no desenvolvemento e no perfeccionamento do \"baile do robot\". Os movementos hidr\u00e1ulicos dos robots bailando coa m\u00fasica volv\u00e9ronse cada vez m\u00e1is mecanicamente r\u00edtmicos. Curiosamente, o \"super-hit\" de James Brown \"Goodfoot\" (1969) foi, como na Costa Leste dos Estados Unidos, de gran inspiraci\u00f3n para os mozos e a s\u00faa nova forma de danza.\nEn 1969, un mozo negro chamado Don Campbell tornouse nun bailar\u00edn de r\u00faa co\u00f1ecido en Los Angeles e inventou unha danza chamada \"Campbellock\". Combinou movementos do \"baile do robot\" e \"Tap Flash Dance\" ou sapateado americano e expresi\u00f3ns faciais para crear un novo estilo de danza. Ata ent\u00f3n Don Campbell era un estudante de Hight School (ensino medio) tentando ga\u00f1ar a simpat\u00eda dos compa\u00f1eiros intentou bailar con eles na clase recrea\u00e7\u00f5es. Naquela \u00e9poca era moi com\u00fan para bailar ou imitar os pasos que o cantante de funk fixo nos seus concertos como \"Breakdonw\" e \"Funky Chicken\" Rufus Thomas ou o \"Robot Shuffle\". Nunha ocasi\u00f3n Don Campbell intentou imitar este paso \u00faltima danza para un suxeito chamado \"Duzzerey\" pero Campbell non facelo como correcto como Duzzerey, corte-la e conxelar como un bloqueo, facendo moito m\u00e1is graza para o resto que o viu, \u00e9 por iso que dixeron: \"\u00a1Ei Campbell, faga o perno!\" E Campbell repetir este novo paso para facer a xente rir. Finalmente,\u00a0 creou movementos m\u00e1is divertidos, po\u00f1endo expresi\u00f3ns. Ga\u00f1ou moita fama na danza underground ata que tivo a oportunidade de participar nun programa de danza e presentaci\u00f3ns de danza chamada \"Soul Train\", ent\u00f3n el atopou un socio de danza en \"Damita Jo Freeman\" outro gran bailar\u00edn do funk e promotor de pasos de baile como \"Air guitar\" ou \"Kung fu Robot\".\nDon Campbell ga\u00f1ou popularidade no programa e co\u00f1eceu outras estrelas como Tony Basil, que lle pediu que fose o seu alumno. Pouco despois foi o seu compa\u00f1eiro e director. Ela axudoulle a desenvolver o seu acto e po\u00f1elo en programas como \"Saturday Night Live\" e publicidade de T.V. como os de Schilitz Malt Beer Licor.\nO mesmo Don Cornelius, se ofreceu para facer un concerto para o que formou un grupo chamado \"Campbellockers\" e actuou no programa. Xunto Lockin alg\u00fans danzantes, alg\u00fans deles se tornar\u00edan famosas estrelas na televisi\u00f3n americana como Shabadoo, a estrela da pel\u00edcula \"Breaking\" e Mr Penguin, tam\u00e9n co\u00f1ecido como \"Rerun\" no programa T.V. \"What\u00b4s happening?\" Os armarios de principios dos anos 70 usaba zapatos de plataforma, calz\u00f3ns, luvas brancas, camisas de sat\u00e9n moi coloreada, grandes sombreiros estilo funky como a usada polos cantantes da \u00e9poca e de roupa rallas para dar unha infantil e divertido etc.\nNo momento no que se desenvolveu a rotura en Nova York, o bloqueo do baile robot eran moi populares nos Estados Unidos. Durante 1972 e 1973 en Fresno, California, unha pequena cidade entre Os \u00c1nxeles e San Francisco, unha familia negra na que todos eran homes inventaron a s\u00faa propia danza chamaron boogaloo Electric. Pistol Pete, que tam\u00e9n participou na pel\u00edcula Partir, estaba envolvido con Toni Basil, armarios e \"Soul Train\" na s\u00faa infancia e os seus irm\u00e1ns combinaron o \"Electric boogaloo\" e Locking. O Boogaloo el\u00e9ctrico \u00e9 moito m\u00e1is distinguido ao parecer m\u00e1is m\u00edmica no sentido de que aparenta algo as\u00ed como un f\u00edo vivo. Cando o boogaloo el\u00e9ctrico preso en Los Angeles (a capital do T.V.), que se introduciu como unha nova danza e iso cambiou a popularidade de bloqueo.\nNa versi\u00f3n de Scooby dos que inventaron o popping, mencionou que Popping popularizouse nos \u00c1nxeles porque ti\u00f1an os medios (TV, promoci\u00f3n etc.). A\u00ednda hoxe hai moita pol\u00e9mica sobre os aut\u00e9nticos creadores de popping, pero as grabaciones e testemu\u00f1os da \u00e9poca apuntan a Boogaloo Sam e o seu grupo como pioneiros.\nA\u00ednda as\u00ed popular\u00edzase tanto que hab\u00eda moitas escenas con\u00a0 bailar\u00edns popping nos anos 70. Un exemplo de lendas no poppin son: MASTER MIMES OF THE FUNKIEST KIND, ANDROIDS MECHANICAL, GRANNY &amp; THE ROBOTRONS, MASTERS OF ILLUSIONS, HOCUS POCUS, FRESNO - THE ELECTRIC BOOGALOOS, Bakersfield - BIONIC BOOGALOOS, Compton - POPPERS SPACE COSMICOS, LOS ANGELES - CAPITAN CRUNCH E THE FUCKIEST BUNCH.\nLeveious \"DOC\" Rolando dos \"Close Encounters of the Funkiest Kind\" xunto con Poppin Pete est\u00e1n traballando nun documental sobre a historia do popping. Un dos datos \u00e9 que o popping naceu en 1963 dun baile chamado o \"Popcorn Dance\" e o seu creador \u00e9 co\u00f1ecido como \"LEGENDARY OLDMAN\".\nM\u00fasica.\nO \"Poppin\" bailase principalmente coa m\u00fasica Funk. Durante a d\u00e9cada de 1980, moitos dos poppers tam\u00e9n usaron \"electro-funk\" para as s\u00faas rutinas de baile, porque as m\u00e1quinas de tambor e os sintetizadores eran moi populares e as bandas funk integr\u00e1ronas na s\u00faa m\u00fasica e os poppers sentiron que isto deulle un toque m\u00e1is rob\u00f3tico \u00e1 m\u00fasica. Alg\u00fans destes artistas populares dos que botaron man os poppers son: Kraftwerk, Twighlight 22, Egyptian Lover e Afrika Bambaataa. Na actualidade, alg\u00fans dos x\u00e9neros m\u00e1is modernos da m\u00fasica tam\u00e9n son com\u00fans, como o g-funk, o hip-hop instrumental e certas canci\u00f3ns centradas unicamente en x\u00e9neros pop-up e distantes como o dubstep.\nRopa e vestimenta.\nO vestido que usualmente usaba Boogaloo Sam era o que viu ao seu av\u00f3: traxes elegantes dos anos 50 con sombreiros, faixas, sandalias ou zapatillas de derby ou fedora. A segunda xeraci\u00f3n das bandas pop de orixe latino introduciron roupas que popularizaron Cab Calloway e cham\u00e1ronse Zoot Suits (grupos como Chain Reaction, Cool Pockets), que normalmente levaban o chamado \"pachuco\" das bandas latinas, as\u00ed como nomea nas s\u00faas camisetas con letras g\u00f3ticas, colgando as cadeas de reloxos como os que colgaban en Cab Calloway. No calzado dest\u00e1canse zapatos chamados hush puppies. Tam\u00e9n \u00e9 com\u00fan que os amantes poidan usar camisas de tac\u00f3n longas, gorras, pantal\u00f3ns curtos e as zapatillas Vans e Converse para ter un mellor control de desprazamento e movemento.\nEstilos e t\u00e9cnicas relacionadas.\nEsta t\u00e9cnica utiliza movementos puramente visuais, a fin de crear efectos no espectador, onde o bailar\u00edn crea un efecto aplicando pausas fortes en movementos r\u00e1pidos e movementos lentos. Creado principalmente pola imitaci\u00f3n das pel\u00edculas antigas de Stop Motion do tipo de animador creador Ray Harryhausen.\n\u00c9 un estilo moi flu\u00eddo que usa movementos circulares en varias partes do corpo, como a cintura, os xeonllos e a cabeza. Tam\u00e9n se adoita combinar con disociaciones. Foi desenvolvido por Boogaloo Sam en 1976 a ra\u00edz do estilo de baile Boogaloo da \u00e9poca.\n\u00c9 un estilo no que se arrastra o peito e despois volve \u00e1 postura normal.\nSon movementos circulares co cofre e os brazos, tratando de parecerse aos movementos de serpes.\nConsiste en mover rapidamente as pernas, que incl\u00faen mover os xeonllos e os p\u00e9s.\n\u00c9 unha t\u00e9cnica que consiste en dar un paso e de s\u00fapeto parar. Normalmente comb\u00ednase ao comezo ou ao final de cada un dos outros movementos.\nMovementos de p\u00e9 que dan a sensaci\u00f3n de que o bailar\u00edn est\u00e1 flotando no chan ou que os p\u00e9s do bailar\u00edn cami\u00f1an mentres o bailar\u00edn realiza outros movementos. Un dos movementos m\u00e1is co\u00f1ecidos son: backslide, Sidewalk, paseo a\u00e9reo, paseo flotante e diapositiva do c\u00edrculo.\nEsta t\u00e9cnica \u00e9 a m\u00e1is b\u00e1sica de Popping. Consiste en moverse de lado a lado contraendo cada cambio de direcci\u00f3n co brazo e a perna. Foi o primeiro paso de baile creado por Boogaloo Sam.\nEste estilo consiste en actuar como un mimo, utilizando principalmente as mans. Normalmente \u00fasase para contar unha historia mentres bailaba.\n\u00c9 outra das t\u00e9cnicas m\u00e1is b\u00e1sicas de estalar. Os movementos circulares est\u00e1n feitos con todo o corpo mentres avanzan lateralmente. Boogaloo Sam dixo en entrevistas que sa\u00edu do erro e viu que un home m\u00e1is vello fixo.\nEsta t\u00e9cnica consiste en mover como un t\u00edtere, xogando con todas as partes do corpo.\nEste estilo consiste en imitar un robot e crear efectos precisos. \u00c9 inexpresivo e non fai necesariamente contracciones musculares, s\u00f3 para. Sen d\u00fabida o seu maior precursor ou o que lle deu m\u00e1is fama foi o mimo de San Francisco Robert Shields.\nEste estilo consiste en imitar un espantallo, polo que \u00e9 tomado como modelo para o espantallo de \"The Wizard of Oz\". Foi creado por Boogaloo Sam en 1977.\nEsta t\u00e9cnica consiste en desprazar lentamente a sensaci\u00f3n de estar en c\u00e1mara lenta.\nEste estilo consiste en dar a impresi\u00f3n de que o bailar\u00edn m\u00f3vese por cadros. Para facer este efecto, o bailar\u00edn ter\u00e1 que facer movementos normais e unirse a eles con movementos r\u00e1pidos, curtos e de parada e de ir.\nEsta t\u00e9cnica consiste en facer pops s\u00f3 m\u00e1is r\u00e1pido que o normal, con \"hits\" r\u00e1pidos e fortes.\nEste estilo consiste en se mover como unha boneca a partir da d\u00e9cada dos 70 e 80, facendo simples \u00e1ngulos de 90 graos cos brazos e o corpo.\nEste estilo \u00e9 para caber brazos, mans e dedos. \u00c9 case como un rompecabezas.\nEsta t\u00e9cnica consiste en darlle cambios de direcci\u00f3n ao tempo en que os p\u00e9s, os brazos e o movemento da cabeza. sempre mantendo unha postura recta.\nEsta t\u00e9cnica implica mover o corpo ao tempo, dando a sensaci\u00f3n de que o corpo est\u00e1 dobrando.\nOs mesmos movementos real\u00edzanse como Twist-O-Flex pero flexionan as pernas ao mesmo tempo.\nEsta t\u00e9cnica consiste en tensar os m\u00fasculos forte fac\u00e9ndolles vibrar.\nEsta t\u00e9cnica consiste en tomar medidas combin\u00e1ndoas con outros movementos. Empr\u00e9gase para cambiar posici\u00f3ns.\nEsta t\u00e9cnica consiste en movementos flu\u00eddos que dan a aparencia de que unha onda viaxa polo corpo."}
{"id": "455468", "revid": "98629", "url": "https://gl.wikipedia.org/wiki?curid=455468", "title": "National League", "text": "A National League of Professional Baseball Clubs (do ingl\u00e9s: \"Liga Nacional de Clubs Profesionais de B\u00e9isbol\") ou National League (NL), \u00e9 unha das d\u00faas ligas de b\u00e9isbol que conforman a Major League Baseball (MLB) nos Estados Unidos e o Canad\u00e1. A National League \u00e9 a competici\u00f3n deportiva por equipos profesional m\u00e1is antiga do mundo a\u00ednda en activo. Fundada o 2 de febreiro de 1876 para substitu\u00edr a National Association of Professional Base Ball Players (1871\u20131875), \u00e1s veces \u00e9 co\u00f1ecida como \"Senior Circuit\" en contraposici\u00f3n \u00e1 American League, fundada 25 anos despois e co\u00f1ecida como o \"Junior Circuit\". Ao igual que a Liga Americana, a Nacional conta con 15 equipos.\nEquipos.\nA National League est\u00e1 composta por quince equipos divididos en tres divisi\u00f3ns con cinco equipos en cada unha."}
{"id": "455469", "revid": "5132", "url": "https://gl.wikipedia.org/wiki?curid=455469", "title": "Liga Nacional (b\u00e9isbol)", "text": ""}
{"id": "455470", "revid": "83328", "url": "https://gl.wikipedia.org/wiki?curid=455470", "title": "Abella ra\u00ed\u00f1a", "text": ""}
{"id": "455478", "revid": "56817", "url": "https://gl.wikipedia.org/wiki?curid=455478", "title": "Asperxilose", "text": "Co\u00f1\u00e9cese como asperxilose todas aquelas doenzas producidas polos fungos do x\u00e9nero \"Aspergillus\". A\u00ednda que o m\u00e1is frecuente \u00e9 \"Aspergillus fumigatus\", existen outros potenciais pat\u00f3xenos, como \"Aspergillus flavus\", \"Aspergillus niger\", \"Aspergillus nidulans\" ou \"Aspergillus terreus\".\nOs \"Aspergillus\" son fungos saprofitos e ubicuos, de distribuci\u00f3n universal. Infecci\u00f3ns por \"Aspergillus\" son moi infrecuentes ag\u00e1s en persoas suxeitas a inmunosupresi\u00f3n. A transmisi\u00f3n ocorre por inhalaci\u00f3n das esporas, a\u00ednda que se describiron casos de infecci\u00f3n por autoinoculaci\u00f3n. Patoxenicamente, invaden os vasos sangu\u00edneos, producindo trombose e consecuente isquemia, necrose, edema e hemorraxias.\nTratamento.\nEntre os f\u00e1rmacos antif\u00fanxicos m\u00e1is empregados at\u00f3panse o voriconazol, o itraconazol, a anfotericina B e a caspofungina..Nos casos de asperxilose invasiva, comb\u00ednanse o voriconazol e a anfotericina B, at\u00e9 a resoluci\u00f3n da doenza. Na asperxilose broncopulmonar al\u00e9rxica, o tratamento de elecci\u00f3n combina corticoide con itraconazol."}
{"id": "455479", "revid": "89787", "url": "https://gl.wikipedia.org/wiki?curid=455479", "title": "Abdul Hamid", "text": "Abdul Hamid (en bengal\u00ed: \u0986\u09ac\u09cd\u09a6\u09c1\u09b2 \u09b9\u09be\u09ae\u09bf\u09a6), nado en Mithamain Upazila, no Raj Brit\u00e1nico o 1 de xaneiro de 1944, \u00e9 o voceiro do parlamento nacional de Bangladesh dende 2009 e actual Presidente de Bangladesh trala morte de Zillur Rahman en marzo de 2013. Foi elixido por primeira vez en abril de 2013, e foi reelixido para o seu segundo termo en 2018.\nCarreira.\nComezou a s\u00faa carreira pol\u00edtica mentres era estudante en Kishoreganj, como o Vicepresidente da Universidade de Gurudayal. M\u00e1is tarde converteuse en avogado na corte do xu\u00edz de Kishoreganj. Foi nomeado varias veces presidente do Colexio de avogados de Kishoreganj. Foi elixido sete veces como membro do Parlamento dende 1970 a 2009.\nPol\u00edtica.\nHamid foi o voceiro adxunto do Parlamento nacional de Bangladesh cando a liga Awami formou o goberno en 1996. En 2001, foi nomeado como o l\u00edder adxunto do partido de oposici\u00f3n na Asemblea Nacional. O 25 de xaneiro de 2009, converteuse no Presidente do Parlamento nacional de Bangladesh.\nPresidencia.\nHamid foi nomeado presidente interino de Bangladesh o 14 de marzo de 2013 mentres o presidente, Zillur Rahman, estaba nun hospital de Singapur. Rahman morreu seis d\u00edas despois."}
{"id": "455480", "revid": "89787", "url": "https://gl.wikipedia.org/wiki?curid=455480", "title": "Sheikh Hasina", "text": "Sheikh Hasina Wazed (en bengal\u00ed: \u09b6\u09c7\u0996 \u09b9\u09be\u09b8\u09bf\u09a8\u09be \u0993\u09af\u09bc\u09be\u099c\u09c7\u09a6 \"Shekh Hasina Oajed\"; nada o 28 de setembro de 1947, \u00e9 unha pol\u00edtica de Bangladesh e actual Primeira ministra do pa\u00eds, estando no cargo dende o ano 2009. \u00c9 a primeira ministra m\u00e1is duradeira da historia de Bangladesh.\nDende 1981, \u00e9 a presidenta do importante partido pol\u00edtico Liga Awami de Bangladesh. \u00c9 a maior dos cinco fillos do Sheikh Mujibur Rahman, o primeiro presidente e pai fundador de Bangladesh. A s\u00faa carreira pol\u00edtica abrangue catro d\u00e9cadas. O partido de Sheikh Hasina venceu \u00e1 alianza de catro partidos encabezada polo BNP nas elecci\u00f3ns parlamentarias do ano 2008, co que se asegurou o seu cargo de primeira ministra. Anteriormente entre os anos 1996 e 2001 Sheikh Hasina xa fora primeira ministra de Bangladesh."}
{"id": "455486", "revid": "23204", "url": "https://gl.wikipedia.org/wiki?curid=455486", "title": "Sheikh Hasina Wazed", "text": ""}
{"id": "455493", "revid": "22570", "url": "https://gl.wikipedia.org/wiki?curid=455493", "title": "Myrmica spinosior", "text": "Myrmica spinosior \u00e9 unha especie de formiga da subfamilia Myrmicinae. O nome cient\u00edfico da especie foi publicado validamente por primeira vez en 1931 por Santschi.\nAmplamente distribu\u00edda a trav\u00e9s de gran parte de Europa, inclu\u00edda Galicia."}
{"id": "455501", "revid": "89787", "url": "https://gl.wikipedia.org/wiki?curid=455501", "title": "Stenamma debile", "text": "Stenamma debile \u00e9 unha especie de insectos himen\u00f3pteros, m\u00e1is especificamente de formigas pertencente \u00e1 familia Formicidae. A autoridade cient\u00edfica da especie \u00e9 Forster, sendo descrita no ano 1850.\nAmplamente distribu\u00edda a trav\u00e9s de Asia e gran parte de Europa, inclu\u00edda Galicia."}
{"id": "455505", "revid": "89787", "url": "https://gl.wikipedia.org/wiki?curid=455505", "title": "Goniomma hispanicum", "text": "Goniomma hispanicum \u00e9 unha especie de insecto himen\u00f3ptero, m\u00e1is especificamente de formiga, pertencente \u00e1 familia Formicidae.\nA autoridade cient\u00edfica da especie \u00e9 Andre, sendo descrita o ano de 1883.\nAmplamente distribu\u00edda a trav\u00e9s do norte de \u00c1frica e o sur de Europa, inclu\u00edda Galicia."}
{"id": "455517", "revid": "56817", "url": "https://gl.wikipedia.org/wiki?curid=455517", "title": "Iberoformica subrufa", "text": "Iberoformica subrufa \u00e9 unha especie de formigas end\u00e9micas de Francia continental e a pen\u00ednsula Ib\u00e9rica, inclu\u00edda Galicia. Foi descrita en 1859 por Roger."}
{"id": "455524", "revid": "89787", "url": "https://gl.wikipedia.org/wiki?curid=455524", "title": "Plagiolepis taurica", "text": "Plagiolepis taurica \u00e9 unha especie de formiga do x\u00e9nero \"Plagiolepis\", pertencente \u00e1 subfamilia Formicinae. \u00c9 unha especie amplamente distribu\u00edda por gran parte de Asia e Europa, inclu\u00edda Galicia."}
{"id": "455526", "revid": "23204", "url": "https://gl.wikipedia.org/wiki?curid=455526", "title": "Temnothorax aveli", "text": "Temnothorax aveli \u00e9 unha especie de formiga da subfamilia Myrmicinae. O nome cient\u00edfico da especie foi validamente publicado por primeira vez en 1918 por Bondroit.\nA especie distrib\u00faese amplamente polo norte de \u00c1frica e o sur de Europa, inclu\u00edda Galicia."}
{"id": "455527", "revid": "23204", "url": "https://gl.wikipedia.org/wiki?curid=455527", "title": "Myrmica xavieri", "text": "Myrmica xavieri \u00e9 unha especie de formiga da subfamilia Myrmicinae. O nome cient\u00edfico da especie foi validamente publicado por primeira vez en 2008 por Radchenko, Elmes &amp; Savolainen.\nA especie distrib\u00faese polo sur de Europa, inclu\u00edda Galicia."}
{"id": "455530", "revid": "23204", "url": "https://gl.wikipedia.org/wiki?curid=455530", "title": "Tetramorium alpestre", "text": "Tetramorium alpestre \u00e9 unha especie de formiga da subfamilia Myrmicinae. O nome cient\u00edfico da especie foi validamente publicado por primeira vez en 2010 por Steiner, Schlick-Steiner e Seifert.\nA especie distrib\u00faese amplamente polo sur de Europa, inclu\u00edda Galicia."}
{"id": "455531", "revid": "56817", "url": "https://gl.wikipedia.org/wiki?curid=455531", "title": "Hypoponera punctatissima", "text": "Hypoponera punctatissima \u00e9 unha especie de formiga da familia Formicidae.\n\u00c9 unha especie introducida en moitas partes do mundo, inclu\u00edda Galicia onde non \u00e9 considerada praga nin causa danos.\nSubespecies.\nTense constancia de tres subespecies que pertencen \u00e1 \"Hypoponera punctatissima\":"}
{"id": "455537", "revid": "56817", "url": "https://gl.wikipedia.org/wiki?curid=455537", "title": "Marcario de Fri\u00fal", "text": "Marcario (\"Marcarius\") foi duque de Fri\u00fal desde 776 ata 787. Foi o primeiro duque de Fri\u00fal nomeado por Carlomagno logo da rebeli\u00f3n do longobardo Hrodgaud. Probabelmente non era longobardo. Xogou un papel secundario no Cisma dos Tres Cap\u00edtulos. \nTraxectoria.\nCando o bispo de Istria, Mauricio, foi arrestado polas autoridades bizantinas e lle sacaron os ollos por unha suposta incitaci\u00f3n \u00e1 poboaci\u00f3n para que abandonasen a Bizancio para se someteren ao Imperio Franco, o papa Hadri\u00e1n recibiuno en Roma antes de o enviar \u00e1 corte de Marcario en Fri\u00fal. Tam\u00e9n Hadri\u00e1n enviou unha carta a Carlomagno ped\u00edndolle que enviase a Marcario contra a Istria bizantina para reinstalar a Mauricio na s\u00faa sede.\nMarcario foi sucedido por Eric, un fiel de Carlomagno. "}
{"id": "455539", "revid": "89787", "url": "https://gl.wikipedia.org/wiki?curid=455539", "title": "Eric de Fri\u00fal", "text": "Eric (tam\u00e9n \"Heirichus\" ou \"Ehericus\" ), finado en 799, foi duque de Fri\u00fal (\"Dux Foroiulensis\" ) desde 789 ata a s\u00faa morte. \nTraxectoria.\nFoi o fillo m\u00e1is vello de Gerold de Vinzgouw (Vintzgau) e polo matrimonio da s\u00faa irm\u00e1 Hildegarda, o cu\u00f1ado de Carlomagno . \nA maior parte do goberno de Eric estaba ocupado na tarefa de someter os \u00e1varos. Nisto, foi acompa\u00f1ado por Pipino de Italia e o seu propio pai, o margrave de Avaria. En 791, Pipino partiu da Lombard\u00eda cun ex\u00e9rcito cara ao Val do Drava e devastou Panonia, mentres que Carlomagno marchou ao longo do Danubio en territorio \u00e1varo. Carlomagno abandonou a campa\u00f1a para enfrontar unha rebeli\u00f3n saxoa en 792. Pipino e Eric continuaron, asaltando o Anel das fortalezas dos \u00e1varos. O gran Anel dos \u00e1varos, a s\u00faa capital-fortaleza, foi tomado d\u00faas veces. O bot\u00edn foi enviado a Carlomagno a Aquisgr\u00e1n e redistribu\u00eddo entre todos os seus seguidores, mesmo entre gobernantes estranxeiros, como o rei Offa de Mercia. \nEn 795 ou 796, Eric e Pipino, aliados co \"tudun\" (gobernador) dos \u00e1varos occidentais, lideraron un ataque que forzou a submisi\u00f3n do \"khagan\" \u00e1varo e levou \u00e1 captura do \"Hringum Hunorum\" ou Anel dos \u00e1varos. o seu campamento principal. O khan foi levado a Aquisgr\u00e1n, onde foi bautizado como Teodoro. Segundo os Anais de Fulda, o khan foi asasinado polos seus propios homes. \nSegundo os Anais Laurisenses, Eric enviou continxentes para atacar aos \u00e1varos en Panonia en 796, ao mando de Vojnomir, duque dos croatas de Panonia, sometidos aos francos. \nNalg\u00fan momento entre 787 e 796, Paulino de Aquilea (San Paulino) escribiu o \"Liber Exhortationis\" para Eric. O traballo est\u00e1 baseado nos Pais da Biblia e alg\u00fans da Igrexa para ofrecer instruci\u00f3ns sobre como vivir unha vida cristi\u00e1 moralmente recta no exercicio dos dereitos seculares. \nEn 799 Eric morreu na Batalla de Trsat en Liburnia entre francos e croatas. O seu pai morreu na v\u00e9spera da batalla cos \u00e1varos, ese mesmo ano. Segundo o estudoso e cortes\u00e1n franco, Exinardo, Eric morreu debido \u00e1 traiz\u00f3n dos habitantes, pero non explica as circunstancias; O lugar da batalla, en lat\u00edn \"Tharsatica\" ou \"Tarsatica\", foi tradicionalmente identificado como Trsat, unha fortaleza cuxas ru\u00ednas dominan hoxe a cidade de Rijeka (Fiume). \u00c9 m\u00e1is prob\u00e1bel que a \"Tharsatica\" da historia de Exinardo sexa a \"civitas\" (en lat\u00edn, \"cidade\"), que estaba ao outro lado do r\u00edo Rje\u010dina, hoxe en d\u00eda no centro hist\u00f3rico de Rijeka. O sitio de Trsat foi fundado polos habitantes de \"Tharsatica\" que sobreviviron, un ano despois da batalla. \nSucedeuno como duque Hunfrido."}
{"id": "455540", "revid": "624", "url": "https://gl.wikipedia.org/wiki?curid=455540", "title": "Eric de Fri\u00fcl", "text": ""}
{"id": "455542", "revid": "5863", "url": "https://gl.wikipedia.org/wiki?curid=455542", "title": "Civilizaci\u00f3n cartaxinesa", "text": "A civilizaci\u00f3n cartaxinesa ou p\u00fanica \u00e9 unha civilizaci\u00f3n p\u00fanica \u00e9 unha civilizaci\u00f3n antiga apousentada na conca do Mediterr\u00e1neo e \u00e1 orixe dunha das m\u00e1is grandes potencias comerciais, culturais e militares desta rexi\u00f3n na Idade Antiga.\nA cidade de Cartago, que lle deu o nome, foi fundada polos fenicios na marxe da actual Tunisia, con m\u00e1is precisi\u00f3n no golfo de Tunisia, no ano 814 a.C., segundo a tradici\u00f3n m\u00e1is usual. Cartago foi pouco a pouco ga\u00f1ando influencia sobre as outras cidades fenicias do Mediterr\u00e1neo occidental, acadando a s\u00faa independencia ao redor do 650 a.C., antes de desenvolver a s\u00faa propia civilizaci\u00f3n e perdurando at\u00e9 o final do s\u00e9culo III a.C..\nPola meirande parte da s\u00faa historia, Cartago estivo en relaci\u00f3ns host\u00eds cos gregos en Sicilia e coa Rep\u00fablica Romana. Estas tensi\u00f3ns provocaron os conflitos armados das Guerras Sicilianas e Guerras p\u00fanicas, que acabaron coa destruci\u00f3n de Cartago polo ex\u00e9rcito romano no final da Terceira guerra p\u00fanica en 146 a.C.. Case todas as cidades-Estado fenicias e antigos territorios cartaxineses terminaron en mans romanas.\nA civilizaci\u00f3n cartaxinesa xurdiu da mestura da cultura ind\u00edxena dos b\u00e9rberes do Norte de \u00c1frica coa dos colonos fenicios. Por iso non \u00e9 f\u00e1cil distinguir aquilo que se debe aos cartaxineses e aquilo que se debe aos fenicios nos achados arqueol\u00f3xicos descubertos nas escavaci\u00f3ns, cuxo dinamismo desde os anos 1970 abriu vastos campos de estudo onde \u00e9 evidenciada unha unidade na civilizaci\u00f3n malia as particularidades locais. Por\u00e9n dos progresos, moitos aspectos da civilizaci\u00f3n non material permanecen desco\u00f1ecidos, debido \u00e1 natureza das fontes dispo\u00f1\u00edbeis, sempre secundarias, pois toda a literatura p\u00fanica desapareceu, con lagoas e a mi\u00fado subxectiva."}
{"id": "455544", "revid": "63181", "url": "https://gl.wikipedia.org/wiki?curid=455544", "title": "R\u00e4\u00e4kkyl\u00e4", "text": "R\u00e4\u00e4kkyl\u00e4 \u00e9 un municipio de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 2\u00a0179\u00a0habitantes. A superficie do termo municipal \u00e9 de 699,68\u00a0km2, dos cales 272,07\u00a0km2 son auga. O concello ten unha densidade de poboaci\u00f3n de 5,10\u00a0hab./km\u00b2.\nLimita cos concellos de Joensuu, Kitee, Liperi, Tohmaj\u00e4rvi e Savonlinna, este \u00faltimo pertencente \u00e1 rexi\u00f3n veci\u00f1a de Savonia do Sur.\nO concello \u00e9 uniling\u00fce en fin\u00e9s."}
{"id": "455545", "revid": "56817", "url": "https://gl.wikipedia.org/wiki?curid=455545", "title": "Hunfrido de Fri\u00fal", "text": "Hunfrid foi o margrave de Istria e, segundo algunhas fontes, o duque de Fri\u00fal de 799 ao redor de 804, cando un duque de nome de Xo\u00e1n gobernaba en Istria.\nTraxectoria.\nFoi o fundador da familia do \"Hunfridingas\". Hunfrido aparece en Istria como \"marchio\" por primeira vez en 799, o mesmo ano no que morreu o duque Eric de Fri\u00fal.\nEra un alem\u00e1n e un conde de (ou en) \"Rhaetia\" (Retia) mencionado en 806 e 808. Base\u00e1ndose na s\u00faa presenza nunha lista de personaxes nos \"libri memoriales\" de Reichenau e Sankt Gallen, pres\u00famese que casou con Hitta (Hidda), unha \"Udalrichinga\", e, probabelmente, sobri\u00f1a ou neta de Gerold de Vintzgau e, polo tanto, prima ou sobri\u00f1a do predecesor de Hunfrido en Fri\u00fal, Eric. Baseado nos mesmos \"Libri memoriales\" foi probabelmente o pai de Adalberto, o seu sucesor en \"Rhaetia,\" de Odalrico, que se converteu en Conde de Barcelona, no outro lado do Imperio, e de Hunfrido II, que se converteu en \"Dux super Redicam\" (duque da Retia superior) e antepasado dos duques de Suabia da casa dos Hunfridingas, Burcardo I, Burcardo II e Burcardo III.\nSobre o 808 sucedeuno Ai\u00f3n. "}
{"id": "455548", "revid": "23204", "url": "https://gl.wikipedia.org/wiki?curid=455548", "title": "You (serie de televisi\u00f3n)", "text": "You \u00e9 unha serie de televisi\u00f3n estadounidense desenvolvida por Greg Berlanti e Sera Gamble. Producida por Warner Horizon Television, xunto con Alloy Entertainment e A&amp;E Studios, a primeira tempada est\u00e1 baseada na novela ep\u00f3nima de 2008 de Caroline Kepnes, e conta a historia de Joe Goldberg, un mozo de Nova York que rexenta unha librar\u00eda (Penn Badgley) que se namora dunha clienta, Guinevere Beck (Elizabeth Lail) e axi\u00f1a se obsesiona con ela. Conta con Luca Padovan, Zach Cherry e Shay Mitchell nos papeis secundarios.\nA serie estreouse orixinalmente en Lifetime o 9 de setembro de 2018, s\u00f3 nos Estados Unidos, e internacionalmente en Netflix, o 26 de decembro de 2018. Lifetime anunciou que \"You\" foi renovada para unha segunda tempada baseada na novela de Kepnes \"Hidden Bodies\". O 3 de decembro de 2018, anunciouse que a segunda tempada da serie ser\u00eda producida por Netflix como unha \"serie orixinal de Netflix\"."}
{"id": "455551", "revid": "15490", "url": "https://gl.wikipedia.org/wiki?curid=455551", "title": "Expediente Artieda", "text": "Expediente Artieda \u00e9 unha novela de Lu\u00eds Rei N\u00fa\u00f1ez publicada no ano 2000 por Edici\u00f3ns Xerais de Galicia, tras lograr o Premio Xerais dese ano. A novela est\u00e1 estruturada en 44 breves cap\u00edtulos non numerados nos que un narrador omnisciente e diferentes narradores protagonistas introducen o lector nunha historia que transcorre entre os \u00faltimos d\u00edas de agosto e os primeiros de setembro de 1959. Comeza co asalto frustrado dos maquis \u00e1 emisora de Radio Nacional de Espa\u00f1a na Coru\u00f1a e a chegada de Ricardo Artieda, un militante comunista, coa misi\u00f3n de matar ao traidor que os denunciou. Asistimos tam\u00e9n \u00e1 vida coti\u00e1 doutros personaxes ligados entre si e aos anteriores por parentesco, amizade, traballo ou ideolox\u00eda. \u00c9 unha novela coral na que se homenaxea os \u00faltimos membros da resistencia antifranquista e unha parte da cidade da Coru\u00f1a en gran parte xa desaparecida. Coida ademais con esmero a lingua e o que converte esta historia en materia literaria singular non \u00e9 o seu argumento, esperable, sen\u00f3n o seu tratamento formal."}
{"id": "455554", "revid": "89787", "url": "https://gl.wikipedia.org/wiki?curid=455554", "title": "Clara Andrada", "text": "Clara Andrada de la Calle, nada en Salamanca en 1982, \u00e9 unha m\u00fasica espa\u00f1ola.\nTraxectoria.\nFrauta travesa principal da Hessischer Rundfunk Sinfonieorchestrer (2005) e da Chamber Orchestra of Europe (2011), colaborou ademais con formaci\u00f3ns como a London Philarmonic Orchestra, e tendo actuado como solista con formaci\u00f3ns como a Orquestra Filharm\u00f3nica de Cidade de M\u00e9xico.\nLevou o premio El Ojo Cr\u00edtico de RNE de M\u00fasica Cl\u00e1sica."}
{"id": "455557", "revid": "89787", "url": "https://gl.wikipedia.org/wiki?curid=455557", "title": "Fitosterol", "text": "Os fitosterois, son compostos qu\u00edmicos vexetais que comprenden os esterois das plantas e os estanois. Tr\u00e1tase de fitosteroides, similares ao colesterol, que aparecen en plantas e var\u00edan s\u00f3 na cadea lateral carbonada e/ou na presenza ou ausencia de dobre enlace. Os estanois son esterois saturados, que non te\u00f1en dobres enlaces na estrutura do anel de esterol. Identific\u00e1ronse m\u00e1is de 200 esterois e compostos relacionados. Os fitosterois libres extra\u00eddos de aceites son insolubles en auga, relativametne insolubles en aceite, e solubles en alcohois.\nOs alimentos enriquecidos en fitosterois son suplementos diet\u00e9ticos que se comercializan desde hai d\u00e9cadas. Malia os ben documentados efectos de diminuci\u00f3n do colesterol LDL, non hai probas cient\u00edficas de que te\u00f1an efectos beneficiosos sobre as enfermidades cardiovasculares ou a mortalidade global.\nEstrutura.\nA primeira mol\u00e9cula \u00e1 esquerda \u00e9 o \u03b2-sitosterol. Nomenclatura do esqueleto esteroide \u00e1 dereita.\nFitosterois dietarios.\nAs fontes naturais m\u00e1is ricas de fitosterois son os aceites vexetais e os produtos feitos a partir deles. Os esterois poden estar presentes en forma libre e como \u00e9steres de \u00e1cido graxo e glicol\u00edpidos. A forma unida \u00e9 xeralmente hidrolizada no intestino delgado polos encimas pancre\u00e1ticos. Alg\u00fans dos esterois son eliminados durante o paso de desodorizaci\u00f3n do refinamento de aceites vexetais e graxas, pero sen cambiar a s\u00faa composici\u00f3n relativa. Os esterois son, por tanto, unha \u00fatil ferramenta para comprobr a autenticidade dun aceite.\nComo fontes com\u00fans de fitosterois, os aceites vexetais utiliz\u00e1ronse para producir margarinas potenciando o seu contido en fitosterois. Produtos cereais, verduras, froitas e bagas, que non son ricos en fitosterois, poden ser fontes significativas de fitosterois debido ao seu maior consumo.\nO consumo de fitosterois presentes de forma natural nos alimentos est\u00e1 entre ~200\u2013300\u00a0mg/d\u00eda dependendo dos h\u00e1bitos alimenticios. Dietas experimentais vexetarianas especialmente dese\u00f1adas orixinaron aumentos de 700\u00a0mg/d\u00eda. Os fitosterois m\u00e1is com\u00fans na dieta humana son \u03b2-sitosterol, campesterol e estigmasterol, que supo\u00f1en un 65%, 30% e 3% dos contidos da dieta, respectivamente. Os \"estanois\" de plantas m\u00e1is com\u00fans na dieta humana son o sitostanol e o campestanol, que combinados constit\u00faen o 5% do fitosterol dietario.\nConsideraci\u00f3ns sobre a sa\u00fade.\nEFSA (Uni\u00f3n Europea).\nA Autoridade de Seguridade Alimentaria Europea (co\u00f1ecida polas s\u00faas siglas en ingl\u00e9s EFSA) conclu\u00edu que pode reducirse o colesterol sangu\u00edneo como media do 7 ao 10,5% se unha persoa consome de 1,5 a 2,4 gramos de estanoides e esterois vexetais ao d\u00eda, un efecto que adoita establecerse en 2\u20133 semanas. Os estudos a longo prazos ampliados a 85 semanas mostraron que o efecto de rebaixa do colesterol pod\u00eda ser sostido. Base\u00e1ndose nestes e outros datos de eficacia, o comit\u00e9 cient\u00edfico da EFSA fixo a seguinte advertencia de sa\u00fade: \u201cOs esterois vexetais mostraron rebaixar/reducir o colesterol sangu\u00edneo. A rebaixa do colesterol sangu\u00edneo pode reducir o risco de enfermidades da arteria coronaria\".\nFDA (Estados Unidos).\nA FDA norteamericana aprobou a seguinte declaraci\u00f3n para os fitosterois: \"Para os \u00e9steres de esterois vexetais\": (i) Os alimentos que conte\u00f1an polo menos 0,65 g por raci\u00f3n de \u00e9steres de esterol vexetais, comidos d\u00faas veces ao d\u00eda coas comidas cun consumo total diario de polo menos 1,3 g, como parte dunha dieta baixa en graxas saturadas e colesterol, poden reducir o risco de enfermidades card\u00edacas. Unha raci\u00f3n de [nome do alimento] fornece ___gramos de esterol \u00e9steres de aceite vexetal. \"Para os \u00e9steres de estanol vexetais\": (i) Os alimentos que conte\u00f1en polo menos 1,7 g por raci\u00f3n de \u00e9steres de estanol vexetais, comidos d\u00faas veces ao d\u00eda coas comidas cun consumo diario total de polo menos 3,4 g, como parte dunha dieta baixa en graxas saturadas e colesterol, poden reducir o risco de enfermidades card\u00edacas. Unha raci\u00f3n de [nome do alimento] fornece ___gramos de \u00e9steres de estanol vexetais.\nRevisando os ensaios cl\u00ednicos que implican a suplementaci\u00f3n con fitosterois, a FDA chegou \u00e1 conclusi\u00f3n de que cando se consome no rango de 1 a 3 gramos en alimentos enriquecidos, os fitosterois tiveron como resultado reduci\u00f3ns estatisticamente significativas (5-15%) nos niveis de colesterol LDL sangu\u00edneo en relaci\u00f3n ao placebo. A FDA tam\u00e9n conclu\u00edu que c\u00f3mpre un consumo diario dietario de 2 gramos ao d\u00eda de fitosterois (expresado como fitosterois non esterificados) para demostrar unha relaci\u00f3n entre o consumo de fitosterol e a rebaixa de colesterol para reducir o risco de enfermidade cardiovascular.\nRebaixa do colesterol.\nA capacidade dos fitosterois de reducir os niveis de colesterol foi demostrada primeiramente en humanos en 1953. Desde 1954-82, os fitosterois foron seguidamente comercializados como f\u00e1rmacos baixo o nome de Cytellin como tratamento para o colesterol elevado.\nA diferenza das estatinas, nas que se demostrou que a reduci\u00f3n do colesterol reduce o risco de enfermidades cardiovasculares e a mortalidade global en circunstancias ben definidas, as evidencias foron inconsistentes para os alimentos enriquecidos con fitosterois ou suplementos para baixar o risco de enfermidade cardiovascular, con d\u00faas revisi\u00f3ns que indican un efecto marxinal ou ning\u00fan, e outra revisi\u00f3n que mostrou evidencias de que o uso de fitosterois dietarios obti\u00f1a un efecto de rebaixa do colesterol.\nA coadministraci\u00f3n das estatinas con alimentos enriquecidos con fitosterol incrementa o efecto de reduci\u00f3n do colesterol dos fitosterois, de novo sen que haxa probas de beneficio cl\u00ednico e con evidencias anecd\u00f3ticas de efectos adversos potenciais. As estatinas funcionan reducindo a s\u00edntese de colesterol por inhibici\u00f3n do encima limitante HMG-CoA redutase. Os fitosterois reducen os niveis de colesterol competindo coa absorci\u00f3n do colesterol no intestino por medio de varios posibles mecanismos, un efecto que complementa as estatinas. Os fitosterois reducen adicionalmente os niveis de colesterol en aproximadamente do 9% ao 17% en persoas que toman estatinas. O tipo ou dose de estatina non parece afectar a eficacia na diminuci\u00f3n do colesterol exercida polos fitosterois.\nDebido \u00e1s s\u00faas propiedades de reduci\u00f3n do colesterol, alg\u00fans fabricantes utilizan os esterois ou estanois como aditivos alimentarios.\nSeguridade.\nOs fitosterois te\u00f1en unha longa historia de seguridade no seu consumo, que se remonta ao Cytellin, a preparaci\u00f3n farmac\u00e9utica de fitosterois comercializada nos Estados Unidos desde 1954 a 1982. Os \u00e9steres de fitosterol te\u00f1en un status de \"reco\u00f1ecedos xeralmente como seguros\" (\"generally recognized as safe\", GRAS) nos EUA. Os alimentos funcionais que conte\u00f1en fitosterois foron suxeitos a unha monitolizaci\u00f3n postlanzamento unha vez introducidos no mercado norteamericano en 2000 e non se informou de que tivesen efectos laterias non preditos.\nUnha preocupaci\u00f3n de seguridade potencial en canto ao consumo de fitosterois d\u00e1se en pacientes con fitosterolemia, un raro trastorno xen\u00e9tico que ten como resultado que se multiplican por de 50 a 100 os niveis de esterol vexetal en sangue e que est\u00e1 asociado cun r\u00e1pido desenvolvemento de aterosclerose coronaria. A fitosterolemia foi ligada a mutaci\u00f3ns nas prote\u00ednas ABCG5/G8, que bombean os esterois vexetais f\u00f3ra dos enterocitos e hepatocitos no lume dos condutos biliares, respectivamente. Dependendo do estudo de poboaci\u00f3n investigado, os niveis de esterol vexetal no sangue est\u00e1n asociados positva ou negativamente ou non asociados co risco de enfermidades cardiovasculares.\nEsterol fronte a estanol.\nA capacidade equivalente e seguridade dos esterois vexetais e estanois vexetais para rebaixaren o colesterol contin\u00faa a ser un asunto moi debatido. Os esterois vexetais e estanois, cando se comparan en ensaios cl\u00ednicos, mostran reducir igualmente os niveis de colesterol. Un metaan\u00e1lise de 14 ensaios aleatorizados controlados comparando directamente os esterois vexetais con estanois vexetais a doses de 0,6 a 2,5 g/d\u00eda non mostraron diferenzas entre as d\u00faas formas con respecto ao colesterol total, colesterol LDL, colesterol HDL ou niveis de triglic\u00e9ridos. Os ensaios feitos con altas doses (&gt; 4 g/d\u00eda) de esterois ou estanois vexetais son moi limitados e a\u00ednda non se completou ning\u00fan que comparase a mesma alta dose de esterol vexetal e estanol vexetal.\nO debate sobre a seguridade dos esterois fronte aos estanois est\u00e1 centrado na s\u00faa diferente absorci\u00f3n intestinal e as concentraci\u00f3ns de plasma resultantes. Os fitosterois te\u00f1en unha taxa de absorci\u00f3n intestinal estimada inferior (0,02 - 0,3%) \u00e1 dos fitosterois (0,4 - 5%) e consecuentemente as concentraci\u00f3ns de fitostanois sangu\u00edneas son xeralmente m\u00e1is baixas que as concentraci\u00f3ns de fitosterol.\nInvestigaci\u00f3n.\nOs fitosterois est\u00e1n baixo investigaci\u00f3n preliminar polo seu potencial para inhibir os cancros de pulm\u00f3n, est\u00f3mago, ovario, mama, colon e pr\u00f3stata.\nFunci\u00f3ns nas plantas.\nOs esterois son esenciais para todos os eucariotas. En contraste coas c\u00e9lulas animais e f\u00fanxicas, que conte\u00f1en s\u00f3 un esterol principal, as c\u00e9lulas de plantas sintetizan un conxunto de mesturas de esterois na cal predominan o sitosterol e o estigmasterol. O sitosterol regula a fluidez e permeabilidade da membrana de maneira similar ao colesterol das membranas das c\u00e9lulas de mam\u00edferos. Os esterois vexetais poden tam\u00e9n modular a actividade de encimas unidos a membranas. Os fitosterois est\u00e1n tam\u00e9n ligados \u00e1 adaptaci\u00f3n das plantas \u00e1 temperatura e \u00e1 inmunidade das plantas contra os pat\u00f3xenos."}
{"id": "455561", "revid": "98629", "url": "https://gl.wikipedia.org/wiki?curid=455561", "title": "Gran Premio de Espa\u00f1a de 2000", "text": "O Gran Premio de Espa\u00f1a de 2000 (oficialmente o XLII Gran Premio Marlboro de Espa\u00f1a) foi unha carreira de motor de F\u00f3rmula Un celebrada o 7 de maio de 2000 no Circu\u00edto de Catalu\u00f1a, Barcelona. Foi a quinta carreira da tempada de 2000 da F\u00f3rmula Un e do 42\u00ba Gran Premio de Espa\u00f1a. A carreira de 65 voltas foi vencida polo piloto de McLaren Mika H\u00e4kkinen que comezou desde a segunda posici\u00f3n. O seu compa\u00f1eiro de equipo David Coulthard terminou segundo e Rubens Barrichello terminou terceiro no Ferrari.\nMichael Schumacher comezou desde a pole position e aguantou o desaf\u00edo de H\u00e4kkinen na primeira volta. Mantivo o liderado ata a s\u00faa primeira parada en boxes na volta 24 cando golpeou un repostador co seu pneum\u00e1tico traseiro, permitindo a H\u00e4kkinen asumir o liderado ata que se detivo en boxes d\u00faas voltas m\u00e1is tarde. Michael Schumacher mantivo o liderado durante outras vinteunha voltas, cando el e H\u00e4kkinen fixeron a s\u00faa segunda parada en boxes xuntos, e H\u00e4kkinen xurdiu diante porque Schumacher fixo unha lenta parada en boxes. H\u00e4kkinen mantivo a vantaxe durante as vinte e tres voltas restantes para ga\u00f1ar a carreira.\nA vitoria foi a primeira da tempada de H\u00e4kkinen e p\u00faxoo no segundo posto no campionato mundial de pilotos de F\u00f3rmula 1, catorce puntos detr\u00e1s de Michael Schumacher. O segundo posto de Coulthard fixo que caese a terceira posici\u00f3n, e o terceiro lugar de Barrichello colocouno por diante de Ralf Schumacher. No Campionato do Mundo Construtores de F\u00f3rmula Un, McLaren colocouse a sete puntos do l\u00edder Ferrari. Williams quedou terceiro con 15 puntos, a falta de doce carreiras na tempada.\nInforme.\nAntecedentes.\nO Gran Premio disput\u00e1rono once equipos con dous pilotos cada un. Os equipos (tam\u00e9n co\u00f1ecidos como construtores) eran McLaren, Ferrari, Jordan, Jaguar, Williams, Benetton Prost, Sauber, Arrows, Minardi e BAR. O fornecedor Bridgestone levou dous tipos diferentes de pneum\u00e1ticos \u00e1 carreira; dous compostos secos (brandos e medios).\nAntes da carreira, o piloto de Ferrari Michael Schumacher lideraba o campionato de pilotos con 34 puntos, por diante de David Coulthard (14 puntos) e Mika H\u00e4kkinen (doce). Rubens Barrichello e Ralf Schumacher estaban empatados na cuarta posici\u00f3n con nove puntos cada un. No Campionato de Construtores Ferrari lideraba con 43 puntos, dezasete puntos por diante do seu rival McLaren, segundo. Williams era terceiro con doce puntos, mentres que Benetton e Jordan con oito puntos cada un contend\u00edan polo cuarto lugar. Ferrari dominaba o campionato, ga\u00f1ando tres das catro carreiras anteriores.\nDespois do Gran Premio do Reino Unido, o 23 de abril, todos os equipos realizaron probas no Circu\u00edto de Barcelona-Catalu\u00f1a os d\u00edas 25 e 28 de abril para prepararse para o pr\u00f3ximo Gran Premio de Espa\u00f1a. Jos Verstappen foi o m\u00e1is r\u00e1pido o primeiro d\u00eda de probas a pesar de trompear na grava a principios da sesi\u00f3n, por diante do piloto de probas de McLaren Olivier Panis. Michael Schumacher foi m\u00e1is r\u00e1pido o segundo d\u00eda. Michael Schumacher mant\u00edvose como o m\u00e1is r\u00e1pido no terceiro d\u00eda de probas. A sesi\u00f3n interrompeuse porque varios pilotos det\u00edv\u00e9ronse no circu\u00edto con problemas nos seus coches. O \u00faltimo d\u00eda (que se realizouse baixo a chuvia pola ma\u00f1\u00e1 e durante o final da sesi\u00f3n) Michael Schumacher foi de novo o piloto m\u00e1is r\u00e1pido no \u00faltimo d\u00eda.\nNa semana previa \u00e1 carreira, Coulthard alugara a Learjet do seu amigo David Murray un avi\u00f3n, que tivo problemas de motor en ruta ao Aeroporto Internacional da Costa Azul en Niza e estrelouse cando intentaba aterrar de emerxencia no Aeroporto Internacional de Saint-Exup\u00e9ry (Aeroporto de Lyon-Satolas), Francia. Coulthard, a s\u00faa ent\u00f3n noiva, a modelo estadounidense Heidi Wichlinski e o adestrador/gardacostas persoal Andy Matthews sobreviviron. O piloto persoal de Murray, David Saunders e o copiloto Dan Worley morreron. Coulthard sufriu mazaduras na caixa tor\u00e1cica e graves rozaduras nos c\u00f3bados no accidente. O delegado m\u00e9dico e de seguridade da FIA, Sid Watkins, declarou que Coulthard era apto para competir na carreira.\nPr\u00e1ctica e cualificaci\u00f3n.\nRealiz\u00e1ronse catro sesi\u00f3ns de pr\u00e1cticas antes da carreira do domingo, d\u00faas o venres e outras d\u00faas o s\u00e1bado. As sesi\u00f3ns de ma\u00f1\u00e1 e tarde do venres duraron unha hora. A terceira e cuarta sesi\u00f3ns, o s\u00e1bado pola ma\u00f1\u00e1, duraron 45 minutos cada unha. A pista estaba seca e o ceo nubrado durante as sesi\u00f3ns de pr\u00e1ctica do venres e realiz\u00e1ronse nunha pista sucia debido a choiva dos d\u00edas previos ao evento.\nNa sesi\u00f3n de cualificaci\u00f3n da tarde do s\u00e1bado cada piloto estaba limitado a doce voltas. Durante esta sesi\u00f3n, a regra do 107% estaba en vigor, o que requir\u00eda que cada piloto permanecese dentro do 107% do tempo de volta r\u00e1pido para cualificar para a carreira. A proba realizouse cun clima solleiro e ambiente c\u00e1lido Michael Schumacher alcanzou a primeira pole position da tempada e a 24 da s\u00faa carreira, cun tempo de 1:20.974 na s\u00faa segunda volta. H\u00e4kkinen uniuse na primeira fila da grella cunha volta 0,076 segundos m\u00e1is lenta nos \u00faltimos segundos de clasificaci\u00f3n. Barrichello cualificou terceiro, Coulthard conseguiu a cuarta posici\u00f3n, malia perder tempo no inicio da cualificaci\u00f3n debido a un problema de presi\u00f3n do combustible. Ralf Schumacher foi quinto, Villeneuve conseguiu o sexto posto. Os dous pilotos de Jordan ali\u00f1aronse na cuarta li\u00f1a da cuadr\u00edcula (con Trulli por diante de Frentzen) de la Rosa e Irvine completaron os dez mellores pilotos. M\u00e1is tarde, na tarde do s\u00e1bado, unha mostra de combustible do auto de de la Rosa analizouse e declarouse ilegal pola FIA, Arrows anunciou que recorrer\u00eda a decisi\u00f3n, permitindo que de la Rosa conservase a s\u00faa posici\u00f3n inicial.\nCarreira.\nOs pilotos sa\u00edron \u00e1 pista \u00e1s 09:30 Hora Central de Europa de ver\u00e1n (UTC + 2) para un quecemento de 30 minutos cun clima fr\u00edo e seco. Michael Schumacher mantivo o seu bo desempe\u00f1o, marcando un tempo de 1:22.855 malia entrar na grava despois dunha freada demasiado profundo e tam\u00e9n pilotou o Ferrari de reposto. H\u00e4kkinen foi o segundo piloto m\u00e1is r\u00e1pido, Barrichello o terceiro e Coulthard redondeou os catro primeiros. Despois de rematar a sesi\u00f3n, Arrows retirou a s\u00faa apelaci\u00f3n despois de aceptar os achados da FIA e de la Rosa comezou \u00faltimo.\nAs condici\u00f3ns da grella eran de seco antes da carreira; a temperatura do aire variou entre 21\u00ba a 30\u00a0\u00b0C. e a temperatura da pista estaba entre 22\u00ba e 23\u00a0\u00b0C.. A carreira comezou \u00e1s 14:00 hora local. Un total de aproximadamente 79.000 persoas asistiron \u00e1 carreira. Ralf Schumacher comezou a carreira no muleto de Williams porque o seu coche de carreiras desenvolveu un problema nun sensor do seu motor o d\u00eda anterior. Cando comezou a carreira, H\u00e4kkinen fixo un mellor arranque que Michael Schumacher pero este \u00faltimo moveuse polo circu\u00edto para bloquear a H\u00e4kkinen. Ralf Schumacher tam\u00e9n tivo un bo comezo e pasou a Coulthard e Barrichello. Na sa\u00edda da primeira curva, Ralf Schumacher entrou en contacto coa parte traseira do coche de H\u00e4kkinen, a\u00ednda que os dous pilotos puideron continuar. Button tam\u00e9n fixo un bo comezo, pasando do und\u00e9cimo ao noveno posto ao final da primeira volta, mentres que Irvine caeu tres postos na mesma distancia. Diniz trompeou na grava na primeira volta e retirouse. Ao final da primeira volta, os dez primeiros eran Michael Schumacher, H\u00e4kkinen, Ralf Schumacher, Coulthard, Barri Chello, Villeneuve, Frentzen, Trulli, Button e Salo.\nMichael Schumacher comezou a afastarse de H\u00e4kkinen. De la Rosa golpeou na retagardia de Alesi na curva Wurth na volta dous e fixo que Alesi retir\u00e1sese, de la Rosa sa\u00edu coa \u00e1 dianteira rota e retirouse logo de sa\u00edrse na curva de Campsa. M\u00e1is atr\u00e1s, Irvine pasou a Verstappen para a duod\u00e9cima posici\u00f3n. As posici\u00f3ns na parte dianteira foron as mesmas nas seguintes dezaseis voltas coa diferenza entre Michael Schumacher e H\u00e4kkinen fluctuando de 1,6 segundos a 3,4 segundos mentres que Coulthard e Barrichello loitaban contra Ralf Schumacher pola terceira posici\u00f3n. Button converteuse no primeiro piloto en facer un pit stop na volta 18 e volveu diante de Mazzacane. Villeneuve fixo a s\u00faa parada en boxes na 21\u00aa volta, que promoveu a Frentzen \u00e1s posici\u00f3ns de puntos. Tras regresar ao circu\u00edto, o seu coche incendiouse e det\u00edvose a un lado da pista \u00e1 sa\u00edda da curva Seat. A parada de boxes de Trulli, que o deixou 17\u00ba, resultou problem\u00e1tica: calou o seu motor o que requir\u00edu que os seus mec\u00e1nicos o reiniciasen. Ralf Schumacher fixo unha parada en boxes unha volta m\u00e1is tarde e volveu a sa\u00edr quinto. Na volta 24, Michael Schumacher fixo o seu pit stop. Cando se acelerou desde boxes, a s\u00faa roda traseira golpeou ao repostador de Ferrari Nigel Stepney que foi arrastrado antes de caer. Stepney foi levado ao centro m\u00e9dico do circu\u00edto para observaci\u00f3n e foi substitu\u00eddo polo repostador de reserva Andrea Vacari. Coulthard fixo unha parada na mesma volta e tivo problemas para sa\u00edr de boxes porque seleccionou a segunda velocidade e reincorporouse detr\u00e1s de Ralf Schumacher.\nH\u00e4kkinen fixo o seu pit stop na volta 26 e xurdiu detr\u00e1s de Michael Schumacher, mentres que Verstappen retirouse da carreira cun problema mec\u00e1nico. Todos os l\u00edderes pararan antes do comezo da volta 28, os dez primeiros eran Michael Schumacher, H\u00e4kkinen, Ralf Schumacher, Barrichello, Coulthard, Button, Frentzen, Salo, Zonta e Wurz. H\u00e4kkinen estableceu a volta r\u00e1pida da carreira na mesma volta, con 1:24.470 cando comezou a pechar o oco a Michael Schumacher, xa que Ralf Schumacher volveu ser presionado por Coulthard no cuarto. Once voltas m\u00e1is tarde, Coulthard entrou no pit lane, desencadeando a segunda rolda de paradas en boxes. Ralf Schumacher e Barrichello fixeron un pit stop na seguinte volta e volv\u00e9ron a sa\u00edr detr\u00e1s de Coulthard. Michael Schumacher e H\u00e4kkinen fixeron as s\u00faas paradas na 41\u00aa volta, con H\u00e4kkinen sa\u00edu primeiro porque a parada en boxes de Michael Schumacher foi problem\u00e1tica. Os mec\u00e1nicos de Michael Schumacher comezaron a repostar logo de po\u00f1er os pneum\u00e1ticos facendo que quedase parado durante dez segundos m\u00e1is do habitual. Salo e Zonta entraron no pit lane na volta 45, permitindo a Button quedar sexto.\nCoulthard capturou a Michael Schumacher (que ti\u00f1a picada lenta no seu pneum\u00e1tico traseiro esquerdo) na volta 46. Coulthard intentou pasar a Michael Schumacher na seguinte volta por f\u00f3ra na primeira curva, pero Schumacher meteuse na trazada de Coulthard nunha manobra de bloqueo. Coulthard replicou o seu movemento na volta 48 e pasou a Michael Schumacher polo exterior freando na primeira curva. Ralf Schumacher atrapou a Michael Schumacher na volta 50. Ralf Schumacher intentou superar a Michael Schumacher na mesma volta, pero este bloqueouno. Ralf Schumacher viuse obrigado a abrirse e perdeu potencia, permitindo que Barrichello pasara aos dous pilotos. Ralf Schumacher intentou recuperar a posici\u00f3n e coloccouse ao lado de Barrichello, Michael Schumacher tomou a trazada interna para xurdir diante. Michael Schumacher entrou no pit lane na mesma volta para po\u00f1er pneum\u00e1ticos novos e volveu \u00e1pista diante de Button. De inmediato estableceu novas voltas r\u00e1pidas persoais nun esforzo para atrapar a Ralf Schumacher. Con todo, a orde quedou estable na parte dianteira da pista, xa que H\u00e4kkinen ti\u00f1a unha vantaxe c\u00f3moda sobre Coulthard, mentres que Ralf Schumacher caera detr\u00e1s de Barrichello. Button detivose nun lado da pista na volta 62, con fume sa\u00edndo do seu motor e retirouse. H\u00e4kkinen mantivo o seu liderado e cruzou a li\u00f1a de chegada na volta 65 para asegurar a s\u00faa primeira vitoria da tempada cun tempo de 1:33.550.390 a unha velocidade media de 196\u00b4404\u00a0km/h. Coulthard rematou 16 segundos por detr\u00e1s, por diante de Barrichello que chegou terceiro, Ralf Schumacher foi cuarto, Michael Schumacher quinto e Frentzen redonde\u00f3 as posici\u00f3ns dos puntos no sexto posto. Salo, Zonta, Fisichella, Wurz e Irvine foron os seguintes cinco finalistas, mentres que Trulli, Herbert, Gen\u00e9, Mazzacane, Heidfeld e Button (malia a s\u00faa retirada) completaron o resto de clasificados.\nPost-carreira.\nOs tres primeiros pilotos apareceron no podio para recoller os seus trofeos e nunha posterior conferencia de prensa. H\u00e4kkinen dixo estar \"satisfeito\" por ga\u00f1ar a carreira e admitiu que esperou ata a parada en boxes para ter posibilidades de superar a Michael Schumacher. Dixo que o seu equipo a\u00ednda ti\u00f1a moito traballo por facer no seu coche e esperaba con ansias a seguinte carreira. Coulthard creu que tomou a decisi\u00f3n correcta de competir no Grand Prix a pesar das s\u00faas lesi\u00f3ns e que o resultado foi \"o mellor que poder\u00eda ter ocorrido para o equipo e para min.\" Tam\u00e9n dixo que estaba ansioso por descansar nos d\u00edas seguintes para curar as s\u00faas lesi\u00f3ns. Barrichello admitiu que a carreira non fora boa para el ata o seu adiantamento a Michael Schumacher e Ralf Schumacher e dixo que a ausencia de Stepney fixo que a s\u00faa segunda parada en boxes fora m\u00e1is lenta que o habitual.\nA atenci\u00f3n centrouse na batalla entre Ralf Schumacher e Michael Schumacher durante a carreira. Michael Schumacher culpou ao seu irm\u00e1n por instigar o movemento e non comprend\u00eda por que estaba enfadado polo incidente. Ralf Schumacher non comentou e afirmou que ver\u00eda un v\u00eddeo do incidente antes de dicir nada. O seu pai, Rolf, falou co d\u00fao nun esforzo por reconcilialos. Unha semana despois da carreira, Ralf Schumacher dixo que as tensi\u00f3ns entre el e o seu irm\u00e1n alivi\u00e1ronse e que non hab\u00eda problemas entre eles, dicindo: \"\u00c9 moi divertido cando estamos a\u00ed f\u00f3ra na pista loitando un contra o outro.\" Houbo un malestar similar entre de la Rosa e Alesi logo da s\u00faa colisi\u00f3n na segunda volta. De la Rosa acusou a Alesi de bloquealo e de causar o choque ao non mirar polos seus espellos, mentres que Alesi dixo que de la Rosa intentou superalo nunha curva onde o adiantamento era dif\u00edcil.\nComo resultado da carreira, H\u00e4kkinen subiu ao segundo lugar no Campionato de Pilotos, reducindo o liderado de Michael Schumacher a catorce puntos. Coulthard caeu ao terceiro posto, dous puntos por detr\u00e1s de H\u00e4kkinen. Barrichello subiu ao cuarto lugar con 13 puntos e Ralf Schumacher caeu ao quinto lugar. No Campionato de Construtores, Ferrari mantivo o liderado pero o final dun dos dous de McLaren trasladouno a sete puntos do equipo italiano. Williams mantivo a terceira posici\u00f3n con nove puntos. O terceiro posto de Frentzen permitiulle a Jordan distanciarse un punto de Benetton na batalla polo cuarto posto, a falta de doce carreiras na tempada."}
{"id": "455677", "revid": "83328", "url": "https://gl.wikipedia.org/wiki?curid=455677", "title": "Reixa excluidora de ra\u00ed\u00f1as", "text": ""}
{"id": "455700", "revid": "56817", "url": "https://gl.wikipedia.org/wiki?curid=455700", "title": "Ai\u00f3n de Fri\u00fal", "text": "Ai\u00f3n ou Hai\u00f3n, finado despois de 811, foi duque de Fri\u00fal, despois da morte (sobre 808) de Hunfrido (que, para alg\u00fans, s\u00f3 ser\u00eda a margrave de Istria, pero non duque de Fri\u00fal, pois en ning\u00fan documento aparece co t\u00edtulo de \"dux\" e, por outra banda, \u00e9 mencionado varias veces como \"marchio\", e neste caso ser\u00eda duque despois da morte de Eric no 799); gobernar\u00eda ata ao nomeamento de Cadaloh (Cadolah) en 817.\nTraxectoria.\nAi\u00f3n recibiu terras por primeira vez no Ducado de Fri\u00fal de Carlomagno o 2 de febreiro de 799. Carlomagno m\u00e1is tarde confirmou a divisi\u00f3n da propiedade entre os fillos de Ai\u00f3n o 7 de xullo de 809: o fillo m\u00e1is vello, Albo\u00edno ou Albu\u00edno, recibiu terras en Fri\u00fal e Vicenza; o segundo, Ingoberto, recibiu terras en Vicenza, e o m\u00e1is novo, Agisclaf, recibiu Verona. As propiedades de Ai\u00f3n eran extensas e as s\u00faas doaz\u00f3ns aos seus fillos ti\u00f1an que ser confirmadas polo mesmo emperador.\nDe acordo con Exinardo e os Anais de Fulda, Carlomagno enviou (811) a Haid\u00f3n, bispo de Basilea, a Hugo, conde de Tours e Ai\u00f3n, como \"missi dominici\", para atoparse cos emisarios de Constantinopla e confirmar a Paz de Nic\u00e9foro de 803 ."}
{"id": "455722", "revid": "54334", "url": "https://gl.wikipedia.org/wiki?curid=455722", "title": "Suzanne Batra", "text": "Suzanne Wellington Tubby Batra, nada o 15 de decembro de 1937 en Nova York, \u00e9 unha entom\u00f3loga estadounidense especializada no estudo das abellas. Propuxo o termo en ingl\u00e9s \"eusociality\", traducido ao galego como eusocialidade.\nTraxectoria.\nDoutorouse en 1964 na Universidade de Kansas. Especializouse no estudo das abellas e en 1966 publicou un artigo no que conceptuou o termo \"eusociality\". En 1974 traballou para o Ministerio de Agricultura dos Estados Unidos. Investigou a polinizaci\u00f3n das abellas, o control biol\u00f3xico das herbas, o comportamento dos insectos e m\u00e1is temas entomol\u00f3xicos.\nV\u00e9xase tam\u00e9n.\nLigaz\u00f3ns externas.\n "}
{"id": "455723", "revid": "56817", "url": "https://gl.wikipedia.org/wiki?curid=455723", "title": "Cox's Bazar", "text": "Cox's Bazar (en ) \u00e9 unha cidade, porto pesqueiro, centro tur\u00edstico e capital de distrito do sur de Bangladesh. A praia de Cox's Bazar ten unha lonxitude de 120\u00a0km, sendo a praia natural m\u00e1is longa do mundo. At\u00f3pase a 150\u00a0km \u00f3 sur da cidade de Chittagong. Cox's Bazar tam\u00e9n \u00e9 co\u00f1ecido co nome \"Panowa\", que se traduce literalmente como \"flor amarela\". Outro nome m\u00e1is antigo \u00e9 \"Palongkee\"."}
{"id": "455724", "revid": "89787", "url": "https://gl.wikipedia.org/wiki?curid=455724", "title": "Cadaloh de Fri\u00fal", "text": "Cadaloh (\"Kadaloch\", \"Kadolach\", \"Cadolah\", \"Cadolach\", \"Chadolah\", \"Chadalhoh\", \"Chadolt\", latinizado como \"Cadalaus\"), finado o 31 de outubro de 819, foi duque de Fri\u00fal desde 817 ata a s\u00faa morte. Era fillo dun conde Bertoldo (Pera[h]told) e unha muller da familia dos Alaholfingas.\nTraxectoria.\nEra o patr\u00f3n ou protector do mosteiro de San Gall. Co seu irm\u00e1n Uuag\u00f3n (Wago), deu propiedades na vila de Wanga en favor do mosteiro, por carta do 23 de outubro de 805. Tam\u00e9n doou a 17 de novembro de 817, na \u00e9poca na que levaba o t\u00edtulo de conde \"(comes)\" e onde ordenou ao seu fillo, Berthold, facer doaz\u00f3ns no seu nome tras a s\u00faa morte.\nNaqueles d\u00edas, xa estivera a cargo de Dalmacia, onde foi o gobernante local no momento en que unha embaixada de Constantinopla atravesou o pa\u00eds ata a corte de Lu\u00eds o Piadoso (816). Alg\u00fan tempo despois, probabelmente en 817, foi nomeado duque de Fri\u00fal. Exinardo c\u00edtao como \"Cadolaum comitem et pr\u00e6fectum marc\u00e6 Foroiuliensis\" (\"Cadolah, conde e prefecto da marca Fri\u00falana\") o 818. Posteriormente ch\u00e1mao \"Foroiuliensis Dux\" cando recorda a s\u00faa morte logo de volver dunha campa\u00f1a contra Ljudevit Posavski, duque dos croatas de Panonia, en 819. Segundo a \"Vita Hludovici Imperatoris\", Cadolah foi substitu\u00eddo por Baldrico. "}
{"id": "455726", "revid": "98629", "url": "https://gl.wikipedia.org/wiki?curid=455726", "title": "Sundarbans", "text": "Os Sundarbans (en ; \"bosque fermoso\") son unha \u00e1rea de mangleiral no delta formado pola confluencia dos r\u00edos Ganxes, Brahmaputra e Meghna no golfo de Bengala. Est\u00e9ndese dende o r\u00edo Hooghly no estado indio de Bengala Occidental at\u00e9 o r\u00edo Baleswar en Bangladesh. Cont\u00e9n bosques de mangleirais, terras agr\u00edcolas, chairas de marea e est\u00e1 conectado por m\u00faltiples regatos e canles. Existen catro \u00e1reas dos Sundarbans que est\u00e1n clasificados como Patrimonio da Humanidade, o Parque Nacional dos Sundarbans e os santuarios da vida salvaxe dos Sundarbans do oeste, sur e leste. O bosque de mangleiros dos Sundarbans abrangue unha \u00e1rea de 10\u00a0000 km\u00b2. En Bengala Occidental, est\u00e9ndense por 4\u00a0260 km\u00b2 \u00f3 longo dos distritos South 24 Parganas e North 24 Parganas. Os bosques na divisi\u00f3n Khulna de Bangladesh abranguen 6\u00a0017 km\u00b2. As especies de \u00e1rbores m\u00e1is com\u00fans son o sundri (\"Heritiera fomes\") e o gewa (\"Excoecaria agallocha\"). Os bosques on o h\u00e1bitat de 453 especies de animais, inclu\u00edndo 290 paxaros, 120 peixes, 42 mam\u00edferos, 35 r\u00e9ptiles e oito especies de anfibios."}
{"id": "455728", "revid": "89787", "url": "https://gl.wikipedia.org/wiki?curid=455728", "title": "Baldrico de Fri\u00fal", "text": "Baldrico ou Balderico \"(Baldericus)\" foi duque de Fri\u00fal \"(Foroiuliensis dux)\" desde 819 cando substitu\u00edu a Cadaloh segundo Tegano de Trier na s\u00faa \"Vita Hludovici Imperatoris,\" e ata 828, cando foi deposto do seu cargo: foi o \u00faltimo duque de Fri\u00fal.\nTraxectoria.\nBaldrico era un legado imperial en 815, cando marchou a Zelandia cun ex\u00e9rcito de sax\u00f3ns e obotritos para restaurar ao deposto rei de Dinamarca, Harald Klak .\nComo gobernador de Fri\u00fal continuou a guerra iniciada por Baldrico contra Ljudevit Posavski (Liudovitus), o l\u00edder (dux) dos croatas de Panonia. Tivo \u00e9xito na expulsi\u00f3n do territorio imperial de Ljudevit. El e un conde de nome Gerold tam\u00e9n fixeron a guerra aos \u00e1varos por orde de Bertrico, conde do palacio, en 826.\nCon Xurxo, prestador de Venecia, trouxo un \u00f3rgano hidr\u00e1ulico a Aquisgr\u00e1n en 826 .\nEn 828, Baldrico foi deposto como duque de Fri\u00fal pola sa incapacidade de establecer unha defensa efectiva contra os b\u00falgaros durante a s\u00faa invasi\u00f3n de 827, e o ducado dividiuse en catro condados. Finalmente, os condados un\u00edronse baixo unha marca (marcgraviado), e o ducado xa nunca se hab\u00eda restaurar."}
{"id": "455732", "revid": "5863", "url": "https://gl.wikipedia.org/wiki?curid=455732", "title": "Gamallo Fierros", "text": ""}
{"id": "455734", "revid": "89787", "url": "https://gl.wikipedia.org/wiki?curid=455734", "title": "Pobo bengal\u00ed", "text": "Os bengal\u00eds (en ) son un grupo \u00e9tnico indoario orixinario da rexi\u00f3n de Bengala, no sur de Asia, specificamente na parte leste do subcontinente indio, no presente dividida entre Bangladesh e os estados indios de Bengala Occidental, Tripura e o val de Barak en Assam. Falan bengal\u00ed, unha lingua da familia indoaria. O termo \"bengal\u00ed\" tam\u00e9n \u00e9 empregado para describir \u00e1 poboaci\u00f3n de Bangladesh como unha naci\u00f3n.\nOs bengal\u00eds son o terceiro grupo \u00e9tnico meirande do mundo, despois dos chineses han e os \u00e1rabes. Al\u00e9n de Bangladesh e os estados indios de Bengala Occidental, Tripura e Assam, tam\u00e9n hai poboaci\u00f3n de maior\u00eda bengal\u00ed no territorio das illas Andaman e Nicobar as\u00ed como en Chittagong Hill Tracts (que orixinalmente non formaba parte de Bengala), con poboaci\u00f3ns significativas en Arunachal Pradesh, Delhi, Chhattisgarh, Jharkhand, Meghalaya, Mizoram, Nagaland e Uttarakhand. Existe unha importante di\u00e1spora bengal\u00ed en todo o mundo, con comunidades importantes en Paquist\u00e1n, nos Estados Unidos de Am\u00e9rica, no Reino Unido, no Canad\u00e1, no Oriente Medio, no Xap\u00f3n, en Corea do Sur, en Malaisia, Singapur e Italia.\nTe\u00f1en catro grupo relixiosos principais: musulm\u00e1ns, hind\u00fas, cristi\u00e1ns e budistas."}
{"id": "455735", "revid": "23204", "url": "https://gl.wikipedia.org/wiki?curid=455735", "title": "Bengal\u00eds", "text": ""}
{"id": "455736", "revid": "56817", "url": "https://gl.wikipedia.org/wiki?curid=455736", "title": "Manuela Rey", "text": " \nMar\u00eda Manuela Ramona Rey Gonz\u00e1lez ou Manuela Lopes Rey, nada en San Vicente de Trig\u00e1s, Mondo\u00f1edo, o 1 de outubro de 1842 e finada no seu domicilio na Pra\u00e7a da Figueira de Lisboa o 26 de febreiro de 1866, foi unha actriz de teatro galego-portuguesa.\nTraxectoria.\nFoi a m\u00e1is vella dos oito fillos de Andr\u00e9s Rey Exp\u00f3sito e Francisca Gonz\u00e1lez, que casaron despois de nacer Manuela, en marzo de 1843. Segundo o libro \"Manuela Lopes Rey\", n\u00famero 3 da colecci\u00f3n \"Os contemporaneos\", editado sobre 1867, foi entregada en adopci\u00f3n a unha familia que formaba parte dunha compa\u00f1\u00eda dram\u00e1tica itinerante. Traslad\u00e1ronse, sendo Manuela moi nova, a Portugal. Segundo a \"Grande Enciclop\u00e9dia Portuguesa e Brasileira\" o apelido \"Lopes\" venlle da s\u00faa nai adoptiva.\nEn novembro de 1857 comezou a traballar no Teatro Nacional D. Maria II de Lisboa, onde triunfou en t\u00edtulos como \"O filho do cego\", \"A alegria traz o susto\", \"Os homens s\u00e9rios\", \"Os fidalgos do Bois Dor\u00e9\", \"Fogo no convento\", \"Vida de um rapaz pobre\", \"Nobres e plebeus\" e \"Um cura de almas\".\nHoubo o rumor de que o rei Pedro V, antes de casar coa princesa Estefan\u00eda de Hohenzollern-Sigmaringen, sentiu gran debilidade por ela.\nEscribiu algunhas obras como a comedia \"A actriz\" e o proverbio \"Por este deixar\u00e1s pae e m\u00e3e\".\nFinou de tifo no seu domicilio na Pra\u00e7a da Figueira e, tras un multitudinario cortexo f\u00fanebre, foi soterrada no Cemit\u00e9rio dos Prazeres.\nDionisio Gamallo Fierros foi un dos seus bi\u00f3grafos."}
{"id": "455737", "revid": "5863", "url": "https://gl.wikipedia.org/wiki?curid=455737", "title": "Mar\u00eda Manuela Rey Gonz\u00e1lez", "text": ""}
{"id": "455738", "revid": "5863", "url": "https://gl.wikipedia.org/wiki?curid=455738", "title": "Mar\u00eda Manuela Ramona Rey Gonz\u00e1lez", "text": ""}
{"id": "455740", "revid": "5863", "url": "https://gl.wikipedia.org/wiki?curid=455740", "title": "Mar\u00eda Manuela Ramona Rey", "text": ""}
{"id": "455741", "revid": "5863", "url": "https://gl.wikipedia.org/wiki?curid=455741", "title": "Mar\u00eda Manuela Rey", "text": ""}
{"id": "455742", "revid": "5863", "url": "https://gl.wikipedia.org/wiki?curid=455742", "title": "Manuela Ramona Rey Gonz\u00e1lez", "text": ""}
{"id": "455743", "revid": "5863", "url": "https://gl.wikipedia.org/wiki?curid=455743", "title": "Manuela Lopes Rey", "text": ""}
{"id": "455809", "revid": "5863", "url": "https://gl.wikipedia.org/wiki?curid=455809", "title": "Manoela Rey", "text": ""}
{"id": "455832", "revid": "89787", "url": "https://gl.wikipedia.org/wiki?curid=455832", "title": "Sandra Mason", "text": "Sandra Mason, nada na parroquia de Saint Philip o 17 de xaneiro de 1949, \u00e9 unha avogada, xu\u00edza e pol\u00edtica barbadense, actual presidenta de Barbados dende o 30 de novembro de 2021, cando o pa\u00eds pasou a ser unha rep\u00fablica. Anteriormente a esa data foi gobernadora xeral de Barbados dende 2018, cando o pa\u00eds a\u00ednda era un dos reinos da Commonwealth de Naci\u00f3ns. Tam\u00e9n exerceu como xu\u00edza do Tribunal de Apelaci\u00f3ns de Barbados, embaixadora en Venezuela e presidenta do Comit\u00e9 dos Dereitos do Neno das Naci\u00f3ns Unidas.\nTraxectoria.\nPrimeiros anos.\nDespois de completar a s\u00faa educaci\u00f3n, comezou a ensinar na escola secundaria Princess Margaret en 1968. O ano seguinte, comezou a traballar en Barclay's Bank como empregada. Matriculouse na Universidade das Indias Occidentais (UWI), obtendo a s\u00faa licenciatura en Dereito. Foi unha das primeiras graduadas da Facultade de Dereito de UWI, en Cave Hill, completando a s\u00faa educaci\u00f3n en 1973. Foi admitida no colexio de avogados para comezar a s\u00faa pr\u00e1ctica o 10 de novembro de 1975, convert\u00e9ndose na primeira muller membro do Barbados Bar Association.\nCarreira.\nEn 1975, traballou na Administraci\u00f3n de Fideicomisos para Barclay's e transferiuse a varios postos diferentes dentro da compa\u00f1\u00eda at\u00e9 1977. En 1978, comezou a traballar como maxistrada da Corte Xuvenil e Familiar e simultaneamente como titora en dereito de familia en UWI. Deixou de dar clases en 1983 e continuou como maxistrada. En 1988, completou en Londres un curso sobre Administraci\u00f3n Xudicial.\nDesempe\u00f1ouse no Comit\u00e9 dos Dereitos do Neno da Organizaci\u00f3n das Naci\u00f3ns Unidas dende a s\u00faa creaci\u00f3n en 1991 at\u00e9 1999, ocupando o cargo de vicepresidenta dende 1993 at\u00e9 1995 e presidenta dende 1997 at\u00e9 1999.\nEntre 1991 e 1992 desempe\u00f1ouse como presidenta e foi unha das d\u00faas mulleres nomeadas para a comisi\u00f3n de 13 membros de CARICOM encargada de avaliar a integraci\u00f3n rexional. Deixou o tribunal de familia en 1992 para desempe\u00f1arse como embaixadora en Venezuela, sendo a primeira muller maxistrada de Barbados en ocupar o posto. \u00d3 seu regreso a Barbados en 1994, foi nomeada maxistrada principal e en 1997 converteuse na Secretaria do Tribunal Supremo.\nEn 2000, completou estudos sobre resoluci\u00f3n alternativa de disputas na Universidade de Windsor en Windsor (Canad\u00e1) e logo completou unha bolsa co Commonwealth Xudicial Education Institute en Halifax, Nova Escocia, en 2001, as\u00ed como un curso en resoluci\u00f3n alternativa de disputas en UWI. Continuou desempe\u00f1\u00e1ndose na Corte Suprema at\u00e9 2005, cando foi nomeada asesora da Ra\u00ed\u00f1a no Colexio de Avogados de Barbados.\nEn 2008 xurou como xu\u00edza de apelaci\u00f3ns, convert\u00e9ndose na primeira muller en servir na Corte de Apelaci\u00f3ns de Barbados. Durante tres d\u00edas en 2012, converteuse en gobernadora xeral interina e o ano seguinte foi a primeira barbadense nomeada membro do Tribunal de Arbitraxe da Secretar\u00eda do Commonwealth (CSAT). O Tribunal opera entre os membros da Mancomunidade Brit\u00e1nica de Naci\u00f3ns para resolver as cuesti\u00f3ns relativas \u00e1s controversias contratuais. Con ese cargo, \"Loop News\" nomeouna unha das 10 mulleres m\u00e1is poderosas de Barbados.\nEn 2017, foi designada como a oitava gobernadora xeral de Barbados, iniciando o seu per\u00edodo o 8 de xaneiro de 2018. Simultaneamente co seu nomeamento, foi nomeada dama gran cruz da Orde de San Miguel e San Xurxo. Tam\u00e9n recibiu a Orde da Dama de Santo Andr\u00e9."}
{"id": "455834", "revid": "23204", "url": "https://gl.wikipedia.org/wiki?curid=455834", "title": "Mia Mottley", "text": "Mia Amor Mottley, nada o 1 de outubro de 1965, \u00e9 unha pol\u00edtica barbadense, presidenta do Partido Laborista de Barbados (BLP) e primeira ministra dende maio de 2018. \u00c9 a primeira muller en ocupar o cargo.\nCarreira.\nMottley foi membro do parlamento da circunscrici\u00f3n de Saint Michael North East dende 1994. De 1994 a 2008, ocupou unha sucesi\u00f3n de carteiras ministeriais, inclu\u00eddo o cargo de Fiscal Xeral de Barbados, convert\u00e9ndose na primeira muller nomeada como tal. Tam\u00e9n \u00e9 membro de Di\u00e1logo Interamericano.\nFoi d\u00faas veces L\u00edder da Oposici\u00f3n na C\u00e1mara da Asemblea de Barbados: primeiro de 2008 a 2010 e logo de 2013 a 2018. En 2018, o BLP liderado por Mottley ga\u00f1ou cunha vitoria hist\u00f3rica nas elecci\u00f3ns xerais do 24 de maio, asegurando os 30 escanos na C\u00e1mara, sendo o primeiro partido en lograr esta faza\u00f1a, ademais de ga\u00f1ar o 74,6 % do voto popular; a porcentaxe m\u00e1is alta alcanzado por un partido nunha elecci\u00f3n xeral."}
{"id": "455837", "revid": "23204", "url": "https://gl.wikipedia.org/wiki?curid=455837", "title": "Mia Amor Mottley", "text": ""}
{"id": "455883", "revid": "1131", "url": "https://gl.wikipedia.org/wiki?curid=455883", "title": "Mouril", "text": ""}
{"id": "455884", "revid": "1131", "url": "https://gl.wikipedia.org/wiki?curid=455884", "title": "Mourill\u00f3s", "text": "O top\u00f3nimo galego Mourill\u00f3s pode referirse a:"}
{"id": "455885", "revid": "1131", "url": "https://gl.wikipedia.org/wiki?curid=455885", "title": "Mouri\u00f1os", "text": "O top\u00f3nimo galego Mouri\u00f1os pode referirse a:"}
{"id": "455886", "revid": "1131", "url": "https://gl.wikipedia.org/wiki?curid=455886", "title": "Os Mouri\u00f1os", "text": ""}
{"id": "455887", "revid": "785", "url": "https://gl.wikipedia.org/wiki?curid=455887", "title": "Mourisca", "text": "O top\u00f3nimo galego Mourisca pode referirse a:"}
{"id": "455888", "revid": "1131", "url": "https://gl.wikipedia.org/wiki?curid=455888", "title": "A Mourisca", "text": ""}
{"id": "455889", "revid": "5863", "url": "https://gl.wikipedia.org/wiki?curid=455889", "title": "Mourisco (hom\u00f3nimos)", "text": "Mourisco pode referirse a:\nMourisco: Mouro convertido ao cristianismo, que viv\u00eda na Pen\u00ednsula Ib\u00e9rica despois de terminar a Reconquista.\nComo top\u00f3nimo galego:"}
{"id": "455890", "revid": "12452", "url": "https://gl.wikipedia.org/wiki?curid=455890", "title": "O Mourisco", "text": ""}
{"id": "455891", "revid": "1131", "url": "https://gl.wikipedia.org/wiki?curid=455891", "title": "O Mouriscal", "text": ""}
{"id": "455892", "revid": "98629", "url": "https://gl.wikipedia.org/wiki?curid=455892", "title": "Joaquim de Almeida", "text": "Joaquim Ant\u00f3nio Portugal Baptista de Almeida, nado en Lisboa o 15 de marzo de 1957, \u00e9 un actor portugu\u00e9s. Almeida comezou a s\u00faa carreira como actor no teatro durante a d\u00e9cada de 1980, e comezou no cinema no ano 1982, no filme de acci\u00f3n \"The Soldier\", mais non ser\u00eda at\u00e9 que interpretou o papel de Andrea Bonanno no filme italiano de 1987 \"Bos d\u00edas Babilonia\" que acadou a fama. Conseguiu reco\u00f1ecemento internacional coas s\u00faas actuaci\u00f3ns de F\u00e9lix Cortez no suspense de 1994 \"Clear and Present Danger\" e Bucho no filme de acci\u00f3n de 1995 \"Desperado\". Varios anos despois, f\u00edxose popular de novo por interpretar a Ramon Salazar na serie de Fox \"24\", entre 2003 e 2004, e a Hern\u00e1n Reyes no filme de 2011 \"Fast Five\".\nFalante flu\u00eddo de varias linguas, Almeida traballou en diferentes pa\u00edses de Europa e Am\u00e9rica, tanto en cinema como en teatro, ga\u00f1ando premios internacionais en filmes como \"Retrato de Fam\u00edlia\", \"Ad\u00e3o e Eva\" e \"O Xang\u00f4 de Baker Street\". Outros filmes co\u00f1ecidos nos que traballou incl\u00faen \"The Honorary Consul\" (1983), \"Only You\" (1994), \"La Cucaracha\" (1998), \"One Man's Hero\" (1999), \"Behind Enemy Lines\" (2001), \"Yo, puta\" (2004), \"The Death and Life of Bobby Z\" (2007), \"Che: Part Two\" (2008), \"The Burning Plain\" (2008) e \"La Cage Dor\u00e9e\" (2013).\nTraxectoria.\nAlmeida naceu o 15 de marzo de 1957 en S\u00e3o Sebasti\u00e3o da Pedreira, Lisboa, fillo de Jo\u00e3o Baptista de Almeida e Maria Sara Portugal. Cando ti\u00f1a deazaoito anos, despois de asistir a un curso de teatro no Conservatorio de Lisboa (Escola Superior de Teatro e Cinema) durante dous anos, marchou de Portugal e continuou os seus estudos despois de que o Conservatorio fose temporalmente pechado por mor da Revoluci\u00f3n dos Caraveis. Pasou un ano en Vienna, traslad\u00e1ndose de novo, en 1976, a Nova York, onde estudou no Lee Strasberg Theatre and Film Institute, unha escola de artes esc\u00e9nicas.\nJoaquim de Almeida \u00e9 un dos actores portugueses m\u00e1is internacionais con case sesenta traballos no cine, xunto a diversos nomes do mundo cinematogr\u00e1fico, como Michael Caine, Richard Gere e Bob Hoskins en \"The Honorary Consul\" (1983), Isabelle Huppert en \"Milan noir\" (1987), \u00c1ngela Molina en \"Sandino\" (1990), Harrison Ford en \"Clear and Present Danger\" (1994), Antonio Banderas e Salma Hayek en \"Desperado\" (1995), Marcello Mastroianni en \"Sostiene Pereira\" (1996), Owen Wilson e Gene Hackman en \"Behind Enemy Lines\" (2001) e Daryl Hannah en \"Yo puta\" (2004).\nSon celebradas as s\u00faas interpretaci\u00f3ns como latino de baixo mundo en filmes como \"Bos d\u00edas Babilonia\" (1987), dos irm\u00e1ns Taviani, e \"The Soldier\" (1982), de James Glickenhaus.\nA s\u00faa participaci\u00f3n en \"Retrato de Familia\", de Lu\u00eds Galv\u00e3o Telles (1991) valeulle o Premio ao Mellor Actor no Festival de Cine do Cairo. En Portugal, a s\u00faa participaci\u00f3n en \"Tenta\u00e7\u00e3o\" (1998), do realizador Joaquim Leit\u00e3o valeulle un Globo de Ouro na categor\u00eda de Mellor Actor.\nEn 2004 participou en doce episodios da serie de culto estadounidense \"24\", protagonizada por Kiefer Sutherland. Tam\u00e9n o fixo noutras series como \"Miami Vice\" (1985), \"Nikita\" (1998) e \"The West Wing\" (2004)."}
{"id": "455895", "revid": "98629", "url": "https://gl.wikipedia.org/wiki?curid=455895", "title": "Guerra das correntes", "text": "A Guerra das correntes (\u00e1s veces chamada batalla das correntes) foi unha serie de acontecementos que envolv\u00edan a loita motivada pola introduci\u00f3n de sistemas de transmisi\u00f3n de enerx\u00eda el\u00e9ctrica nos Estados Unidos, xerados entre finais da d\u00e9cada dos 1880 e comezos da d\u00e9cada de 1890, coa expectativa dos enormes beneficios que as grandes empresas esperaban obter do r\u00e1pido crecemento da empresa de subministraci\u00f3n el\u00e9ctrica como pano de fondo.\nNun ambiente de feroz competencia comercial, desencadeouse un debate p\u00fablico sobre seguridade el\u00e9ctrica, acompa\u00f1ado de campa\u00f1as de propaganda nos medios. Os sistemas de corrente continua (DC) da Edison Company e de corrente alterna (AC) de Westinghouse Electric, coas s\u00faas respectivas vantaxes e inconvenientes, convert\u00e9ronse nos protagonistas do enfrontamento entre as empresas. Ao lado dos defensores da corrente continua, destacou Edison (no momento no cumio do seu prestixio como inventor e empresario); enfrontado a George Westinghouse (un empresario do sector ferroviario) que ti\u00f1a escoitado as grandes posibilidades t\u00e9cnicas da corrente alterna apoiada polas patentes de Nikola Tesla.A disputa desenvolveuse coincidindo coa introduci\u00f3n e r\u00e1pida expansi\u00f3n do est\u00e1ndar de corrente alterna (xa en uso e defendida por varias empresas americanas e europeas) e a s\u00faa eventual adopci\u00f3n substitu\u00edndo o sistema de distribuci\u00f3n de corrente continua. Malia a popularidade de Edison e os seus descubrimentos e inventos, foi a corrente alterna defendida por Tesla a que prevaleceu para a distribuci\u00f3n de electricidade desde ent\u00f3n ata hoxe.\nHistoria.\nA electricidade era a palabra m\u00e1xica a finais do s\u00e9culo XIX. Dende os intentos iniciais de Benjamin Franklin ou Michael Faraday \u00e1 tecnolox\u00eda telegr\u00e1fica, as aplicaci\u00f3ns de electricidade creceron continuamente.\nDespois da exposici\u00f3n mundial en Par\u00eds en 1881 e a presentaci\u00f3n da l\u00e1mpada Edison, os novos sistemas de iluminaci\u00f3n el\u00e9ctrica convert\u00e9ronse no logro tecnol\u00f3xico m\u00e1is importante do mundo. A electricidade poder\u00eda substitu\u00edr os motores de vapor para moverse. Foi unha segunda revoluci\u00f3n industrial e, en cidades europeas e americanas, as centrais el\u00e9ctricas multiplic\u00e1ronse en funci\u00f3n do dese\u00f1o de Pearl Street. Esta, unha f\u00e1brica que Edison estableceu en 1882, en Nova York, foi a primeira instalaci\u00f3n de produci\u00f3n de electricidade comercial no mundo e, a\u00ednda que era unha gran planta para o seu tempo, poder\u00eda producir e distribu\u00edr electricidade a aproximadamente 330 hect\u00e1reas de Manhattan.\nA demanda de electricidade pronto levou ao desexo de constru\u00edr centrais de maior potencia e transportar enerx\u00eda a distancias maiores. Ademais, a r\u00e1pida distribuci\u00f3n dos motores el\u00e9ctricos industriais provocou unha forte demanda por unha tensi\u00f3n diferente \u00e1 110 V utilizada para a iluminaci\u00f3n.\nCorrente continua e alterna.\nO sistema de Thomas Alva Edison, que usaba corrente continua (DC), foi insuficiente para atender a esas novas demandas. O problema de transporte era a\u00ednda m\u00e1is dif\u00edcil, xa que a transmisi\u00f3n a longa distancia de grandes cantidades de DC de 110 voltios era moi cara e sufr\u00edan perdas enormes pola disipaci\u00f3n de calor.\nEn 1886, George Westinghouse, un rico empresario, pero un acabado de chegar ao sector da electricidade, fundou Westinghouse Electric para competir coa General Electric de Edison. O seu proxecto base\u00e1base nos descubrimentos e patentes Nikola Tesla, que cr\u00eda apaixonadamente na superioridade da corrente alterna (AC). O seu principal argumento era que as perdas, no transporte de enerx\u00eda el\u00e9ctrica, depend\u00edan da intensidade da corrente (formula_1) que se despraza sobre a li\u00f1a, o que se co\u00f1ece como efecto Joule. Como a potencia \u00e9 o produto da intensidade pola voltaxe (formula_2), canto maior sexa a tensi\u00f3n da voltaxe, menor ser\u00e1 a intensidade para transmitir a mesma potencia e polo tanto, menores perdas. \nA\u00ednda que o principio \u00e9 v\u00e1lido tanto para a corrente continua (DC) como para a alterna (AC), \u00e9 moito m\u00e1is doado mucho elevar a voltaxe na AC, cun transformador electromagn\u00e9tico, para poder transportar enerx\u00eda el\u00e9ctrica a longas reducindo as\u00ed as perdas en forma de calor. De igual xeito, empregando outros transformadores, a tensi\u00f3n tam\u00e9n se pode reducir a niveis seguros e econ\u00f3micos, xusto antes de que o cliente reciba a enerx\u00eda. Traballar con alta tensi\u00f3n implica certos desaf\u00edos \u00e1 hora de constru\u00edr, instalar e manter as redes, a parte de presentar o chamado efecto pelicular nos condutores e a posibilidade de xerar arcos el\u00e9ctricos, a\u00ednda que o aforro en enerx\u00eda empregando AC na transmisi\u00f3n el\u00e9ctrica \u00e9 significativo, ao reducir as perdas, pola calor en altas potencias.\nTesla \"vs\" Edison.\nWestinghouse Electric \"vs\" General Electric.\nEdison alarmouse coa aparici\u00f3n da tecnolox\u00eda de Tesla, que ameazaba os seus intereses nun campo que creara. \u00c1mbolos dous participaron nunha batalla de relaci\u00f3ns p\u00fablicas -que os xornais chamaron \"a guerra das correntes\"- para determinar que sistema se converter\u00eda na tecnolox\u00eda dominante. Daquela, parra demostrar a superioridade do seu sistema, Nikola Tesla exp\u00faxose a unha AC que pasou polo seu corpo sen lle causar ning\u00fan dano. Ante esta proba, Edison non puido facer nada e o seu prestixio quedou momentaneamente erosionado.\nDurante a Feira Mundial de Chicago de 1893, Tesla tivo a s\u00faa grande oportunidade para presentar os seus xeradores e motores AC cando Westinghouse, que compet\u00eda con General Electric pola iluminaci\u00f3n da feira, presentou un orzamento que era a metade do presentado por General Electric e, polo tanto, ga\u00f1oulle o concurso.\nM\u00e1is tarde, a Niagara Falls Power Company encargou a Westinghouse que desenvolvese o seu sistema de transmisi\u00f3n. Isto supuxo a fin da \"guerra das correntes\" e o inicio do uso xeneralizado da corrente alterna para a distribuci\u00f3n de electricidade. Nikola Tesla terminou dando patentes a Westinghouse para continuar cos seus proxectos enerx\u00e9ticos alternativos, os mesmos utilizados hoxe en d\u00eda.\nAspectos particulares.\nTres aspectos particularmente destacables combin\u00e1ronse nesta \"guerra\":\nA introduci\u00f3n de sistemas de iluminaci\u00f3n p\u00fablica mediante l\u00e1mpadas de arco a grande escala durante a d\u00e9cada de 1870, en moitos casos alimentados por corrente alterna de alta tensi\u00f3n, foi seguida en 1882 pola distribuci\u00f3n de corrente continua de baixa tensi\u00f3n ideada por Thomas Alva Edison, un sistema dese\u00f1ado para o seu uso comercial e residencial en interiores, como alternativa \u00e1 iluminaci\u00f3n a base de gas ou de petr\u00f3leo. En 1886, George Westinghouse comezou a constru\u00edr un sistema de corrente alterna que utilizaba transformadores que primeiro elevaban a voltaxe para a transmisi\u00f3n da electricidade a longa distancia e, logo, baix\u00e1bano para alimentar a iluminaci\u00f3n interior, creando un sistema m\u00e1is eficiente e menos custoso que compet\u00eda directamente polo mesmo mercado que o sistema de Edison. Moitas outras compa\u00f1\u00edas el\u00e9ctricas un\u00edronse ao uso da AC, que se estendeu rapidamente. Ent\u00f3n, a principios de 1888, a compa\u00f1\u00eda de Edison comezou a afirmar que a AC era perigosa e inferior ao seu sistema patentado de DC.\nNa primavera de 1888, desencadeouse unha onda de protestas na prensa motivadas por unha serie de mortes causadas por li\u00f1as de AC de alta tensi\u00f3n montadas sobre postes na cidade de Nova York e por todo o pa\u00eds, atribu\u00eddas \u00e1 cobiza e a insensibilidade das compa\u00f1\u00edas de iluminaci\u00f3n locais baseadas na CA. En xu\u00f1o dese ano, un enxe\u00f1eiro el\u00e9ctrico de Nova York chamado Harold P. Brown saltou \u00e1 fama como opo\u00f1ente ao uso de corrente alterna, alegando que as compa\u00f1\u00edas de iluminaci\u00f3n baseadas na AC estaban a p\u00f3r en perigo ao p\u00fablico ao usar altas voltaxes e instalar os tendidos el\u00e9ctricos de maneira descoidada. A campa\u00f1a de Brown inmediatamente obtivo a axuda de Edison e a s\u00faa compa\u00f1\u00eda, que o apoiaron nos seus actos p\u00fablicos de electrocuci\u00f3n de animais con AC, tratando de demostrar que era m\u00e1is perigosa que o DC. Segundo afirman os historiadores, e os documentos do per\u00edodo parecen confirmalo, nun claro exemplo de colusi\u00f3n, Brown e a compa\u00f1\u00eda de Edison pux\u00e9ronse de acordo secretamente nos seus esforzos paralelos encami\u00f1ados a limitar o uso da AC. As\u00ed, colaboraron no intento de Brown de impulsar a lexislaci\u00f3n para controlar e limitar severamente as instalaci\u00f3ns de AC e as s\u00faas voltaxes (at\u00e9 o punto de convertelo nun sistema ineficaz de subministraci\u00f3n de enerx\u00eda); proporcion\u00e1ronlle asistencia t\u00e9cnica nas probas para demostrar que a AC ser\u00eda a m\u00e1is axeitada para alimentar a nova cadeira el\u00e9ctrica; e coincidindo con Brown e co rival principal de Westinghouse no campo da AC (a empresa Thomson-Houston Electric Company), conseguiron asegurarse de que a primeira cadeira el\u00e9ctrica fose alimentada por un xerador de AC de Westinghouse.\nEste foi un per\u00edodo de consolidaci\u00f3n industrial e en 1890 m\u00e1is dunha ducia de compa\u00f1\u00edas el\u00e9ctricas fusion\u00e1ronse en tres: Edison (actualmente Edison General Electric), Thomson-Houston (hoxe desaparecida) e Westinghouse. A principios da d\u00e9cada de 1890, as d\u00faas \u00faltimas estaban a xerar ganancias moi por diante da compa\u00f1\u00eda Edison con sede en Washington DC. Durante este per\u00edodo, Thomas Edison abandonou o negocio da enerx\u00eda el\u00e9ctrica e a compa\u00f1\u00eda que fundou comezou a agregar tecnolox\u00eda de AC ao seu sistema. A oposici\u00f3n institucional de Edison Electric \u00e1 corrente alterna chegou ao seu fin en 1892, cando se fusionou coa que se converteu na s\u00faa maior competidora, a compa\u00f1\u00eda Thomson-Houston, unha fusi\u00f3n que puxo aos xerentes de Thomson-Houston baixo o control da nova compa\u00f1\u00eda, a General Electric. A fusi\u00f3n da compa\u00f1\u00eda Edison (xunto coas s\u00faas fortes patentes de iluminaci\u00f3n) con Thomson-Houston (e as s\u00faas patentes de AC) creou unha empresa que pasou a controlar tres cuartas partes do negocio el\u00e9ctrico dos Estados Unidos. Pola s\u00faa banda, Westinghouse, que vi\u00f1a de ga\u00f1ar a oferta para fornecer enerx\u00eda el\u00e9ctrica para a Exposici\u00f3n Universal de Chicago en 1893 e obtivera o primeiro contrato nas Cataratas do Ni\u00e1gara ese mesmo ano, foi perdendo rapidamente a s\u00faa vantaxe nese campo pasando posteriormente a compartir contratos con General Electric.\nO sistema de corrente continua xera e distrib\u00fae enerx\u00eda el\u00e9ctrica coa mesma tensi\u00f3n que a utilizada polas l\u00e1mpadas e motores do cliente. Isto requiriu o uso de cables de distribuci\u00f3n grandes e custosos, e obrigaba a que as plantas xeradoras estivesen preto dos puntos de consumo. Co desenvolvemento dun transformador pr\u00e1ctico, a corrente alterna pod\u00eda enviarse a longas distancias a trav\u00e9s de cables relativamente pequenos utilizando unha tensi\u00f3n convenientemente alta, e logo transformala \u00e1 tensi\u00f3n reducida utilizada polos clientes. As centrais de xeraci\u00f3n de corrente alterna pod\u00edan ser m\u00e1is grandes, m\u00e1is eficientes, e os cables de distribuci\u00f3n eran relativamente menos custosos.\nFinalmente, predominou o menor custo de distribuci\u00f3n da AC, a\u00ednda que os sistemas de DC persistiron nalgunhas \u00e1reas urbanas no s\u00e9culo XX. A\u00ednda que a enerx\u00eda de DC non se usa xeralmente para a transmisi\u00f3n de enerx\u00eda das centrais el\u00e9ctricas aos fogares como pretend\u00edan Edison e outros t\u00e9cnicos, segue sendo com\u00fan cando as distancias son pequenas ou cando se necesita illamento entre diferentes sistemas de AC, sendo a base do sistema co\u00f1ecido como corrente continua de alta tensi\u00f3n. A DC de baixa tensi\u00f3n util\u00edzase amplamente en dispositivos electr\u00f3nicos modernos, que incl\u00faen computadoras, tel\u00e9fonos e sistemas automotrices; en cambio, a maior\u00eda dos motores el\u00e9ctricos funcionan con AC.\nDesenvolvemento da \"guerra\".\nAntecedentes.\nA guerra das correntes xurdiu do desenvolvemento de dous sistemas de iluminaci\u00f3n; as l\u00e1mpadas de arco funcionando con corrente alterna e as l\u00e1mpadas incandescentes funcionando con corrente continua. \u00c1mbalas d\u00faas, naceron coa idea de substitu\u00edr a iluminaci\u00f3n de gas, pola iluminaci\u00f3n por arco ocupando grandes espazos e a iluminaci\u00f3n p\u00fablica; e a iluminaci\u00f3n incandescente substitu\u00edndo o gas para a iluminaci\u00f3n comercial e residencial.\nIluminaci\u00f3n do arco.\nO primeiro tipo de luz el\u00e9ctrica amplamente utilizada foi a l\u00e1mpada de arco. Estas l\u00e1mpadas existiran durante a maior parte do s\u00e9culo XIX, pero a fins da d\u00e9cada de 1870 empezaron a instalarse a grande escala en moitas cidades, alimentadas por plantas xeradoras centrais. Os sistemas de iluminaci\u00f3n de arco eran extremadamente brillantes e capaces de iluminar r\u00faas enteiras, patios de f\u00e1bricas ou o interior de grandes edificios. Necesitaban altas voltaxes (m\u00e1is de 3.000 voltios) e alg\u00fans funcionaban mellor con corrente alterna. A corrente alterna est\u00edvose desenvolvendo durante un tempo en Europa, con contribuci\u00f3ns feitas por Guillaume Duchenne de Boulogne (1850), o traballo sobre a d\u00ednamo de Z\u00e9nobe Gramme, a empresa Ganz Works (1870), Sebastian Ziani de Ferranti (1880), Lucien Gaulard e Galileo Ferraris. As altas voltaxes permitiron que unha estaci\u00f3n xeradora central fornecese unha \u00e1rea moi ampla, at\u00e9 duns 11 km, utilizando circu\u00edtos de gran lonxitude. Dado que a capacidade dun cable \u00e9 proporcional ao cadrado da voltaxe da corrente que viaxa sobre el, cada duplicaci\u00f3n da voltaxe permit\u00eda que o mesmo tama\u00f1o de cable transmitise a mesma cantidade de potencia catro veces m\u00e1is lonxe. En 1880, iniciouse a instalaci\u00f3n de sistemas de iluminaci\u00f3n de arco a grande escala en varias cidades estadounidenses, inclu\u00edda unha central de subministraci\u00f3n establecida por Brush Electric Company, en decembro de 1880, para iluminar 3,2 km da r\u00faa Broadway na cidade de Nova York mediante un sistema de iluminaci\u00f3n de arco de demostraci\u00f3n, alimentado con corrente de 3.500 voltios. As desvantaxes do sistema de iluminaci\u00f3n de arco eran considerables: un mantemento intensivo, zunidos, pestanexos, constitu\u00eda un risco de incendio, era realmente s\u00f3 adecuado para iluminaci\u00f3n exterior e, polas altas voltaxes utilizadas, era perigoso traballar con el.\nA corrente continua da Compa\u00f1\u00eda Edison.\nEn 1878, o inventor Thomas Edison viu un nicho de mercado para un sistema que pod\u00eda levar a iluminaci\u00f3n el\u00e9ctrica directamente ao negocio ou fogar dun cliente, nicho que non pod\u00eda ser cuberto polos sistemas de iluminaci\u00f3n de arco. En 1882, estableceuse a empresa de propiedade estatal Edison Illuminating Company na cidade de Nova York. Edison dese\u00f1ou o seu \"servizo\" para competir coas xa establecidas compa\u00f1\u00edas de iluminaci\u00f3n de gas, base\u00e1ndose nunha subministraci\u00f3n de corrente continua relativamente baixa de 110 voltios para alimentar unha l\u00e1mpada incandescente de alta resistencia que inventara para o sistema. Os sistemas de corrente continua de Edison implant\u00e1ronse en cidades por todo Estados Unidos, convert\u00e9ndoos nun est\u00e1ndar manexado por Edison, que controlaba todo o desenvolvemento t\u00e9cnico e as patentes clave. A corrente continua funcionaba ben con l\u00e1mpadas incandescentes, que eran a principal carga diaria. Os sistemas de corrente continua p\u00f3dense usar directamente con bater\u00edas de almacenamento, proporcionando unha valiosa carga de nivelaci\u00f3n e apoio durante as interrupci\u00f3ns do funcionamento dos xeradores, que presentan a vantaxe adicional de poder montarse facilmente en paralelo, facilitando un funcionamento econ\u00f3mico mediante o uso de m\u00e1quinas m\u00e1is pequenas durante per\u00edodos de carga lixeira, coa consecuente mellora da fiabilidade. Edison inventara un medidor para permitir aos clientes recibiren unha factura de enerx\u00eda proporcional ao consumo, pero este medidor s\u00f3 funcionaba con corrente continua. Este tipo de corrente tam\u00e9n funcionaba ben cos motores el\u00e9ctricos, unha vantaxe que mantivo na d\u00e9cada de 1880. O principal inconveniente do sistema de Edison era que a corrente circulaba a 110 voltios desde a xeraci\u00f3n at\u00e9 o seu destino final, o que lle daba un alcance de transmisi\u00f3n relativamente curto: para manter o tama\u00f1o dos caros condutores de cobre procedentes das plantas xeradoras, estas ti\u00f1an que estar situadas no medio dos centros de poboaci\u00f3n, e s\u00f3 pod\u00edan abastecer aos clientes a menos de 1,6 km da planta.\nDesenvolvemento dos transformadores de corrente alterna en Europa.\nComezando na d\u00e9cada de 1880, a corrente alterna adquiriu unha vantaxe clave con respecto \u00e1 corrente continua co desenvolvemento de transformadores funcionais que permitiron \"aumentar a voltaxe\" a tensi\u00f3ns de transmisi\u00f3n moito m\u00e1is altas, para despois baixalo facilitando o seu uso comercial e residencial. O uso de bobinas de induci\u00f3n para transferir enerx\u00eda entre circu\u00edtos el\u00e9ctricos xa se co\u00f1ec\u00eda desde uns 40 anos antes, grazas aos traballos de P\u00e1vel Y\u00e1blochkov que as utilizou no seu sistema de iluminaci\u00f3n en 1876, e a Lucien Gaulard e John Dixon Gibbs que empregaron este principio para crear un transformador \"redutor\" en 1882, a\u00ednda que o seu dese\u00f1o non era moi eficiente. Un prototipo de transformador con conexi\u00f3n en derivaci\u00f3n de n\u00facleo pechado de alta eficiencia foi fabricado polo \"ZBD\" h\u00fangaro (un equipo composto por K\u00e1roly Zipernowsky, Otto Blathy e Miksa D\u00e9ri) en Ganz Works en 1884. Os novos transformadores de Z.B.D. eran 3,4 veces m\u00e1is eficientes que os dispositivos bipolares de n\u00facleo aberto de Gaulard e Gibbs. Os transformadores que se empregan na actualidade, est\u00e1n dese\u00f1ados segundo os principios descubertos por estes tres enxe\u00f1eiros. As s\u00faas patentes inclu\u00edan outra innovaci\u00f3n relacionada importante: o uso de conexi\u00f3ns en paralelo (en oposici\u00f3n \u00e1 conexi\u00f3n en serie) para a distribuci\u00f3n de enerx\u00eda.Ott\u00f3 Bl\u00e1thy tam\u00e9n inventou o primeiro vatihor\u00edmetro de AC.A fiabilidade deste tipo de tecnolox\u00eda de AC recibiu un grande impulso despois de que Ganz Works electrificase Roma, unha gran metr\u00f3pole, en 1886.\nWestinghouse e o negocio da corrente alterna.\nEn Norteam\u00e9rica, o inventor e empresario George Westinghouse entrou no negocio da iluminaci\u00f3n el\u00e9ctrica en 1884, cando comezou a desenvolver un sistema de DC, contratando a William Stanley, Jr. para traballar nel. Westinghouse tivo noticia en 1885 dos novos sistemas de AC baseados \u200b\u200bnos transformadores europeos a trav\u00e9s da revista t\u00e9cnica inglesa \"Engineering\". Entendeu que a combinaci\u00f3n de AC con transformadores significaba que se pod\u00eda lograr unha maior econom\u00eda de escala con grandes plantas de enerx\u00eda centralizadas que transmit\u00edan a corrente de alta voltaxe a distancias moi longas para ser utilizada na iluminaci\u00f3n de arco as\u00ed como na iluminaci\u00f3n incandescente dom\u00e9stica e comercial de baixa voltaxe fornecida a trav\u00e9s dun transformador \"redutor\" no outro extremo. Viu unha maneira de constru\u00edr un sistema verdadeiramente competitivo en lugar de simplemente idear outro sistema de iluminaci\u00f3n de DC pouco competitivo, utilizando patentes o suficientemente diferentes como para evitar as patentes de Edison. O sistema Edison de plantas de DC centralizadas co seu curto alcance de transmisi\u00f3n, tam\u00e9n significaba que hab\u00eda un mosaico de clientes non abastecidos de electricidade entre estas centrais, que Westinghouse poder\u00eda fornecer facilmente con enerx\u00eda de AC.\nWestinghouse comprou os dereitos das patentes para Estados Unidos do transformador Gaulard-Gibbs e importou varios deles, as\u00ed como dos xeradores en AC de Siemens para comezar a experimentar cun sistema de iluminaci\u00f3n baseado na AC en Pittsburgh. William Stanley utilizou o dese\u00f1o de Gaulard-Gibbs do \"Transformador ZBD\" para desenvolver o primeiro transformador pr\u00e1ctico. A Westinghouse Electric Company formouse a principios de 1886. &lt;Stanley, en marzo de 1886, co apoio de Westinghouse, instalou o primeiro sistema de alimentaci\u00f3n de AC de voltaxe m\u00faltiple, un sistema de iluminaci\u00f3n incandescente de demostraci\u00f3n en Great Barrington, Massachusetts. Ampliado at\u00e9 o punto de que pod\u00eda iluminar 23 negocios na r\u00faa principal con moi pouca perda de enerx\u00eda a m\u00e1is de 1.200 metros, o sistema usaba transformadores para pasar 500 voltios de AC na r\u00faa at\u00e9 100 voltios para alimentar as l\u00e1mpadas incandescentes en cada localizaci\u00f3n. Xa en outono de 1886, Westinghouse, Stanley e Oliver B. Shallenberger ti\u00f1an constru\u00eddo o primeiro sistema comercial de enerx\u00eda de AC nos Estados Unidos en B\u00fafalo (Nova York).\nA extensi\u00f3n da AC.\nA fins de 1887, Westinghouse ti\u00f1a 68 centrais el\u00e9ctricas de corrente alterna fronte \u00e1s 121 estaci\u00f3ns baseadas na tecnolox\u00eda de DC de Edison. Para empeorar as cousas en contra de Edison, a Thomson-Houston Electric Company de Lynn, Massachusetts (outro competidor que ofrec\u00eda sistemas baseados \u200b\u200ben AC e DC) constru\u00edra 22 centrais el\u00e9ctricas. Thomson-Houston estaba a expandir os seus negocios ao tentar evitar conflitos de patentes con Westinghouse, organizando acordos sobre a repartici\u00f3n das zonas de influencia sobre o territorio de cada compa\u00f1\u00eda de iluminaci\u00f3n, pagar regal\u00edas polo uso da patente do transformador de Stanley e permitir que Westinghouse usase a patente de l\u00e1mpada incandescente de Sawyer-Man. Ademais de Thomson-Houston e Brush hab\u00eda outros competidores no momento, inclu\u00eddos a United States Illuminating Company e a Waterhouse Electric Lixeiro Company. Todas as empresas ti\u00f1an os seus propios sistemas de enerx\u00eda el\u00e9ctrica, sistemas de iluminaci\u00f3n de arco e mesmo dese\u00f1os de l\u00e1mpadas incandescentes para iluminaci\u00f3n dom\u00e9stica, o que levou a preitos e batallas constantes entre eles e con Edison.\nCuesti\u00f3ns de seguridade.\nElihu Thomson de Thomson-Houston estaba preocupado pola seguridade da AC e esforzouse moito no desenvolvemento dun pararraios para li\u00f1as el\u00e9ctricas de alta tensi\u00f3n, as\u00ed como un interruptor magn\u00e9tico que poder\u00eda apagar o sistema no caso dunha sobretensi\u00f3n, unha caracter\u00edstica de seguridade que o sistema de Westinghouse non ti\u00f1a. A Thomson tam\u00e9n lle preocupaba o que suceder\u00eda co equipo despois de que o vendesen, supondo que os clientes seguisen a arriscada pr\u00e1ctica de instalar tantas luces e xeradores como puidesen. Tam\u00e9n pensou que a idea de usar iluminaci\u00f3n de AC en fogares residenciais era demasiado perigosa, e fixo que a compa\u00f1\u00eda retivese ese tipo de instalaci\u00f3ns ata que se puidese desenvolver un transformador m\u00e1is seguro.\nDebido aos riscos presentados polas li\u00f1as el\u00e9ctricas de alta voltaxe, a maior\u00eda das cidades europeas e a cidade de Chicago requiriron que fosen soterradas. A cidade de Nova York non requir\u00eda soterralas e ti\u00f1a unha regulamentaci\u00f3n escasa respecto diso polo que, ao final de 1887, \u00e1 mestura de arames a\u00e9reos para tel\u00e9fonos, tel\u00e9grafos e sistemas de alarma antirroubo e contraincendios en Manhattan, un\u00edronse os descoidados arames do sistema de iluminaci\u00f3n de AC, que levaban at\u00e9 6.000 voltios. O illamento el\u00e9ctrico das li\u00f1as el\u00e9ctricas era por ent\u00f3n moi rudimentario (un electricista da \u00e9poca afirmou que serv\u00eda para o mesmo que \"un trapo cuberto de melaza\"), e a exposici\u00f3n aos elemento erosion\u00e1bao rapidamente. Un terzo dos cables foron simplemente abandonados por empresas desaparecidas e deterior\u00e1ronse lentamente, causando danos e curtocircuitando as outras li\u00f1as. Ademais de formar un cerello desagradable \u00e1 vista, os neoiorquinos mostraron o seu malestar cando unha gran tormenta de neve en marzo de 1888 (a Gran xistra de 1888) derrubou un considerable n\u00famero de li\u00f1as, cortando os servizos p\u00fablicos na cidade. Isto estimulou a idea de facer que estas li\u00f1as se instalasen baixo terra, pero o novo sistema foi paralizado por unha orde xudicial obtida pola Western Union\".\" A lexislaci\u00f3n para dar a todos os servizos p\u00fablicos 90 d\u00edas para mover as s\u00faas li\u00f1as aos condutos subterr\u00e1neos fornecidos pola cidade estaba a avanzar lentamente a trav\u00e9s do goberno, pero tam\u00e9n estaba a ser combatida nos tribunais pola \"Illuminating Company\", que afirmaba que as s\u00faas li\u00f1as a\u00e9reas de AC eran perfectamente seguras\nA postura anti-AC de Edison.\nA medida que os sistemas de AC continuaron estend\u00e9ndose cara aos territorios cubertos pola subministraci\u00f3n de DC, impulsados por empresas que parec\u00edan desentenderse das patentes de Edison (inclu\u00edda a iluminaci\u00f3n incandescente), as cousas empeoraron para a compa\u00f1\u00eda. O prezo do cobre estaba a aumentar, o que se sumaba aos gastos do sistema de DC de baixa voltaxe de Edison, que requir\u00eda cables de cobre moito m\u00e1is pesados \u200b\u200bque os sistemas de AC de maior voltaxe. Os propios colegas e enxe\u00f1eiros de Thomas Edison estaban a tratar de facer que considerase a AC. Os seus vendedores perd\u00edan ofertas continuamente en moitos municipios, que optaron por sistemas de AC m\u00e1is baratos e Edward Hibberd Johnson, presidente da \"Edison Electric Illuminating Company\", sinalou que se a compa\u00f1\u00eda quedaba con todo o sistema en DC, non poder\u00eda facer negocios en cidades pequenas e mesmo medianas. Edison Electric ti\u00f1a unha opci\u00f3n de patente sobre o transformador ZBD, e un informe confidencial interno recomendaba que a compa\u00f1\u00eda adoptase a AC, pero Thomas Edison estaba en contra da idea.\nDespois de que Westinghouse instalase o seu primeiro sistema a grande escala, Edison escribiu nunha carta privada en novembro de 1886 a Edward Johnson na que declaraba:\nEdison parec\u00eda soster que a alta voltaxe utilizada nos sistemas de AC era demasiado perigosa e que levar\u00eda moitos anos desenvolver un sistema seguro e fiable. A seguridade e evitar a mala prensa de matar a un cliente fora un dos obxectivos no dese\u00f1o do seu sistema de DC e preocup\u00e1balle que unha morte causada por un sistema AC mal instalado puidese deter o uso da electricidade en xeral. A comprensi\u00f3n de Edison sobre como funcionaban os sistemas de AC parec\u00eda ser ampla. Sinalou o que v\u00eda como ineficiencias e que, combinado cos custos de capital ao tratar de financiar plantas xeradoras moi grandes, levouno a pensar que haber\u00eda moi poucos aforros de custos nunha empresa de AC. Edison tam\u00e9n opinaba que o DC era un sistema superior (un feito que estaba seguro de que o p\u00fablico chegar\u00eda a reco\u00f1ecer), e a inferior tecnolox\u00eda da AC estaba a ser utilizada por outras compa\u00f1\u00edas como unha forma de evitar as s\u00faas patentes de DC.\nEn febreiro de 1888, o presidente de Edison Electric, Edward Johnson, publicou un panfleto de 84 p\u00e1xinas titulado \"Unha advertencia de Edison Electric Lixeiro Company\" e enviouno a xornais e compa\u00f1\u00edas que compraran ou planeaban comprar equipos el\u00e9ctricos aos competidores de Edison (inclu\u00edndo a Westinghouse e Thomson Houston), afirmando que os competidores estaban a infrinxir as patentes da luz incandescente de Edison e doutros dispositivos el\u00e9ctricos. Advertiu que os compradores poder\u00edan atoparse no lado perdedor dun caso xudicial se esas patentes fosen aceptadas. O folleto tam\u00e9n salientaba a seguridade e eficiencia da corrente continua, co argumento de que o DC non causara unha soa morte, e inclu\u00eda historias xornal\u00edsticas de electrocuci\u00f3ns accidentais causadas pola corrente alterna.\nExecuci\u00f3n por electricidade.\nV\u00e9xase tam\u00e9n: cadeira el\u00e9ctrica.\nA medida que os sistemas de iluminaci\u00f3n de arco expand\u00edronse, tam\u00e9n empezaron a contarse historias de como as altas voltaxes implicadas mataban persoas, xeralmente montadores inexpertos, un novo fen\u00f3meno estra\u00f1o que parec\u00eda causar a morte instantaneamente \u00e1s s\u00faas v\u00edtimas. Unha historia desa clase publicada en 1881 sobre un traballador b\u00e9bedo que morreu despois de tocar unha gran d\u00ednamo el\u00e9ctrica, levou ao dentista Alfred P. Southwick de Buffalo, Nova York, a buscar algunha aplicaci\u00f3n para o curioso fen\u00f3meno. Traballou co m\u00e9dico local George E. Fell e a ASPCA de Buffalo, electrocutando por centos de cans das r\u00faas, co fin de idear un m\u00e9todo para practicar a eutanasia a trav\u00e9s da electricidade. Os artigos de Southwick de 1882 e 1883 sobre como a electrocuci\u00f3n poder\u00eda ser un sustititivo do enforcamento, usando un asento similar a unha cadeira dental (cadeira el\u00e9ctrica) captaron a atenci\u00f3n dos pol\u00edticos do estado de Nova York que, tras unha serie de enforcamentos errados, buscaban desesperadamente unha alternativa. Unha comisi\u00f3n de 1886 nomeada polo gobernador de Nova York David B. Hill, que inclu\u00eda a Southwick, recomendou en 1888 que as execuci\u00f3ns levasen a cabo mediante electricidade utilizando a cadeira el\u00e9ctrica.\nHoubo primeiros indicios de que esta nova forma de execuci\u00f3n se mesturar\u00eda coa guerra das correntes. Como parte da s\u00faa documentaci\u00f3n de base, a comisi\u00f3n enquisou a centos de expertos xur\u00eddicos e m\u00e9dicos, buscando as s\u00faas opini\u00f3ns, e tam\u00e9n contactando con expertos en electricidade, inclu\u00eddos Elihu Thomson e Thomas Edison. A finais de 1887, cando Southwick, membro da comisi\u00f3n de pena de morte, contactou con Edison, o inventor declarou que estaba en contra da pena capital e non quer\u00eda ter nada que ver con ela. Despois doutras solicitudes, Edison atacou ao seu principal competidor no campo da enerx\u00eda el\u00e9ctrica, George Westinghouse, no que puido ser a salvaci\u00f3n inicial na Guerra das Correntes, afirmando nunha carta de decembro de 1887 a Southwick que ser\u00eda mellor usala a corrente xerada por \"m\u00e1quinas alternas\", \"fabricadas principalmente neste pa\u00eds por Geo Westinghouse\". Pouco despois da aprobaci\u00f3n da lei de electricidade en xu\u00f1o de 1888, Edison foi preguntado por un funcionario do goberno de Nova York que medios ser\u00eda a mellor forma de aplicar a nova forma de execuci\u00f3n. \"Contrata aos teus delincuentes como montadores para as empresas de iluminaci\u00f3n el\u00e9ctrica de Nova York\" foi a resposta directa de Edison.\nResistencia anti-AC.\nComo o n\u00famero de mortes atribu\u00eddas \u00e1 iluminaci\u00f3n de alta tensi\u00f3n en todo o pa\u00eds continuou aumentando, unha serie de accidentes mortais relacionados coa iluminaci\u00f3n de arco de corrente alterna na cidade de Nova York na primavera de 1888 provocaron un frenes\u00ed nos medios contra a \"corrente mortal da iluminaci\u00f3n de arco\" e as compa\u00f1\u00edas de iluminaci\u00f3n aparentemente insensibles que o empregaron. Estas mortes inclu\u00edan a un adolescente de 15 anos que foi asasinado o 15 de abril por unha li\u00f1a de tel\u00e9grafo rota que desviara a corrente alterna dunha li\u00f1a da Compa\u00f1\u00eda de Iluminaci\u00f3n dos Estados Unidos, que un empregado matou d\u00faas semanas despois por unha li\u00f1a de AC; e un montador da \"Brush Electric Company\" derrubado en maio pola li\u00f1a AC que cortaba. A prensa de Nova York parec\u00eda cambiar da noite para a ma\u00f1\u00e1 de historias sobre luces el\u00e9ctricas e gas, por incidentes de \"morte por cable\", parecendo que cada novo informe provocaba o resentimento p\u00fablico contra a corrente alterna de alta tensi\u00f3n e os cables el\u00e9ctricos enredados perigosamente na cidade.\nA cruzada de Harold Brown.\nNeste momento, un enxe\u00f1eiro el\u00e9ctrico chamado Harold P. Brown que, daquela, parec\u00eda non ter conexi\u00f3n coa Edison Company enviou unha carta ao editor do New York Post o 5 de xu\u00f1o de 1888, alegando que a ra\u00edz do problema era a alternancia do sistema actual (AC) que se estaba a usar. Brown argumentou que o sistema de AC era intrinsecamente perigoso e \"reprob\u00e1bel\" e preguntou por que o \"p\u00fablico deb\u00eda estar sometido ao perigo constante de morte s\u00fabita\" s\u00f3 para que as empresas de servizos p\u00fablicos puidesen usar un sistema de AC m\u00e1is barato. \nAo comezo dos ataques \u00e1 AC, Westinghouse, nunha carta datada o 7 de xu\u00f1o de 1888, intentou desactivar a situaci\u00f3n. Invitou a Edison a visitalo en Pittsburgh e dixo: \"Coido que houbo un intento sistem\u00e1tico por parte dalgunhas persoas de cometer unha gran parvada para crear a maior distancia posible entre a Edison Company e The Westinghouse Electric Co., cando deber\u00eda ser unha situaci\u00f3n das cousas completamente diferente\". A\u00ednda que Edison lle agradeceu estas palabras, finalmente d\u00edxolle: \"O meu traballo de laboratorio consome todo o meu tempo\". \nO 8 de xu\u00f1o, Brown estaba presionando \u00e1 Xunta de Control El\u00e9ctrico de Nova York en persoa, pedindo que se inclu\u00edse a s\u00faa carta ao xornal no rexistro da reuni\u00f3n e esixindo duras regulaci\u00f3ns sobre AC, inclu\u00edda a limitaci\u00f3n da tensi\u00f3n a 300 voltios, un nivel que converter\u00eda a AC in\u00fatil para a transmisi\u00f3n de enerx\u00eda. Houbo moitas refutaci\u00f3ns \u00e1s afirmaci\u00f3ns de Brown nos xornais e cartas ao consello, con m\u00faltiples persoas observando que non mostrara ningunha evidencia cient\u00edfica de que AC era m\u00e1is perigosa que DC. Westinghouse sinalou en cartas a varios xornais os numerosos incendios causados \u200b\u200bpor equipos de corrente continua e suxeriu que Brown estaba evidentemente controlado por Edison, algo que Brown negaba continuamente. \nNo n\u00famero de xullo de \"The Electrical Journal,\" que cubrira comparecencia de Brown ante o New York Electrical Control Board e o debate nas sociedades t\u00e9cnicas sobre os m\u00e9ritos de DC e AC, sinalouse que:\nNunha reuni\u00f3n do Consello de Control El\u00e9ctrico de xullo, as cr\u00edticas de Brown a AC e incluso o seu co\u00f1ecemento da electricidade foron cuestionadas por outros enxe\u00f1eiros el\u00e9ctricos, alg\u00fans dos cales traballaran para Westinghouse. Nesta reuni\u00f3n, os defensores de AC contribu\u00edron con historias anecd\u00f3ticas de electricistas sobre como sobreviviran a choques de AC a tensi\u00f3ns de ata 1.000 voltios e argumentaron que o DC era o m\u00e1is perigoso dos dous sistemas.\nAs demostraci\u00f3ns de Brown.\nBrown, decidido a demostrar que a corrente alterna era m\u00e1is perigosa que a corrente continua, contactou nalg\u00fan momento con Thomas Edison para ver se pod\u00eda usar os seus instrumentos para realizar experimentos. Os autores discrepan sobre si este foi o momento no que Brown afirmou que contactara con Edison, mentres outros autores afirman que foi levado ata Edison polo tesoureiro da \"Edison Electric Light\", Francis S. Hastings. En calquera caso, Edison inmediatamente ofreceuse a axudar a Brown na s\u00faa cruzada contra as compa\u00f1\u00edas de AC e, pouco tempo despois, cedeulle espazos e equipamentos no laboratorio Edison en West Orange, Nova Jersey, e tam\u00e9n lle facilitou como axudante de laboratorio a Arthur Edwin Kennelly. \nBrown pagou aos cativos locais por capturar cans perdidos para empregalos nos seus experimentos con corrente continua e alterna. Despois de moitos experimentos, matando a unha serie de cans, Brown realizou unha manifestaci\u00f3n p\u00fablica o 30 de xullo nunha aula do Columbia College. Con moitos participantes berrando para que a demostraci\u00f3n rematase mentres outros marchaban, Brown someteu a un can engaiolado a varias sacudidas con niveis crecentes de corrente continua de ata 1.000 voltios, conseguindo o can sobrevivir. A seguir, Brown aplicou ent\u00f3n 330 voltios de corrente alterna que mataron o can. Catro d\u00edas despois realizou unha segunda demostraci\u00f3ns para responder \u00e1s afirmaci\u00f3ns dos cr\u00edticos de que o DC probablemente debilitou ao can antes de morrer. Nesta segunda demostraci\u00f3n, tres cans morreron nunha sucesi\u00f3n r\u00e1pida con 300 voltios de corrente alterna. Brown escribiu a unha universidade que estaba seguro de que esta demostraci\u00f3n far\u00eda que o Consello de Control El\u00e9ctrico de Nova York limitase as instalaci\u00f3ns de AC a 300 voltios. A campa\u00f1a de Brown para restrinxir a corrente alterna a 300 voltios non chegou a ningures, a\u00ednda que a lexislaci\u00f3n estivero preto de se aprobar en Ohio e Virxinia.\nConnivencia con Edison.\nA\u00ednda non est\u00e1 claro o que levou a Brown \u00e1 vangarda do debate sobre a AC e tam\u00e9n se desco\u00f1ecen os seus motivos, mais os historiadores observan que houbo alg\u00fan tipo de connivencia entre a empresa Edison e Brown. Os rexistros de Edison parecen demostrar que fora o tesoureiro da Edison Electric Light, Francis S. Hastings, a quen se lle ocorreu usar a Brown e a varios m\u00e9dicos de Nova York para atacar a Westinghouse e outras empresas de AC en represalia polo que Hastings pensou que eran ofertas sen escr\u00fapulos de Westinghouse para conseguir os contratos de iluminaci\u00f3n en Denver e Minneapolis. Hastings xuntou a Brown e Edison e, el mesmo, seguiu en contacto constante con Brown ata o punto que, semella que, a Edison Electric pagaba as facturas dalgunhas das publicaci\u00f3ns de Brown sobre os perigos de AC. E mesmo, o propio Thomas Edison enviou unha carta ao goberno da cidade de Scranton (Pensilvania), recomendando a Brown como experto nos perigos da AC. Parte desta connivencia foi exposta en cartas roubadas na oficina de Brown que foron publicadas en agosto de 1889.\nPatentes e fusi\u00f3ns.\nDurante este per\u00edodo, Westinghouse continuou investindo cartos e recursos de enxe\u00f1er\u00eda co obxectivo de constru\u00edr un sistema de AC totalmente integrado. Para facerse co control das patentes da l\u00e1mpada Sawyer-Man, comprou \"Consolidated Electric Light\" en 1887. Tam\u00e9n comprou a \"Waterhouse Electric Light Company\" en 1888 e a \"United States Illuminating Company\" en 1890, d\u00e1ndolle acceso aos seus propios sistemas de iluminaci\u00f3n de arco e control de t\u00f3dalas principais patentes de l\u00e1mpadas incandescentes non controladas por Edison. En abril de 1888, o enxe\u00f1eiro de Westinghouse, Oliver B. Shallenberger, desenvolveu un contador que utilizaba un campo magn\u00e9tico rotativo para medir o consumo de corrente alterna, o que lle proporcionou \u00e1 empresa un xeito de calcular a cantidade de electricidade que un cliente estaba a usar. En xullo de 1888, Westinghouse pagou unha cantidade substancial para licenciar as patentes estadounidenses de Nikola Tesla para un motor as\u00edncrono polif\u00e1sico CA31 e obtivo unha opci\u00f3n de patente para o dese\u00f1o do motor de induci\u00f3n de Galileo Ferraris. A\u00ednda que a adquisici\u00f3n dun motor de AC factible deulle a Westinghouse unha patente clave para a construci\u00f3n dun sistema de AC totalmente integrado, dada a escaseza xeral de efectivo en 1890, a compa\u00f1\u00eda estaba ao bordo da bancarrota polo que o desenvolvemento tivo que suspenderse durante un tempo. A dificultade para obter os fondos necesarios estaba a converterse nun grave problema para a empresa e en 1890 tivo lugar o primeiro dos varios intentos do investidor J.P. Morgan de facerse co control de Westinghouse Electric.\nThomson-Houston continuou expand\u00edndose, comprando sete compa\u00f1\u00edas el\u00e9ctricas m\u00e1is pequenas, inclu\u00edda a compra de \"Brush Electric Company\" en 1889. En 1890, Thomson-Houston controlaba a maior\u00eda dos sistemas de iluminaci\u00f3n de arco dos Estados Unidos e unha boa cantidade das s\u00faas propias patentes estadounidenses. Non obstante, varios dos acordos comerciais entre Thomson-Houston e Westinghouse fracasaron e, en abril de 1888, un xu\u00edz rexeitou parte da patente Westinghouse orixinal de Gaulard Gibbs, afirmando que s\u00f3 cubr\u00eda transformadores conectados en serie.\nCoa axuda do financeiro Henry Villard, o grupo de empresas Edison tam\u00e9n sufriu unha serie de fusi\u00f3ns: \"Edison Lamp Company\", fabricante de l\u00e1mpadas en East Newark, Nova Jersey; \"Edison Machine Works\", fabricante de xeradores e grandes motores el\u00e9ctricos en Schenectady; \"Bergmann &amp; Company\", fabricante de portal\u00e1mpadas, tomas e outros dispositivos de iluminaci\u00f3n el\u00e9ctrica; e \"Edison Electric Light Company\", o titular da patente e o brazo financeiro apoiado por J.P. Morgan e a familia Vanderbilt para os experimentos de iluminaci\u00f3n de Edison; todas elas fusion\u00e1ronse dando lugar a unha nova compa\u00f1\u00eda que se creou en xaneiro de 1889, coa axuda de Drexel, Morgan &amp; Co. e Grosvenor Lowrey, con Villard como presidente: \"Edison General Electric Company\". M\u00e1is tarde, inclu\u00eduse a Sprague Electric Railway &amp; Motor Company.\nO auxe da guerra.\nDurante o outono de 1888, a escalada de intervenci\u00f3ns verbais de Brown continuou, dirixida especificamente contra Westinghouse. En novembro, George Westinghouse desafiou, nas p\u00e1xinas da revista \"Electrical Engineer\", a afirmaci\u00f3n de Brown de que os sistemas de AC de Westinghouse causaran 30 mortes. A revista investigou esta afirmaci\u00f3n e descubriu que como m\u00e1ximo s\u00f3 d\u00faas das mortes pod\u00edan ser atribu\u00eddas \u00e1s instalaci\u00f3ns de Westinghouse.\nAsociando a AC e a Westinghouse coa cadeira el\u00e9ctrica.\nA\u00ednda que Nova York ti\u00f1a un c\u00f3digo de procedemento penal que especificaba a electrocuci\u00f3n a trav\u00e9s dunha cadeira el\u00e9ctrica, non especificaba o tipo de electricidade, nin a cantidade de corrente ou o seu m\u00e9todo de entrega, xa que os detalles a\u00ednda eran relativamente desco\u00f1ecidos naquel momento. A New York Medico-Legal Society, unha asociaci\u00f3n informal formada por m\u00e9dicos e avogados, encargouse de elaborar os detalles e, dende finais de 1888 ata principios de 1889, realizou unha serie de experimentos en animais sobre a cantidade de tensi\u00f3n, dese\u00f1o e colocaci\u00f3n de el\u00e9ctrodos e condutividade da pel. Durante este tempo, buscaron o consello de Harold Brown como consultor. Isto acabou por espallar a guerra de correntes ao desenvolvemento da cadeira el\u00e9ctrica e ao debate xeral sobre a pena de morte nos Estados Unidos. \nDespois de que a Sociedade Medicolegal formase o seu comit\u00e9 en setembro de 1888, o presidente Frederick Peterson, que asistira \u00e1 electrocuci\u00f3n p\u00fablica de cans de Brown en xullo de 1888 con AC no Columbia College fixo que os resultados deses experimentos se presentasen no comit\u00e9. Alg\u00fans membros do comit\u00e9 cuestionaron as afirmaci\u00f3ns de que a AC era m\u00e1is letal que a DC e que era a mellor corrente para usar, observando que os experimentos de Brown non se realizaran cientificamente e que se empregaran animais m\u00e1is pequenos ca un ser humano. Na s\u00faa reuni\u00f3n de novembro, o comit\u00e9 recomendou 3.000 voltios, a\u00ednda que non se determinou o tipo de electricidade, xa fose corrente continua ou corrente alterna.\nPara demostrar de xeito m\u00e1is conclu\u00ednte ao comit\u00e9 que a AC era m\u00e1is letal c\u00e1 corrente continua, Brown contactou co tesoureiro da Edison Electric Light, Francis S. Hastings, para organizar o uso do laboratorio de West Orange. Al\u00ed, o 5 de decembro de 1888, Brown realizou un experimento en presenza de membros da prensa, membros da Sociedade M\u00e9dico-Legal, o presidente da comisi\u00f3n de pena de morte e Thomas Edison. Usou corrente alterna para t\u00f3dalas probas en animais m\u00e1is grandes ca un ser humano, inclu\u00edndo 4 becerros e un cabalo coxo, todos tratados a 750 voltios AC. Con base nestes resultados, a reuni\u00f3n da Sociedade M\u00e9dico-Xur\u00eddica de decembro recomendou o uso de 1.000-1.500 voltios de corrente alterna para as execuci\u00f3ns e os xornais informaron que a corrente alterna utilizada era a metade da tensi\u00f3n empregada nas li\u00f1as el\u00e9ctricas sobre as r\u00faas das cidades estadounidenses. Westinghouse criticou estas probas como unha demostraci\u00f3n parcial e sesgada, dese\u00f1ada para ser un ataque directo \u00e1 corrente alterna. O 13 de decembro, nunha carta a \"The New York Times\", Westinghouse explicou cales eran os erros dos experimentos de Brown e afirmou, de novo, que Brown estaba a ser empregado pola empresa Edison. A carta de Brown do 18 de decembro rexeitou as acusaci\u00f3ns de Westinghouse e, mesmo, o retou a un duelo el\u00e9ctrico, con Brown aceptando ser sometido a cantidades crecentes de corrente continua se Westinghouse, tam\u00e9n, era sometido \u00e1 mesma cantidade de AC, de xeito que o primeiro en retirarse perder\u00eda o desaf\u00edo. Westinghouse rexeitou a oferta.\nEn marzo de 1889, cando os membros da Sociedade M\u00e9dico-Legal iniciaron outra serie de probas para determinar os detalles da composici\u00f3n e localizaci\u00f3n dos el\u00e9ctrodos, dirix\u00edronse a Brown para obter asistencia t\u00e9cnica. Hastings, tesoureiro de Edison, intentou sen \u00e9xito obter un xerador de AC Westinghouse para facer outra proba polo que remataron por empregar o laboratorio West Orange de Edison para probas con animais. \nTam\u00e9n en marzo, o superintendente da prisi\u00f3n, Austin Lathrop, preguntoulle a Brown se poder\u00eda subministrar o equipo necesario para as execuci\u00f3ns, as\u00ed como dese\u00f1ar a cadeira el\u00e9ctrica. Brown rexeitou o traballo para dese\u00f1ar a cadeira, pero aceptou cumprir o contrato para subministrar o equipamento el\u00e9ctrico necesario. O estado negouse a pagar por adiantado e, aparentemente, Brown recorreu a Edison Electric, as\u00ed como \u00e1 Thomson-Houston Electric Company para axudar e conseguir o equipamento. Isto converteuse nunha manobra soterrada para adquirir xeradores de AC Westinghouse para alimentar a cadeira el\u00e9ctrica, aparentemente coa axuda da compa\u00f1\u00eda Edison e do principal rival de Westinghouse no campo da corrente alterna, Thomson-Houston. Esta \u00faltima empresa, organizou a adquisici\u00f3n de tres xeradores de AC Westinghouse, substitu\u00edndo o equipo de AC de Thomson-Houston con eles e, probablemente, foi Edison Electric quen puxo os cartos necesarios para que Brown os adquirise. O presidente de Thomson-Houston, Charles Coffin, ti\u00f1a polo menos d\u00faas raz\u00f3ns para obter os xeradores de Westinghouse: non quer\u00eda que os equipos da s\u00faa compa\u00f1\u00eda estivese asociado \u00e1 pena de morte; e quer\u00eda usar un destes xeradores para demostrar que o argumento empresarial de Westinghouse (quen afirmaba facer dos xeradores un 50% m\u00e1is eficientes que a competencia) era falso (pagando a Brown para organizar unha proba de eficiencia p\u00fablica).\nNesa primavera, Brown publicou \"The Comparative Hazard to Life of Direct and Alternating Electric Current\" detallando experimentos en animais realizados no laboratorio de Edison, afirmando que demostraron que a AC era moito m\u00e1is letal que a DC. Este folleto, cunha impresi\u00f3n profesional, de 61 p\u00e1xinas e, probablemente pagado pola empresa Edison, foi enviado a funcionarios gobernamentais, xornais e empresarios en cidades con poboaci\u00f3n superior a 5.000 habitantes.\nEn maio de 1889, cando Nova York sentenciou ao seu primeiro criminal a ser executado nunha cadeira el\u00e9ctrica, un comerciante de r\u00faa chamado William Kemmler, houbo moita discusi\u00f3n na columna editorial do New York Times sobre como chamar a ent\u00f3n nova forma de execuci\u00f3n. Introduc\u00edronse os termos \"Westinghousizado\" e \"Gerry-cidio\" (refer\u00edndose ao xefe da comisi\u00f3n de pena de morte, Elbridge Gerry) e \"Brown-ado\". O Times odiaba a palabra que finalmente se adoptou, electrocuci\u00f3n, describ\u00edndoa como impulsada por \"ignorantes pretenciosos\". Un dos avogados de Edison escribiu a un seu colega expresando a s\u00faa opini\u00f3n de que a preferencia de Edison por \"dinamomorte\", \"amper-morte\" ou \"electromorte\" non eran bos termos pois pensaban que Westinghousizado era a mellor opci\u00f3n.\nO primeiro condenado \u00e1 cadeira el\u00e9ctrica: William Kemmler.\nWilliam Kemmler foi condenado a morrer na cadeira el\u00e9ctrica o 24 de xu\u00f1o de 1889, pero antes de poder executar a sentenza presentouse un recurso porque constitu\u00eda un castigo cruel e infrecuente segundo a Constituci\u00f3n dos Estados Unidos. F\u00edxose evidente para a prensa e para t\u00f3dolos implicados que o caro avogado que presentou a apelaci\u00f3n, William Bourke Cockran, non ti\u00f1a ningunha conexi\u00f3n co caso mais si estaba vencellado coa empresa Westinghouse que pagaba os seus honorarios.\nDurante as audiencias de investigaci\u00f3n realizadas por todo o estado, e que comezaron o 9 de xullo na cidade de Nova York, Cockran utilizou as s\u00faas considerables habilidades como interrogador e orador para atacar a Brown, Edison e os seus seguidores. A s\u00faa estratexia consist\u00eda en demostrar que Brown falsificara a s\u00faa proba sobre o poder letal da AC, argumentando, ao contrario, que a electricidade non causar\u00eda a morte segura e que simplemente conducir\u00eda \u00e1 tortura dos condenados. Ao interrogalo, cuestionou a falta de credenciais de Brown no campo el\u00e9ctrico e formulou unha posible connivencia entre Brown e Edison, cousa que Brown volveu negar. Moitas testemu\u00f1as foron convocadas por \u00e1mbalas d\u00faas partes para dar testemu\u00f1os de primeira man sobre encontros con electricidade, recibindo probas de profesionais m\u00e9dicos sobre o sistema nervioso do corpo humano e a condutividade el\u00e9ctrica da pel. Brown foi acusado de falsificar as s\u00faas probas en animais, ocultando o feito de que estaba a usar unha corrente continua inferior \u00e1 AC. Cando a audiencia se reuniu un d\u00eda no laboratorio de Orange de Edison para presenciar demostraci\u00f3ns de resistencia \u00e1 pel \u00e1 electricidade, Brown case se pelexou cun representante de Westinghouse, acus\u00e1ndoo de estar no laboratorio de Edison para realizar espionaxe. industrial. Os xornais sinalaron que os testemu\u00f1os, a mi\u00fado contraditorios, provocaban d\u00fabidas no p\u00fablico sobre a lei de electrocuci\u00f3n, pero despois de que Edison subise ao estrado, moitos aceptaron as teses do \"mago de Menlo Park\" asegurando que 1.000 voltios de AC matar\u00edan doadamente a calquera persoa. \nDespois de que se presentasen os testemu\u00f1os recollidos e as d\u00faas partes argumentasen o caso, o xu\u00edz Edwin Day pronunciouse contra a apelaci\u00f3n de Kemmler o 9 de outubro, e o Tribunal Supremo dos Estados Unidos denegou a apelaci\u00f3n de Kemmler o 23 de maio de 1890.\nCando se utilizou por primeira vez a cadeira, o 6 de agosto de 1890, os t\u00e9cnicos calcularon mal a tensi\u00f3n necesaria para matar a William Kemmler. Despois da primeira sacudida de electricidade, Kemmler segu\u00eda a respirar. Houbo que repetir o procedemento e un xornalista que estivo presente describiuno como \"unha visi\u00f3n horrible, moito peor que un aforcamento\". George Westinghouse comentou: \"Far\u00edano mellor usando un machado\".\nProbas da connivencia de Brown.\nO 25 de agosto de 1889, o New York Sun publicou unha historia titulada: \"\u00a1Brown, un canalla! - Feitos vergo\u00f1osos sobre a execuci\u00f3n por electrocuci\u00f3n. Traballo sospeitoso para un experto estatal. Pagado por unha empresa el\u00e9ctrica para prexudicar a outra\". A historia baseouse en 45 cartas roubadas na oficina de Brown que detallaban a connivencia de Brown con Thomson-Houston e Edison Electric. A maior\u00eda das cartas eran correspondencia entre Brown e Thomson-Houston sobre o tema da compra dos tres xeradores de Westinghouse para o estado de Nova York, as\u00ed como o uso dun deles nunha proba de eficiencia. Tam\u00e9n demostraron que Brown recibira 5.000 d\u00f3lares de Edison Electric para mercar excedentes de xeradores Westinghouse de Thomson-Houston. A participaci\u00f3n adicional de Edison estaba recollida en cartas do tesoureiro de Edison, Hastings, que lle ped\u00eda a Brown que enviara panfletos contra a AC a t\u00f3dolos lexisladores do estado de Missouri (a costa da compa\u00f1\u00eda); Brown solicitando que se enviase unha carta por recomendaci\u00f3n de Thomas Edison a Scranton, PA; as\u00ed como outras, nas que Edison e Arthur Kennelly, instru\u00edan a Brown para o seu seguinte testemu\u00f1o sobre a apelaci\u00f3n de Kemmler. \nBrown non se freou por estas revelaci\u00f3ns, e describiu os seus esforzos para desenmascarar a Westinghouse como algo equivalente a \"ir tras un tendeiro que vende veleno e o chama azucre\".\nO \"p\u00e1nico aos tendidos el\u00e9ctricos\".\nEn 1889, produciuse outra rolda de mortes atribu\u00edda \u00e1 corrente alterna, inclu\u00eddo un instalador en Buffalo, Nova York; outros catro na cidade de Nova York; e un comerciante de froitas tam\u00e9n de Nova York que morreu cando a pantalla que empregaba entrou en contacto cun cable a\u00e9reo. O alcalde de Nova York, Hugh J. Grant, nunha reuni\u00f3n coa \"Electric Control Board\" (en galego, a \"Xunta de Control El\u00e9ctrico\") e as compa\u00f1\u00edas el\u00e9ctricas de AC, rexeitou as afirmaci\u00f3ns de que as li\u00f1as de AC estaban perfectamente seguras e dixo que \"escoitamos de todos quen as xogan na oficina forense\". O 11 de outubro de 1889, John Feeks, un instalador de li\u00f1as de Western Union, atop\u00e1base alto no enredo das li\u00f1as el\u00e9ctricas a\u00e9reas, nun concorrido distrito de Manhattan, sobre o que se supo\u00f1\u00eda que eran li\u00f1as de tel\u00e9grafo de baixa tensi\u00f3n. Mentres a multitude marchaba pola r\u00faa \u00e1 hora do xantar, Feeks colleu unha li\u00f1a pr\u00f3xima que, desco\u00f1ecida para el, entrara en contacto a moitas cuadras cunha li\u00f1a de AC de alta tensi\u00f3n. A sacudida entrou pola s\u00faa man dereita espida e sa\u00edu polo p\u00e9 esquerdo por unha das botas con base de aceiro. Faleceu case ao instante. O seu corpo estivo enredado no morea de cables, chispeando, queim\u00e1ndose, e fumeando durante case unha hora, mentres unha multitude horrorizada de milleiros de persoas xunt\u00e1base debaixo. Non se puido determinar a orixe da descarga que matou a Feeks, a\u00ednda que as li\u00f1as da \"United States Illuminating Company\" estaban preto.\nA morte p\u00fablica de Feek causou un novo incremento no n\u00famero de persoas que tem\u00edan as li\u00f1as el\u00e9ctricas no aire, no que se chamou o \"P\u00e1nico ao tendido el\u00e9ctrico\". A culpa parec\u00eda estar centrada en Westinghouse, xa que mercara moitas das empresas de iluminaci\u00f3n implicadas e a xente asumiu que a morte do operador era culpa dunha dalgunha das s\u00faas empresas filiais. Os xornais un\u00edronse ao clamor p\u00fablico trala morte de Feeks, sinalando que a vida dos homes \"era m\u00e1is barata que o illamento de arame\" e pedindo aos executivos da compa\u00f1\u00eda de AC que fosen acusados de homicidio involuntarios. O 13 de outubro de 1889, o \"Times-Picayune\" de Nova Orle\u00e1ns sinalou: \"A morte non se det\u00e9n na porta, sen\u00f3n que chega directamente \u00e1 casa e quizais cando pecha unha porta ou acende o gas tam\u00e9n matan\". A reputaci\u00f3n de Harold Brown foi rehabilitada case dun d\u00eda para outro. Xornais e revistas buscaron a s\u00faa opini\u00f3n e os xornalistas segu\u00edrono pola cidade de Nova York, onde med\u00eda a cantidade de corrente que fux\u00eda das li\u00f1as el\u00e9ctricas de AC.\nNo auxe da guerra de correntes, o propio Edison uniuse ao debate p\u00fablico por primeira vez, mostr\u00e1ndose contra a corrente alterna nun artigo de novembro de 1889 na \"North American Review\" titulado: \"Os perigos da iluminaci\u00f3n el\u00e9ctrica\". Edison propu\u00f1a a idea de que soterrar as li\u00f1as el\u00e9ctricas non era unha soluci\u00f3n, e simplemente levar\u00eda a morte \u00e1 clandestinidade e ser\u00eda unha \"ameaza constante\", que poder\u00eda rematar coa instalaci\u00f3n doutras li\u00f1as que ameazasen os fogares e a vida das persoas. Afirmou que o \u00fanico xeito de facer a AC segura ser\u00eda limitar a s\u00faa tensi\u00f3n e prometeu que Edison Electric nunca adoptar\u00eda AC mentres el estivese \u00e1 fronte da compa\u00f1\u00eda. \nO artigo, colocou a George Westinghouse, de s\u00fapeto, no rol dun \"vil\u00e1n\" que intentaba defender instalaci\u00f3ns de AC montadas sobre postes sabendo que eran inseguras e intentou evitar as preguntas dos xornalistas tratando de sinalar todas as outras cousas dunha gran cidade que consideraba, que eran a\u00ednda, m\u00e1is perigosas. F\u00edxoo mellor, ao mes seguinte, cando nunha resposta publicada na North American Review, sinalou que o seu sistema de transformador de corrente alterna usaba tensi\u00f3ns dom\u00e9sticas m\u00e1is baixas que o sistema de corrente continua de Edison. Mencionou, tam\u00e9n, as 87 mortes nun ano causadas polos coches nas r\u00faas e a iluminaci\u00f3n de gas en comparaci\u00f3n con s\u00f3 5 electrocuci\u00f3ns accidentais e sen mortes en vivendas atribu\u00eddas \u00e1 corrente alterna. \nEntre a multitude que viu a Feeks hab\u00eda moita xente influ\u00ednte de Nova York, porque o lugar do accidente estaba preto das oficinas do goberno municipal e o luctuoso asunto levounos a aprobar a lei sobre a instalaci\u00f3n de servizos subterr\u00e1neos. As compa\u00f1\u00edas el\u00e9ctricas implicadas obtiveron unha orde xudicial que imped\u00eda cortar inmediatamente as s\u00faas li\u00f1as, pero tiveron que apagar a maior parte da s\u00faa iluminaci\u00f3n ata que se resolvese a situaci\u00f3n, sumindo moitas r\u00faas de Nova York na escuridade. A lexislaci\u00f3n que ordenaba a retirada de t\u00f3dalas li\u00f1as a\u00e9reas das compa\u00f1\u00edas el\u00e9ctricas foi finalmente confirmada polo Tribunal Supremo de Nova York en decembro. As li\u00f1as AC foron cortadas mantendo moitas r\u00faas da cidade de Nova York \u00e1s escuras durante o resto do inverno, xa que os supervisores dos consellos municipais, que deb\u00edan supervisar a construci\u00f3n das li\u00f1as subterr\u00e1neas, fixeran pouco a este respecto.\nFin da guerra das correntes.\nMesmo con Westinghouse perdendo o enfrontamento propagand\u00edstico, a guerra das correntes foi esmorecendo, coa corrente continua no bando perdedor. Isto foi en gran parte debido a que Thomas Edison abandonou o negocio da enerx\u00eda el\u00e9ctrica. O inventor estaba \u00e1 marxe da s\u00faa propia empresa ao perder o control maioritario na fusi\u00f3n de 1889 que levou \u00e1 creaci\u00f3n da \"Edison General Electric.\" En 1890 d\u00edxolle ao presidente Henry Villard que pensaba que era hora de se retirar do negocio da iluminaci\u00f3n e pasar a un proxecto de refino de mineral de ferro que o ti\u00f1a ocupado naquel momento. Os valores dogm\u00e1ticos anti-AC de Edison xa non predominaban na compa\u00f1\u00eda. En 1889, as propias filiais de Edison Electric presionaban para engadir a transmisi\u00f3n de enerx\u00eda AC aos seus sistemas e, en outubro de 1890, \"Edison Machine Works\" comezou a desenvolver equipos baseados en AC. \nCon Thomas Edison afastado da Edison General Electric, a Guerra das Correntes rematou cunha fusi\u00f3n financeira. O presidente de Edison, Henry Villard, que dese\u00f1ara a fusi\u00f3n que levou \u00e1 formaci\u00f3n de Edison General Electric, traballaba continuamente na idea de fusionar a compa\u00f1\u00eda con Thomson, Houston ou Westinghouse e viu unha oportunidade real en 1891. O mercado estaba nunha recesi\u00f3n xeral que provocaba unha grande escaseza de efectivo para todas as empresas involucradas e Villard estaba en conversaci\u00f3ns con Thomson-Houston que, nese momento, era o maior competidor de Edison General Electric. Thomson-Houston ti\u00f1a o costume de aforrar cartos para o desenvolvemento e compraba ou, \u00e1s veces, apropi\u00e1base indebidamente de certas patentes. As disputas sobre patentes dificultaron o crecemento de \u00e1mbalas d\u00faas compa\u00f1\u00edas e a idea dunha posible fusi\u00f3n foi medrando entre os c\u00edrculos financeiros do sector coa idea de aforrar nunhas 60 demandas en curso, as\u00ed como evitar perdas ao tratar de socavarse mutuamente vendendo centrais el\u00e9ctricas por baixo do custo. Edison odiaba a idea e intentou frustrala, mais Villard pensou que a s\u00faa empresa, que agora ga\u00f1aba os seus procesos xudiciais por patentes de luz incandescente, estaba en condici\u00f3ns de impor as condici\u00f3ns de calquera fusi\u00f3n. Como parte do comit\u00e9 de finanzas, que inclu\u00eda a JP Morgan, traballou no acordo, a\u00ednda que a principios de 1892 os acontecementos volv\u00e9ronse contra el. \nA xu\u00edzo de Morgan, Thomson-Houston era a m\u00e1is forte das d\u00faas compa\u00f1\u00edas e elaborou un acordo, entre bastidores, anunciado o 15 de abril de 1892 que supuxo que os xerentes da Thomson-Houston controlasen a nova compa\u00f1\u00eda, agora chamada General Electric (desaparecendo o nome de Edison). Thomas Edison non co\u00f1eceu o acordo ata o d\u00eda anterior \u00e1 s\u00faa sinatura. Como consecuencia do acordo, das quince compa\u00f1\u00edas el\u00e9ctricas que exist\u00edan cinco anos antes as fusi\u00f3n levaron a unha concentraci\u00f3n en s\u00f3 d\u00faas; General Electric e Westinghouse. A guerra das correntes chegou ao seu fin e esta fusi\u00f3n da empresa Edison, xunto coas s\u00faas patentes de iluminaci\u00f3n, e Thomson-Houston, coas s\u00faas patentes de AC, crearon unha empresa que controlaba as tres cuartas partes do negocio el\u00e9ctrico estadounidense. A partir deste momento, tanto General Electric como Westinghouse comercializaron sistemas de corrente alterna. Edison tratou de p\u00f3r boa cara en p\u00fablico e declarou que as s\u00faas acci\u00f3ns ga\u00f1aran valor co acordo mais, en privado, lai\u00e1base de que a s\u00faa empresa e t\u00f3dalas s\u00faas patentes fosen entregado \u00e1 competencia.\nConsecuencias.\nA\u00ednda que a guerra institucional das correntes rematou nunha fusi\u00f3n empresarial, a diferenza t\u00e9cnica entre os sistemas de corrente alterna e continua levou a unha controversia moito m\u00e1is prolongada. Debido \u00e1 innovaci\u00f3n nos Estados Unidos e Europa, as econom\u00edas de escala de corrente alterna con plantas xeradoras moi grandes, ligadas a cargas mediante transmisi\u00f3n a longa distancia, foron combin\u00e1ndose lentamente coa capacidade de ligalas a t\u00f3dolos sistemas existentes que necesitaban ser subministrados. Estes inclu\u00edan sistemas de AC monof\u00e1sicos, sistemas de AC polif\u00e1sicos, iluminaci\u00f3n incandescente de baixa tensi\u00f3n, iluminaci\u00f3n de arco de alta tensi\u00f3n e motores de corrente continua existentes en f\u00e1bricas e tranv\u00edas. No sistema universal de enxe\u00f1ar\u00eda dese\u00f1ado, estas diferenzas tecnol\u00f3xicas resolv\u00e9ronse temporalmente a trav\u00e9s do desenvolvemento de convertedores rotatorios (ou conmutratrices) e grupos convertedores que permitiron conectar a gran cantidade de sistemas herdados \u00e1 rede AC. Estes dispositivos foron substitu\u00edndose lentamente a medida que se retiraron ou actualizaron os sistemas m\u00e1is antigos. \nEn maio de 1892, Westinghouse Electric conseguiu superar a General Electric no contrato para electrificar a Exposici\u00f3n Mundial Colombina en Chicago e, a\u00ednda que non obtiveron beneficios, demostraron a presenza dun sistema de corrente alterna universal altamente flexible, seguro e eficaz capaz de alimentar a t\u00f3dolos diferentes sistemas el\u00e9ctricos existentes na Exposici\u00f3n o que levou \u00e1 empresa a ga\u00f1ar a licitaci\u00f3n a finais dese ano para constru\u00edr unha central el\u00e9ctrica de corrente alterna nas cataratas do Ni\u00e1gara. Pola s\u00faa banda, General Electric recibiu contratos para constru\u00edr li\u00f1as de transmisi\u00f3n de corrente alterna e transformadores nese proxecto e outras ofertas en Niagara dado que se estaba a achegar, rapidamente, ao campo da corrente alterna debido en parte a Charles Proteus Steinmetz, un matem\u00e1tico prusiano, quen foi a primeira persoa en entender completamente o potencial da AC dende un s\u00f3lido punto de vista matem\u00e1tico. General Electric contratou a moitos novos enxe\u00f1eiros con talento para mellorar o seu dese\u00f1o de transformadores, xeradores, motores e outros dispositivos. \nAs demandas por patentes continuaron dificultando \u00e1s d\u00faas empresas e drenando os seus tesouros, polo que en 1896, J. P. Morgan dese\u00f1ou un acordo de intercambio de patentes entre as d\u00faas empresas que permaneceu vixente durante 11 anos. En 1897, Edison vendeu as s\u00faas acci\u00f3ns restantes na Edison Electric Illuminating de Nova York para financiar o seu prototipo de planta de refino de mineral de ferro. En 1908, d\u00edxolle a George Stanley, fillo do inventor do transformador de corrente alterna William Stanley, Jr.: \"Dille a teu pai que se equivocou\", admitindo probablemente que subestimou o potencial de desenvolvemento da corrente alterna.\nGrandes desenvolvementos.\nExposici\u00f3n Electrot\u00e9cnica Internacional.\nA Exposici\u00f3n Electrot\u00e9cnica Internacional de 1891, celebrada en Frankfurt am Main, Alema\u00f1a, presentou publicamente a transmisi\u00f3n a longa distancia de corrente el\u00e9ctrica trif\u00e1sica de alta potencia. Celebrouse do 16 de maio ao 19 de outubro nos locais en desuso das tres antigas \"Westbahnh\u00f6fe\" (estaci\u00f3ns de tren occidentais) da cidade. A exposici\u00f3n contou coa primeira transmisi\u00f3n a longa distancia de corrente el\u00e9ctrica trif\u00e1sica de alta potencia, que se xerou a 280 km en Lauffen am Neckar. Motores e luces alimentados con \u00e9xito na feira. Cando se pechou a exposici\u00f3n, a planta de Lauffen continuou en funcionamento, proporcionando electricidade \u00e1 capital administrativa, Heilbronn, o que o converte no primeiro lugar equipado con corrente alterna trif\u00e1sica. Moitos representantes t\u00e9cnicos corporativos (inclu\u00eddo E.W. Rice de \"Thomson-Houston Electric Company\", m\u00e1is tarde absorbida por General Electric) asistiron a este evento. Os asesores e representantes t\u00e9cnicos quedaron impresionados. Como resultado da exitosa proba, a corrente trif\u00e1sica, no que a Alema\u00f1a se refire, converteuse no medio m\u00e1is econ\u00f3mico de transmisi\u00f3n de enerx\u00eda el\u00e9ctrica. \nEn Europa, Siemens e Halske convert\u00e9ronse na forza dominante. A corrente trif\u00e1sica de 60 Hz a 120 voltios converteuse no sistema dominante en Am\u00e9rica do Norte, mentres que 220-240 voltios a 50 Hz converteuse no est\u00e1ndar en Europa. \nAs redes de transmisi\u00f3n de enerx\u00eda el\u00e9ctrica de corrente alterna proporcionan actualmente sistemas e li\u00f1as redundantes para o env\u00edo de enerx\u00eda desde calquera central a calquera centro de carga, dependendo da econom\u00eda da ruta de transmisi\u00f3n, do custo da enerx\u00eda e da importancia de manter un centro de carga particular alimentado en todo momento. A transmisi\u00f3n de enerx\u00eda de alta tensi\u00f3n permite situar os xeradores (como as centrais hidroel\u00e9ctricas) lonxe dos puntos de consumo. \nDe Willamette Falls a Niagara Falls.\nEn 1882, \"Miesbach\u2013Munich Power Transmission\" realizou unha proba para transportar corrente continua a 2kV, alcanzando unha distancia de 57 km. En 1889 p\u00faxose en funcionamento a primeira transmisi\u00f3n de longa distancia de electricidade de corrente continua nos Estados Unidos na estaci\u00f3n de Willamette Falls, en Oregon City, mais no ano seguinte, unha inundaci\u00f3n destru\u00edu a central el\u00e9ctrica. Este desafortunado acontecemento abriu o cami\u00f1o \u00e1 primeira transmisi\u00f3n de electricidade de AC a longa distancia do mundo, cando \"Willamette Falls Electric\" instalou xeradores de AC experimentais de Westinghouse en 1890. \nEse mesmo ano, form\u00e1ronse a \"Niagara Falls Power Company\" (NFPC) e a s\u00faa filial, a \"Cataract Company\", cre\u00e1ndose tam\u00e9n a Comisi\u00f3n Internacional do Ni\u00e1gara, composta por expertos para analizar as propostas co fin de aproveitar as Cataratas do Ni\u00e1gara para xerar electricidade. A comisi\u00f3n estivo dirixida por William Thomson (m\u00e1is tarde Lord Kelvin) e inclu\u00edu a \u00c9leuth\u00e8re Mascart de Francia, William Unwin de Inglaterra, Coleman Sellers dos Estados Unidos e Th\u00e9odore Turrettini de Su\u00edza. A iniciativa foi avalada por empresarios como J. P. Morgan, a familia Vanderbilt e John Jacob Astor IV. Entre as 19 propostas, mesmo se chegou a considerar o aire comprimido como un medio de transmisi\u00f3n de enerx\u00eda, mais preferiron a electricidade, a\u00ednda que non puideron decidir que m\u00e9todo concreto ser\u00eda mellor en xeral.\nDespregamento da AC en Ni\u00e1gara.\nEn 1893, a NFPC rexeitou as propostas restantes de media ducia de empresas e adxudicou o contrato de xeraci\u00f3n a Westinghouse, con outras li\u00f1as de transmisi\u00f3n e contratos de transformadores adxudicados a General Electric. Os traballos comezaron en 1893 no proxecto de xeraci\u00f3n das Cataratas do Ni\u00e1gara: 5.000 cabalos de potencia (3.700 kW) tiveron que xerarse e transmitirse como corrente alterna, a unha frecuencia de 25 Hz para minimizar as perdas de impedancia de transmisi\u00f3n (modificada a 60 Hz na d\u00e9cada de 1950). \nA\u00ednda que alg\u00fans dubidaron de que o sistema xerase electricidade suficiente para a industria el\u00e9ctrica en Buffalo, Nova York, o inventor Nikola Tesla estaba seguro de que funcionar\u00eda, afirmando que as cataratas do Ni\u00e1gara poder\u00edan alimentar todo o leste dos Estados Unidos. Tampouco, ata ese momento, ning\u00fan dos anteriores proxectos de demostraci\u00f3n de transmisi\u00f3n de corrente alterna polif\u00e1sica acheg\u00e1rase \u00e1 escala de potencia dispo\u00f1ible en Ni\u00e1gara: \nWestinghouse tam\u00e9n tivo que desenvolver un sistema que puidese converterse a todos os est\u00e1ndares de potencia necesarios, inclu\u00edndo AC e DC monof\u00e1sicos e multif\u00e1sicos para veh\u00edculos de tracci\u00f3n el\u00e9ctrica e motores de f\u00e1brica. En 1895, o cliente inicial de Westinghouse para a enerx\u00eda subministrada polos xeradores na planta hidroel\u00e9ctrica Edward Dean Adams en Ni\u00e1gara eran as plantas de Alcoa, que requir\u00edan grandes cantidades de electricidade barata para producir aluminio. O 16 de novembro de 1896, a enerx\u00eda el\u00e9ctrica transmitida a Buffalo comezou a alimentar os seus tranv\u00edas. Os xeradores foron constru\u00eddos por Westinghouse Electric, con alternadores que levaban o nome de Tesla. A envergadura do proxecto pronto fixo que General Electric contribu\u00edse igualmente, constru\u00edndo equipos de transmisi\u00f3n, plantas e xeradores.\nTransmisi\u00f3n de enerx\u00eda el\u00e9ctrica.\nSistemas de competidores.\nO sistema de distribuci\u00f3n de DC de Edison consist\u00eda na xeraci\u00f3n en plantas, que alimentaban os pesados \u200b\u200bcables de distribuci\u00f3n primarios, a partir dos cales deriv\u00e1base directamente aos clientes a corrente necesaria para alimentar os seus sistemas de iluminaci\u00f3n e motores. O sistema funcionaba co mesmo nivel de tensi\u00f3n en todas partes; por exemplo, as l\u00e1mpadas de 100 voltios no lugar do cliente conect\u00e1ronse a un xerador que subministra 110 voltios, para permitir algunha ca\u00edda de tensi\u00f3n nos f\u00edos entre o xerador e a carga. O nivel de tensi\u00f3n foi escollido por comodidade na fabricaci\u00f3n de l\u00e1mpadas de filamento de carbono de alta resistencia, que poder\u00edan fabricarse para soportar 100 voltios e proporcionar un rendemento de iluminaci\u00f3n que fose economicamente competitivo coa iluminaci\u00f3n de gas. Naquel momento, considerouse que non era probable que 100 voltios presentasen un grave risco de descarga el\u00e9ctrica fatal. \nPara aforrar no custo dos condutores de cobre, utilizouse un sistema de distribuci\u00f3n de tres f\u00edos, de xeito que un funcionaba a +110 voltios, outro a 0 voltios e o terceiro a -110 voltios de potencial relativo. As l\u00e1mpadas de 100 voltios poder\u00edan funcionar a +110 e -110 voltios entre o f\u00edo e o f\u00edo de terra neutro de 0 voltios, que s\u00f3 transportaba a corrente desequilibrada entre os outros dous f\u00edos. O sistema resultante de tres f\u00edos utilizaba menos f\u00edo de cobre para unha cantidade determinada de enerx\u00eda el\u00e9ctrica transmitida, mantendo as tensi\u00f3ns (relativamente) baixas. Mesmo con esta innovaci\u00f3n, a ca\u00edda de tensi\u00f3n debida \u00e1 resistencia dos condutores do sistema foi tan elevada que as centrais xeradoras tiveron que situarse a distancias de m\u00e1is ou menos 1 ou 2 km como m\u00e1ximo da carga. Non se puideron usar tensi\u00f3ns m\u00e1is altas co sistema de corrente continua porque non hab\u00eda unha tecnolox\u00eda eficiente de baixo custo para reducir unha alta tensi\u00f3n de transmisi\u00f3n a unha baixa tensi\u00f3n de funcionamento. \nNo sistema de corrente alterna empreg\u00e1ronse transformadores entre a li\u00f1a de distribuci\u00f3n dunha, relativamente, alta tensi\u00f3n e as cargas do cliente. As l\u00e1mpadas e os pequenos motores poder\u00edan funcionar coa baixa tensi\u00f3n requirida, pero os transformadores permitiron transmitir enerx\u00eda a tensi\u00f3ns moito m\u00e1is altas, por exemplo, dez veces m\u00e1is que as cargas. Para unha determinada cantidade de potencia el\u00e9ctrica transmitida, a \u00e1rea de secci\u00f3n transversal do f\u00edo foi inversamente proporcional \u00e1 tensi\u00f3n empregada. Alternativamente, a lonxitude permitida dun circu\u00edto, dado o tama\u00f1o do f\u00edo e a ca\u00edda de tensi\u00f3n permitida, aumentou aproximadamente como o cadrado da tensi\u00f3n de distribuci\u00f3n. Isto significou que menos plantas xeradoras m\u00e1is grandes poder\u00edan servir a carga nunha determinada \u00e1rea. Cargas grandes, como motores industriais ou convertedores de enerx\u00eda el\u00e9ctrica ferroviaria, poder\u00edan ser atendidas pola mesma rede de distribuci\u00f3n que alimentou a iluminaci\u00f3n, mediante o uso dun transformador cunha tensi\u00f3n secundaria adecuada. \nA resposta de Edison \u00e1s limitaci\u00f3ns da corrente continua foi xerar enerx\u00eda preto de onde se consum\u00eda (hoxe chamada xeraci\u00f3n distribu\u00edda) e instalar grandes condutores para xestionar a crecente demanda de electricidade, pero esta soluci\u00f3n resultou custosa (especialmente para as zonas rurais que non poder\u00edan permitirse constru\u00edr unha estaci\u00f3n local ou pagar grandes cantidades de f\u00edo de cobre moi groso), pouco pr\u00e1ctico (inclu\u00edda a conversi\u00f3n de tensi\u00f3n ineficiente) e inmanexable. \nA corrente continua non se pod\u00eda converter facilmente a tensi\u00f3ns superiores ou inferiores e, isto significou que, se ti\u00f1an que instalar li\u00f1as el\u00e9ctricas separadas para subministrar enerx\u00eda a dispositivos que utilizan diferentes tensi\u00f3ns, por exemplo, iluminaci\u00f3n e motores el\u00e9ctricos. Isto requiriu m\u00e1is cables para colocar e manter, malgastando cartos e introducindo riscos innecesarios. \nAs correntes alternativas de baixa frecuencia (50-60 Hz) poden ser m\u00e1is perigosas que niveis similares de corrente continua, xa que as flutuaci\u00f3ns alternas poden facer que o coraz\u00f3n perda coordinaci\u00f3n, o que leva a unha fibrilaci\u00f3n ventricular, unha perda fatal do ritmo card\u00edaco que debe corrixirse inmediatamente. Calquera sistema de distribuci\u00f3n pr\u00e1ctico empregar\u00e1 niveis de tensi\u00f3n suficientes para que circule unha cantidade perigosa de corrente, independentemente de que use corrente alterna ou continua. Como as precauci\u00f3ns contra a electrocuci\u00f3n son similares para ambos, as vantaxes t\u00e9cnicas e econ\u00f3micas da transmisi\u00f3n de AC superaron este risco te\u00f3rico e finalmente adoptouse como est\u00e1ndar en todo o mundo.\nPerdas por transmisi\u00f3n.\nA vantaxe de AC para distribu\u00edr enerx\u00eda a longas distancias d\u00e9bese \u00e1 facilidade de cambio de tensi\u00f3n mediante un transformador. A potencia dispo\u00f1ible \u00e9 o produto da intensidade pola tensi\u00f3n do sistema. Para unha cantidade determinada de potencia, unha baixa tensi\u00f3n require unha corrente m\u00e1is forte e, pola contra, unha tensi\u00f3n m\u00e1is alta require unha corrente inferior. Dado que os f\u00edos met\u00e1licos de chumbo te\u00f1en unha resistencia el\u00e9ctrica case fixa, perderase algo de enerx\u00eda en forma de calor nos f\u00edos. Esta perda de potencia v\u00e9n dada polas leis de Joule e \u00e9 proporcional ao cadrado da intensidade. Polo tanto, se a potencia total transmitida \u00e9 a mesma e dadas as limitaci\u00f3ns dos tama\u00f1os de condutores pr\u00e1cticos, as transmisi\u00f3ns de alta intensidade e baixa tensi\u00f3n sufrir\u00e1n unha perda de enerx\u00eda moito maior que as transmisi\u00f3ns de baixa e alta tensi\u00f3n. Isto mantense se se usa DC ou AC. \nA conversi\u00f3n de corrente continua dunha tensi\u00f3n a outra requir\u00eda un gran dispositivo de conmutaci\u00f3n ou un conxunto motor-xerador, que era dif\u00edcil, custoso, ineficiente e intensivo en mantemento, mentres que con AC a tensi\u00f3n p\u00f3dese cambiar con transformadores sinxelos e eficientes que non te\u00f1an partes m\u00f3biles e requiren moi pouco mantemento. Esta foi a clave do \u00e9xito do sistema AC. As modernas redes de transmisi\u00f3n usan regularmente tensi\u00f3ns de AC de ata 765.000 voltios. Os dispositivos electr\u00f3nicos de potencia46, como as v\u00e1lvulas de arco de mercurio e os tiristores, fixeron da transmisi\u00f3n de corrente continua de alta tensi\u00f3n un procedemento pr\u00e1ctico, mellorando a fiabilidade e eficiencia da conversi\u00f3n entre corrente alterna e corrente continua, pero esta tecnolox\u00eda s\u00f3 foi posible a escala industrial ata os primeiros anos sesenta. Non obstante, as li\u00f1as de transmisi\u00f3n de corrente alterna te\u00f1en perdas que non se producen coa corrente continua. Por exemplo, debido ao efecto de pel, un condutor ter\u00e1 unha maior resistencia \u00e1 corrente alterna que \u00e1 corrente continua; o efecto \u00e9 medible e de importancia pr\u00e1ctica para grandes condutores que levan miles de amplificadores. A maior resistencia debido a este efecto p\u00f3dese compensar cambiando a forma dos condutores, adoptando un trenzado de moitos cables pequenos (illados) en lugar dun n\u00facleo \u00fanico e de gran di\u00e1metro. Pero as perdas totais nos sistemas que utilizan transmisi\u00f3n de alta tensi\u00f3n e transformadores para reducir (ou aumentar) a tensi\u00f3n son moito menores que as da transmisi\u00f3n de corrente continua \u00e1 tensi\u00f3n de traballo.\nSistemas de DC restantes e existentes.\nAlgunhas cidades continuaron empregando DC ata ben entrado o s\u00e9culo XX. Por exemplo, o centro de Helsinqui tivo unha rede de corrente continua ata finais dos anos corenta, e Estocolmo non perdeu completamente a s\u00faa rede de corrente continua ata a d\u00e9cada dos 70. Unha estaci\u00f3n rectificadora de v\u00e1lvulas de arco de mercurio poder\u00eda converter a AC a DC onde a\u00ednda se empregaban estas redes. As\u00ed, zonas da cidade de Boston (Massachusetts), en Beacon Street e Commonwealth Avenue, a\u00ednda usaban 110 voltios de corrente continua nos anos 60, provocando a destruci\u00f3n de moitos pequenos electrodom\u00e9sticos (normalmente secadores de pelo e fon\u00f3grafos) empregados por estudantes da Universidade de Boston que ignoraban as advertencias sobre a subministraci\u00f3n de electricidade. A compa\u00f1\u00eda el\u00e9ctrica de Nova York, \"Consolidated Edison\", continuou subministrando corrente continua aos clientes que a adoptaran a principios do 1900, principalmente para ascensores. O \"Wyndham New Yorker Hotel\", constru\u00eddo en 1929, ti\u00f1a unha gran central el\u00e9ctrica de corrente continua e non se converteu completamente en servizo de corrente alterna ata ben entrados os anos 60. Este foi o edificio no que pasou os seus \u00faltimos anos o pioneiro en AC, Nikola Tesla, quen morreu en 1943. \nOs teatros de Broadway da cidade de Nova York continuaron empregando servizos de corrente continua ata 1975, requirindo o uso de placas de resistencias obsoletas para diminu\u00edr a luz, operadas manualmente por varios axudantes de escena. Esta pr\u00e1ctica rematou cando o musical \"A Chorus Line\" introduciu reguladores de control de iluminaci\u00f3n e tiristores computarizados (SCR) nos teatros en Broadway, e os teatros de Nova York, finalmente comezaron a empregar a AC. En xaneiro de 1998, Consolidated Edison comezou a eliminar o servizo DC, que nese momento a\u00ednda ti\u00f1a 4.600 clientes. En 2006, s\u00f3 hab\u00eda 60 clientes que utilizasen o servizo de corrente continua e o 14 de novembro de 2007 pechouse a \u00faltima distribuci\u00f3n de corrente continua da compa\u00f1\u00eda. Os clientes que segu\u00edan usando DC cambiaron a AC, adaptados cun rectificador. The \"Pacific Gas and Electric Company\" a\u00ednda ofreceu enerx\u00eda continua a alg\u00fans lugares de San Francisco, California, ata polo menos 2012, principalmente para ascensores, subministrado por uns 200 rectificadores que fornec\u00edan entre 7 e 10 clientes cada un. \nO \u00faltimo sistema comercial de distribuci\u00f3n de enerx\u00eda continua nos Estados Unidos foi desmantelado en 2007. O Consello Xerador de Electricidade Central no Reino Unido continuou mantendo unha estaci\u00f3n de xeraci\u00f3n de corrente continua de 200 voltios na central de enerx\u00eda de Bankside, ao longo do r\u00edo T\u00e1mese, en Londres. En 1981, a maquinaria para imprimir instalada en Fleet Street, ent\u00f3n o coraz\u00f3n da industria xornal\u00edstica do Reino Unido, foi desmantelada cando a industria xornal\u00edstica mudouse \u00e1 zona dos peiraos en desenvolvemento m\u00e1is abaixo do r\u00edo (usando modernos equipos alimentados por AC). O edificio converteuse nunha galer\u00eda de arte, a Tate Modern. \nOs ferrocarr\u00eds el\u00e9ctricos que utilizan un sistema de alimentaci\u00f3n por terceiro riel, empregan exclusivamente enerx\u00eda continua entre 110 e 1.500 voltios. Os ferrocarr\u00eds con tendido a\u00e9reo (catenaria) usan varios esquemas de enerx\u00eda, inclu\u00edndo AC de alta tensi\u00f3n e DC de baixa tensi\u00f3n. A baixa tensi\u00f3n neste contexto \u00e9 de 5 kV ou menos.\nOs sistemas de corrente continua de alta tensi\u00f3n \u00fasanse para a transmisi\u00f3n masiva de enerx\u00eda desde estaci\u00f3ns de xeraci\u00f3n distantes ou para a interconexi\u00f3n de sistemas de corrente alterna separados. Estes sistemas utilizan dispositivos electr\u00f3nicos de potencia como v\u00e1lvulas de arco de mercurio, tiristores ou transistores IGBT que non estaban dispo\u00f1ibles durante a guerra das correntes. A enerx\u00eda contin\u00faa convert\u00e9ndose a corrente alterna a partir de ambos os lados do moderno enlace de alta tensi\u00f3n de corrente continua. As s\u00faas vantaxes sobre os sistemas de AC para a transmisi\u00f3n de masas incl\u00faen maiores clasificadores de potencia para unha li\u00f1a determinada (factor importante, xa que a instalaci\u00f3n de novas li\u00f1as e incluso actualizar outras antigas \u00e9 extremadamente caro) e un mellor control dos fluxos de enerx\u00eda, especialmente en condici\u00f3ns transitorias e de emerxencia que a mi\u00fado poden levar aos apag\u00f3ns. Moitas plantas modernas empregan, agora, corrente continua de alta tensi\u00f3n como alternativa aos sistemas de AC para transmisi\u00f3n de longa distancia e alta carga, especialmente en pa\u00edses en desenvolvemento como Rusia, a China, a India e o Brasil. Unha das principais vantaxes \u00e9 a capacidade de transferir enerx\u00eda entre dous sistemas de AC que non est\u00e1n sincronizados en fase.\nA distribuci\u00f3n de enerx\u00eda continua segue sendo com\u00fan cando as distancias son pequenas, e especialmente cando o almacenamento ou conversi\u00f3n de enerx\u00eda usa bater\u00edas ou pilas de combustible. Estas aplicaci\u00f3ns incl\u00faen: \nNestas aplicaci\u00f3ns, a corrente continua pode usarse directamente ou converterse en corrente alterna mediante inversores electr\u00f3nicos. No futuro, isto pode proporcionar un xeito de subministrar enerx\u00eda a unha rede a partir de fontes distribu\u00eddas. Por exemplo, os propietarios de veh\u00edculos h\u00edbridos poder\u00edan alugar a capacidade das bater\u00edas dos seus veh\u00edculos para compensar a carga da rede el\u00e9ctrica local.\nPel\u00edcula.\nEn 2017, Alfonso G\u00f3mez-Rej\u00f3n dirixiu unha pel\u00edcula sobre a guerra das correntes titulada \"The current war\", onde Benedict Cumberbatch representa a Edison, Nicholas Hoult interpreta a Tesla e Michael Shannon a George Westinghouse. A pel\u00edcula conta a historia do conflito entre Edison e Westinghouse para electrificar os Estados Unidos de Am\u00e9rica. \nA pel\u00edcula estaba producida por \"The Weinstein Company\" e Harvey Weinstein, un dos socios, estivo moi presente no proceso creativo. A pel\u00edcula proxectouse en 2017 no Festival de Toronto pero recibiu unha acollida cr\u00edtica moi negativa. Cando estourou o esc\u00e1ndalo de Weinstein, moitos dos actores principais criticaron ao produtor. Estas cr\u00edticas, xunto co desexo da produtora de afastarse de Harvey Weinstein, deixaron no aire o futuro da pel\u00edcula. \nCoa disoluci\u00f3n da produtora, e a aparici\u00f3n doutra produtora que se fixo cargo do material, o director tivo que facer a s\u00faa propia versi\u00f3n (que xa ti\u00f1a prevista), introducindo importantes modificaci\u00f3ns na montaxe presentada en Toronto. Esta nova montaxe estreouse en Espa\u00f1a durante 2019-2020."}
{"id": "455898", "revid": "98629", "url": "https://gl.wikipedia.org/wiki?curid=455898", "title": "Ferdinand Georg Frobenius", "text": "Ferdinand Georg Frobenius, nado en Charlottenburg o 26 de outubro de 1849 e finado en Berl\u00edn o 3 de agosto 1917, foi un Matem\u00e1tico alem\u00e1n reco\u00f1ecido polas s\u00faas achegas \u00e1 teor\u00eda das ecuaci\u00f3ns diferenciais e \u00e1 teor\u00eda de grupos, ademais de polo seu afondamento no teorema de Cayley-Hamilton e a s\u00faa achega ao teorema exposto por Eug\u00e8ne Rouch\u00e9 chamado ent\u00f3n teorema de Rouch\u00e9-Frobenius.\nTraxectoria.\nNado no luxoso suburbio berlin\u00e9s de Charlottenburg, cursou os seus estudos superiores na Universidade Humboldt de Berl\u00edn sendo a s\u00faa tese sobre a soluci\u00f3n das ecuaci\u00f3ns diferenciais baixo a direcci\u00f3n de Karl Weierstrass. Logo de graduado en 1870 mudouse a Z\u00faric onde sentou c\u00e1tedra no \"Polytechnicum\" desa importante cidade helv\u00e9tica, actualmente chamado ETH Z\u00fcrich. En 1893 retornou a Berl\u00edn onde foi electo membro da Academia de Ciencias Prusiana.\nA s\u00faa obra contribu\u00edu a establecer a chamada lei de reciprocidade de Frobenius e os grupos de Frobenius, versando principalmente na teor\u00eda alx\u00e9brica dos grupos finitos e a sistematizaci\u00f3n da \u00e1lxebra mediante procedementos de l\u00f3xica matem\u00e1tica e axiom\u00e1tica.\nAchegas \u00e1 teor\u00eda de grupos.\nA teor\u00eda de grupos constitu\u00edu un dos principais intereses de F.G. Frobenius no segundo per\u00edodo da s\u00faa actividade cient\u00edfica. Unha das s\u00faas primeiras achegas relevantes respecto diso foi a demostraci\u00f3n dos teoremas de Sylow mediante grupos abstractos; as demostraci\u00f3ns precedentes eran por grupos de permutaci\u00f3ns.\nA\u00ednda m\u00e1is importante foi a creaci\u00f3n da teor\u00eda dos caracteres de grupo e das representaci\u00f3ns de grupos, dous instrumentos fundamentais para o estudo da estrutura dos grupos."}
{"id": "455900", "revid": "6279", "url": "https://gl.wikipedia.org/wiki?curid=455900", "title": "COI", "text": "A sigla COI pode referirse a:"}
{"id": "455901", "revid": "19415", "url": "https://gl.wikipedia.org/wiki?curid=455901", "title": "Kunlun Red Star (feminino)", "text": ""}
{"id": "455902", "revid": "23204", "url": "https://gl.wikipedia.org/wiki?curid=455902", "title": "Xustiza distributiva", "text": "A xustiza distributiva fai referencia a unha distribuci\u00f3n xusta dos bens dunha sociedade. O concepto incl\u00fae a cantidade de bens dispo\u00f1ibles, o proceso mediante o cal estes bens se distrib\u00faen e os resultados da asignaci\u00f3n dos bens entre os membros da sociedade.\nFrecuentemente contrastado coa xustiza procesal e relacionada coa administraci\u00f3n da lei, a xustiza distributiva conc\u00e9ntrase nos procesos. En filosof\u00eda e ciencias sociais, este campo recibiu unha atenci\u00f3n considerable, e \u00e9 fundamental nas ensinanzas sociais da Igrexa Cat\u00f3lica.\nNa psicolox\u00eda social, a xustiza distributiva \u00e9 definida como a imparcialidade percibida acerca de como os custos e recompensas son compartidos por (ou distribu\u00eddos entre) os membros dun grupo. Por exemplo, cando traballadores dun mesmo emprego perciben diferentes salarios, os membros do grupo pode que sintan que non existe xustiza distributiva.\nPara determinar se unha distribuci\u00f3n \u00e9 xusta, ap\u00e9lase \u00e1s normas distributivas establecidas no proceso. Unha norma \u00e9 o est\u00e1ndar de comportamento que \u00e9 requirido, desexado ou designado como norma dentro dun grupo particular. Se as recompensas e os custos son asignados segundo as normas distributivas designadas polo grupo, hai xustiza distributiva.\nTipos de normas distributivas.\nO utilitarismo.\nO utilitarismo \u00e9 un tipo de teor\u00eda agregacionista consecuencialista sobre a distribuci\u00f3n. Ch\u00e1mase as\u00ed porque estas correntes defenden que o criterio para saber cal das d\u00faas situaci\u00f3ns \u00e9 mellor \u00e9 aquela na que hai maior valor global. Isto quere dicir que se todo o valor posible no mundo o tivera unha persoa ser\u00eda mellor que calquera situaci\u00f3n na que houbese menos valor global.\nUnha das variantes desta corrente \u00e9 o utilitarismo da media, o cal busca unha media total o m\u00e1is elevada posible. Isto produce que entre en xogo con maior peso a repartici\u00f3n entre os individuos. \u00c9 dicir, o anterior caso ser\u00eda unha situaci\u00f3n moi mala porque sair\u00eda unha media moi baixa.\nA esta teor\u00eda da distribuci\u00f3n obxect\u00f3uselle que, para ela, o benestar dun individuo non vale tanto ou igual que o benestar do resto de persoas. Outras destas cr\u00edticas \u00e9 a de John Rawls, que entende que o utilitarismo dar\u00eda lugar a todo tipo de discriminaci\u00f3ns.\nO igualitarismo.\nPara as persoas que defenden o igualitarismo, o importante \u00e9 obter a mellor distribuci\u00f3n posible, pois \u00e9 algo malo que alg\u00fans individuos estean peor que outros. Por iso, a concepci\u00f3n igualitarista da xustiza \u00e9 substantiva \u2014sendo o importante os resultados\u2014 e comparativa. A postura que soamente ten en conta a igualdade denom\u00ednase igualitarismo puro. Pero, en xeral, ac\u00e9ptase que \u00e9 bo tanto que exista m\u00e1is igualdade como utilidade, de forma que o igualitarismo \u00e9 compatible co utilitarismo. Quen seguen esta postura ser\u00edan igualitaristas pluralistas.\nPero estes valores poden entrar en conflito, tendo que elixir que valor \u00e9 m\u00e1is importante. As\u00ed, xorden d\u00faas posturas ben diferenciadas: o igualitarismo t\u00e9lico e o igualitarismo de\u00f3ntico. Para o primeiro, a igualdade ten un valor intr\u00ednseco, isto \u00e9, \u00e9 un ben en si mesmo. En cambio, para o segundo, non \u00e9 negativo en si mesmo que unhas persoas estean peor ca outras, sen\u00f3n que a igualdade debe buscarse por algunha outra raz\u00f3n moral.\nAs\u00ed, mentres que para o enfoque t\u00e9lico a desigualdade \u00e9 mala, para o enfoque de\u00f3ntico esta \u00e9 inxusta. Un caso no que se observan ben as s\u00faas diferentes posturas \u00e9 aquel no que existe unha desigualdade respecto \u00e1 cal non se pode facer nada. Mentres que para o igualitarismo t\u00e9lico esta situaci\u00f3n \u00e9 negativa, para o igualitarismo de\u00f3ntico non se pode dicir nin que sexa negativa nin que sexa positiva, pois non se pode facer nada.\nO maximin.\nO criterio maximin \u00e9 defendido polo fil\u00f3sofo norteamericano John Rawls. Unha distribuci\u00f3n maximin busca aumentar o valor daqueles que se atopan na posici\u00f3n m\u00e1is desfavorecida fronte a aqueles que est\u00e1n nunha situaci\u00f3n mellor, establecendo as\u00ed unha xerarqu\u00eda entre os diferentes estados posibles. Consiste en reverter a situaci\u00f3n daqueles que se atopan na situaci\u00f3n de maior desvalor intentando que esta sexa o m\u00e1is favorable posible. En palabras de Rawls, \u201ca regra maximin dinos que debemos xerarquizar as alternativas conforme aos seus peores resultados posibles\u201d.\nO prioritarismo.\nO prioritarismo \u00e9 unha forma de consecuencialismo agregado que nos indica que unha situaci\u00f3n ser\u00e1 tanto m\u00e1is xusta ou beneficiosa na medida na que se consigan satisfacer as necesidades de todo o mundo, priorizando aqueles que se atopen en situaci\u00f3ns m\u00e1is desvantaxosas.\n\u00c1 diferenza do maximin proposto por John Rawls, o prioritarismo non ten soamente en consideraci\u00f3n o benestar dos membros m\u00e1is desfavorecidos, sen\u00f3n que os prioriza de cara a conseguir un maior benestar xeral. Este benestar xeral, non obstante, \u00e9 valioso na medida na que beneficia os m\u00e1is desfavorecidos, e non na medida na que d\u00e1 lugar a unha repartici\u00f3n m\u00e1is equitativo dos recursos, como ser\u00eda o caso do utilitarismo.\nO prioritarismo en ocasi\u00f3ns \u00e9 criticado pola s\u00faa arbitrariedade, xa que establecer que hai que dar prioridade \u00f3s desfavorecidos non implica nin trae consigo ning\u00fan tipo de criterio que nos permita esclarecer en que medida, cantidade ou proporci\u00f3n debemos realizar esa priorizaci\u00f3n, correndo o risco de caer en inexactitudes ou neglixencias."}
{"id": "455903", "revid": "89787", "url": "https://gl.wikipedia.org/wiki?curid=455903", "title": "Ithaca, Nova York", "text": " \nIthaca (as\u00ed denominada pola illa grega de \u00cdtaca) \u00e9 unha cidade situada na parte central do Estado de Nova York (EE. UU.).\n\u00c9 moi co\u00f1ecida por albergar a sede da Universidade Cornell, instituci\u00f3n acad\u00e9mica da Ivy League, que contaba, en 2007, cuns 20 000 estudantes.\nO Ithaca College est\u00e1 situado ao sur da cidade de Ithaca, pero esta instituci\u00f3n enc\u00f3ntrase fortemente enraizada no esp\u00edrito e o ambiente que lle outorga \u00e1 cidade."}
{"id": "455904", "revid": "1131", "url": "https://gl.wikipedia.org/wiki?curid=455904", "title": "Comisi\u00f3n do Oc\u00e9ano \u00cdndico", "text": "A Comisi\u00f3n do Oc\u00e9ano \u00cdndico (COI) (en franc\u00e9s \"Commission de l'Oc\u00e9an Indien\", en ingl\u00e9s \"Indian Ocean Commission\") \u00e9 unha organizaci\u00f3n intergobernamental que une \u00e1s Comores, Madagascar, Mauricio, Francia (polo seu Departamento de Reuni\u00f3n) e as Seychelles, pola s\u00faa relaci\u00f3n co oc\u00e9ano \u00cdndico.\nAs Maldivas son observadores da comisi\u00f3n.\nObxectivos.\nOutros obxectivos planeados eran incrementar o comercio e as tradici\u00f3ns culturais para crear lazos na \u00e1rea e mais para atraer o turismo."}
{"id": "455905", "revid": "23204", "url": "https://gl.wikipedia.org/wiki?curid=455905", "title": "O can\u00f3n do para\u00edso", "text": "O can\u00f3n do para\u00edso (en ) \u00e9 un filme estadounidense de 1935 dirixido por Carl L. Pierson e protagonizado por John Wayne. O filme foi o derradeiro western de Wayne con Monogram Pictures/Lone Star Production.\nEstreouse en galego o 9 de setembro de 1991 a trav\u00e9s da TVG."}
{"id": "455907", "revid": "23204", "url": "https://gl.wikipedia.org/wiki?curid=455907", "title": "Paradise Canyon", "text": ""}
{"id": "455908", "revid": "63181", "url": "https://gl.wikipedia.org/wiki?curid=455908", "title": "Tohmaj\u00e4rvi", "text": "Tohmaj\u00e4rvi \u00e9 un municipio de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 4\u00a0480\u00a0habitantes. A superficie do termo municipal \u00e9 de 895,36\u00a0km2, dos cales 57,60\u00a0km2 son auga. O concello ten unha densidade de poboaci\u00f3n de 5,35\u00a0hab./km\u00b2.\nLimita cos concellos de Joensuu, Kitee e R\u00e4\u00e4kkyl\u00e4, todos eles pertencentes \u00e1 s\u00faa mesma rexi\u00f3n. O leste do concello fai fronteira con Rusia.\nO concello \u00e9 uniling\u00fce en fin\u00e9s."}
{"id": "455912", "revid": "1131", "url": "https://gl.wikipedia.org/wiki?curid=455912", "title": "Consello Ole\u00edcola Internacional", "text": "O Consello Ole\u00edcola Internacional (COI), en ingl\u00e9s \"International Olive Council (IOC)\", \u00e9 o \u00fanico organismo internacional dedicado ao aceite de oliva e \u00e1s olivas de mesa.\nTen a s\u00faa sede en Madrid, onde foi creado en 1959 baixo os auspicios das Naci\u00f3ns Unidas.\nFunci\u00f3ns e membros.\nO Consello contrib\u00fae de maneira decisiva ao desenvolvemento respons\u00e1bel e sustent\u00e1bel do oliveiral e constit\u00fae un foro mundial onde se debaten as pol\u00edticas a adoptar e se abordan os retos aos que se enfronta o sector.\nConsta de 17 membros, un deles a Uni\u00f3n Europea, que representa a todos os pa\u00edses da mesma que producen olivas e aceite de oliva.\nHistoria.\nO COI creouse en 1959 para administrar os distintos convenios internacionais sobre o aceite que se foran sucedendo ao longo de m\u00e1is de cincuenta anos con miras a promover o oliveiral, o aceite de oliva e as olivas de mesa.\nO primeiro Convenio Internacional do Aceite de Oliva e das Olivas de Mesa aprobouse o 17 de outubro de 1955, durante a Conferencia Internacional sobre o Aceite de Oliva convocada polo Secretario Xeral das Naci\u00f3ns Unidas e tras catorce d\u00edas de negociaci\u00f3ns entre a Federaci\u00f3n Internacional Ole\u00edcola (FIO), a Organizaci\u00f3n das Naci\u00f3ns Unidas para a Alimentaci\u00f3n e a Agricultura (FAO) e o Consello Econ\u00f3mico e Social das Naci\u00f3ns Unidas (ECOSOC). A dito convenio inicial (denominado Convenio de 1956), suced\u00e9ronlle outros catro:"}
{"id": "455915", "revid": "1131", "url": "https://gl.wikipedia.org/wiki?curid=455915", "title": "Gregory Hines", "text": "Gregory Oliver Hines, nado en Nova York o 14 de febreiro de 1946 e finado nos \u00c1nxeles o 9 de agosto de 2003, foi un bailar\u00edn, actor, cantante e core\u00f3grafo estadounidense.\nTraxectoria.\nInicios.\nHines naceu en Nova York en 1946, fillo de Alma Iola (Lawless) e Maurice Robert Hines, bailar\u00edn, m\u00fasico e actor. Comezou a bailar claqu\u00e9 cando ti\u00f1a dous anos de idade e iniciou a danza de forma semiprofesional con cinco.\nTras isto, el e o seu irm\u00e1n m\u00e1is vello, Maurice, comezaron a actuar xuntos, estudando co core\u00f3grafo Henry LeTang. Gregory e Maurice tam\u00e9n aprenderon de bailar\u00edns veteranos como Howard Sims e os Nicholas Brothers, sempre que actuaban nos mesmos lugares. Os irm\u00e1ns, que actuaban en clubs nocturnos, eran co\u00f1ecidos como \"The Hines Kids\" e m\u00e1is adiante como \"The Hines Brothers\". Cando o seu pai se uniu para tocar o tambor, o nome cambiou de novo en 1963 a \"Hines, Hines, and Dad\".\nCarreira.\nHines actuou como cantante solista e m\u00fasico nunha banda de rock chamada Severance, entre 1975 e 1976, con base en Venice, California. Severance foi unha das bandas locais orixinais dun club chamado Honky Hoagies Handy Hangout, tam\u00e9n co\u00f1ecido como 4H Club. Severance publicou o seu \u00e1lbum debut en Largo Records (subsidiaria de GNP Crescendo) en 1976. En 1986, cantou un d\u00fao con Luther Vandross titulado \"There's Nothing Better Than Love\", que acadou a primeira posici\u00f3n das listas de \u00e9xitos de R&amp;B.\nHines debutou no cinema en \"History of the World, Part I\", de Mel Brooks. A cr\u00edtica apuntou o engado c\u00f3mico de Hines, e logo apareceu en filmes como \"Cotton Club\", \"White Nights\", \"Apunta, dispara e corre\" con Billy Crystal, \"Tap\" e \"Waiting to Exhale\". En televisi\u00f3n, protagonizou a s\u00faa propia serie en 1997, de t\u00edtulo \"The Gregory Hines Show\" na CBS, ademais de realizar o papel recorrente de Ben Doucette en \"Will &amp; Grace\". En 1999, volveu po\u00f1er a voz a Big Bill, na serie de Nick Jr. \"Little Bill\". En 2000, protagonizou \"The Tic Code\".\nA primeira actuaci\u00f3n de Hines en Broadway foi co seu irm\u00e1n en \"The Girl in Pink Tights\" en 1954. Foi candidato aos premios Tony por \"Eubie!\" (1979), \"Comin' Uptown\" (1980) e \"Sophisticated Ladies\" (1981), e ga\u00f1ouno por \"Jelly's Last Jam\" (1992). En 1989, Gregory Hines creou \"Gregory Hines' Tap Dance in America\", que tam\u00e9n presidiu. O especial da PBS inclu\u00edu bailar\u00edns como Savion Glover e Bunny Briggs. Tam\u00e9n copresentou a cerimonia dos Tony en 1995 e 2002.\nEn 1990, Hines visitou o seu \u00eddolo, Sammy Davis Jr., cando estaba enfermo de cancro de es\u00f3fago, incapaz de falar. Trala morte de Davis, un emotivo Hines falou no funeral de como Sammy lle fixera un xesto \"como se pasase un bal\u00f3n de baloncesto... e eu collino\". Hines falou do honor de que Sammy pensase que Hines poder\u00eda seguir onde el o deixou.\nHines foi un grande improvisador, realizando moitas improvisaci\u00f3ns de pasos de claqu\u00e9, ademais de sons e ritmos. As s\u00faas imporvisaci\u00f3ns eran como un tambor, facendo s\u00f3s e logo volvemos con toda clase de ritmos. Tam\u00e9n improvisaba o fraseo de numerosos pasos de bailes, principalmente baseados no son que produci\u00e1n. A pesar de que herdou as ra\u00edces e a tradici\u00f3n do claqu\u00e9 r\u00edtmico negro, tam\u00e9n influ\u00edu o novo claqu\u00e9. Nese momento, ali\u00f1ou o claqu\u00e9 cos \u00faltimos experimentos formais do jazz, as novas m\u00fasicas e a danza posmoderna.\nDurante a s\u00faa carreira, Hines foi un defensor do claqu\u00e9 nos Estados Unidos. En 1981, avogou con \u00e9xito pola creaci\u00f3n do National Tap Dance Day, que se celebra en corenta cidades do pa\u00eds, ademais de noutros oito pa\u00edses. Gregory Hines formou parte da xunta de directores do Manhattan Tap, foi membro do Jazz Tap Ensemble e da American Tap Foundation (antigamente, American Tap Dance Orchestra).\nFoi un bo profesor, e influ\u00edu en artistas de claqu\u00e9 como Savion Glover, Dianne Walker, Ted Levy e Jane Goldberg. Nunha entrevista con \"The New York Times\" en 1988, Hines dixo que todo o que fixo tivo influencia da s\u00faa danza: \"o meu canto, a mi\u00f1a interpretaci\u00f3n, a mi\u00f1a forma de amar, a mi\u00f1a forma de ser pai\".\nFalecemento.\nHines morreu de cancro de f\u00edgado o 9 de agosto de 2003, de cami\u00f1o ao hospital dende a s\u00faa casa dos \u00c1nxeles. Fora diagnosticado coa enfermidade m\u00e1is dun ano antes, pero s\u00f3 informara diso os seus amigos m\u00e1is \u00edntimos. No momento do seu pasamento estaba rematando a produci\u00f3n do programa de televisi\u00f3n \"Little Bill\" e estaba comprometido con Negrita Jayde.\nHines est\u00e1 enterrado no cemiterio ortodoxo ucra\u00edno de Saint Volodymyr en Oakville, Ontario. Jayde faleceu de cancro o 28 de agosto de 2009, aos 51 anos, semanas despois do sexto memorial anual de Hines.\nO 28 de xaneiro de 2019, o US Postal Service honrou a Hines cun selo, presentado nunha cerimonia en The Buffalo Academy for Visual and Performing Arts en Buffalo, Nova York. O selo \u00e9 parte da serie de herdanza negra.\nVida privada.\nOs matrimonios de Hines con Patricia Panella e Pamela Koslow acabaron en divorcio. Tivo un fillo, Zach, e unha filla, Daria, ademais dunha fillastra, Jessica Koslow.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en Nova York]]\n[[Categor\u00eda:Nados en 1946]]\n[[Categor\u00eda:Finados en 2003]]\n[[Categor\u00eda:Bailar\u00edns]]\n[[Categor\u00eda:Actores de cine dos Estados Unidos de Am\u00e9rica]]\n[[Categor\u00eda:Actores de teatro dos Estados Unidos de Am\u00e9rica]]\n[[Categor\u00eda:Actores de televisi\u00f3n dos Estados Unidos de Am\u00e9rica]]\n[[Categor\u00eda:Actores de voz dos Estados Unidos de Am\u00e9rica]]\n[[Categor\u00eda:Actores de Nova York]]\n[[Categor\u00eda:Cantantes dos Estados Unidos de Am\u00e9rica]]\n[[Categor\u00eda:Core\u00f3grafos]]\n[[Categor\u00eda:Finados por cancro]]\n[[Categor\u00eda:Estadounidenses de ascendencia africana]]"}
{"id": "455916", "revid": "5863", "url": "https://gl.wikipedia.org/wiki?curid=455916", "title": "Manueli\u00f1a Rey", "text": ""}
{"id": "455917", "revid": "85894", "url": "https://gl.wikipedia.org/wiki?curid=455917", "title": "As Abeleiras, Codesoso, Sobrado", "text": "As Abeleiras \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 14 habitantes (8 homes e 6 mulleres)."}
{"id": "455918", "revid": "56817", "url": "https://gl.wikipedia.org/wiki?curid=455918", "title": "Cyclura cornuta", "text": "A Cyclura cornuta \u00e9 unha especie de lagarto da familia Iguanidae orixinaria da illa do Caribe da Espa\u00f1ola, habitando tanto en Hait\u00ed como na Rep\u00fablica Dominicana. O seu tama\u00f1o rolda entre os 60 e os 136\u00a0cm, e a cor da pel var\u00eda dende o agrisado aceiro at\u00e9 o verde e mesmo o marr\u00f3n. O seu nome deriva do pseudocorno que ten no foci\u00f1o que semella o dun rinoceronte."}
{"id": "455919", "revid": "85894", "url": "https://gl.wikipedia.org/wiki?curid=455919", "title": "A Anuqueira, Codesoso, Sobrado", "text": "A Anuqueira \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 14 habitantes (7 homes e 7 mulleres)."}
{"id": "455920", "revid": "785", "url": "https://gl.wikipedia.org/wiki?curid=455920", "title": "A Anuqueira", "text": ""}
{"id": "455921", "revid": "85894", "url": "https://gl.wikipedia.org/wiki?curid=455921", "title": "Bidueiros, Codesoso, Sobrado", "text": "Bidueiros \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 7 habitantes (4 homes e 3 mulleres)."}
{"id": "455922", "revid": "85894", "url": "https://gl.wikipedia.org/wiki?curid=455922", "title": "Castro do Seixo, Codesoso, Sobrado", "text": "Castro do Seixo \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 20 habitantes (12 homes e 8 mulleres)."}
{"id": "455923", "revid": "89787", "url": "https://gl.wikipedia.org/wiki?curid=455923", "title": "Bruria Kaufman", "text": "Bruria Kaufman, nada en Nova York o 21 de agosto de 1918 e finada en Haifa o 7 de xaneiro de 2010, foi unha f\u00edsica te\u00f3rica israel\u00ed. \u00c9 co\u00f1ecida polas s\u00faas contribuci\u00f3ns \u00e1 teor\u00eda xeral da relatividade de Albert Einstein, \u00e1 f\u00edsica estat\u00edstica, onde aplicou a an\u00e1lise spinor para rederivar o resultado de Lars Onsager sobre a funci\u00f3n partici\u00f3n do modelo de Ising bidimensional, e ao estudo do efecto M\u00f6ssbauer, no que colaborou con John von Neumann e Harry Lipkin.\nTraxectoria.\nBruria Kaufman naceu en Nova York nunha familia xud\u00eda de orixe ucra\u00edna. En 1926 a familia emigrou ao mandato brit\u00e1nico de Palestina, vivindo primeiro en Tel Aviv e despois en Xerusal\u00e9n. Os seus principais intereses durante a s\u00faa mocidade foron a m\u00fasica e as matem\u00e1ticas.\nEstudou matem\u00e1ticas e recibiu unha bolsa de ciencia na Universidade Hebrea de Xerusal\u00e9n en 1938 e un PhD da Universidade de Columbia en 1948. Casou co ling\u00fcista Zellig S. Harris en 1941.\nEn 1960, estableceuse no kibbutz Mishmar Ha'emek e adoptou unha filla, Tami.\nKaufman volveu aos Estados Unidos en 1982. Viviron en Pensilvania, onde daba clases o seu home. El faleceu en 1992 e Kaufman mudouse a Arizona e casou co premio Nobel Willis Eugene Lamb en 1996, a\u00ednda que o matrimonio acabou en divorcio. Faleceu en 2010 Carmel Hospital de Haifa, logo dunha estad\u00eda nunha casa de repouso en Kiryat Tiv'on, non lonxe de Haifa. Segundo os seus desexos, o seu corpo foi incinerado.\nCarreira cient\u00edfica.\nKaufman foi investigadora asociada no Institute for Advanced Study de Princeton entre 1948 e 1955, onde traballou con John von Neumann (1947-48) e Albert Einstein (1950\u20131955). Pasou os seguintes anos na Universidade de Pensilvania traballando nun proxecto de ling\u00fc\u00edstica matem\u00e1tica.\nKaufman volveu a Israel en 1960 con Harris e converteuse en profesora do Instituto Weizmann de Ciencia en Rehovot (1960\u20131971) e despois na Universidade de Haifa (1972\u20131988)."}
{"id": "455924", "revid": "785", "url": "https://gl.wikipedia.org/wiki?curid=455924", "title": "Castro do Seixo", "text": ""}
{"id": "455925", "revid": "785", "url": "https://gl.wikipedia.org/wiki?curid=455925", "title": "O Rego do Seixo", "text": ""}
{"id": "455926", "revid": "89787", "url": "https://gl.wikipedia.org/wiki?curid=455926", "title": "\u00c1rtabro Hockey Club", "text": "O \u00c1rtabro Hockey Club foi un equipo galego de h\u00f3ckey herba da cidade da Coru\u00f1a que destacou especialmente en categor\u00eda femenina. Fundado en 1933, o \u00c1rtabro converteuse no primeiro equipo da modalidade na cidade herculina, capitaneado por Maruca Allones, que se converter\u00eda na primeira muller \u00e1rbitro de Espa\u00f1a. Con todo, o estalido da guerra civil por\u00eda punto e final \u00e1 andaina do equipo e do h\u00f3ckey faminino coru\u00f1\u00e9s, que ser\u00eda que agardar ata a d\u00e9cada de 1950 coa aparici\u00f3n do Saeta.\nHistoria.\nPrecedentes.\nO gran art\u00edfice do h\u00f3ckey herba coru\u00f1\u00e9s foi o xornalista Jos\u00e9 Luis Bugallal Marchesi, que anos antes da fundaci\u00f3n do \u00c1rtabro considerara a idea de introducir na cidade herculina esta modalidade en categor\u00eda feminina, xa que a pesar de que noutros pa\u00edses e nas cidades espa\u00f1olas da \u00e9poca as mulleres estaban comezando a incorporarse \u00e1 pr\u00e1ctica deportiva, na Coru\u00f1a a\u00ednda permanec\u00edan afastadas da pr\u00e1ctica deportiva. En 1932 co\u00f1eceu que as mozas de Vigo \"decidiran consagrar ao h\u00f3ckey o seu tempo de lecer\", comezando os seus adestramentos en Bala\u00eddos.\nBugallal quixo promocionar este deporte dende a s\u00faa secci\u00f3n deportiva no xornal \"El Ideal Gallego\", po\u00f1endo como exemplo \u00e1s mozas ol\u00edvicas. A\u00ednda que non tivo \u00e9xito inicialmente, un empregado do Banco Anglo Suramericano chamado Douglas Wynne remitiulle unha carta ofrec\u00e9ndose a adestrar desinteresadamente \u00e1 rapazas, xa que tempo atr\u00e1s fora xogador, mais finalmente non conseguir\u00edan xogadoras para formar un equipo.\nFoi con todo en 1933 cando aproveitando a disputa en Vigo dun partido de f\u00fatbol entre as selecci\u00f3ns de Espa\u00f1a e Portugal, Bugallal entrevistouse con Mar\u00eda Antonia Sanjurjo, presidenta do Atl\u00e1ntida Hockey Club. Estas conversas, das que se fixo eco \"El Ideal Gallego\", si conseguiron animar a algunhas mozas da Coru\u00f1a, que sentiron curiosidade por este deporte, e finalmente Arcadio Vilela conseguiu recrutar a un grupo de rapazas.\nA fundaci\u00f3n do \u00c1rtabro Hockey Club.\nA primeira reuni\u00f3n, \u00e1 que asistiron unhas trinta mozas e na que se nomeou unha comisi\u00f3n organizadora, tivo lugar o 11 de abril de 1933. Esta comisi\u00f3n organizadora estivo integrada por Carmen Torrado, Mar\u00eda de la Paz Aranaz, Luisa Puentes, Mr. Wynne, Rafael del R\u00edo, Vilela e Bugallal, aos que se lles unir\u00edan Jos\u00e9 Mar\u00eda Caruncho Angueira e Luiz Fern\u00e1ndez Obanza.\nInicialmente pretend\u00edase crear o equipo de h\u00f3ckey como unha secci\u00f3n aut\u00f3noma do Sporting Club e a proposta de Caruncho, decidiuse nomear ao equipo \u00c1rtabro HC. A primeira directiva do club estivo integrada por Rafael del R\u00edo D\u00edaz (presidente), Carmen Torrado (vicepresidenta), Bugallal (secretario), Mari Paz Aranaz (tesoureira) e Luisa Puentes Bujados, Caruncho e Obanza, vocais. Constitu\u00eddo formalmente o club, a directiva comezou a procura de socios e dun campo onde poder xogar. Finalmente a pesar das dificultades o club conseguiu reunir a un cento de socios que cotizaran d\u00faas pesetas cada mes, con todo, o equipo seguiu sen contar cun campo onde desenvolver a s\u00faa acrividade, o que levou a dubidar do futuro do club herculino e a unha baixada do n\u00famero de socios.\nSeparaci\u00f3n do Sporting e primeiros partidos.\nFinalmente, o Sporting non prestou o apoio que prometera ao \u00c1rtabro HC, que optou por desvincularse da entidade o 3 de outubro de 1933. Foi neste momento no que comezaron os adestramentos na praza de Touros, aos que se incorporou o educador f\u00edsico Joaqu\u00edn Vierna pra \"proporcionar elasticidade, soltura e fortaleza \u00e1s futuras xogadoras\", como complemento ao traballo de Wynne, quen eles axudou no manexo do \"stick\", e o estilo e experiencia que Maruca Allones adquirira en Inglaterra.\nA\u00ednda que tan s\u00f3 a capit\u00e1 Maruca Allones ti\u00f1a experiencia cun \"stick\", as xogadoras do \u00c1rtabro progresaban axi\u00f1a, e segundo recolle a prensa da \u00e9poca \"ao cabo de dous meses de adestramento dix\u00e9rase que levaban un ano practicando\".\nO primeiro partido formal do equipo disputouse o 29 de abril de 1934, e nel as coru\u00f1esas derrotaron \u00e1s pontevedresas do Pontevedra Hockey Club por 2-0 no Progreso en Pontevedra. Os goles das coru\u00f1esas foron obra de Cuca e Alicia, e o equipo contaba coa presenza tam\u00e9n de Nisa Segura, as irm\u00e1s Tor\u00f3n, Mariceli Tor\u00f3n e Viricha; Mar\u00eda Luisa Lens, Gloria Obanza, Maruca Allones, Maruxa Esclusa, Elisa Fern\u00e1ndez Obanza, Mar\u00eda Teresa Molez\u00fan e Rosario Allones.\n\u00c1 vitoria fronte \u00e1s pontevedresas seguiulle un novo triunfo fronte ao Villagarc\u00eda HC, desta volta o 10 de maio cun resultado final de dous goles a un a prol das coru\u00f1esas nun Campo de Riazor que rexistrou unha boa entrada, segundo relatou Jos\u00e9 Luis Bugallal Marchesi no seu \"Historial del \u00c1rtabro Hockey Club\". Logo destas d\u00faas vitorias chegou a primeira derrota das \u00e1rtabras logo de caer por dous goles a tres fronte ao Athletic, a\u00ednda que uns meses despois as coru\u00f1esas conseguir\u00edan unha contundente vitoria fronte ao \u00cdcaro HC de Ferrol (8-0). Tan s\u00f3 catro d\u00edas despois da goleada fronte \u00e1s departamentais o \u00c1rtabro recibiu no Campo de Riazor ao Club de Campo de Vigo, o club pioneiro en Galiza, finalizando o partido cun empate a dous goles.\nEn 1935 o \u00c1rtabro recibiu unha invitaci\u00f3n para xogar en P\u00f3voa de Varzim (Portugal), nunha xornada na que o seu equipo feminino se enfrontar\u00eda ao Club de Campo de Vigo, e o masculino ao Porto H. C., campi\u00f3ns galego e portugu\u00e9s respectivamente. O club coru\u00f1\u00e9s asistiu \u00e1 cidade portuguesa xunto con outros dous representantes galegos, os ol\u00edvicos do Club de Campo e do Atl\u00e1ntida.\nO equipo participou no III Campionato de Espa\u00f1a de H\u00f3ckey Feminino celebrado a finais de marzo de 1936 en Vigo. No Campionato as \u00e1rtabras caeron nos cuartos de final fronte ao Polo Joquei Club de Barcelona por un gol a cero. Finalmente o equipo herculino finalizou na quinta posici\u00f3n logo de derrotar \u00e1 Agrupaci\u00f3n Deportiva de Gij\u00f3n por cinco goles a cero nun partido no que o cadro coru\u00f1\u00e9s foi moi superior ao asturiano.\nDespois da guerra civil e desaparici\u00f3n.\nEn 1939 enc\u00f3ntranse m\u00e1is referencias ao club, neste caso ao equipo masculino, indicando o xornal \"El Pueblo Gallego\" no seu n\u00famero do 2 de xu\u00f1o que o club se encontraba en plena reorganizaci\u00f3n. Segundo este xornal, trece xogadores do equipo ter\u00edan falecido durante a guerra civil, e o club ter\u00eda o proxecto de constru\u00edr un terreo deportivo para a pr\u00e1ctica de diversos deportes. O ano seguinte menci\u00f3nase outro novo partido de car\u00e1cter amigable do equipo masculino, desta vez fronte ao Compostela. Salientar que as xogadoras coru\u00f1esas non aparecen ligadas ao club, sen\u00f3n como integrantes de equipos da Secci\u00f3n Femenina da falanxe coru\u00f1esa.\nFoi na d\u00e9cada de 1940 cando o equipo desapareceu. \"El Pueblo Gallego\" sinalaba o 15 de xaneiro\u00a0de 1947 que os xogadores coru\u00f1eses de h\u00f3ckey participaran no Campionato Galego dentro da secci\u00f3n do Real Club Deportivo da Coru\u00f1a, logo dun per\u00edodo de inactividade \"a que se viron sometidos dende aqueles tempos do \u00c1rtabro e Catro Pallas\".\nIdentidade do equipo.\nJos\u00e9 Luis Bugallal Marchesi (asinando como Marathon) indicaba no xornal \"AS\" o 25 de xu\u00f1o de 1934 que:\nO nome escollido, \"\u00e1rtabro\", fai referencia \u00e1 tribo celta dos \u00e1rtabros, que habitaron a zona antes da chegada dos romanos. De feito, o emblema escollido foi \"unha escultura rupestre do tempo dos \u00e1rtabros\".\nInicialmente as cores escollidas para representar o equipo foron o verde e o amarelo, representando os campos e o mar galego, e o trigo respectivamente. Posiblemente as cores mudaran cara ao marr\u00f3n con vermellos e azuis, como aparece citado noutros xornais da \u00e9poca.\nXogadoras destacadas.\nA pesar da curta traxectoria do equipo, nas s\u00faas filas militaron na selecci\u00f3n espa\u00f1ola, como a porteira Maruja Allones e a dianteira Rosario Allones, que participaron no torneo feminino de h\u00f3ckey que se disputou en Berl\u00edn en 1936 e no que tam\u00e9n participaron as selecci\u00f3ns de Alema\u00f1a, Austria, B\u00e9lxica, Dinamarca, Francia, os Pa\u00edses Baixos e Polonia."}
{"id": "455927", "revid": "89787", "url": "https://gl.wikipedia.org/wiki?curid=455927", "title": "Dyscophus guineti", "text": "A Dyscophus guineti \u00e9 unha especie de ra da familia Microhylidae. \u00c9 end\u00e9mica de Madagascar e at\u00f3pase ameazada pola destruci\u00f3n do h\u00e1bitat."}
{"id": "455928", "revid": "785", "url": "https://gl.wikipedia.org/wiki?curid=455928", "title": "Porto Seixo", "text": ""}
{"id": "455930", "revid": "23204", "url": "https://gl.wikipedia.org/wiki?curid=455930", "title": "Inxeba", "text": "Inxeba (do xosa: \"ferida\") \u00e9 un filme surafricano de 2017 dirixido por John Trengove. Estreouse na Competici\u00f3n de Cine Dram\u00e1tico do Mundo no Festival de Cinema de Sundance de 2017 e na secci\u00f3n Panorama do Festival de Cine de Berl\u00edn. O filme abriu o Festival Internacional de Cine LGBT de Tel Aviv en 2017. Foi escollido como candidato de Sur\u00e1frica para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, pasando \u00e1 lista de preclasificados de decembro, mais finalmente non foi nomeado.\nSinopse.\nA historia conta unha relaci\u00f3n oculta entre dous homes no contexto do ritual de iniciaci\u00f3n xosa do \"Ulwaluko\". Xolani, obreiro dunha f\u00e1brica, \u00fanese aos homes da s\u00faa comunidade na cerimonia anual nas monta\u00f1as do Cabo Oriental. Ademais de servir de mentor dos iniciados, Xolani agarda o evento xa que lle brinda a oportunidade de restablecer a s\u00faa relaci\u00f3n sexual e rom\u00e1ntica con Vija. Cando Xolani \u00e9 asignado como mentor de Kwanda, un mozo de Johannesburgo, axi\u00f1a se decata de que Kwanda tam\u00e9n \u00e9 homosexual, e Kwanda pronto descobre a natureza da relaci\u00f3n entre Vija e Xolani. Axi\u00f1a xorden tensi\u00f3ns entre os tres."}
{"id": "455931", "revid": "85894", "url": "https://gl.wikipedia.org/wiki?curid=455931", "title": "A Espi\u00f1eira, Codesoso, Sobrado", "text": "A Espi\u00f1eira \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 3 habitantes (1 home e 2 mulleres)."}
{"id": "455932", "revid": "85894", "url": "https://gl.wikipedia.org/wiki?curid=455932", "title": "O Fondo de Codesoso, Codesoso, Sobrado", "text": "O Fondo de Codesoso \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 13 habitantes (7 homes e 6 mulleres)."}
{"id": "455933", "revid": "785", "url": "https://gl.wikipedia.org/wiki?curid=455933", "title": "O Fondo de Codesoso", "text": ""}
{"id": "455934", "revid": "85894", "url": "https://gl.wikipedia.org/wiki?curid=455934", "title": "A Fraga, Codesoso, Sobrado", "text": "A Fraga \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 1 habitante (1 home e ningunha muller)."}
{"id": "455935", "revid": "85894", "url": "https://gl.wikipedia.org/wiki?curid=455935", "title": "O Lodeiro, Codesoso, Sobrado", "text": "O Lodeiro \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 15 habitantes (8 homes e 7 mulleres)."}
{"id": "455936", "revid": "85894", "url": "https://gl.wikipedia.org/wiki?curid=455936", "title": "Manci\u00f1eiras, Codesoso, Sobrado", "text": "Manci\u00f1eiras \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 2 habitantes (1 home e 1 muller)."}
{"id": "455937", "revid": "785", "url": "https://gl.wikipedia.org/wiki?curid=455937", "title": "Manci\u00f1eiras", "text": ""}
{"id": "455938", "revid": "85894", "url": "https://gl.wikipedia.org/wiki?curid=455938", "title": "O Picoto, Codesoso, Sobrado", "text": "O Picoto \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 1 habitante (1 home e ningunha muller)."}
{"id": "455939", "revid": "85894", "url": "https://gl.wikipedia.org/wiki?curid=455939", "title": "O Porto do Asno, Codesoso, Sobrado", "text": "O Porto do Asno \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 7 habitantes (4 homes e 3 mulleres)."}
{"id": "455940", "revid": "98629", "url": "https://gl.wikipedia.org/wiki?curid=455940", "title": "Falcipennis canadensis", "text": "Falicpennis canadensis \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das d\u00faas que integran o x\u00e9nero \"Falcipennis\".\n\u00c9 un tetraonino propio das rexi\u00f3ns m\u00e1is setentrionais de Am\u00e9rica do Norte, de tama\u00f1o mediano, e estreitamente asociado aos bosques de con\u00edferas boreais ou taigas. \u00c9 unha das pitas do monte m\u00e1is arbor\u00edcolas, ben adaptado para moverse e pousar nas \u00e1rbores.\nCaracter\u00edsticas.\nEsta pita do monte mide entre 38 e 43\u00a0cm de lonxitude; os machos pesan de 550 a 650 g, e as femias de 450 a 550 g. Estes pesos son aproximados, xa que existe variaci\u00f3n xeogr\u00e1fica e estacional na masa destas aves.\nA subespecies var\u00edan lixeiramente na plumaxe, especialmente no patr\u00f3n da cola e na extensi\u00f3n da zona branca das partes inferiores. En xeral, os machos adultos son principalmente grises nas partes superiores e negros nas interiores, con manchas brancas ao longo dos flancos e unha mancha vermella de pel espida sobre o ollo. As fembras adultas son de cor marr\u00f3n apencada (forma \"vemella\") ou gris apencada (forma \"gris\") con bandas escuras e brancas nas partes inferiores. Os xuven\u00eds par\u00e9cense \u00e1s femias.\nDistribuci\u00f3n e h\u00e1bitat.\nP\u00f3dese encontrar en todo o Canad\u00e1 e, nos Estados Unidos, est\u00e1 presente en Alasca, Maine, o norte de M\u00edchigan, o nordeste de Minnesota e nos bosques de con\u00edferas de Montana, Idaho e do Estado de Washington.\nEsta especie sempre est\u00e1 asociada aos bosques dominados por con\u00edferas, xa sexan piceas, pi\u00f1eiros, abetos ou tuias. Pode encontrarse en ver\u00e1n cerca de sotobosques ricos en arbustos como arandos e outros, prefirindo en inverno bosques m\u00e1is densos.\nTaxonom\u00eda.\nDescrici\u00f3n.\nA especie foi descrita inicialmente en 1758 por Linneo na 10\u00aa edici\u00f3n do seu \"Systema Naturae\", baixo o nome de \"Tetrao canadensis\". Posteriormente situouna dentro do x\u00e9nero \"Canachites\", e, m\u00e1is tarde, en \"Dendragapus\". Finalmente, despois de que en 1823 Elliot descibira o x\u00e9nero \"Falcipennis\", foi integrada neste.\nEtimolox\u00eda.\nPara a etimolox\u00eda de x\u00e9nero, ver \"Falcipennis\".\nO ep\u00edteto espec\u00edfico, \"canadensis\", alude ao pa\u00eds que concentra a maior parte da s\u00faa poboaci\u00f3n.\nSubespecies.\nNa acutualidade reco\u00f1\u00e9cense na especie as seis subespecies seguintes:\nNota: a Uni\u00f3n Internacional para a Consercaci\u00f3n da Natureza reco\u00f1ece a subespecie \"Falcipennis canadensis franklinii\" como especie inependente, \"Falcipennis franklinii\", en contra do organismo oficial para a clasificaci\u00f3n cient\u00edfica das aves, o Congreso Ornitol\u00f3xico Internacional (que tam\u00e9n segue o ITIS).\nControversia taxon\u00f3mica \"Dengragapus\" - \"Falcipennis\".\nDadas as similitudes entre moitas das especies dos tetraoninos, non hai acordo un\u00e1nime sobre a taxonom\u00eda do x\u00e9nero \"Dengragapus\".\nAs\u00ed, por exemplo, o Sistema Integrado de Informaci\u00f3n Taxon\u00f3mica (ITIS), s\u00f3 considera como v\u00e1lida a especie \"Dengragapus obscurus\", considerando a \"Dendragapus fuliginosus\" como unha subespecie desta, \"Dendragapus obscurus fuliginosus\" , utilizando como fonte a Zoonomen - Zoological Nomenclature Resource, 2005.05.23.\nOutros consideran a especie \"Dendragapus falcipennis\", que a maior\u00eda clasifican como \"Falcipennis falcipennis\".\nFinalmente, outros consideran a \"Dendragapus canadensis\", especie definida por Linneo como \"Tetrao canadensis\" Linnaeus, 1758, que a maior\u00eda dos autores clasifican tam\u00e9n dentro do x\u00e9nero \"Falcipennis\", como \"Falcipennis canadensis\"."}
{"id": "455943", "revid": "56817", "url": "https://gl.wikipedia.org/wiki?curid=455943", "title": "Halcyon malimbica", "text": "O Halcyon malimbica \u00e9 unha especie de ave coraciforme da familia Halcyonidae orixinaria de \u00c1frica.\nDescrici\u00f3n.\nRolda os 25\u00a0cm de longo. Os adultos amosan o p\u00edleo agrisado e unha ampla banda ocular negra. O resto da s\u00faa testa, pescozo, lombo e cola son de cor azul celeste. As s\u00faas \u00e1s son na s\u00faa maior parte negruzcas coas plumas secundarias azuis. As s\u00faas partes inferiores son brancas ag\u00e1s o peito que \u00e9 azulado. O seu longo peteiro ten a mand\u00edbula superior vermella e a inferior negra. As s\u00faas patas son de cor vermella intensa. \u00c1mbolos dous sexos te\u00f1en unha aparencia semellante e os xuven\u00eds te\u00f1en tons m\u00e1is apagados. O seu canto \u00e9 un prolongado \u00abpu-pu-pu-pu-ku-ku-ku-ku\u00bb."}
{"id": "455948", "revid": "785", "url": "https://gl.wikipedia.org/wiki?curid=455948", "title": "O Portoci\u00f1o", "text": "O top\u00f3nimo galego O Portoci\u00f1o p\u00f3dese referir a:"}
{"id": "455949", "revid": "85894", "url": "https://gl.wikipedia.org/wiki?curid=455949", "title": "Redigode, Codesoso, Sobrado", "text": "Redigode \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 2 habitantes (1 home e 1 muller)."}
{"id": "455950", "revid": "85894", "url": "https://gl.wikipedia.org/wiki?curid=455950", "title": "O Xangote, Codesoso, Sobrado", "text": "O Xangote \u00e9 un lugar da parroquia de Codesoso, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 2 habitantes (1 home e 1 muller)."}
{"id": "455951", "revid": "785", "url": "https://gl.wikipedia.org/wiki?curid=455951", "title": "Redigode", "text": ""}
{"id": "455952", "revid": "785", "url": "https://gl.wikipedia.org/wiki?curid=455952", "title": "O Xangote", "text": ""}
{"id": "455954", "revid": "1131", "url": "https://gl.wikipedia.org/wiki?curid=455954", "title": "El Globo (1875)", "text": "El Globo foi un xornal matutino espa\u00f1ol de ideolox\u00eda republicana fundado como o \u00f3rgano do Partido Dem\u00f3crata Posibilista de Emilio Castelar. O primeiro n\u00famero publicouse o 21 de marzo de 1875 e continuou, sen dificultades, ata 1932.\nTraxectoria.\nEn 1885, foi adquirido por Eleuterio Maisounave, que ser\u00e1 tam\u00e9n o director e comezar\u00e1 a \u00e9poca m\u00e1is relevante do xornal, que en 1880 xa tiraba 25.000 exemplares, e convert\u00e9rase nun dos diarios republicanos e anticlericais m\u00e1is importantes.\nDende 1890 foi dirixido por Alfredo Vicenti Rey, ata 1895 cando o abandonou en desacordo coa deriva pol\u00edtica de Castelar. Durante este per\u00edodo, contou con colaboradores como Ram\u00f3n Mar\u00eda del Valle-Incl\u00e1n ou Francisco Alc\u00e1ntara Jurado. En 1896 foi adquirido polo Conde de Romanones, que encargou a s\u00faa direcci\u00f3n a Jos\u00e9 Francos Rodr\u00edguez. En 1902, pasou a mans de Emili Riu i Periquet, dono da \"Revista de Econom\u00eda y Hacienda\", que tivo na s\u00faa redacci\u00f3n a Azor\u00edn e P\u00edo Baroja, que durante 1903 publicou no xornal a novela \"La busca\" mediante entregas. O xornal tam\u00e9n contou coas colaboraci\u00f3ns de Carme Blanco Trigueros.\nRematou a publicaci\u00f3n o 31 de maio de 1932."}
{"id": "455955", "revid": "5863", "url": "https://gl.wikipedia.org/wiki?curid=455955", "title": "Filosof\u00eda pol\u00edtica", "text": "A filosof\u00eda pol\u00edtica \u00e9 unha disciplina filos\u00f3fica que se encarga do estudo dos fins que deben seguir as comunidades pol\u00edticas. Entendemos por comunidade pol\u00edtica un conxunto de axentes que interact\u00faan entre si. Nesta interacci\u00f3n poden xurdir conflitos de intereses entre os fins dos diferentes individuos, as\u00ed como entre estes e aqueles que son positivos para a comunidade pol\u00edtica en xeral. A filosof\u00eda pol\u00edtica encarg\u00e1se as\u00ed de determinar cales destes fins son lex\u00edtimos, e os medios m\u00e1is eficientes para chegar a eles.\nPolo tanto, tratar\u00e1 temas tales como a liberdade, a xustiza, a propiedade, os dereitos, e a lexitimidade da autoridade para exercer o seu poder: que fai a un goberno lex\u00edtimo, que dereitos e liberdades debemos protexer e por que, ou que deberes asumen os cidad\u00e1ns fronte ao Estado, entre outros."}
{"id": "455957", "revid": "74806", "url": "https://gl.wikipedia.org/wiki?curid=455957", "title": "Qt", "text": "Qt \u00e9 unha aplicaci\u00f3n inform\u00e1tica multiplataforma para crear contornos de traballo gr\u00e1ficos licenciada como \"GNU Lesser General Public License\" e desenvolvida na linguaxe C++."}
{"id": "455958", "revid": "89787", "url": "https://gl.wikipedia.org/wiki?curid=455958", "title": "Andrew Burnett", "text": "Andrew Michael Burnett, nado o 23 de maio de 1952, \u00e9 un numism\u00e1tico e conservador muse\u00edstico brit\u00e1nico especializado na moeda da Antiga Roma.\nBurnett graduouse na Universidade de Oxford e formouse tam\u00e9n no Instituto de Arqueolox\u00eda da Universidade de Londres.\nBurnett dirixiu o Museo Brit\u00e1nico desde 2003 ata 2013, e anteriormente fora conservador do Departamento de Moedas e Medallas desta instituci\u00f3n entre 1992 e 2003.\nEn 2013 foi elixido presidente da Real Sociedade de Numism\u00e1tica, de Londres, cargo que ocupou ata 2018.\nReco\u00f1ecementos.\nO 6 de maio de 1982, Burnett foi elixido membro da prestixiosa Sociedade de Anticuarios de Londres e un ano m\u00e1is tarde, en 2003, da Academia Brit\u00e1nica, que \u00e9 a academia do Reino Unido para as humanidades e as ciencias sociais.\nEn 2012 recibiu o nomeamento como Comendador da Orde do Imperio Brit\u00e1nico \"polos seus servizos ao Museo Brit\u00e1nico e \u00e1 numism\u00e1tica\".\nEn 2006 outorg\u00f3uselle o premio Ya\u2019akov Meshorer, do Museo de Israel, en Xerusal\u00e9n.\nEn 1993 recibiu a medalla da Royal Numismatic Society. Desa mesma entidade xa recibira o premio Lhotka nas edici\u00f3ns de 1978, 1987 e 1991.\nEn 2020 foi galardoado co premio Derek Allen, da Academia Brit\u00e1nica, \"pola s\u00faa salientable contribuci\u00f3n ao desenvolvemento do estudo das cu\u00f1axes do Imperio Romano e unha carreira de servizo p\u00fablico\".\nBurnett \u00e9 profesor honorario de arqueolox\u00eda da universidade p\u00fablica londiniense University College London.\nEn 2016 foi elixido membro honor\u00edfico da Real Sociedade Numism\u00e1tica de B\u00e9lxica, con ocasi\u00f3n do 175 aniversario da instituci\u00f3n.\nNa s\u00faa honra publicouse ademais un \"Festschrift\" acad\u00e9mico en 2015, que foi editado por Roger Bland e Dario Calomino co t\u00edtulo de \"Studies in Ancient Coinage in Honour of Andrew Burnett\".\nPublicaci\u00f3ns numism\u00e1ticas.\n\"Roman Provincial Coinage\".\nXunto con outros autores, participa no proxecto \"Roman Provincial Coinage\", da Universidade de Oxford e apoiado polo Museo Brit\u00e1nico e a Biblioteca Nacional de Francia, e do que foi editor xeral. Este proxecto estuda e cataloga as moedas provinciais romanas desde a morte de C\u00e9sar ata o s\u00e9culo II d. de C. Alg\u00fans dos seus volumes previstos (e os seus suplementos de actualizaci\u00f3n) est\u00e1n publicados e outros a\u00ednda en proceso, a\u00ednda que accesibles a trav\u00e9s da web.\nEstes son os volumes publicados da serie \"Roman Provincial Coinage\" coa participaci\u00f3n de Burnett:\n\"Coin Hoards from Roman Britain\".\nAndrew Burnett foi tam\u00e9n autor e editor dalg\u00fans volumes da serie \"Coin Hoards from Roman Britain\", publicada polo Museo Brit\u00e1nico, na que se catalogan e se analizan os achados de moedas romanas nas Illas brit\u00e1nicas. Estes son os volumes da serie que contaron coa s\u00faa participaci\u00f3n:\nOutras obras.\nAdemais dun bo n\u00famero de artigos publicados fundamentalmente en revistas do \u00e1mbito numism\u00e1tico, Burnett \u00e9 autor de diversas monograf\u00edas, entre as que se poden destacar as seguintes:"}
{"id": "455959", "revid": "65337", "url": "https://gl.wikipedia.org/wiki?curid=455959", "title": "Andrew Michael Burnett", "text": ""}
{"id": "455961", "revid": "15490", "url": "https://gl.wikipedia.org/wiki?curid=455961", "title": "El Globo", "text": ""}
{"id": "455964", "revid": "65337", "url": "https://gl.wikipedia.org/wiki?curid=455964", "title": "Philip Grierson", "text": "Philip Grierson, nado o 15 de novembro de 1910 en Dubl\u00edn, Irlanda, e finado o 15 de xaneiro de 2006 en Cambridgeshire, Inglaterra, foi un historiador e numism\u00e1tico brit\u00e1nico.\nGrierson foi profesor em\u00e9rito de numism\u00e1tica en Universidade de Cambridge e membro do Gonville and Caius College, da mesma cidade, ao longo de setenta anos. Durante a s\u00faa longa e prol\u00edfica carreira acad\u00e9mica reuniu a colecci\u00f3n de moeda medieval, publicou abundantemente sobre ese asunto e situouno no punto de atenci\u00f3n da comunidade cient\u00edfica.\n\u00c1 parte do exercicio da docencia en Cambridge tam\u00e9n ocupou diversos postos docentes en Bruxelas e en Washington.\nTraxectoria.\nPrimeiros anos.\nOs seus pais foron Philip Henry Grierson e Roberta Ellen Jane Grierson, e tivo d\u00faas irm\u00e1s, Janet e Aileen Grierson. O seu pai era agrimensor e membro da Comisi\u00f3n de Terras de Irlanda e, logo de perder o seu traballo en 1906, pasou a dirixir unha pequena granxa preto de Dubl\u00edn. Al\u00ed ga\u00f1ou boa reputaci\u00f3n como financeiro e foi nomeado xerente de diversas compa\u00f1\u00edas. Ademais, co tempo foi formando unha importante colecci\u00f3n de caracois de auga doce que posteriormente pasou a formar parte dos fondos do Museo do Ulster, en Belfast.\nGrierson estudou no Marlborough College, onde se especializou en ciencias naturais. Como resultado, logrou ser admitido para cursar medicina no Gonville and Caius College de Cambridge, en 1929, e pouco despois cambiou o seu foco de interese cara \u00e1 historia, disciplina que o ocupou o resto da s\u00faa vida. Por\u00e9n, o seu interese e a s\u00faa dedicaci\u00f3n \u00e1s ciencias deixou nel un fondo co\u00f1ecemento dos m\u00e9todos e os principios de materias tan diversas como a estat\u00edstica, as matem\u00e1ticas ou a metalurxia, que lle resultou moi valioso tempo despois.\nVida acad\u00e9mica.\nO rendemento de Grierson na universidade foi excepcional. Graduouse con matr\u00edcula de honra, accedeu a prestixiosas bolsas universitarias e mereceu diversos premios ao rendemento acad\u00e9mico. Comezou os seus estudos de posgrao en 1932 centr\u00e1ndose na historia carolinxia, e as s\u00faas primeiras publicaci\u00f3ns ocup\u00e1ronse da historia eclesi\u00e1stica da alta Idade Media.\nLogo da obtenci\u00f3n dunha bolsa de investigaci\u00f3n en 1934, non viu a necesidade de presentar a s\u00faa tese de doutoramento, polo que non chegou a recibir ese grao universitario m\u00e1is que de xeito extraordinario, en 1971.\nGrierson continuou ocupando diferentes postos salientables no \u00e1mbito universitario, como bibliotecario da universidade (1944-1969), director de estudos hist\u00f3ricos ou reitor (1966-1976), ademais da s\u00faa actividade como profesor en diferentes graos profesionais, desde 1938 a 1978.\nA vinculaci\u00f3n docente de Grierson foi coa facultade de historia, que o nomeou profesor axudante en 1938 e titular en 1945. En 1959 pasou a ser profesor lector de numism\u00e1tica e en 1971 profesor titular desa disciplina, actividade que compartiu co ensino da introduci\u00f3n \u00e1 historia de Europa entre os s\u00e9culos V e XV.\nEn diversos momentos foi tam\u00e9n director da Real Sociedade Hist\u00f3rica (1945-1955), presidente da Real Sociedade Numism\u00e1tica (1961-1966), profesor externo na Universidade de Oxford (1956-1957), e membro da Sociedade de Anticuarios (a partir de 1949), da Academia Brit\u00e1nica (a partir de 1958) e da Academia Medieval de Am\u00e9rica, entre outras instituci\u00f3ns. En 1968 foi nomeado membro de honra da Sociedade Numism\u00e1tica de Suecia.\nEntre outros premios, en 1958 foi galardo coa medalla da \"Royal Numismatic Society\", en 1962 coa medalla Huntington da Sociedade Numism\u00e1tica Americana, polo traballo \"The foremost medieval numismatist of our time, or indeed perhaps of any time\"; en 1987 co premio literario da Asociaci\u00f3n Internacional de Numism\u00e1ticos Profesionais, e en 1997 coa medalla de ouro Sanford Saltus, da \"British Numismatic Society\", e o Premio de Honra da Sociedade de Historia Monetaria Internacional (GIG), de Frankfurt. En 2005 recibiu tam\u00e9n o Premio Derek Allen, da Academia Brit\u00e1nica.\nColeccionismo numism\u00e1tico.\nA vinculaci\u00f3n coa numism\u00e1tica de Grierson produciuse dun xeito casual. Nunha visita \u00e1 casa familiar no Nadal de 1944 atopou nun caix\u00f3n do escritorio do seu pai unha moeda bizantina de bronce do emperador Focas, e este achado estimulouno a visitar a empresa de coleccionismo Spink, en Londres, onde adquiriu unhas poucas moedas a modo de material ilustrativo para utilizar nas s\u00faas conferencias.Por\u00e9n, ese suceso espertou en Grierson o interese polo coleccionismo (quizais herdado do seu pai) de tal xeito que ao final do ano seguinte xa ti\u00f1a 1.500 moedas e a finais de 1946 arredor de 3.500. Co tempo, a s\u00faa colecci\u00f3n chegou a ter 20.000 pezas, cun valor estimado en varios mill\u00f3ns de libras, e foi a colecci\u00f3n m\u00e1is representativa da moeda medieval europea de todo o mundo. A\u00ednda que a colecci\u00f3n residiu no Museo Fitzwilliam durante moitos anos en vida de Grierson, onde se \u00eda enriquecendo con novos exemplares, a s\u00faa titularidade non pasou a corresponderlle ao museo ata a s\u00faa morte.\nEn 1982, Grierson procurou financiamento para o proxecto de publicaci\u00f3n da s\u00faa colecci\u00f3n numism\u00e1tica e de a\u00ed xurdiu a publicaci\u00f3n de \"Medieval European Coinage\", concibido inicialmente con doce volumes nos que se catalogasen definitiva e exhaustivamente as cu\u00f1axes medievais europeas. El mesmo ocupouse da preparaci\u00f3n do primeiro volume, aparecido en 1986, centrado nas emisi\u00f3ns da Europa occidental entre os s\u00e9culos V e X, que \u00e9 o cat\u00e1logo de referencia para ese per\u00edodo.\nO museo Fitzwilliam.\nO crecente interese de Grierson pola numism\u00e1tica levouno a tomar contacto co departamento de moeda do Museo Fitzwilliam (o museo de arte e antig\u00fcidades da Universidade de Cambridge), do que chegou a ser nomeado conservador honorario de moedas e medallas en 1949, e s\u00edndico da instituci\u00f3n ata 1958. Baixo a s\u00faa influencia, o departamento de moedas e medallas converteuse nun dos m\u00e1is activos e cunha investigaci\u00f3n m\u00e1is produtiva do museo. Na s\u00faa honra, o museo ten unha sala no seu nome que acolle a que foi a s\u00faa colecci\u00f3n numism\u00e1tica.\nBruxelas e os EEUU.\nA traxectoria acad\u00e9mica de Grierson transcendeu a Universidade de Cambridge cando, en 1947, se lle ofreceu a c\u00e1tedra de Numism\u00e1tica que deixara vacante Victor Tourneur na Universidade Libre de Bruxelas. Ocupou este posto ata a s\u00faa xubilaci\u00f3n en 1981, para o que pasaba cada ano na capital Belga boa parte das s\u00faas vacaci\u00f3ns de Nadal e Semana Santa, \u00e1 parte doutras visitas ocasionais. De feito, durante moitos anos un dos seus intereses foi a moeda medieval dos Pa\u00edses Baixos, e mantivo estreitas colaboraci\u00f3ns con outros estudosos numism\u00e1ticos belgas.\nO seu labor nos Estados Unidos empezou nos anos 1953 e 1954, cando Grierson foi chamado como un dos instrutores fundadores da escola anual de ver\u00e1n da Sociedade Americana de Numism\u00e1tica. \nEn 1955 foi convidado a ocupar o posto de asesor honorario e conservador da biblioteca de investigaci\u00f3n e da colecci\u00f3n Dumbarton Oaks en Washington, baixo a administraci\u00f3n da Universidade Harvard, onde aproveitou os considerables recursos da instituci\u00f3n para constru\u00edr a mellor colecci\u00f3n mundial de moeda bizantina e publicala. A s\u00faa obra \"Catalogue of Byzantine Coins in the Dumbarton Oaks Collection and in the Whittemore Collection\" segue a ser a referencia para o estudo da moeda do Imperio Romano de Oriente.\nXa que logo, nos momentos cume da s\u00faa produtividade, Grierson organiz\u00e1base pasando os per\u00edodos de San Miguel, Coresma e parte da Pascua de cada ano en Cambridge, o Nadal e a outra parte da Pascua en Bruxelas, e dous meses do ver\u00e1n en Washington e na Universidade de Cornell.\nGrierson xubilouse en 1981 \u00e1 idade de 70 anos."}
{"id": "455965", "revid": "23204", "url": "https://gl.wikipedia.org/wiki?curid=455965", "title": "Rosa Bra\u00f1as", "text": "Rosa Mar\u00eda Bra\u00f1as Abad, nada en Lugo en 1965, \u00e9 unha historiadora galega.\nTraxectoria.\nDoutora en Xeograf\u00eda e Historia pola Universidade de Santiago de Compostela e profesora asociada de Historia Antiga na Universidade de Vigo e profesora da Universidade Nacional de Educaci\u00f3n a Distancia. Publicou diversos estudos sobre a Galicia da Idade de Ferro.\nReco\u00f1ecementos.\nPremio Vicente Risco de Ciencias Sociais en 2000 pola obra \"Deuses, heroes e lugares sagrados na cultura castrexa\"."}
{"id": "455967", "revid": "140986", "url": "https://gl.wikipedia.org/wiki?curid=455967", "title": "Castelo de Loarre", "text": "O castelo de Loarre \u00e9 un castelo rom\u00e1nico situado na localidade de Loarre, na serra de Loarre, (provincia de Huesca, Arag\u00f3n). Foi declarado Ben de Interese Cultural e Monumento Nacional en 1906."}
{"id": "455969", "revid": "65337", "url": "https://gl.wikipedia.org/wiki?curid=455969", "title": "Frauenliebe und -leben", "text": "O ciclo.\nO ciclo de lieder \"Frauen Liebe und Leben\" (Amor e vida de muller) 1840 foi composto por Robert Schumann en base ao ciclo de poemas do mesmo nome do ano 1830 do poeta rom\u00e1ntico Adalbert Von Chamisso.\nTem\u00e1tica.\nRelata, dende o punto de vista rom\u00e1ntico e no contexto do papel da muller no s\u00e9culo XIX, a historia de amor dunha muller polo seu esposo. A trav\u00e9s de oito poemas para voz de soprano con acompa\u00f1amento de piano, conta os seus m\u00e1is profundos sentimentos de amor e devoci\u00f3n cara a el, dende o primeiro encontro ata a morte do mesmo.\nAo longo do ciclo vaise apreciando o cambio na psicolox\u00eda da muller, dende os seus anos de adolescente namorada, pasando pola madurez, o embarazo, a maternidade e o afrontamento da dureza da morte onde chega a tomar conciencia da s\u00faa propia individualidade feminina. Fai un relato minucioso da funci\u00f3n e a situaci\u00f3n da muller na sociedade burguesa do S. XIX en Alema\u00f1a e en Europa en xeral. \nResulta case imposible non facer referencia \u00e1 propia muller de Schumann, Clara Wieck, m\u00e1is co\u00f1ecida como Clara Schumann gran pianista e compositora de calidade que deixou unha interesante relaci\u00f3n de obras (para piano, m\u00fasica de c\u00e1mara, lieder...) os cales quedaron no esquecemento. A propia Clara, en cartas persoais \u00e1 s\u00faa familia, fala da inutilidade da s\u00faa ilusi\u00f3n xuvenil como compositora.\nT\u00edtulos.\n\"Seit ich ihn geseheh\" (Dende que o vin)\n\"Er, der herrlichste von allen\" (El, o m\u00e1is noble de todos)\n\"Ich kann\u00b4s nicht fassen, nicht glauben\" (Non podo entendelo nin creelo)\n\"Du, ring an meinem finger\" \"(\" Ti, anel do meu dedo)\n\"Helft mir, ihr schwestern\" (Axud\u00e1deme irm\u00e1s)\n\"Suser Freund, du blickkest mich verwundert an\" (A t\u00faa mirada doce amigo)\n\"An mainem herzen, an mainer brust\" (No meu coraz\u00f3n, no meu peito)\n\"Nun hast du mir den ersten schmerz getan\" (Agora c\u00e1usasme a primeira dor)"}
{"id": "455973", "revid": "54334", "url": "https://gl.wikipedia.org/wiki?curid=455973", "title": "Uintatherium", "text": "Os uintaterios (Uintatherium) son un x\u00e9nero extinto de mam\u00edferos da orde Dinocerata que viviron durante o Eoceno, concretamente entre o Ypresiense e o Bartoniense, e incl\u00fae unha soa especie co\u00f1ecida, \"U. anceps.\" Estes animais eran parecidos \u00f3s rinocerontes actuais, tanto no tama\u00f1o como na forma, malia non estar relacionados.\nOs primeiros restos f\u00f3siles foron descubertos en Fort Bridger, en Wyoming (Estados Unidos). Os seus f\u00f3siles son os m\u00e1is grandes e impresionantes dos que se descubriron nese xacemento, e foron un dos puntos centrais da \u00abGuerra dos \u00d3sos\u00bb entre Othniel Charles Marsh e Edward Drinker Cope. Atop\u00e1ronse f\u00f3siles tanto en Wyoming como en Utah, preto dos montes Uinta, de onde toma o seu nome o x\u00e9nero \u2014de feito, \"Uintatherium\" significa \"besta dos montes Uinta\"\u2014 as\u00ed como en Asia.\nEstes animais apareceron a principios e mediados do Eoceno, e viviron na rexi\u00f3n que actualmente \u00e9 o oeste de Am\u00e9rica. A diferenza do que poden facer pensar os seus longos dentes cairos superiores, semellantes \u00f3s dos dentes de sabre, trat\u00e1base dun animal herb\u00edvoro que se alimentaba de follas, arbustos e herba. Os uintaterios extingu\u00edronse hai aproximadamente uns 37 mill\u00f3ns de anos sen deixar descendencia, a causa do cambio clim\u00e1tico e da competencia de perisod\u00e1ctilos como os brontoterios e os rinocerontes.\nAnatom\u00eda.\nA caracter\u00edstica m\u00e1is salientable de \"Uintatherium\" era o seu cranio, grande e robusto, e de forma plana e c\u00f3ncava \u2014un trazo que non se atopa en ning\u00fan outro mam\u00edfero, coa posible excepci\u00f3n dalg\u00fans brontoterios\u2014. A s\u00faa cavidade cranial era excepcionalmente pequena a causa do grosor das paredes do cranio. Como consecuencia, o seu cerebro era relativamente pequeno e s\u00f3 ocupaba o 10% do espazo cranial. De feito, os uintaterios eran uns dos mam\u00edferos cun cerebro m\u00e1is pequeno en relaci\u00f3n \u00f3 seu peso corporal. O peso do cranio era mitigado por numerosos seos nasais situados nas paredes do cranio, do mesmo xeito que nos elefantes.\nOs cranios dos machos presentaban seis osiconos, probablemente cubertos de pel, que sa\u00edan da rexi\u00f3n frontal do cranio. A funci\u00f3n destes osiconos desco\u00f1\u00e9cese, pero \u00e9 posible que fosen usados para defenderse ou para atraer \u00e1s femias durante o cortexo.\nO esmalte dental de Uintatherium \u00e9 particular; a maior\u00eda dos grandes \"euterios\" actuais reforzan o seu esmalte grazas a bandas transversais de Hunter-Schreger, pero \"Uintatherium\", do mesmo xeito que outros herb\u00edvoros do Pale\u00f3xeno, ti\u00f1a bandas verticais e irregulares, proporcion\u00e1ndolle un esmalte en forma de zig-zag. A morfolox\u00eda dos seus molares estaba adaptada para mastigar vexetais. Doutra banda, os seus cairos med\u00edan uns vinte e cinco cent\u00edmetros de lonxitude e estaban protexidos polo bordo robusto do maxilar inferior. \u00c9 posible que estes cabeiros fosen unha forma de dimorfismo sexual. En troques, \"Uintatherium\" perdera os incisivos superiores, e para compensar a perda destes posiblemente posu\u00eda un beizo superior moi m\u00f3bil ou mesmo unha pequena prob\u00f3scide. Othniel Charles Marsh non estaba de acordo con esta \u00faltima teor\u00eda.\nAs s\u00faas proporci\u00f3ns corporais eran semellantes \u00e1s do rinoceronte da India: de entre 3 e 5 metros de lonxitude, 1,60 metros de altura e o seu peso pod\u00eda acadar os 4.500\u00a0kg. As s\u00faas patas eran robustas para soportar o peso do animal e estaban dotadas de pezu\u00f1os. Doutra banda, e a diferenza dos actuais rinocerontes, que son perisod\u00e1ctilos, o esterno de \"Uintatherium\" estaba composto de segmentos planos horizontais e non de segmentos comprimidos e verticais."}
{"id": "455979", "revid": "89787", "url": "https://gl.wikipedia.org/wiki?curid=455979", "title": "Astrodome", "text": "O NRG Astrodome, tam\u00e9n co\u00f1ecido como Houston Astrodome ou simplemente Astrodome, \u00e9 o m\u00e1is antigo estadio deportivo cuberto do mundo. Situado en Houston, Texas (Estados Unidos), a s\u00faa construci\u00f3n comezou en 1962, sendo inaugurado oficialmente o 9 de abril de 1965. Serviu como estadio local para os Houston Astros da Major League Baseball (MLB) desde 1968 at\u00e9 1996, sendo tam\u00e9n sede durante alg\u00fan momento da historia de equipos como os Houston Oilers da National Football League (NFL) ou os Houston Rockets da National Basketball Association (NBA). Cando foi aberto recibiu o alcume da \"Oitava marabilla do mundo\". Despois de que o c\u00e9spede orixinal do estadio morrese, o Astrodome converteuse no primeiro recinto deportivo de elite en instalar c\u00e9spede artificial, o cal comezou a ser co\u00f1ecido como AstroTurf. Outro dos avances tecnol\u00f3xicos pioneiros do estadio foi a instalaci\u00f3n do \"Astrolite\", o primeiro marcador animado."}
{"id": "455980", "revid": "5312", "url": "https://gl.wikipedia.org/wiki?curid=455980", "title": "Igualitarismo", "text": "O igualitarismo \u00e9 a posici\u00f3n da normativa que esixe a distribuci\u00f3n do valor da forma menos desigual posible. Isto espertou o debate dentro do c\u00edrculo acad\u00e9mico, sobre todo a partir da publicaci\u00f3n de \"Teor\u00eda da Xustiza\" de John Rawls no 1971. Estas discusi\u00f3ns xiran arredor da concepci\u00f3n de que \u00e9 a igualdade, o que procuramos igualar, que entidades son as receptoras ou as medidas da mesma, entre outras cuesti\u00f3ns.\nDende un punto de vista axiol\u00f3xico, ent\u00e9ndese a igualdade como algo positivo, pero se pasamos ao plano normativo, consid\u00e9rase a igualdade como algo que \"se debe\" procurar. Tendo en conta que o igualitarismo non \u00e9 unha mera consideraci\u00f3n igualitaria ou de igualdade de dereitos. Faise preciso, por tanto, caracterizar o mesmo, buscando os seus fundamentos, natureza, valor e aplicabilidade.\nDiferentes tipos de igualitarismo afloran dependendo dos elementos que consideremos, e en consecuencia chegaranse a conclusi\u00f3ns diferentes, v\u00e9xanse por exemplo os diferentes debates en torno ao Paradoxo da Mera Adici\u00f3n.\u00a0Ademais, trataranse as diferentes formas na que o igualitarismo \u00e9 considerado, principalmente no eido social e relixioso.\nConcepto de igualdade.\nO igualitarismo non pos\u00fae unha definici\u00f3n \u00fanica; isto provoca que os debates xiren en torno a diferentes aspectos, os cales dependen de onde se coloque o foco. \u00c1 hora de distribu\u00edr algo entre diferentes entidades, aparecen cuesti\u00f3ns como que \u00e9 o que temos que repartir, entre aqueles que o hai que repartir, que medidas aplicamos na distribuci\u00f3n e a dimensi\u00f3n temporal desta aplicaci\u00f3n.\nAdemais, outros aspectos aparecer\u00e1n de xeito transversal ao longo da exposici\u00f3n; estes son as diferentes referencias \u00e1 responsabilidade, ao valor da igualdade (en tanto a concepto problem\u00e1tico) e os argumentos na defensa do igualitarismo, sobre todo vencellados \u00e1 resposta a argumentos que ve\u00f1en dende outros posicionamentos como o prioritarismo, o utilitarismo ou o suficientismo. Estes son os puntos clave para albiscar o percorrer do igualitarismo contempor\u00e1neo.\nNo que respecta ao que temos que repartir non existe consenso, posto que se mesturan elementos correspondentes a unha teor\u00eda da igualdade con aspectos m\u00e1is amplos como poden ser as condici\u00f3ns das entidades para unha distribuci\u00f3n xusta. Por exemplo, non \u00e9 o mesmo procurar a igualdade en termos de benestar coa igualdade en oportunidades, ou as novas propostas de igualdade de oportunidade de benestar; este tipo de debates involucran elementos como a responsabilidade nas decisi\u00f3ns ou os m\u00e9ritos, onde delimitar o \u201cque\u201d do debate aparece como unha lada\u00ed\u00f1a de elementos a favor e sobre todo cr\u00edticas a consistencia do mesmo.\nOutro dos grandes focos ser\u00e1 como definimos a esas entidades receptoras do \u201cque\u201d se est\u00e1 a repartir; estas poden ser dende individuos a colectivos; por exemplo, podemos establecer que sexan individuos dunha determinada sociedade en base a un criterio \u00e9tnico ou colectivos en base a certa comunidade pol\u00edtica. As complicaci\u00f3ns non s\u00f3 quedan na dimensi\u00f3n individual/colectivo, sen\u00f3n que aparecen aspectos como a delimitaci\u00f3n espacial das entidades seleccionadas e a temporal, se consideramos unha serie de individuos, a maiores de xustificalo, temos que establecer se nesa repartici\u00f3n s\u00f3 se circunscribe a un momento presente, ou entran en consideraci\u00f3n entidades futuras, non existentes no presente.\nEn terceiro lugar, no que respecta ao patr\u00f3n de repartici\u00f3n entend\u00e9rase que unha situaci\u00f3n \u00e9 m\u00e1is ou menos igualitaria que outra, dependendo do punto de vista da igualdade. Neste respecto \u00e9 ilustrativo paradoxo da mera adici\u00f3n: imaxinemos dous escenarios, no primeiro hai 999 individuos que te\u00f1en un benestar alto e 1 que non (a\u00ednda que o seu benestar est\u00e1 por enriba do m\u00ednimo para deixar de selo), unha segunda situaci\u00f3n, no que sexan 998 fronte a 2, as\u00ed sucesivamente at\u00e9 que sexa 1 fronte a 999; d\u00e1ndolle a volta a situaci\u00f3n. Non est\u00e1 claro que situaci\u00f3n \u00e9 mellor, esta depender\u00e1 do punto de vista da igualdade escollido, tres son os principais, se se compara coa media, co que est\u00e1n mellor ou coa cantidade de xente, deste modo parece complicado atopar un posicionamento absoluto que responda coma \u00fanico.\nPor \u00faltimo, a pregunta polo \u201ccando\u201d, tam\u00e9n xerar\u00e1 debates, posto que se consideramos a vida dunha entidade en base a momentos concretos ou se a tratamos na s\u00faa totalidade, isto provocar\u00e1 distintas respostas que variar\u00e1n no que respecta as distribuci\u00f3ns m\u00e1is igualitarias. Isto pode condensarse arredor de se se pon o foco nas diferentes etapa ou etapas de tempo (que se consideren), ou se se trata este enfoque de forma global. A dimensi\u00f3n temporal convertirase nun novo punto a ter en consideraci\u00f3n dentro do marco do igualitarismo contempor\u00e1neo.\nTodas estas cuesti\u00f3n ser\u00e1n tratadas m\u00e1is en profundidade nos vindeiros apartados, e poderase ver a problem\u00e1tica e contrapartidas dos diferentes tipos de igualitarismo e as diferentes formas nas que se artella o debate na actualidade, na s\u00faa resposta as preguntas expostas.\nIgualdade de que?\nUnha teor\u00eda igualitarista completamente desenvolvida precisa dunha explicaci\u00f3n exacta sobre qu\u00e9 \u00e9 o que se vai repartir igualitariamente. A cuesti\u00f3n sobre a \u201cigualdade de qu\u00e9?\u201d iniciouna Ronald Dworkin (1931-2013) cun conxunto de ensaios onde diferencia entre a igualdade de benestar e a igualdade de recursos. Partindo de que os igualitaristas procuran o desenvolvemento do benestar duns cidad\u00e1ns respecto doutros, semella l\u00f3xico pensar que o \u00e1mbito no que se debe promover o desenvolvemento dunha repartici\u00f3n igualitaria ser\u00e1 o do benestar, na medida na que este sup\u00f3n un beneficio para a sociedade. Os recursos, por outra banda, ser\u00e1n relevantes na medida na que provoquen un maior benestar. Nesta li\u00f1a, se consideramos os ingresos, temos que as persoas procuran obter ingresos, non porque o di\u00f1eiro te\u00f1a un valor intr\u00ednseco, sen\u00f3n porque empregan o di\u00f1eiro para mellorar a s\u00faa calidade de vida, isto \u00e9, o seu benestar. Para exemplificar a igualdade de bens, consideremos o caso de d\u00faas persoas que te\u00f1an os mesmos ingresos, pero unha delas te\u00f1a unha discapacidade que obr\u00edgaa a gastar gran parte do seu di\u00f1eiro en tratamentos m\u00e9dicos, co cal non te\u00f1a a mesma capacidade c\u00e1 outra para gastar en comida, fogar e outras necesidades; isto implicar\u00eda que esta persoa posuir\u00eda un nivel de benestar menor c\u00e1 persoa que non pos\u00fae unha discapacidade. Neste punto a igualdade de recursos fallar\u00eda. Malia isto, a tendencia na procura dunha igualdade \u00faltima do benestar tampouco semella a resposta a isto, e Dworkin vai rexeitala. Unha das raz\u00f3ns que da bas\u00e9ase en que esta teor\u00eda non responsabiliza \u00e1s persoas polas s\u00faas elecci\u00f3ns. Un exemplo disto pode ser unha persoa que pos\u00faa deliberadamente uns gustos excesivamente caros, e o seu benestar estea baseado na satisfacci\u00f3n dos mesmos.\nDworkin, para resolver isto, exp\u00f3n unha poxa hipot\u00e9tica na que a xente poxe por unha serie de recursos dispo\u00f1ibles dende unha situaci\u00f3n de poder igualitaria. A\u00ednda que poder\u00eda parecer que unha persoa discapacitada nesta situaci\u00f3n seguir\u00eda tendo o mesmo problema de antes, m\u00e1is non \u00e9 as\u00ed, xa que esta hipot\u00e9tica distribuci\u00f3n igualitaria do poder xa ter\u00eda como resultado que as persoas con desvantaxes naturais te\u00f1an maior participaci\u00f3n que outros que non as sofren.\nIgualitarismo de recursos.\nPara entender que \u00e9 o igualitarismo de recursos primeiro debemos saber que \u00e9 unha posici\u00f3n desenvolta a partir da cr\u00edtica a teor\u00eda da igualdade de benestar de Rawls. A igualdade de benestar proposta por rawls defende, grosso modo, que a verdadeira igualdade reside en maximizar a igualdade de benestar de todos os individuos dunha sociedade. en resposta a este punto, Dworkin desenvolve unha teor\u00eda da igualdade de recursos. o contrario que a teor\u00eda de Rawls, compensar\u00eda os individuos por unha discapacidade o alg\u00fan outro tipo de desvantaxe natural, circunstancia que non ten en conta a teor\u00eda de Rawls. e, a diferenza da igualdade de benestar, esta teor\u00eda si recolle que os diferentes individuos son responsables das s\u00faas elecci\u00f3ns.\nIgualitarismo do benestar.\nPodemos tomar a definici\u00f3n de benestar da RAG como a \u201csituaci\u00f3n que permite levar unha vida c\u00f3moda, sen problemas materiais\u201d, mais actualmente, chegar a tal estado \u00e9 impos\u00edbel nalg\u00fans axentes. Por\u00e9n, tal definici\u00f3n non semella ser aceptada dende diferentes perspectivas filos\u00f3ficas. Podemos entender o benestar como un estado de pracer que temos por diversas causas, como pode ser un benestar producido pola nosa boa sa\u00fade.\nA igualdade de benestar \u00e9 unha posici\u00f3n que entende que o estado debe ser benefactor de certos servizos que establezan unha mellora no nivel de vida que te\u00f1en os seus cidad\u00e1ns. Por exemplo, cando proporciona estudos gratu\u00edtos ou sanidade universal. Estes garanten que todos os seus cidad\u00e1ns te\u00f1an a posibilidade de alcanzar certo estado de benestar, indistintamente das s\u00faas cualidades. Ent\u00f3n, mant\u00e9n que un estado de cousas mellora ou empeora segundo a s\u00faa distribuci\u00f3n total do benestar.\nO suficientismo asume que existe un l\u00edmite m\u00ednimo ao que todos os axentes deber\u00edan chegar, e a partir dese limiar, a s\u00faa distribuci\u00f3n \u00e9 indiferente. Isto implica que se chegamos a un nivel de suficiencia Q en que, se todos os axentes est\u00e1n por riba de Q, a distribuci\u00f3n de bens \u00e9 redundante.\nIgualdade de oportunidades.\nA igualdade de oportunidades defende a idea de que un sistema \u00e9 socialmente digno e xusto cando todas as persoas te\u00f1en as mesmas posibilidades de acceder ao benestar social e pos\u00faen os mesmos dereitos pol\u00edticos. O suposto de fondo \u00e9 que unha sociedade cont\u00e9n unha xerarqu\u00eda de posici\u00f3ns m\u00e1is e menos desexables, superiores e inferiores. Ou pode haber varias xerarqu\u00edas deste tipo. Nunha sociedade de castas, a asignaci\u00f3n de individuos a lugares na xerarqu\u00eda social f\u00edxase por nacemento. O neno adquire o status social dos seus pais polo menos se a s\u00faa uni\u00f3n \u00e9 sancionada socialmente. A mobilidade social pode ser posible nunha sociedade de castes, pero o proceso polo cal un \u00e9 admitido nun nivel diferente da xerarqu\u00eda que est\u00e1 aberto s\u00f3 a alg\u00fans individuos, dependendo do seu status social adscriptivo inicial. En contraste, cando prevalece a igualdade de oportunidades, a asignaci\u00f3n de individuos a lugares na xerarqu\u00eda social est\u00e1 determinada por alg\u00fan tipo de proceso competitivo, e todos os membros da sociedade son elixibles para competir en igualdade de condici\u00f3ns.\nA igualdade de oportunidades require que os postos de traballo nas empresas econ\u00f3micas e as opci\u00f3n para solicitar un pr\u00e9stamo con fines de investimento, como iniciar un negocio, deben estar abertos a todos os solicitantes, que as solicitudes se eval\u00faen segundo criterios de m\u00e9rito relevantes e que se ofreza ao candidato de maior cualificaci\u00f3n.Os criterios de m\u00e9rito relevantes deben establecerse de modo que aqueles que obte\u00f1an a mellor puntuaci\u00f3n, sexan aqueles cuxa selecci\u00f3n mellorar\u00eda os prop\u00f3sitos da empresa. Outro aspecto do ideal de igualdade de oportunidades require que as empresas econ\u00f3micas que ofrecen bens e servizos para a venda v\u00e9ndanse a todos. Finalmente, a igualdade de oportunidades require que os compradores de bens e servizos sexan unicamente responsables do prezo e a calidade dos bens que se lles ofrecen para a s\u00faa compra (e non, por exemplo, \u00e1 etnia ou o sexo ou a orientaci\u00f3n sexual do fabricante ou vendedor do ben).\nO ideal de igualdade de oportunidades \u00e9 o ideal dunha econom\u00eda pol\u00edtica na que as perspectivas de cada persoa como produtor dependen unicamente do seu stock inicial de recursos, m\u00e1is da s\u00faa capacidade e disposici\u00f3n para proporcionar bens e servizos.\nIgualitarismo t\u00e9lico vs Igualitarismo de\u00f3ntico.\nParfit distingue entre igualitarismo t\u00e9lico e igualitarismo de\u00f3ntico. Aceptar o igualitarismo t\u00e9lico sup\u00f3n aceptar o principio de igualdade e o de utilidade. \u00c9 malo en si mesmo que algunhas persoas estean peor que outras e \u00e9 intrinsecamente mellor que as persoas estean mellor, ag\u00e1s que os individuos sexan responsables ou se po\u00f1an deliberadamente nunha peor situaci\u00f3n. No caso do igualitarismo de\u00f3ntico o que \u00e9 correcto \u00e9 que haxa igualdade.\nParfit afirma que a gran maior\u00eda daqueles que se consideran igualitaristas son os que o denomina \u201cmoderados\u201d, xa que ser igualitarista \u201cpuro\u201d, \u00e9 dicir, igualitarista no sentido m\u00e1is estrito da palabra, comporta aceptar unha serie de principios ou supostos que resultan contraintuitivos canto menos. A partir de aqu\u00ed, no igualitarismo moderado pode existir un abanico ampl\u00edsimo de enfoques. As\u00ed, pode existir, por nomear alg\u00fan exemplo, unha postura igualitarista que incl\u00faa un principio de lexim\u00edn.\nParfit considera tam\u00e9n importante distinguir o enfoque igualitarista do prioritarista. Esta resulta unha matizaci\u00f3n fundamental. Alg\u00fans autores que defend\u00edan posici\u00f3ns igualitaristas no pasado en realidade o que defend\u00edan era un enfoque prioritarista, s\u00f3 que no contexto do seu debate non resultaba importante realizar tal distinci\u00f3n. As\u00ed pois, os prioritaristas defenden, a grandes li\u00f1as, que aquelas entidades susceptibles de recibir valor ou desvalor deben recibir algunha clase de beneficio se est\u00e1n nunha posici\u00f3n inferior \u00e1 dos seus semellantes. Para poder distinguir estes enfoques, por tanto, debemos prestar atenci\u00f3n a se a xustiza que promoven \u00e9 de tipo comparativo ou non-comparativo.\nParfit critica un igualitarismo estrito baseado en considerar a igualdade como algo intrinsecamente bo. Aduce alg\u00fans exemplos que levan a rexeitar esta posici\u00f3n: consid\u00e9rase o hipot\u00e9tico caso segundo o cal a metade da poboaci\u00f3n nace cega e a outra metade cos dous ollos. Un igualitarismo estrito considerar\u00eda que a poboaci\u00f3n sa deber\u00eda ceder un ollo \u00e1 poboaci\u00f3n cega, algo que o sentido com\u00fan non poder\u00eda aceptar. Estariamos a falar da obxecci\u00f3n \u00e1 baixa que exp\u00f3n Parfit segundo a cal non se considera o nivel de benestar en termos cuantitativos sen\u00f3n que todos pos\u00faan o mesmo.\nOutro caso para criticar o igualitarismo estrito \u00e9 o seguinte: Hai dous estados de cousas posibles, un deles \u00e9 que t\u00f3dolos individuos te\u00f1en o mesmo nivel (1); o outro \u00e9 que alg\u00fans te\u00f1en ese mesmo nivel, e o do resto \u00e9 maior (2). De acordo co igualitarismo estrito, (1) \u00e9 mellor ca (2) a\u00ednda que neste estado de cousas a desigualdade non \u00e9 mala para ningu\u00e9n. Isto \u00e9 co\u00f1ecido como a obxeci\u00f3n da nivelaci\u00f3n \u00e1 baixa. Desde un igualitarismo moderado, hai certo sentido no que (2) \u00e9 peor ca (1), pois a desigualdade \u00e9 mala, mais neste caso o beneficio para os individuos compensa moralmente a perda de igualdade, polo que (2) \u00e9 mellor ca (2).\nComo vemos, o igualitarismo estrito defende en certos casos que a desigualdade \u00e9 mala a\u00ednda cando non \u00e9 mala para ningu\u00e9n. A tese que ofrece Parfit como contestaci\u00f3n co\u00f1\u00e9cese co nome de perspectiva da persoa-afectada, que afirma que o que consideramos malo sempre \u00e9 malo para algu\u00e9n.\nSeguindo a Parfit, hai d\u00faas opci\u00f3ns se queremos evitar a obxeci\u00f3n da nivelaci\u00f3n \u00e1 baixa:\nOutro exemplo ao que Parfit refire respecto diso da s\u00faa obxecci\u00f3n consiste en supo\u00f1er o caso dun desastre natural que provoca que quen est\u00e1 mellor sit\u00faense ao mesmo nivel que quen est\u00e1 peor. Esta segunda problem\u00e1tica ref\u00edrese a que o igualitarismo t\u00e9lico, ao considerar que a igualdade \u00e9 mala, a s\u00faa desaparici\u00f3n sempre ser\u00e1 positiva calquera que sexa o medio polo cal esta ten lugar non s\u00f3 a\u00ednda que non beneficie a ningu\u00e9n sen\u00f3n tam\u00e9n a\u00ednda que prexudique. O igualitarismo de\u00f3ntico poder\u00eda superar estas obxecci\u00f3ns dado que non considera que a desigualdade sexa mala e por tanto poder\u00eda rexeitar que esta fose eliminada baixando o nivel. Eliminariamos a desigualdade porque isto beneficiar\u00eda a quen est\u00e1 peor. A pesar diso, Parfit sinala que rexeitar o igualitarismo t\u00e9lico (que sup\u00f3n que a desigualdade \u00e9 mala intrinsecamente) implica a dificultade de soster a redistribuci\u00f3n de recursos.\nFormas de igualitarismo.\nAlgunhas preocupaci\u00f3ns especificamente centradas do igualitarismo incl\u00faen comunismo,igualitarismo legal, igualitarismo da sorte, igualitarismo pol\u00edtico, igualitarismo de x\u00e9nero, igualdade racial e igualitarismo cristi\u00e1n. Comunmente as formas do igualitarismo incl\u00faen un car\u00e1cter pol\u00edtico e filos\u00f3fico.\nIgualitarismo legal.\nUn argumento consiste \u00e9 que o liberalismo defende sociedades democr\u00e1ticas, o que significa loitar por seguir reformas civ\u00eds proporcionando un marco para o desenvolvemento das condici\u00f3ns axeitadas para que os individuos acaden os seus dereitos civ\u00eds.\nIgualitarismo social.\nNun nivel cultural, as teor\u00edas igualitarias se te\u00f1en desenvolto sofisticadas acadando a aceptabilidad durante os \u00faltimos douscentos anos. Entre as filosof\u00edas igualitarias externas m\u00e1is notables est\u00e1n o socialismo, comunismo, socialanarquismo, socialismo libertario, libertaria mesmo de esquerdas e progresismo, alg\u00fans dos cales propo\u00f1en igualitarismo econ\u00f3mico.\nPor\u00e9n, a\u00ednda que algunha destas ideas foran implementadas na pr\u00e1ctica de forma significativa, como que d\u00e1 lugar a unha cuesti\u00f3n que xera controversia. O anti-igualitarismo ou elitismo \u00e9 a oposici\u00f3n \u00f3 igualitarismo.\nIgualitarismo e raza.\nA igualdade de raza implica que os trazos diferenciais dos seres humanos (cor, forma, estatura, ...) non son relevantes para unha diferente consideraci\u00f3n moral e legal, e que te\u00f1en, polo tanto, que percibir o mesmo respecto e consideraci\u00f3n. Tr\u00e1tase dun dereito fundamental humano que ratifican unha gran cantidade de pa\u00edses mais que, na pr\u00e1ctica, segue existindo un limiar entre axentes con mellor aceptaci\u00f3n polo feito de ter a cute branca.\nIgualitarismo e x\u00e9nero.\nA igualdad de x\u00e9nero implica que homes e mulleres deben recibir os mesmos beneficios, as mesmas sentenzas e ser tratados co mesmo respecto. O principio de igualdade e de non discriminaci\u00f3n por raz\u00f3n de sexo \u00e9 unha obrigaci\u00f3n de dereito internacional xeral que vincula todas as naci\u00f3ns e dado o seu car\u00e1cter primordial establ\u00e9cese sempre como un principio que debe inspirar o resto dos dereitos fundamentais.\nIgualitarismo e animais non humanos.\nMoitos fil\u00f3sofos e fil\u00f3sofos inclu\u00edndo Ingmar Persson, Peter Vallentyne, Nils Holtug e Lewis Gompertz argumentaron que o igualitarismo implica que os intereses dos animais non humanos deben ser tidos en conta. O fil\u00f3sofo \u00d3scar Horta argumentou que \u201co igualitarismo implica o reitame yo do especial, e na pr\u00e1ctica isto prescribe no cesamento da explotaci\u00f3n dos animais non humanos\u201d e que deberiamos axudar os animais en estado salvaxe. Ademais, sost\u00e9n que \u201cporque os animais non humanos est\u00e1n peor en comparaci\u00f3n aos humanos, igualitarismo prescribe ou defende outorgar prioridades aos intereses dos animais non humanos\u201d.\nTeor\u00edas centradas no igualitarismo.\nTeor\u00eda do igualitarismo moderno.\nO igualitarismo moderno \u00e9 unha teor\u00eda que rexeita a definici\u00f3n cl\u00e1sica do igualitarismo como un posible logro econ\u00f3mico, pol\u00edtico e social. A teor\u00eda do igualitarismo moderno ou novo igualitarismo, sinala que, se todos ti\u00f1an o mesmo custo de oportunidade, non haber\u00eda ning\u00fan progreso e ningu\u00e9n ga\u00f1ar\u00eda comercio comparativa entre eles. En esencia, xorden os inmensos beneficios que as persoas reciben cando se negocian entre si porque te\u00f1en caracter\u00edsticas e talentos desiguais; Estas diferenzas poden ser innatas ou desenvolvidas para que as persoas poidan obter beneficios negociando entre eles.\nTeor\u00eda cultural do risco.\nA teor\u00eda cultural do risco apoia o igualitarismo definido por unha actitude negativa cara \u00e1s regras e principios, e unha actitude positiva cara \u00e1 toma de decisi\u00f3ns grupais co fatalismo denominado como o seu oposto. A teor\u00eda distingue entre xerarquistas, que son positivos tanto para as regras como para os grupos; e igualitarios, que son positivos para os grupos, pero negativos para as regras. Este \u00e9, por definici\u00f3n, unha forma de igualdade anarquista \u00e1 que fai referencia Berkman. A trama dunha sociedade igualitaria \u00e9 mantida conxuntamente pola cooperaci\u00f3n e a presi\u00f3n dos compa\u00f1eiros, e non por regras e castigos expl\u00edcitos. Non obstante, Thompson teoriza que calquera empresa cun \u00fanico punto de vista, se igualitaria, xer\u00e1rquica, individualista, fatalista ou autonomista, \u00e9 inherentemente inestable. A reivindicaci\u00f3n \u00e9 que \u00e9 necesaria unha interacci\u00f3n entre todos eses perspectivas de xeito que todas as perspectivas \u00e9 satisfactoria. Por exemplo, a\u00ednda que un individualista segundo a teor\u00eda cultural \u00e9 aversivo ambos os principios e grupos, o individualismo non \u00e9 cumprido se o brillo individual non pode ser reco\u00f1ecido por grupos. En consecuencia, non pode ser igual excepto a trav\u00e9s da s\u00faa presenza, a menos que adopte principios que lle permita cooperar con fatalistas e xerarquistas. Tampouco ter\u00e1n sentido individual de direcci\u00f3n na ausencia dun grupo. Isto poder\u00eda ser mitigado por seguintes individuos f\u00f3ra do seu grupo: aut\u00f3nomos ou individualistas.\nAlexander Berkman suxire que a igualdade non significa un importe igual, pero igualdade de oportunidades. Non cometa o erro de identificar a igualdade na liberdade coa igualdade forzada do campamento condenado. A verdadeira igualdade anarquista implica liberdade, non cantidade. iso non significa que todos deben comer, beber ou usar as mesmas cousas, facer o mesmo traballo ou viven igual lonxe diso. En caso contrario, en realidade, necesidades e gustos individuais difiren no apetito, \u00e9 a igualdade de oportunidades para satisfacelos a que constit\u00fae a verdadeira igualdade. Lonxe de nivelaci\u00f3n, tal igualdade abre a porta ao maior n\u00famero posible de actividades e novidades.\nMarxismo.\nKarl Marx e Friedrich Engels consideraban que unha revoluci\u00f3n provocar\u00eda unha sociedade socialista, que pasar\u00eda a dar lugar a unha fase comunista do desenvolvemento social, o que ser\u00eda un ap\u00e1trida sen clases, humano, constru\u00eddo na propiedade com\u00fan e o principio de cada un segundo a s\u00faa capacidade e as s\u00faas necesidades.\nCon todo, o marxismo rexeitou o igualitarismo na direcci\u00f3n dunha maior igualdade entre as clases, distingu\u00edndose claramente a noci\u00f3n socialista da abolici\u00f3n das clases con base na divisi\u00f3n entre traballadores e propietarios de propiedade produtiva. A visi\u00f3n de Marx da ausencia de clases non era a subordinaci\u00f3n das sociedades."}
{"id": "455984", "revid": "1131", "url": "https://gl.wikipedia.org/wiki?curid=455984", "title": "Mar\u00eda Cristina Gonz\u00e1lez Pi\u00f1eiro", "text": "Mar\u00eda Cristina Gonz\u00e1lez Pi\u00f1eiro \u00e9 unha tradutora galega.\nTraxectoria.\nEntre as linguas coas que traballa profesionalmente como tradutora destaca o italiano, que verte tanto ao galego coma ao castel\u00e1n."}
{"id": "455986", "revid": "79917", "url": "https://gl.wikipedia.org/wiki?curid=455986", "title": "Papel vergado", "text": "O papel vergado \u00e9 o papel que mostra unhas li\u00f1as transl\u00facidas na s\u00faa superficie, unhas dispostas moi xuntas e en sentido horizontal, e outras perpendiculares a estas, con maior separaci\u00f3n entre elas.\nAs li\u00f1as m\u00e1is xuntas denom\u00ednanse pontellos, mentres que as perpendiculares a estas son os corondeis."}
{"id": "455987", "revid": "23204", "url": "https://gl.wikipedia.org/wiki?curid=455987", "title": "Megistotherium", "text": "Megistotherium (do grego, \"megistos\" \"grande\" + \"therion\" \"besta\" e \"osteon\" '\u00f3so' + \"thlaston\" 'esmagado, mordido' con \"-\u00e9\" como axente substantivo: 'quebranta \u00f3sos') \u00e9 un x\u00e9nero extinto de creodonte, e a \u00fanica especie co\u00f1ecida deste \u00e9 Megistotherium osteothlastes. Alg\u00fans paleont\u00f3logos consid\u00e9rano un sin\u00f3nimo menor de \"Hyainailouros sulzeri\"\nDescrici\u00f3n.\n\"Megistotherium osteothlastes\" foi un enorme creodonte da familia dos hienod\u00f3ntidos que viviu a comezos do per\u00edodo Mioceno, hai uns 23 mill\u00f3ns de anos. Foi achado nas formaci\u00f3ns xeol\u00f3xicas Ngorora e Muruyur de Kenya, Exipto, Namibia, Uganda e Libia. Foi nomeado por Robert Savage en 1973; e cun cranio de 66\u00a0cm de lonxitude \u00e9 considerado un dos maiores mam\u00edferos carn\u00edvoros co\u00f1ecidos, cun peso estimado de at\u00e9 500\u00a0kg.\nOs dentes carnasiais de \"Megistotherium\" (como os doutros Creodonta) eran os primeiros molares superiores, superpo\u00f1\u00e9ndose \u00e1s s\u00faas contrapartes da mand\u00edbula inferior a modo de tesoiras, formando unha formidable e poderosa acci\u00f3n de corte. A terra que \u00e9 agora o deserto do S\u00e1hara era moito m\u00e1is f\u00e9rtil no Mioceno. Hab\u00eda unha considerable abundancia de pasteiros e choivas. Lagos e estanques prov\u00edan de auga a fauna maior, de cuxa abundancia e diversidade viv\u00edan \"Megistotherium\" e outros depredadores. Hienod\u00f3ntidos xigantes como este puideron evolucionar tanto como depredadores especializados como preeiros dos grandes herb\u00edvoros africanos. \u00d3sos de mastodontes foron achados cos seus f\u00f3siles, indicando que \"Megistotherium\" puido telos cazado para alimentarse.\nTaxonom\u00eda.\nA orde Creodonta abrangue un diverso grupo de depredadores que foron os m\u00e1is exitosos durante o Eoceno antes de ser ecoloxicamente desprazados pola orde moderna dos carn\u00edvoros durante o Oligoceno serodio. \"Megistotherium\" apareceu no Mioceno contra o final do florecemento dos creodontes; foi parte dunha radiaci\u00f3n de hienod\u00f3ntidos africanos que se produciu nesta \u00e9poca. \"Hyainailouros\" \"sulzeri\" est\u00e1 moi relacionado a \"Megistotherium\", sendo moi semellantes en tama\u00f1o, estrutura e proporci\u00f3ns - cunha cola longa, patas curtas e un corpo robusto. Morais &amp; Pickford (2005), Morlo, Miller &amp; O-Barkooky (2007) e Morais, Pickford &amp; Salesa (2008) suxeriron que de feito \"Megistotherium\" \u00e9 un sin\u00f3nimo menor de \"Hyainailouros sulzeri\", o cal \u00e9 co\u00f1ecido dun esqueleto case completo, entre outros restos, e foi achado en Europa, Asia e Namibia, e por tanto v\u00e9n das mesmas localidades."}
{"id": "455989", "revid": "56817", "url": "https://gl.wikipedia.org/wiki?curid=455989", "title": "Psephoderma", "text": "Psephoderma (pel de pelouros) \u00e9 un x\u00e9nero dos placodontes que era moi semellante \u00f3s seus familiares Placochelys e Cyamodus. Psephoderma ti\u00f1a un cranio aplanado. Dentro deste cranio, incrustado na mand\u00edbula, ti\u00f1an dentes especializados para moer o marisco que com\u00eda. A diferenza da maior\u00eda de placodontes, o Psephoderma ti\u00f1a unha cuncha dividida en d\u00faas partes, unha sobre os ombreiros e o lombo, e outra na parte traseira. O Psephoderma pod\u00eda medrar at\u00e9 200\u00a0cm de longo e viviu a finais do Tri\u00e1sico, hai uns 210 mill\u00f3ns de anos. Foi un dos derradeiros placodontes que existiu."}
{"id": "455993", "revid": "98629", "url": "https://gl.wikipedia.org/wiki?curid=455993", "title": "Torosaurus", "text": "Torosaurus (lat. \"lagarto perforado\") \u00e9 un x\u00e9nero representado por d\u00faas especies de dinosauros ceratopsianos cerat\u00f3psidos, que viviron a finais do per\u00edodo Cret\u00e1ceo, hai aproximadamente 66,8 a 65 mill\u00f3ns de anos, no Maastrichtiano, no que hoxe \u00e9 Norteam\u00e9rica. Posu\u00edan un dos m\u00e1is grandes cranios atopados nun animal terrestre. O cranio coa gola med\u00eda arredor de 2,6 metros de longo. Da testa \u00e1 cola, \"Torosaurus\" roldaba os 8,8 metros de longo, 2 metros de alto e pesar entre 4 e 6 toneladas.\nCaracteriz\u00e1base por unha placa osuda grande, chamada volante ou gola, que se proxecta na parte posterior do seu cranio. Un corno curto sobre o seu peteiro de papagaio e dous cornos m\u00e1is longos sobre os seus ollos que lle proporciona a protecci\u00f3n contra depredadores. Os cornos tam\u00e9n foron utilizados posiblemente en rivalidade durante o cortexo. \"Torosaurus\" foi o animal co segundo cranio m\u00e1is grande que cami\u00f1ou pola terra, o que ti\u00f1a o cranio m\u00e1is grande foi o \"Pentaceratops\".\nHistoria.\nEn 1891, dous anos despois do descubrimento de \"Triceratops\", un par de cranios de ceratopsiano coas golas alongadas perforadas de grandes buracos foron atopados no sueste de Wyoming preto de John Bell Hatcher. O paleont\u00f3logo Othniel Charles Marsh acu\u00f1ou o x\u00e9nero \"Torosaurus\" para eles. Os esp\u00e9cimes semellantes atop\u00e1ronse dende ent\u00f3n en Wyoming, Montana, Dacota do Sur, Dacota do Norte, Utah e Saskatchewan. Os restos fragmentarios que se poder\u00edan identificar posiblemente co x\u00e9nero atop\u00e1ronse en Big Bend Texas e na conca de San Juan de Novo M\u00e9xico. Os paleont\u00f3logos observaron que os esp\u00e9cimes de \"Torosaurus\" son relativamente infrecuentes no expediente f\u00f3sil, mentres que \"Triceratops\" \u00e9 m\u00e1is abundante.\nA\u00ednda que se pense o contrario \"Torosaurus\" non significa \u201clagarto touro\u201d, do lat\u00edn \"taurus\" (touro), sen\u00f3n que significa \u201clagarto perforado\u201d da palabra do grego antigo \"toreo\" (perforado). A alusi\u00f3n \u00e9 \u00f3s buracos, ou xanelas no volante alongado, do cal serviu tradicionalmente para distinguilo do volante s\u00f3lido de \"Triceratops\" . Moita da confusi\u00f3n sobre a etimolox\u00eda dos nomes co\u00f1ecidos de Marsh \u00e9 que nunca explica explicitamente nos seus traballos a orixe do mesmo.\nD\u00faas especies de \"Torosaurus\" foron identificadas:\nUnha terceira especie foi posteriormente considerada como un sin\u00f3nimo da especie tipo:\n\"Torosaurus utahensis\" foi orixinalmente descrita como \"Arrhinoceratops\" \"utahensis\" por Gilmore en 1946. Unha revisi\u00f3n de Sullivan \"et al.\" en 2005 deixouno como \"Torosaurus utahensis\" sendo algo m\u00e1is vello que \"T. latus\"."}
{"id": "455994", "revid": "98629", "url": "https://gl.wikipedia.org/wiki?curid=455994", "title": "Prioritarismo", "text": "O prioritarismo ou a visi\u00f3n prioritaria \u00e9 unha visi\u00f3n, dentro da \u00e9tica e da filosof\u00eda pol\u00edtica, que sost\u00e9n que a bondade dun resultado m\u00eddese en funci\u00f3n do benestar xeral de todos os individuos cun peso extra dado aos individuos m\u00e1is desfavorecidos: \u00e9 unha posici\u00f3n que defende que temos que minimizar o desvalor e maximizar o valor dando unha maior prioridade a quen se atopan nunha situaci\u00f3n peor. O prioritarismo pode ser defendido dende posici\u00f3ns consecuencialistas ou dende posici\u00f3ns deontoloxistas. Dende posici\u00f3ns consecuencialistas def\u00e9ndese sostendo que debemos actuar de xeito que a cantidade total de valor agregado sexa a m\u00e1xima dando prioridade a aqueles que est\u00e1n peor. Dende posici\u00f3ns deontoloxistas consid\u00e9rase que debemos actuar para que a situaci\u00f3n na que se atopan os distintos individuos sexa a mellor pos\u00edbel tendo prioridade aqueles que se encontran na peor situaci\u00f3n. Ambas as posici\u00f3ns, consecuencialistas e deontoloxistas, son compat\u00edbeis con calquera concepci\u00f3n do valor intr\u00ednseco.\nO termo prioritarismo foi acu\u00f1ado polo fil\u00f3sofo moral Larry Temkin nun esforzo por explicar a forma non igualitaria da teor\u00eda. Richard Arneson, un defensor desta concepci\u00f3n, ofrece a seguinte formulaci\u00f3n: \"o prioritarismo sost\u00e9n que o valor de lograr un beneficio (ou evitar unha perda) para un individuo depende da magnitude do beneficio e do nivel de benestar da persoa ao longo da s\u00faa vida\".\nDistinci\u00f3n respecto o utilitarismo.\nIgual que os utilitarios, os prioritarios cren na maximizaci\u00f3n do valor (ou da bondade, sempre que esta \u00faltima consista en algo m\u00e1is que no benestar xeral). O prioritarismo defende, a diferenza deles, que os beneficios para os m\u00e1is desfavorecidos son m\u00e1is importantes que os beneficios para os m\u00e1is favorecidos. O prioritarismo asem\u00e9llase ao utilitarismo nunha forma de consecuencialismo agregado. Por\u00e9n diferenciase deste en que non pondera o benestar de todos os individuos por igual, sen\u00f3n que d\u00e1 prioridade aos individuos que est\u00e1n en peor situaci\u00f3n econ\u00f3mica. Para comprender a diferenza entre utilitarismo e prioritarismo, imaxine unha sociedade de d\u00faas persoas: os seus \u00fanicos membros son Jim e Pam. Jim ten un nivel extremadamente alto de benestar, \u00e9 rico e vive unha existencia feliz. Pam, pola contra, ten un nivel extremadamente baixo de benestar, est\u00e1 en extrema pobreza, vivindo unha existencia infernal. Agora imaxine que temos alg\u00fans recursos gratu\u00edtos (digamos, 10 000 d\u00f3lares) que podemos distribu\u00edr aos membros desta sociedade como mellor nos pareza. Baixo circunstancias normais, debido \u00e1 diminuci\u00f3n da utilidade marxinal do di\u00f1eiro, os 10 000 d\u00f3lares xerar\u00e1n m\u00e1is benestar para Pam que para Jim.\nPolo tanto, baixo circunstancias normais, un utilitario recomendar\u00eda dar os recursos a Pam. Por\u00e9n, imax\u00ednese que Jim, pola raz\u00f3n que sexa, a\u00ednda que sexa moi rico, ga\u00f1ar\u00eda tanto benestar ao recibir os 10 000 d\u00f3lares como o far\u00eda Pam. Agora ben, posto que non hai diferenza en termos de benestar xeral en canto a quen recibe os 10 000 d\u00f3lares, os utilitarios dir\u00edan que non hai ningunha diferenza en absoluto en canto a quen recibe os 10 000 d\u00f3lares. Os prioritarios, pola contra, dir\u00edan que \u00e9 mellor beneficiar a Pam, o individuo en peor situaci\u00f3n econ\u00f3mica.\nPrioritarismo, utilitarismo e igualitarismo.\n\u00c1s veces existe certa controversia ou confusi\u00f3n \u00e1 hora de marcar claramente as diferenzas entre prioritarismo, utilitarismo e igualitarismo. Deste xeito, como se propo\u00f1\u00eda no apartado anterior, os utilitaristas defender\u00e1n axudar \u00e1s persoas sempre e cando iso sume sobre a situaci\u00f3n que xa exist\u00eda. Non obstante, os prioritaristas ser\u00e1n partidarios de axudar sempre a quen se atope en peor situaci\u00f3n, a\u00ednda que iso non supo\u00f1a un incremento ou sexa m\u00e1is dif\u00edcil executar dita axuda. Polo tanto, para os utilitaristas, a importancia moral do beneficio est\u00e1 determinada pola magnitude do beneficio en cuesti\u00f3n; mentres que os prioritaristas tam\u00e9n te\u00f1en en conta o ben que estea a persoa que reciba ese beneficio, de forma que este ter\u00e1 m\u00e1is peso canto peor estea o individuo.\nPor outra banda, o punto de inflexi\u00f3n co igualitarismo sit\u00faase en que, para os prioritarisas, o importante \u00e9 que hai que axudar aos que peor est\u00e1n polo simple feito de que o est\u00e1n. \u00c9 dicir, non axudan a uns individuos porque estean peor en comparaci\u00f3n a outros individuos. As\u00ed pois, os beneficios ser\u00edan igualmente importantes para esas persoas que est\u00e1n en peor situaci\u00f3n, a\u00ednda que non existisen persoas en mellor situaci\u00f3n ca eles.\nEn conclusi\u00f3n, o igualitarismo repara nas relatividades e importa cal \u00e9 o nivel de benestar de algu\u00e9n en comparaci\u00f3n ao doutra persoa. Pola contra, o prioritarismo s\u00f3 se preocupa dos niveis absolutos dos individuos.\nArgumentos a favor do prioritarismo.\nO prioritarismo non s\u00f3 serve como un \u201cdesempate\u201d, sen\u00f3n que pode ir en contra da utilidade xeral.\nTam\u00e9n \u00e9 posibelmente m\u00e1is coherente co sentido com\u00fan que as formas radicais de igualitarismo que s\u00f3 valoran a igualdade. O prioritarismo non outorga ning\u00fan valor intr\u00ednseco \u00e1 igualdade de benestar entre os individuos e non considera que un movemento cara a unha distribuci\u00f3n m\u00e1is equitativa do benestar sexa mellor se non se beneficia aos m\u00e1is desfavorecidos.\nAdemais de ter vantaxes potenciais sobre o utilitarismo e o igualitarismo radical, o prioritarismo tam\u00e9n ten relaci\u00f3n co principio minimax. O principio maximin clasifica os resultados unicamente en funci\u00f3n do benestar dos membros m\u00e1is desfavorecidos da sociedade.\nQuen defenden o prioritarismo manifestan unha preocupaci\u00f3n por aquelas persoas que se atopan nunha situaci\u00f3n de clara desvantaxe respecto aos demais. Un dos argumentos que empregan contra o igualitarismo \u00e9 a chamada obxecci\u00f3n da igualaci\u00f3n \u00e1 baixa. Segundo esta \u00faltima, o igualitarismo buscar\u00eda unha situaci\u00f3n na cal o nivel de benestar dos individuos fose para todos o mesmo, independentemente de que iso supuxese baixar o nivel de todos para lograr esa equidade. Deste modo, os defensores do prioritarismo defender\u00e1n que a igualdade pasar\u00eda a ser algo desfavorable nese caso, tendo en conta que o nivel de benestar xeral dos individuos descender\u00eda.\nArgumentos en contra do prioritarismo.\nAs cr\u00edticas ao prioritarismo incl\u00faen moitas das obxecci\u00f3ns est\u00e1ndar que se vinculan ao consecuencialismo agregado, por exemplo, a reprobable conclusi\u00f3n e aquelas que se basean na aparente inverosimilitude de certos equilibrios. Tam\u00e9n hai obxecci\u00f3ns a cuantificar, medir ou facer comparaci\u00f3ns interpersoais do benestar, que se opo\u00f1en \u00e1 maior\u00eda, se non a todas as formas de consecuencialismo agregado, inclu\u00eddo o prioritarismo.\nOutra cr\u00edtica ao prioritarismo ref\u00edrese \u00e1 importancia que debe darse ao benestar dos m\u00e1is desfavorecidos. Pode haber cuesti\u00f3ns de arbitrariedade implicadas. Os prioritarios enfr\u00f3ntanse \u00e1 tarefa potencialmente inc\u00f3moda de equilibrar o benestar xeral coa prioridade. Calquera teor\u00eda que deixe espazo para o xu\u00edzo en casos particulares, tam\u00e9n \u00e9 suscept\u00edbel a ese tipo de obxecci\u00f3n sobre a neglixencia ou a arbitrariedade. Un prioritario poder\u00eda afirmar que a cantidade de peso que se lle debe dar ao benestar dos m\u00e1is desfavorecidos \u00e9 algo que debe ser calculado en equilibrio reflexivo, ou que se os pesos non poden ser determinados con exactitude, existe un rango de pesos que \u00e9 acept\u00e1bel ou xustific\u00e1bel."}
{"id": "455996", "revid": "89787", "url": "https://gl.wikipedia.org/wiki?curid=455996", "title": "Pentaceratops", "text": "Pentaceratops (do grego antigo: \"cara con cinco cornos\") \u00e9 un x\u00e9nero representado por unha \u00fanica especie de dinosauro ceratopsiano cerat\u00f3psido, que viviu a finais do per\u00edodo, hai aproximadamente 75 a 73 mill\u00f3ns de anos, durante o Campaniano, no que hoxe \u00e9 Norteam\u00e9rica.\nDescrici\u00f3n.\n\"Pentaceratops\" med\u00eda preto de 8 metros de lonxitude e 4 de altura, cun peso estimado de 5\u00a0500 quilogramos. Presentaba tres cornos na s\u00faa cabeza, un peteiro forte e groso semellante \u00f3 dos papagaios, un volante \u00f3seo (gola) revestido de espi\u00f1as, ademais de patas macizas e un corpo robusto. Probablemente o \"Pentaceratops\", do mesmo xeito que a maior\u00eda dos ceratopsianos, presentaban un comportamento gregario.\n\"Pentaceratops\", como todos os ceratopsianos, era un herb\u00edvoro. Durante a s\u00faa vida as plantas con flores estaban limitadas, e \u00e9 tan probable que este dinosauro se alimentase coas plantas predominantes da era: fentos, cycas e con\u00edferas. Utilizar\u00eda o seu peteiro agudo de ceratopsiano para arrincar as follas ou as agullas."}
{"id": "455999", "revid": "89787", "url": "https://gl.wikipedia.org/wiki?curid=455999", "title": "Ouranosaurus", "text": "Ouranosaurus (b\u00e9r.+ gr. \"r\u00e9ptil valente\") \u00e9 un x\u00e9nero representado por unha \u00fanica especie de dinosauro iguanodontiano hadrosauroide, que viviu a mediados do per\u00edodo Cret\u00e1ceo, hai aproximadamente 110 mill\u00f3ns de anos, no Aptiense, no que hoxe \u00e9 \u00c1frica. Atopado na Formaci\u00f3n Echkar (ou El Rhaz), dep\u00f3sitos de Gadoufaouna, Agadez, N\u00edxer, en 1966 e foi nomeado en 1976 polo paleont\u00f3logo franc\u00e9s Philippe Taquet. A especie tipo \u00e9 \"Ouranosaurus nigeriensis\".\nDescrici\u00f3n.\n\"Ouranosaurus\" era un herb\u00edvoro, b\u00edpede/cuadr\u00fapede que med\u00eda uns 7 metros de lonxitude, e un peso de 4 toneladas. Non presentaba dentes na porci\u00f3n frontal das s\u00faas mand\u00edbulas pero si un gran peteiro plano m\u00e1is grande que o de \"Iguanodon\", pero ti\u00f1a grandes \"bater\u00edas\" de dentes a ambos os dous lados das mand\u00edbulas usados para mastigar as plantas que recoll\u00eda co seu peteiro. Grandes fazulas musculares evitar\u00edan que a comida, follas, froitas e sementes lle caesen da boca.\n\"Ouranosaurus\" ti\u00f1a a fenestra temporal detr\u00e1s dos ollos e un longo m\u00fasculo capiti-mandibularis inserido no proceso cor\u00f3nides da mand\u00edbula. Isto proveulle unha maior \u00e1rea da inserci\u00f3n para os m\u00fasculos da queixada, permit\u00edndolle unha mordedura m\u00e1is forte. Un pequeno m\u00fasculo, o depresor da mand\u00edbula, at\u00f3pase na parte posterior do cranio.\nClasificaci\u00f3n.\nMalia algunhas semellanzas con \"Iguanodon\" como a p\u00faa no polgar, \"Ouranosaurus\" non est\u00e1 clasificado dentro de Iguanodontidae, como nun principio, un grupo hoxe considerado parafil\u00e9tico. At\u00f3pase dentro do clado Hadrosauroidea, que cont\u00e9n \u00f3s verdadeiros hadros\u00e1uridos, os \"dinosauros peteiro de pato\" que abundaron a finais do Cret\u00e1ceo e \u00f3s seus parentes achegados. \"Ouranosaurus\" parece ser unha p\u00f3la temper\u00e1 especializada neste grupo."}
{"id": "456005", "revid": "89787", "url": "https://gl.wikipedia.org/wiki?curid=456005", "title": "Tuojiangosaurus", "text": "Tuojiangosaurus (lat. \"r\u00e9ptil de Tuojiang\") \u00e9 un x\u00e9nero representado por unha \u00fanica especie de dinosauro tire\u00f3foro estegos\u00e1urido, que viviu a finais do per\u00edodo Xur\u00e1sico, hai aproximadamente 157 e 152 mill\u00f3ns de anos, no Oxfordiense Kimmeridgiense, no que hoxe \u00e9 Asia. Recobrado da Formaci\u00f3n Shangshaximiao na provincia de Sichuan, na China.\"Tuojiangosaurus\" era bastante semellante \u00f3 \"Stegosaurus\" no seu aspecto e nos seus h\u00e1bitos alimenticios. Med\u00eda uns 7 metros de longo, 2 de alto e pesaba arredor de 4 toneladas. Ti\u00f1a quince pares de placas puntiagudas e estreitas \u00f3 longo do dorso, dende o pescozo at\u00e9 o extremo superior da cola. As placas m\u00e1is longas crec\u00edan sobre as s\u00faas cadeiras. No extremo da s\u00faa curta cola ti\u00f1a dous pares de afiadas e longas espi\u00f1as; unha caracter\u00edstica tam\u00e9n presente no \"Stegosaurus\".\nA especie tipo e \u00fanica co\u00f1ecida \"T. multispinus\" foi nomeada en 1977, exactamente 100 anos despois de \"Stegosaurus\", a partir de dous exemplares. Un destes ten m\u00e1is da metade do esqueleto completo. Como \"Kentrosaurus\", \"Tuojiangosaurus\" ti\u00f1a d\u00faas filas de placas \u00f3 longo das costas, que chegaron a ser m\u00e1is altas sobre a rexi\u00f3n da cadeira. Tam\u00e9n ti\u00f1a d\u00faas p\u00faas a cada lado do extremo da cola, inseridas aproximadamente a 45 graos. Nos estegos\u00e1uridos, este arranxo do punto co\u00f1eceuse informalmente como \"thagomizer\". Tam\u00e9n ti\u00f1a a testa estreita t\u00edpica, o corpo robusto, e os dentes baixos como outros estegos\u00e1uridos. Porque carec\u00eda das altas espi\u00f1as dorsais para a inserci\u00f3n de m\u00fasculos atopado nas v\u00e9rtebras do \"Stegosaurus\", probablemente non pod\u00eda alzarse sobre as s\u00faas patas traseiras. Isto suxire que comer\u00eda a vexetaci\u00f3n baixa, pr\u00f3xima do chan."}
{"id": "456006", "revid": "65337", "url": "https://gl.wikipedia.org/wiki?curid=456006", "title": "Burnett", "text": "O apelido Burnett pode estar referido a:"}
{"id": "456010", "revid": "23204", "url": "https://gl.wikipedia.org/wiki?curid=456010", "title": "Leedsichthys", "text": "Leedsichthys \u00e9 un x\u00e9nero extinto de Pachycormidae, unha familia de peixes \u00f3seos do Mesozoico, que viviu nos oc\u00e9anos do per\u00edodo Xur\u00e1sico medio.\nOs primeiros restos de \"Leedsichthys\" foron identificados no s\u00e9culo XIX. Especialmente importantes foron os achados realizados polo coleccionista brit\u00e1nico Alfred Leeds, do cal deriva o nome do x\u00e9nero (\"peixe de Leeds\") en 1889. A especie tipo \u00e9 \"Leedsichthys problematicus.\" Os f\u00f3siles de \"Leedsichthys\" atop\u00e1ronse en Inglaterra, Francia, Alema\u00f1a e Chile. Os restos chilenos, descubertos en 1999, foron a base para describir unha segunda especie, \"Leedsichthys notocetes\", pero m\u00e1is tarde mostrouse que esta era indistinguible de \"L. problematicus\".\nXunto cos seus parentes pr\u00f3ximos, os paquic\u00f3rmidos \"Bonnerichthys\" e \"Rhinconichthys\", \"Leedsichthys\" forma parte dunha li\u00f1axe de grandes peixes filtradores que nadaron nos mares do Mesozoico por preto de 100 mill\u00f3ns de anos, dende o Xur\u00e1sico Medio at\u00e9 o final do per\u00edodo Cret\u00e1ceo. Os paquic\u00f3rmidos poden representar unha p\u00f3la temper\u00e1 dos Teleostei, o grupo \u00f3 cal pertencen a maior\u00eda dos peixes \u00f3seos; nese caso \"Leedsichthys\" \u00e9 o maior peixe tele\u00f3steo co\u00f1ecido."}
{"id": "456011", "revid": "56817", "url": "https://gl.wikipedia.org/wiki?curid=456011", "title": "Grierson", "text": "O apelido Grierson pode estar referido a:"}
{"id": "456012", "revid": "89787", "url": "https://gl.wikipedia.org/wiki?curid=456012", "title": "Milton Nascimento", "text": "Milton do Nascimento (R\u00edo de Xaneiro, 26 de outubro de 1942), alcumado \"Bituca\", \u00e9 un cantante e compositor brasileiro reco\u00f1ecido mundialmente como un dos m\u00e1is influentes e talentosos cantantes e compositores da M\u00fasica Popular Brasileira. Mineiro de coraz\u00f3n, tornouse co\u00f1ecido nacionalmente, cando a canci\u00f3n \"Travessia\", composta por el e Fernando Brant, ocupou a segunda posici\u00f3n no Festival Internacional da can\u00e7\u00e3o, de 1967. Versionaron as s\u00faas canci\u00f3ns, nomes como: Wayne Shorter, Pat Metheny, Bj\u00f6rk, Peter Gabriel, Sarah Vaughan, Chico Buarque, Gal Costa, Caetano Veloso, Gilberto Gil, Faf\u00e1 de Bel\u00e9n, Simone e Elis Regina. Recibiu 5 premios Grammy. En 1998, ga\u00f1ou o Grammy de \"Best World Music Album\" en 1997. Milton actuou na Am\u00e9rica do Sur, Am\u00e9rica, Europa, Asia e \u00c1frica.\nAt\u00e9 agora, Milton Nascimento gravou 34 \u00e1lbums. Cantou con ducias de artistas, inclu\u00edndo Maria Beth\u00e2nia, Elis Regina, Gal Costa, Jorge Ben Jor, Caetano Veloso, Simone, Chico Buarque, Clementina de Jesus, Gilberto Gil, L\u00f4 Borges, Beto Guedes, Paul Simon, Criolo, Angra, Peter Gabriel, Duran Duran (con quen coescribiu e gravou \"Breath After Breath\", de 1993), Herbie Hancock, Quincy Jones.\nBiograf\u00eda.\nMilton naceu nunha comunidade da Tijuca, no R\u00edo de Xaneiro. Fillo da empregada do fogar Maria do Carmo do Nascimento, que fora abandonada embarazada polo seu primeiro noivo. Tras os patr\u00f3ns descubriren a xestaci\u00f3n, bot\u00e1rona. Maria do Carmo rexistrou o fillo como nai solteira. Mesmo moi pobre, tentou criar a Milton, coa axuda da s\u00faa nai, vi\u00fava, tam\u00e9n empregada do fogar, mais morreu moi nova a causa da tuberculose, antes de Milton chegar aos dous anos de idade, polo que este quedou a cargo da avoa.\nUnha das d\u00faas fillas da parella para a cal a s\u00faa avoa traballaba, a profesora de m\u00fasica L\u00edlia Silva Campos, casara recentemente e encari\u00f1ouse inmediatamente de Milton e propuxo adoptalo. A avoa aceptou a proposta, coa condici\u00f3n de poder velo algunhas veces e de que conservase o apelido da s\u00faa nai do rexistro. A parella aceptou e Milton foi ent\u00f3n adoptado por L\u00edlia e seu home, Josino Campos, dono dunha estaci\u00f3n de radio. A familia mudouse para Tr\u00eas Pontas, en Minas Xerais. Por alg\u00fans anos foi fillo \u00fanico, ata que os pais adoptaron outro neno e unha nena e tiveron unha filla biol\u00f3xica alg\u00fans anos despois. Milton sempre soubo que era adoptado, as\u00ed como os seus irm\u00e1ns.\nFoi alcumado como \"Bituca\" sendo neno, por facer un xesto coa boca cando estaba contrariado, nunha referencia aos indios botocudos. Milton comezou a gustar da m\u00fasica por influencia da nai, que estudara con Villa Lobos. Aos catro anos, ga\u00f1ou unha zanfona de dous baixos, e desde cedo explorou a s\u00faa voz. Aos 13 anos, era crooner do conxunto Continental de Duilio Tiso Cougo, grupo musical de baile de Tr\u00eas Pontas.\nTraxectoria profesional.\nGravou a primeira canci\u00f3n, \"Barulho de Tren\", en 1962. En Tr\u00eas Pontas, integraba, ao lado de Wagner Tiso, o grupo W's Boys, que tocaba en bailes. Mudouse para Belo Horizonte para cursar Econom\u00eda, onde, tocando en bares e clubs nocturnos, comezou a compo\u00f1er con m\u00e1is frecuencia; datan desa \u00e9poca as composici\u00f3ns \"Novena\" e \"Xira Xirou\" (1964), ambas con M\u00e1rcio Borges.\nEn 1966 Milton escribiu, en colaboraci\u00f3n con C\u00e9sar Rold\u00e3o Vieira, as canci\u00f3ns para a peza infantil \"Viaxe ao Fai de Conta\" de Walter Quaglia. En 1967, segundo o fragmento da contracapa do disco \"Milton e Tamba Trio\": \"Milton Nacemento entrou no estudo acompa\u00f1ado polo 'Tamba Trio', no R\u00edo de Xaneiro, en 1967, para gravar o seu primeiro disco. O encontro de 'Milton &amp; Tamba' cos arranxos de Luizinho E\u00e7a fan de 'Travessia' un \u00e1lbum definitivo e eternamente moderno.\" O ano anterior,1966, a composici\u00f3n \"Canci\u00f3n do Sal\" foi gravada por Elis Regina. A convite do m\u00fasico Eumir Deodato, gravou un LP nos Estados Unidos (\"Courage\"), no cal gravaron unha versi\u00f3n de \"Travessia\" chamada \"Bridges\". En 1970 realiza temporadas no R\u00edo de Xaneiro e en S\u00e3o Paulo co conxunto Son Imagin\u00e1rio, destac\u00e1ndose dese per\u00edodo \"Para Lennon e McCartney\" (1970, con Fernando Brant, M\u00e1rcio Borges e Lo Borges) e \"Club da Esquina.\" Participou e compuxo a banda sonora de filmes como \"Os Deuses e os Mortos\" (1969, direcci\u00f3n de Ruy Guerra), e actuou en \"Fitzcarraldo\" (1981, direcci\u00f3n de Werner Herzog).\n\"Clube da Esquina\".\nNa pensi\u00f3n onde foi morar na capital mineira, no Edificio Levy, Milton co\u00f1eceu os irm\u00e1ns Borges, Marilton , L\u00f4 e M\u00e1rcio. Dos encontros na esquina das r\u00faas Divin\u00f3polis con Parais\u00f3polis, no tradicional barrio belorizontino de Santa Tereza, xurdiron os acordes e letras de canci\u00f3ns como \"Cravo e Canela\", \"Alunar\", \"Para Lennon e McCartney\", \"Tren Azul\", \"Nada Ser\u00e1 Como Antes\", \"Estrelas\", \"San Vicente\" e \"Cais\". Aos meni\u00f1os fans de The Beatles e de The Platters vi\u00f1eron xuntarse Tavinho Moura, Flavio Venturini, Beto Guedes, Fernando Brant, Toninho Horta. En 1972 EMI gravou o primeiro LP, \"Club da esquina\", que era dobre.\nMilton Nacemento foi convidado por Wayne Shorter a gravar un disco con el, en 1975. O disco cham\u00e1base \"Native Dancer\" e serviu para proxectar a Milton no mercado norteamericano.\nEntre outras canci\u00f3ns, estaban \"Maria Maria\" (1978, con Fernando Brant), e a interpretaci\u00f3n de \"Cora\u00e7\u00e3o de Estudante\" (Wagner Tiso), que se tornou o himno das \"Directas Xa\" (movemento socio-pol\u00edtico de reivindicaci\u00f3n por elecci\u00f3ns directas, 1984) e dos funerais de Tancredo Neves (1985). Posteriormente, a \"Can\u00e7\u00e3o da Am\u00e9rica\" foi o tema de fondo dos funerais de Ayrton Senna (1994).\nDiversificaci\u00f3n.\nOrixinalmente ideado para a montaxe do \"ballet teatro\" do Bal\u00e9 Teatro Gua\u00edra (Curitiba, 1982), o espect\u00e1culo \"O Grande Circo M\u00edstico\" foi lanzado en 1983. Milton integrou o grupo selecto de int\u00e9rpretes da MPB que viaxaron polo Brasil durante dous anos presentando o proxecto. Milton interpretou a canci\u00f3n \"Beatriz\", composta polo d\u00fao Chico Buarque e Edu Lobo. O espect\u00e1culo conta a historia de amor entre un arist\u00f3crata e unha acr\u00f3bata e a saga da familia su\u00edza propietaria do Circo Knie, que vagaba polo mundo nas primeiras d\u00e9cadas do s\u00e9culo.\nParticipou en 1985 no Nordeste Xa, versi\u00f3n brasileira do USA for Africa que creou as canci\u00f3ns \"Chega de M\u00e1goa\" e \"Seca D'auga\".\nMilton Nascimento recibiu moitas homenaxes dentro e f\u00f3ra do Brasil. Unha das \u00faltimas en maio de 2015,cando foi convidado pola Berklee College of Music para ser homenaxeado co t\u00edtulo de Doutor Honoris Causa daquela instituci\u00f3n, pola s\u00faa vasta contribuci\u00f3n \u00e1 m\u00fasica.\nDiscograf\u00eda.\nCompilaci\u00f3n"}
{"id": "456013", "revid": "65337", "url": "https://gl.wikipedia.org/wiki?curid=456013", "title": "Price", "text": "O apelido Price pode estar referido a:"}
{"id": "456016", "revid": "89787", "url": "https://gl.wikipedia.org/wiki?curid=456016", "title": "Velvet Buzzsaw", "text": "Velvet Buzzsaw \u00e9 un filme estadounidense de 2019 escrito e dirixido por Dan Gilroy. Est\u00e1 protagonizado por Jake Gyllenhaal, Rene Russo, Toni Collette, Zawe Ashton, Tom Sturridge, Natalia Dyer, Daveed Diggs, Billy Magnussen e John Malkovich. O filme estreouse no Festival de Cinema de Sundance o 27 de xaneiro e a trav\u00e9s de Netflix o 1 de febreiro de 2019."}
{"id": "456018", "revid": "23204", "url": "https://gl.wikipedia.org/wiki?curid=456018", "title": "Himno nacional de Belar\u00fas", "text": ""}
{"id": "456020", "revid": "89787", "url": "https://gl.wikipedia.org/wiki?curid=456020", "title": "Sergei Rumas", "text": "Sergei Mikalayevich Rumas (en belaruso: \u0421\u044f\u0440\u0433\u0435\u0439 \u041c\u0456\u043a\u0430\u043b\u0430\u0435\u0432\u0456\u0447 \u0420\u0443\u043c\u0430\u0441, en ruso: \u0421\u0435\u0440\u0433\u0435\u0439 \u041d\u0438\u043a\u043e\u043b\u0430\u0435\u0432\u0438\u0447 \u0420\u0443\u043c\u0430\u0441, nado en Homie\u013a o 1 de decembro de 1969 \u00e9 un pol\u00edtico e economista belaruso, que foi primeiro Ministro de Belar\u00fas dende o 18 de agosto de 2018 ata o 4 de xu\u00f1o de 2020.\nTraxectoria.\nRumas naceu en Gomel, pero a comezos da d\u00e9cada de 1970 a s\u00faa familia mudouse a Minsk. Graduouse da Escola Financeira Superior Militar en Yaroslavl (1990) e da Academia de Administraci\u00f3n P\u00fablica en Minsk (1995). A principios da d\u00e9cada de 1990, Rumas serviu sucesivamente no Banco Nacional da Rep\u00fablica de Belar\u00fas como xefe de varios departamentos, as\u00ed como en bancos privados. En 1995, converteuse en director rexional do Belarusbank e logo converteuse no primeiro vicepresidente do directorio deste banco. En 2001, Rumas recibiu o t\u00edtulo de Candidato de Ciencias en Econom\u00eda. En 2005 liderou o Belagroprombank, outro gran banco de propiedade estatal en Belar\u00fas.\nCarreira pol\u00edtica.\nEn 2010, foi nomeado viceprimeiro ministro no novo goberno de Mikhail Myasnikovich. Durante a crise financeira de 2011, Rumas supervisou a creaci\u00f3n dun programa de reformas estruturais, que foi criticado polo presidente Alexander Lukashenko e o seu conselleiro Sergey Tkachyov. Rumas avogou pola privatizaci\u00f3n, os investimentos estranxeiros e a abolici\u00f3n de pr\u00e9stamos preferentes para empresas estatais. En 2012, Alexander Lukashenko nomeouno xefe do Banco de Desenvolvemento da Rep\u00fablica de Belar\u00fas.\nO 18 de agosto de 2018 foi nomeado Primeiro Ministro de Belar\u00fas, sucedendo a Andr\u00e9i Kobiakov. Na actualidade, Rumas tam\u00e9n encabeza a Federaci\u00f3n de F\u00fatbol de Belar\u00fas."}
{"id": "456021", "revid": "23204", "url": "https://gl.wikipedia.org/wiki?curid=456021", "title": "Siarhiej Rumas", "text": ""}
{"id": "456028", "revid": "5863", "url": "https://gl.wikipedia.org/wiki?curid=456028", "title": "Xes\u00fas Vaamonde Polo", "text": ""}
{"id": "456030", "revid": "5863", "url": "https://gl.wikipedia.org/wiki?curid=456030", "title": "Xes\u00fas Vaamonde", "text": ""}
{"id": "456036", "revid": "98629", "url": "https://gl.wikipedia.org/wiki?curid=456036", "title": "Unroch III de Fri\u00fal", "text": "Unroch III de Fri\u00fal, nado en 840 e finado en 874, foi marqu\u00e9s de Fri\u00fal desde 863 ata a s\u00faa morte. \nTraxectoria.\nOrixes familiares.\nFillo m\u00e1is vello de Eberardo de Fri\u00fal e da princesa Xisela, neto de Lu\u00eds o Piadoso.\nFeitos sobresalientes.\nA distribuci\u00f3n da propiedade do seu pai, feita pouco antes da s\u00faa morte, vaille supo\u00f1er, como primox\u00e9nito, obter todos os territorios da Lombard\u00eda e Xermania que estiveran en mans do seu pai. Malia todo, morreu novo aos poucos anos de herdar e o Marquesado pasou ao seu irm\u00e1n Berengario.\nNupcias e descendentes.\nCasou con Ava, filla de Liutfrido, conde de Alsacia e da Lombard\u00eda e irm\u00e1n da Emperatriz Ermengarda. Tiveron tres fillos:\nTivo unha filla da que non sabemos o nome. Esta converteuse en relixiosa, pero no ano 887 foi secuestrada por Liutwardo de Verceil e obrigada a casar cun seu parente."}
{"id": "456038", "revid": "5863", "url": "https://gl.wikipedia.org/wiki?curid=456038", "title": "Charles Michel", "text": "Charles Michel, nado en Namur o 21 de decembro de 1975, \u00e9 un pol\u00edtico belga. Dende o ano 2014 \u00e9 o primeiro ministro de B\u00e9lxica.\nTraxectoria.\nCharles Michel \u00e9 fillo do exministro belga de Asuntos Exteriores e Comisario Europeo Louis Michel (tam\u00e9n pertencente \u00f3 seu partido, o Movemento Reformador). Estudou Dereito na Universidade Libre de Bruxelas (ULB) e na Universidade de \u00c1msterdam (UVA).\nMembro dende 1991 e despois presidente (1992-1999) da Federaci\u00f3n de Mozos Reformadores Liberais de Jodoigne, foi conselleiro provincial do Brabante val\u00f3n (1995-1999). Exerce como avogado en Bruxelas dende 1998. \u00c9 deputado federal dende xu\u00f1o de 1999. Foi Ministro de Asuntos interiores e da Funci\u00f3n p\u00fablica (outubro 2000-xullo 2004) en Valonia. Tam\u00e9n foi Concelleiro de Empresas p\u00fablicas e de Urbanismo de Wavre (xullo 2004-novembro 2006) e voceiro do Movemento Reformador (2004-2011).\nA nivel local, Charles Michel presentouse \u00f3 concello de Wavre no ano 2000. Ga\u00f1ou as elecci\u00f3ns locais en 2006 e converteuse en alcalde desta cidade. Dende 2007, ano no que foi nomeado ministro federal, por\u00e9n, non exerce este cargo. Despois das elecci\u00f3ns federais de 2007 e da longa crise pol\u00edtica, Charles Michel recibiu o cargo de Ministro de Cooperaci\u00f3n para o Desenvolvemento co terceiro goberno de Guy Verhofstadt (Open VLD), e mant\u00edvoo nos gobernos posteriores Leterme I, Van Rompuy I e Leterme II (decembro 2007-febreiro 2011).\nPrimeiro ministro.\nDespois das elecci\u00f3ns xerais de 2014, Michel foi nomeado \"informateur\" e logo \"co-formateur\" para a formaci\u00f3n de goberno. Cando o CD&amp;V escolleu a posici\u00f3n de comisario europeo para Marianne Thyssen no canto da posici\u00f3n de primeiro ministro para Kris Peeters, quedou claro que Michel ser\u00eda o pr\u00f3ximo primeiro ministro belga. Cando o 7 de outubro de 2014 se logrou un acordo global entre catro partidos para formar un novo goberno, Michel foi formalmente proposto para dirixilo con Kris Peeters como un dos catro viceprimeiros ministros. Michel \u00e9 o primeiro ministro belga m\u00e1is novo dende 1945.\nO 18 de decembro de 2018, unha semana despois da ruptura do pacto de goberno cos independentistas flamengos da N-VA provocada pola inminente ratificaci\u00f3n por parte de B\u00e9lxica do Pacto Mundial sobre Migraci\u00f3n no cume da ONU en Marrakech, anunciou a s\u00faa dimisi\u00f3n como primeiro ministro, que o rei aceptou d\u00edas despois, mais encargoulle continuar co goberno en funci\u00f3ns at\u00e9 as pr\u00f3ximas elecci\u00f3ns de maio de 2019."}
{"id": "456041", "revid": "13949", "url": "https://gl.wikipedia.org/wiki?curid=456041", "title": "Bosque de Bia\u0142owie\u017ca", "text": "O bosque de Bia\u0142owie\u017ca (en , \"Bie\u0142avie\u017eskaja pu\u0161\u010da\"; en ; en ) \u00e9 unha reserva natural que se atopa nun dos \u00faltimos bosques virxes de Europa, o cal acolle un gran n\u00famero de ungulados de gran tama\u00f1o, entre eles uns 800 exemplares do estra\u00f1o e case extinto bisonte europeo. Dende 1945, at\u00f3pase dividido administrativamente entre Polonia (onde recibe o nome de \"Puszcza Bia\u0142owieska\" ) e Belar\u00fas (onde se lle chama \"\u0411\u0435\u043b\u0430\u0432\u0435\u0436\u0441\u043a\u0430\u044f \u043f\u0443\u0448\u0447\u0430\" ou \"\u0411\u0435\u043b\u0430\u0432\u0435\u0436\u0430\" -Belav\u00e9zhskaya Pushcha ou Belavezha). Ambas as partes est\u00e1n separadas por un valado que impide por igual o libre movemento de grandes animais como de turistas. O bosque recibe o seu nome da localidade polaca de Bia\u0142owie\u017ca, a m\u00e1is achegada \u00e1 s\u00faa localizaci\u00f3n. A cidade belarusa de Brest at\u00f3pase a 70 quil\u00f3metros do bosque en direcci\u00f3n sur.\nNa parte belarusa do parque o bisonte non vaga en total liberdade, sen\u00f3n que se atopa nunha especie de zoo con zonas acoutadas onde tam\u00e9n hai outros ungulados baixo vixilancia especial (entre eles, d\u00faas h\u00edbridos de bisonte e vaca dom\u00e9stica, de gran tama\u00f1o). Tam\u00e9n conta cun museo, un restaurante, bares e hoteis constru\u00eddos durante a \u00e9poca sovi\u00e9tica. Para acceder \u00f3 parque debe obterse primeiro o permiso do Ministerio de Interior, polo que o n\u00famero de turistas estranxeiros anuais (xa de seu escaso en Belar\u00fas) \u00e9 bastante baixo. Nos \u00faltimos anos tratouse de promover o turismo familiar nacional mediante a construci\u00f3n nas proximidades da Casa de Ded Moroz ou \"o av\u00f3 dos fr\u00edos\", a versi\u00f3n eslava de Santa Claus.\nNa parte polaca, doutra banda, at\u00f3pase o refuxio de caza persoal constru\u00eddo polos tsares de Rusia. Na actualidade foi reformado e acolle no seu interior un hotel, restaurante e aparcadoiros. Os turistas poden marchar polo parque a p\u00e9, en bicicleta ou en carruaxe de cabalos, sempre baixo a supervisi\u00f3n dun encargado. Est\u00edmase que cada ano visitan a parte polaca preto de 100.000 turistas, a pesar de que \u00e9 considerablemente m\u00e1is pequena que a belarusa."}
{"id": "456042", "revid": "23204", "url": "https://gl.wikipedia.org/wiki?curid=456042", "title": "Fraga de Bia\u0142owie\u017ca", "text": ""}
{"id": "456043", "revid": "98629", "url": "https://gl.wikipedia.org/wiki?curid=456043", "title": "Falcipennis falcipennis", "text": "Falicpennis falcipennis \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das d\u00faas que integran o x\u00e9nero \"Falcipennis\".\n\u00c9 un tetraonino propio da Siberia oriental (inclu\u00edda a illa de Sakhalin), de tama\u00f1o mediano, estreitamente asociado \u00e1 taiga. Moi semellante ao seu conx\u00e9nere \"Falcipennis canadensis\", co que est\u00e1 estreitamente relacionado \u00e9, coma este, unha das pitas do monte m\u00e1is arbor\u00edcolas, ben adaptada para moverse e pousar nas \u00e1rbores.\nCaracter\u00edsticas.\n\u00c9 moi semellante en tama\u00f1o, forma e coloraci\u00f3n da plumaxe ao seu conx\u00e9nere \"Falcipennis canadensis\", co que est\u00e1 estreitamente relacionado \u00e9, coma este, unha das pitas do monte m\u00e1is arbor\u00edcolas, ben adaptada para moverse e pousar nas \u00e1rbores.\nDistribuci\u00f3n e h\u00e1bitat.\nDistrib\u00faese no Distrito Federal Oriental de Siberia (Rusia), desde aproximadamente 120 \u00b0L at\u00e9 as beiras do mar de Okhotsk e a illa de Sakhalin, at\u00e9 os proximadamente 60\u00a0\u00b0N, ao norte, e ao sur at\u00e9 a rexi\u00f3n inferior do r\u00edo Amur e as monta\u00f1as Sikhote-Alin e, polo menos anteriormente, at\u00e9 as monta\u00f1as Xiao Hinggan Ling, en Heilongjiang, China, nos krais de Khabarovsk e Primorie, nos \u00f3blasts de Amur e Sakhalin, e no \u00f3blast Aut\u00f3nomo Hebreo.\nA pequena poboaci\u00f3n que hai anos habitaba no extremo nordeste da China est\u00e1 probabelmente extinta.\nEsta pita do monte de Siberia vive en bosques de con\u00edferas (taiga), principalmente de piceas, abetos, l\u00e1rices e pi\u00f1eiros e, a\u00ednda que tam\u00e9n se ve en bosques secundarios, evita as \u00e1reas abertas e as \u00faltimas etapas da sucesi\u00f3n ecol\u00f3xica dos bosques.\nTaxonom\u00eda.\nDescrici\u00f3n.\nEsta especie foi descrita en 1855 polo m\u00e9dico e zo\u00f3logo alem\u00e1n Gustav Hartlaub.\nPrimeiramente estivo clasificada dentro do x\u00e9nero \"Dendragapus\", como \"Dendragapus falcipennis\", pero posteriormente foi integrada no x\u00e9nero \"Falcipennis\".\nEtimolox\u00eda.\nV\u00e9xase \"Falcipennis\".\nSubespecies.\nNon se reco\u00f1ece ningunha subespecie.\nControversia taxon\u00f3mica \"Dengragapus\" - \"Falcipennis\".\nDadas as similitudes entre moitas das especies dos tetraoninos, non hai acordo un\u00e1nime sobre a taxonom\u00eda do x\u00e9nero \"Dengragapus\".\nAs\u00ed, por exemplo, o Sistema Integrado de Informaci\u00f3n Taxon\u00f3mica (ITIS), s\u00f3 considera como v\u00e1lida a especie \"Dengragapus obscurus\", considerando a \"Dendragapus fuliginosus\" como unha subespecie desta, \"Dendragapus obscurus fuliginosus\" , utilizando como fonte a Zoonomen - Zoological Nomenclature Resource, 2005.05.23.\nOutros consideran a especie \"Dendragapus falcipennis\", que a maior\u00eda clasifican como \"Falcipennis falcipennis\".\nFinalmente, outros consideran a \"Dendragapus canadensis\", especie definida por Linneo como \"Tetrao canadensis\" Linnaeus, 1758, que a maior\u00eda dos autores clasifican tam\u00e9n dentro do x\u00e9nero \"Falcipennis\", como \"Falcipennis canadensis\".\nAmeazas.\nSuponse que a s\u00faa poboaci\u00f3n est\u00e1 diminu\u00edndo debido \u00e1 corta en grande escala de \u00e1rbores, os incendios forestais e a caza para obter alimento. Informouse que desaparece rapidamente das \u00e1reas colonizadas, aparentemente porque no lle teme ao home e, polo tanto, p\u00f3deselle disparar facilmente.\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status da especie como \"NT\" (case amenazada) porque \u00e9 prob\u00e1bel que estea experimentando un declive poblacional moderadamente r\u00e1pido debido \u00e1 caza e \u00e1 corta de \u00e1rbores, e probabelmente ten\u00f1a unha poboaci\u00f3n moderadamente pequena."}
{"id": "456048", "revid": "12452", "url": "https://gl.wikipedia.org/wiki?curid=456048", "title": "Cal\u00f3", "text": ""}
{"id": "456051", "revid": "65337", "url": "https://gl.wikipedia.org/wiki?curid=456051", "title": "Martin Price", "text": "Martin Jessop Price, nado o 27 de marzo de 1939 en Londres e finado na mesma cidade o 29 de abril de 1995, foi un numism\u00e1tico e anticuario brit\u00e1nico vinculado ao Departamento de Moedas e Medallas do Museo Brit\u00e1nico.\nTraxectoria.\nLogo dos seus estudos na King's School de Canterbury e no Queens's College da Universidade de Cambridge, Price especializouse en estudos cl\u00e1sicos. Nesa universidade acadou o seu doutoramento en 1967 baixo a direcci\u00f3n de Edward Robinson, cunha tese acerca da introduci\u00f3n da moeda de bronce no mundo grego.\nEn 1961 obtivo unha bolsa para a Escola Brit\u00e1nica de Arqueolox\u00eda de Atenas, nunha convocatoria de intercambios de investigadores promovida polo Goberno grego.\nNo relativo \u00e1 s\u00faa vida persoal, en 1965 casou con Maria Zenaki, con quen tivo dous fillos e unha filla.\nA partir de 1966 comezou a traballar no Museo Brit\u00e1nico, no Departamento de Moedas e Medallas, ocup\u00e1ndose principalmente das moedas da Antiga Grecia, e en 1978 converteuse en conservador interino da instituci\u00f3n.\nFoi membro correspondente do Instituto Alem\u00e1n de Arqueolox\u00eda e, no curso 1986-1987, exerceu como profesor visitante no Instituto de Estudos Avanzados de Princeton.\nPrice foi un dos responsables do proxecto \"Sylloge Nummorum Graecorum\" da Academia Brit\u00e1nica, e a el d\u00e9beselle ademais a redacci\u00f3n e a edici\u00f3n de catro estudos vinculados a esta iniciativa.\nEn 1992 foi merecedor da prestixiosa medalla da Royal Numismatic Society. Previamente, en 1981 e en 1988, fora xa reco\u00f1ecido co premio Lhotka, desa mesma entidade brit\u00e1nica, e en 1982 co premio literario da Asociaci\u00f3n Internacional de Numism\u00e1ticos Profesionais. En 2009 recibiu tam\u00e9n a Medalla Gunnar Holst, concedida en Goteburgo, Suecia.\nEn 1994, na s\u00faa condici\u00f3n de estudoso da numism\u00e1tica grega ao m\u00e1is alto nivel mundial, foi nomeado director da Escola Brit\u00e1nica de Atenas, a\u00ednda que o seu falecemento aos poucos meses impediu que puidese levar a cabo os seus proxectos nesa instituci\u00f3n.En 1998, tres anos despois da s\u00faa morte, publicouse na s\u00faa honra unha colecci\u00f3n de estudos de numism\u00e1tica grega.\nBolsas de investigaci\u00f3n Martin Price.\nA Royal Numismatic Society estableceu en 1997, con car\u00e1cter anual, o Fondo Martin Price de Numism\u00e1tica da Antiga Grecia, en memoria do insigne numism\u00e1tico, que foi membro, directivo e medallista da sociedade. O fondo util\u00edzase en forma de bolsas de investigaci\u00f3n para a promoci\u00f3n do estudo da numism\u00e1tica dese per\u00edodo no seu sentido m\u00e1is amplo, e cos investigadores novos como obxectivo prioritario."}
{"id": "456052", "revid": "65337", "url": "https://gl.wikipedia.org/wiki?curid=456052", "title": "Martin Jessop Price", "text": ""}
{"id": "456057", "revid": "23204", "url": "https://gl.wikipedia.org/wiki?curid=456057", "title": "Phacochoerus africanus", "text": "O Phacochoerus africanus \u00e9 unha especie de mam\u00edfero artiod\u00e1ctilo da familia Suidae, unha das d\u00faas especies de \"Phacochoerus\" que existen. \u00c9 a m\u00e1is numerosa nas sabanas de \u00c1frica.\nDescrici\u00f3n.\nMalia que poden verse comunmente en pasteiros abertos, sempre buscan refuxio na vexetaci\u00f3n con forraxe m\u00e1is densa. De feito, prefiren alimentarse en zonas densas e h\u00famidas.\nA s\u00faa dieta \u00e9 omn\u00edvora, composta de herbas, ra\u00edces, bagas e outras froitas, cortizas, fungos, ovos, animais mortos, e pequenos mam\u00edferos, mesmo r\u00e9ptiles e aves. A dieta \u00e9 estacionalmente variable, dependendo da dispo\u00f1ibilidade de diferentes alimentos. As \u00e1reas con moitos bulbos, rizomas e ra\u00edces nutritivas poden atraer a un gran n\u00famero de fac\u00f3queros.\nOs fac\u00f3queros son corredores r\u00e1pidos. A mi\u00fado corren coa cola erguida. Malia os seus problemas de visi\u00f3n, te\u00f1en un bo sentido do olfacto, que empregan para a localizaci\u00f3n dos alimentos, a detecci\u00f3n de depredadores e o reco\u00f1ecemento doutros animais."}
{"id": "456058", "revid": "89787", "url": "https://gl.wikipedia.org/wiki?curid=456058", "title": "Ping\u00fc\u00edn de Humboldt", "text": "O ping\u00fc\u00edn de Humboldt (\"Spheniscus humboldti\") \u00e9 unha especie de ave non voadora esfenisciforme da familia Spheniscidae. Habita no Oc\u00e9ano Pac\u00edfico \u00f3 longo da costa oeste de Suram\u00e9rica no Per\u00fa e Chile a que \u00e9 percorrida pola Corrente de Humboldt ou Peruana, dende os 5\u00ba \u00f3s 41\u00ba 55' graos de latitude sur. Moi raramente atop\u00e1ronse exemplares divagantes nas costas do Pac\u00edfico de Ecuador e Colombia. Mencionouse o seu achado na Patagonia arxentina e mesmo un esp\u00e9cime recadado en Punta Quilla, que en realidade pertence a \"Speniscus magellanicus\". Nos \u00faltimos anos as s\u00faas poboaci\u00f3ns reduc\u00edronse drasticamente a consecuencia da escaseza de lugares de nidificaci\u00f3n, reduci\u00f3n na oferta de alimentos, depredaci\u00f3n por parte do home e, sobre todo, o impacto de fen\u00f3menos clim\u00e1ticos severos, como El Ni\u00f1o.\nH\u00e1bitat.\n\u00c9 end\u00e9mico da corrente de Humboldt; nidifica na costa occidental de Am\u00e9rica do Sur, dende o Per\u00fa at\u00e9 Chilo\u00e9, en Chile."}
{"id": "456059", "revid": "23204", "url": "https://gl.wikipedia.org/wiki?curid=456059", "title": "Spheniscus humboldti", "text": ""}
{"id": "456063", "revid": "23204", "url": "https://gl.wikipedia.org/wiki?curid=456063", "title": "Muntiacus muntjak", "text": "O Muntiacus muntjak \u00e9 unha especie de mam\u00edfero artiod\u00e1ctilo da familia Cervidae que habita por todo o sueste asi\u00e1tico.\nSubespecies.\nCo\u00f1\u00e9cense at\u00e9 15 subespecies:"}
{"id": "456075", "revid": "1131", "url": "https://gl.wikipedia.org/wiki?curid=456075", "title": "Minute Maid Park", "text": "O Minute Maid Park, antes co\u00f1ecido como The Ballpark at Union Station, Enron Field e Astros Field, \u00e9 un parque de b\u00e9isbol situado no centro de Houston, Texas (Estados Unidos). Foi inaugurado no 2000 para albergar os partidos como local dos Houston Astros, equipo da Major League Baseball (MLB). Este estadio \u00e9 o primeiro na cidade de Houston con teito retract\u00e1bel. O seu c\u00e9spede \u00e9 natural. O recinto foi constru\u00eddo como substituto do Astrodome, o primeiro estadio do mundo cuberto cunha c\u00fapula. O nome do estadio \u00e9 debido ao patrocinio da compa\u00f1\u00eda de bebida Minute Maid, a cal adquiriu en 2002 os dereitos de nome por un per\u00edodo de trinta anos e 100 mill\u00f3ns de d\u00f3lares. Actualmente o recinto conta con capacidade para 41.168 espectadores."}
{"id": "456076", "revid": "5863", "url": "https://gl.wikipedia.org/wiki?curid=456076", "title": "Est\u00edbaliz Espinosa R\u00edo", "text": ""}
{"id": "456077", "revid": "5863", "url": "https://gl.wikipedia.org/wiki?curid=456077", "title": "Mario J. Herrero Valeiro", "text": ""}
{"id": "456078", "revid": "5863", "url": "https://gl.wikipedia.org/wiki?curid=456078", "title": "Samuel Lema Par\u00eds", "text": ""}
{"id": "456079", "revid": "89787", "url": "https://gl.wikipedia.org/wiki?curid=456079", "title": "Inda canto!", "text": "Inda canto! \u00e9 o s\u00e9timo \u00e1lbum musical do grupo Treixadura, publicado o 27 de abril de 2018."}
{"id": "456082", "revid": "23204", "url": "https://gl.wikipedia.org/wiki?curid=456082", "title": "Ian Carradice", "text": "Ian A. Carradice, nado en Kendal, Cumbria, Reino Unido, o 10 de xullo de 1953 \u00e9 un numism\u00e1tico ingl\u00e9s considerado como unha das m\u00e1ximas autoridades nas cu\u00f1axes da Grecia antiga, Roma, Persia e Cartago, e na historia dos museos.\nTraxectoria.\nIan Carradice graduouse en Arte na Universidade de Liverpool en 1973, e obtivo o seu doutoramento en 1980 na Universidade de St Andrews, en Escocia.\nIgresou en 1977 no Departamento de Moedas e Medallas do Museo Brit\u00e1nico, no que exerceu o seu labor de conservador das moedas antigas de Oriente Medio ata 1989, cando ingresou en Saint Andrews para exercer docencia.\nEn 1987 foi o relator invitado para os seminarios de ver\u00e1n da American Numismatic Society.\nEn Saint Andrews ocupou o posto de profesor de numism\u00e1tica antiga e dirixiu os museos da instituci\u00f3n, ata que se xubilou en 2012, motivo polo que a universidade organizou un simposio na s\u00faa honra.\nLogo do seu retiro, Carradice entrou a formar parte do Comit\u00e9 de Valoraci\u00f3n de Tesouros, do Goberno brit\u00e1nico, en febreiro de 2012.\nAo longo da s\u00faa carreira acad\u00e9mica, Ian Carradice foi un dos colaboradores no proxecto internacional \"Sylloge Nummorum Graecorum\" da Academia Brit\u00e1nica, concibido inicialmente para a publicaci\u00f3n dos cat\u00e1logos das moedas da Antiga Grecia presentes tanto nas colecci\u00f3ns p\u00fablicas como nas privadas de Gran Breta\u00f1a e posteriormente ampliado a diferentes pa\u00edses do mundo.\nVida persoal.\nCarradice casou en 1982 con Ines Urioste e tivo tres fillas: Alice, Ellen e Grace.\nReco\u00f1ecementos.\nIan Carradice foi merecedor en tres ocasi\u00f3ns do premio Lhotka Memorial, outorgado pola Royal Numismatic Society de Londres a autores de publicaci\u00f3ns en ingl\u00e9s que resulten de particular relevancia para a introduci\u00f3n no \u00e1mbito numism\u00e1tico. As obras premiadas foron \"Ancient Greek Portrait Coins\" (1978), \"Coinage in the Greek World\" (1988) e \"The Coin Atlas\" (1990).\nPublicaci\u00f3ns.\n\"Roman Provincial Coinage\".\nXunto con outros autores, Carradice participou no proxecto \"Roman Provincial Coinage\", da Universidade de Oxford e apoiado polo Museo Brit\u00e1nico e a Biblioteca Nacional de Francia. Este proxecto estuda e cataloga as moedas provinciais romanas desde a morte de C\u00e9sar ata o s\u00e9culo II d. de C. Alg\u00fans dos seus volumes previstos (e os seus suplementos de actualizaci\u00f3n) est\u00e1n publicados e outros a\u00ednda en proceso, a\u00ednda que accesibles a trav\u00e9s da web.. Estes son os volumes publicados da serie \"Roman Provincial Coinage\" coa participaci\u00f3n de Carradice:"}
{"id": "456084", "revid": "65337", "url": "https://gl.wikipedia.org/wiki?curid=456084", "title": "Ian A. Carradice", "text": ""}
{"id": "456085", "revid": "89787", "url": "https://gl.wikipedia.org/wiki?curid=456085", "title": "F\u00f3sil vivente", "text": "Un f\u00f3sil vivente \u00e9 un taxon existente que \u00e9 moi semellante a organismos que s\u00f3 eran co\u00f1ecidos como f\u00f3siles. Para ser considerada un f\u00f3sil vivente, a especie debe ser vella en relaci\u00f3n co momento de orixe do clado hoxe existente. Os f\u00f3siles viventes son normalmente li\u00f1axes con poucas especies, pero non necesariamente.\nOs f\u00f3siles viventes mostran o fen\u00f1omeno da estase ao longo de escalas de tempo xeol\u00f3xicas. A literatura popular pode afirmar erradamente que un \"f\u00f3sil vivente\" non experimentou unha evoluci\u00f3n significativa desde o tempo dos f\u00f3siles similares a el, o que implica que tampouco sufriu practicamente evoluci\u00f3n molecular ou morfol\u00f3xica, pero as investigaci\u00f3ns cient\u00edficas desminten esa idea.\nOs cambios superficiais m\u00ednimos dos f\u00f3siles viventes non implican ausencia de evoluci\u00f3n, sen\u00f3n que son exemplos de selecci\u00f3n estabilizante, que \u00e9 un proceso evolutivo, e quizais o proceso dominante na evoluci\u00f3n morfol\u00f3xica.\nCaracter\u00edsticas.\nOs f\u00f3siles viventes te\u00f1en sempre d\u00faas caracter\u00edsticas principais, e frecuentemente tam\u00e9n unha terceira. As d\u00faas primeiras son necesarias para reco\u00f1ecer a estase do f\u00f3sil vivente. Son: \nTales criterios non est\u00e1n ben definidos nin son claramente cuantificables, mais os m\u00e9todos modernos de an\u00e1lise das din\u00e1micas evolutivas poden documentar o ritmo distintivo de estase. As li\u00f1axes que mostran estase en escalas de tempo moi curtas non son consideradas f\u00f3siles viventes; o que est\u00e1 pouco definido \u00e9 a escala de tempo durante a cal a morfolox\u00eda debe persistir para que esa li\u00f1axe sexa reco\u00f1ecida como f\u00f3sil vivente.\nO termo \"f\u00f3sil vivente\" \u00e9 a mi\u00fado mal utilizado nos medios de comunicaci\u00f3n populares, pero na literatura profesional a expresi\u00f3n aparece raramente e debe utilizarse con m\u00e1is coidado, a\u00ednda que tam\u00e9n se ten usado inconsistentemente.\nUn exemplo de concepto que poder\u00eda ser confuso en relaci\u00f3n aos \"f\u00f3siles viventes\" \u00e9 o de \"taxon L\u00e1zaro\", que non \u00e9 equivalente; un tax\u00f3n L\u00e1zaro (que pode ser unha especie ou un grupo de especies relacionadas) \u00e9 aquel que repentinamente reaparece, xa sexa no rexistro f\u00f3sil ou na natureza, como se o f\u00f3sil \"volvese \u00e1 vida outra vez\". A diferenza dos tax\u00f3ns L\u00e1zaro, un f\u00f3sil vivente, na maior\u00eda dos sentidos, \u00e9 unha especie ou li\u00f1axe que sufriu excepcionalmente poucos cambios durante un rexistro f\u00f3sil longo, dando a impresi\u00f3n de que o taxon agora existente permaneceu con caracter\u00edsticas id\u00e9nticas durante todo o per\u00edodo do seu rexitro f\u00f3sil e o per\u00edodo moderno.\nA media de tempo de substituci\u00f3n (\"turnover\") dunha especie, o que significa o tempo que vai desde o momento en que unha especie se establece por primeira vez e en que finalmente desaparece, var\u00eda amplamente entre filos. Un taxon vivo que durante moito tempo se cr\u00eda extinto poder\u00eda ser chamado taxon L\u00e1zaro unha vez que se descobre que a\u00ednda segu\u00eda existindo. Un exemplo claro \u00e9 a da orde Coelacanthiformes, que se cr\u00eda extinguida hai mill\u00f3ns de anos, pero do que en 1938 se encontrou vivo o x\u00e9nero \"Latimeria\". Hai pouco debate sobre que \"Latimeria\" lembra dabondo aos membros antigos da s\u00faa li\u00f1axe como para ser coniderado un f\u00f3sil vivente, pero alg\u00fans autores negaron recentemente que sexa un taxon L\u00e1zaro.\nOs celacantos desapareceron do rexistro f\u00f3sil hai uns 80 mill\u00f3ns de anos (no Cret\u00e1ceo superior) e, na medida en que mostran un baixo ritmo de evoluci\u00f3n morfol\u00f3xica, as especies existentes calif\u00edcanse como f\u00f3siles viventes. Debe salientarse que este criterio reflicte a evidencia f\u00f3sil, e \u00e9 totalmente independente de se os taxons estiveron suxeitos a selecci\u00f3n, \u00e1 cal todas as poboaci\u00f3ns vivas est\u00e1n continuamente sometidas, tanto se permanecen sen cambiar xeneticamente coma se non. Isto \u00e1 s\u00faa vez d\u00e1 lugar a moita confusi\u00f3n; por un lado, o rexistro f\u00f3sil raramente conserva moito m\u00e1is que a morfolox\u00eda xeral dun esp\u00e9cime, da que non se pode determinar moito de como era a s\u00faa fisiolox\u00eda. Igualmente, determinar cal era o seu ADN non codificante \u00e9 dificilmente posible, pero mesmo cando unha especie hipoteticamente non cambiase a s\u00faa fisiolox\u00eda, o que debe esperarse da simple natureza do proceso reprodutivo \u00e9 que os seus cambios xen\u00f3micos non funcionais continuar\u00edan a un ritmo m\u00e1is ou menos est\u00e1ndar. Disto s\u00e9guese que unha li\u00f1axe f\u00f3sil con morfolox\u00eda aparentemente constante non necesariamente ten que ter unha fisiolox\u00eda constante, por exemplo, e certamente non implica ning\u00fanha detenci\u00f3n dos procesos evolutivos b\u00e1sicos como a selecci\u00f3n natural, nin a reduci\u00f3n no ritmo usual de cambio no ADN non codificante. En resumo, nin sequera nos exemplos aparentemente m\u00e1is claros de f\u00f3siles viventes se debe esperar que non houbese cambios.\nAlg\u00fans f\u00f3siles viventes son taxons que foron co\u00f1ecidos por f\u00f3siles paleontol\u00f3xicos antes de que se descubrisen representantes vivos. Os exemplos m\u00e1is famosos son:\nOutros exemplos de f\u00f3siles viventes son especies vivas \u00fanicas que non te\u00f1en parentes vivos pr\u00f3ximos, pero que se consideran superviventes de grupos antano grandes e amplos no rexistro f\u00f3sil. Consideremos os seguintes:\nO feito de que un f\u00f3sil vivo sexa un representante supervivente dunha li\u00f1axe arcaica non implica que deba reter todas as caracter\u00edsticas \"primitivas\" (plesiomorfias) da s\u00faa li\u00f1axe ancestral. A\u00ednda que \u00e9 com\u00fan dicir que os f\u00f3siles viventes mostran \"estase morfol\u00f3xica\", estase na literatura cient\u00edfica, iso non significa que unha especie \u00e9 estritamente id\u00e9ntica ao seu antepasado e moito menos a devanceiros remotos.\nAlg\u00fans f\u00f3siles viventes son restos de li\u00f1axes diversas e morfoloxicamente variadas, pero non todos os superviventes de antigas li\u00f1axes son considerados necesariamente f\u00f3siles viventes. Ver por exemplo os \u00fanicos e altamente autom\u00f3rficos paxaros buf\u00e1xidos, que parecen ser os \u00fanicos superviventes dunha antiga li\u00f1axe relacionada cos estorni\u00f1os e m\u00edmidos.\nEvoluci\u00f3n e f\u00f3siles viventes.\nO termo \"f\u00f3sil vivente\" res\u00e9rvase xeralmente para especies de clados grandes que son excepcionais pola s\u00faa ausencia de diversidade morfol\u00f3xica e o seu excepcional conservadorismo, e varias hip\u00f3teses poder\u00edan explicar a estase morfol\u00f3xica nunha escala de tempo xeoloxicamentre longa. As primeiras an\u00e1lises das taxas evolutivas salientaban a persistencia dun taxon en vez das taxas de cambio evolutivo. Os estudos contempor\u00e1neos, ao contrario, analizan as taxas e modos de evoluci\u00f3n fenot\u00edpica, pero a maior\u00eda c\u00e9ntranse nos clados que se pensa que son radiaci\u00f3ns adaptativas en vez de nos que se pensa que son f\u00f3siles viventes. As\u00ed, s\u00e1bese pouco actualemnte sobre os mecanismos evolutivos que producen os f\u00f3siles viventes ou o com\u00fans que son. Alg\u00fans estudos recentes documentaron taxas excepcionalmente baixas de evoluci\u00f3n ecol\u00f3xica e fenot\u00edpica a pesar dunha r\u00e1pida especiaci\u00f3n. Isto denominouse \"radiaci\u00f3n non adaptativa\" , refer\u00edndose a unha diversificaci\u00f3n non acompa\u00f1ada de adaptaci\u00f3n en varios nichos significativamente diferentes. Tales radiaci\u00f3ns son unha explicaci\u00f3n para os grupos que son morfoloxicamente conservadores. A adaptaci\u00f3n persistente nunha zona adaptativa \u00e9 unha explicaci\u00f3n com\u00fan para a estase morfol\u00f3xica. Na literatura recente estud\u00e1ronse m\u00e1is as taxas evolutivas baixas que as altas.\nNon se espera que os f\u00f3siles viventes mostren unha taxas excepcionalmente baixas de evoluci\u00f3n molecular, e alg\u00fans estudos mostraron que, efectivamente, non. Por exemplo, no crust\u00e1ceo \"Triops\", un artigo indica que \"O noso traballo mostra que os organismos con plans corporais conservadores est\u00e1n radiando constantemente, e presumiblemente, adapt\u00e1ndose a novas condici\u00f3ns... Avogar\u00eda por retirar completamente o termo \u2018f\u00f3sil vivente', xa que \u00e9 xeralmente confuso.\"\nA cuesti\u00f3n presentada por varios estudos recentes sinala que o conservadorismo morfol\u00f3xico dos celacantos non est\u00e1 apoiado polos datos paleontol\u00f3xicos. Ademais, mostrouse recentemente que os estudos que conclu\u00edron que unha taxa baixa de evoluci\u00f3n molecular est\u00e1 ligada ao conservadorismo morfol\u00f3xico en celacantos est\u00e1n nesgados pola hip\u00f3tese \"a priori\" de que estas especies son \u2018f\u00f3siles viventes\u2019. En consecuencia, a hip\u00f3tese da estase xen\u00f3mica est\u00e1 posta en d\u00fabida polo recente descubrimento que o xenoma das d\u00faas especies de celacantos existentes \"L. chalumnae\" e \"L. menadoensis\" cont\u00e9n m\u00faltiples inserci\u00f3ns espec\u00edficas de especie, indicando unha actividade recente de elementos transpo\u00f1ibles e a contribuci\u00f3n da diverxencia xen\u00f3mica post-especiaci\u00f3n. Ditos estudos, non obstante, cuestionan s\u00f3 a hip\u00f3tese da estase xen\u00f3mica, non a hip\u00f3tese das excepcionalmente baixas taxas de evoluci\u00f3n fenot\u00edpica.\nHistoria.\nO termo foi acu\u00f1pado por Charles Darwin na s\u00faa obra \"A orixe das especies\" de 1859, cando discut\u00eda o caso do \"Ornithorhynchus\" (ornitorrinco) e \"Lepidosiren\" (peixe pulmonado suramericano):\nCasos nos que as especies se denominan f\u00f3siles viventes.\nVelaqu\u00ed alg\u00fans exemplos que se atopan na literatura e a explicaci\u00f3n que se deu para consideralos f\u00f3siles viventes, segundo as distintas definici\u00f3ns.\nLonga resistencia.\nTaxon vivo que viviu durante un grande par\u00edodo de tempo xeol\u00f3xico.\nO peixe pulmonado australiano \"Neoceratodus fosteri\" \u00e9 un exemplo dun organismo que cumpre ese criterio. Hai f\u00f3siles id\u00e9nticos a este especie que datan de hai 100 mill\u00f3ns de anos, o que fai que esta especie unha das m\u00e1is antigas se non a que m\u00e1is de vertebrados.\nLembrar especies antigas.\nUn taxon vivente que lembra morfol\u00f3xica e fisioxicamente a un taxon f\u00f3sil durante unha gran porci\u00f3n do tempo xeol\u00f3xico (estase morfol\u00f3xica).\nMant\u00e9n moitas caracter\u00edsticas antigas.\nUn taxon vivo con moitas caracter\u00edsticas que se cre son primitivas.\nEsta \u00e9 unha definici\u00f3n m\u00e1is neutral. Por\u00e9n, non deixa claro se o taxon \u00e9 realmente vello ou se simplemente ten moitas plesiomorf\u00edas. N\u00f3tese que, como se mencionou antes, o inverso pode ser certo para un taxon f\u00f3sil; \u00e9 dicir, pode posu\u00edr unha gran cantidade de caracter\u00edsticas derivadas (autapomorfias), e non ser especialmente \"primitivo\" en aparencia.\nPoboaci\u00f3ns relictas.\nCalquera das tres anteriores definici\u00f3ns, pero tam\u00e9n cunha distribuci\u00f3n relicta en \u00e1reas \"refuxio\".\nAlg\u00fans paleont\u00f3logos cren que os f\u00f3siles viventes con amplas distribuci\u00f3ns (como \"Triops cancriformis\") non son verdadeiros f\u00f3siles viventes. No caso de \"Triops cancriformis\" (que vive desde o Tri\u00e1sico ata hoxe), os esp\u00e9cimes do Tri\u00e1sico perderon a maior\u00eda dos seus ap\u00e9ndices (principalmente s\u00f3 permaneceu o cacho), e non foron examinados exhaustivamene desde 1938.\nBaixa diversidade.\nCalquera das tres primeiras definici\u00f3ns, pero o clado ten tam\u00e9n unha baixa diversidade taxon\u00f3mica (li\u00f1axes de baixa diversidade).\nOs bufagos son aves morfoloxicamente algo similares aos estorni\u00f1os debido a plesiomorfias compartidas, pero est\u00e1n adaptados unicamente a comer parasitos e sangue de grandes mam\u00edferos terestres, o que sempre escureceu a s\u00faa relaci\u00f3n. A li\u00f1axe forma parte dunha radiaci\u00f3n que incl\u00fae os Sturnidae e Mimidae, pero parece ser o m\u00e1is antigo destes grupos. A bioxeograf\u00eda suxire fortemente que os bufagos se orixinaron no leste de Asia e s\u00f3 m\u00e1is tarde chegaron a \u00c1frica, onde te\u00f1en agora unha distribuci\u00f3n relicta.\nAs d\u00faas especies vivas parecen representar unha li\u00f1axe enteiramente extinta e bastante antiga, pero coa seguridade que se pode ter en ausencia de f\u00f3siles reais. Isto \u00faltimo d\u00e9bese probablemente ao feito de que a li\u00f1axe dos bufagos nunca apareceu en \u00e1reas onde as condici\u00f3ns eran boas para a fosilizaci\u00f3n dos pequenos \u00f3sos destes paxaros.\nDefinici\u00f3n operativa.\nEn 2017 prop\u00faxose unha definici\u00f3n operativa na que unha li\u00f1axe de 'f\u00f3sil vivente' ten unha baixa taxa de evoluci\u00f3n e aparece preto da parte media da variaci\u00f3n morfol\u00f3xica (o centroide do morfoespazo) entre taxons relacionados (\u00e9 dicir, unha especie \u00e9 morfoloxicamente conservadora entre os seus parentes). Por\u00e9n, criticouse a exactitude cient\u00edfica das an\u00e1lises morfom\u00e9tricas utilizadas para clasificar a tuatara como f\u00f3sil vivente baixo esta definici\u00f3n, o cal motivou a refutaci\u00f3n dos autores orixinais.\nExemplos.\nExemplos de especies que son ou foron informalmente co\u00f1ecidas como \"f\u00f3siles viventes\".\nAnimais.\n "}
{"id": "456087", "revid": "23204", "url": "https://gl.wikipedia.org/wiki?curid=456087", "title": "Valtimo", "text": "Valtimo \u00e9 un municipio de Finlandia situado na rexi\u00f3n de Carelia do Norte. En 2018 a s\u00faa poboaci\u00f3n era de 2\u00a0143\u00a0habitantes. A superficie do termo municipal \u00e9 de 838,07\u00a0km2, dos cales 37,76\u00a0km2 son auga. O concello ten unha densidade de poboaci\u00f3n de 2,68\u00a0hab./km\u00b2.\nLimita cos concellos de Nurmes na s\u00faa mesma rexi\u00f3n, Rautavaara en Savonia do Norte e Sotkamo, pertencente \u00e1 rexi\u00f3n de Kainuu.\nO concello \u00e9 uniling\u00fce en fin\u00e9s."}
{"id": "456184", "revid": "1410", "url": "https://gl.wikipedia.org/wiki?curid=456184", "title": "Escudo de Belize", "text": "O escudo de Belize data do ano 1981, ano da independencia, a\u00ednda que \u00e9 moi semellante \u00e1 versi\u00f3n anterior, adoptada en 1967, \u00e1 que se engadiu a coroa de follas exterior e a terraza de vexetaci\u00f3n baixo os dous tenantes e f\u00edxose m\u00e1is grande a \u00e1rbore que timbra o escudo. O escudo colonial orixinario de Honduras Brit\u00e1nica, que xa era terzado e inclu\u00eda o barco e os s\u00edmbolos da industria da madeira, data de 1819 e cambiouse significativamente en 1907 e en 1967 at\u00e9 adoptar a forma actual.\nOs diversos motivos representados no escudo fan referencia a un aspecto importante da historia de Belize, a industria da caoba, que formou a base da econom\u00eda do pa\u00eds nos s\u00e9culos XVIII e XIX.\nO escudo forma parte tam\u00e9n da bandeira estatal, onde se sit\u00faa na parte central.\nBras\u00f3n.\nEscudo terzado en perla: o primeiro, de prata, un remo e unha machada cadrada \u00f3 natural pasados en aspa; o segundo, de ouro, unha serra e unha machada triangular tam\u00e9n \u00f3 natural e pasadas en aspa; o terceiro, de cor celeste, un barco \u00f3 natural navegando sobre un p\u00e9 ondulado de azur sobre d\u00faas faixas de sinople e ouro.\nPor timbre, unha \u00e1rbore de caoba \u00f3 natural. Como tenantes: \u00e1 dereita, un le\u00f1ador mestizo \u00f3 natural, con pantal\u00f3ns de prata, que leva unha machada na man dereita; \u00e1 esquerda, un le\u00f1ador negro \u00f3 natural, tam\u00e9n con pantal\u00f3ns de prata, que leva un remo na man esquerda; ambos sobre unha terraza de sinople \u00f3 natural.\nBaixo o escudo, unha cinta de prata co lema nacional en lat\u00edn: \"Sub umbra floreo\" (\"Baixo a sombra eu florezo\")."}
{"id": "456186", "revid": "98629", "url": "https://gl.wikipedia.org/wiki?curid=456186", "title": "Walfredo de Fri\u00fal", "text": "Walfredo (ou Waltfredo), finado en 896, foi o conde de Verona e posteriormente o margrave de Fri\u00fal nas \u00faltimas d\u00e9cadas do s\u00e9culo IX (891-896). \nTraxectoria.\nWalfredo foi unha das primeiras persoas en enfrontarse a Berenguer de Fri\u00fal no seu intento pola coroa de ferro da Lombard\u00eda logo da deposici\u00f3n de Carlos o Gordo en 887. Foi descrito como o seu \"alto conselleiro\" . Era \"consiliarius e marchio\" nomeado por Carlos o Gordo e o maior magnate da Lombard\u00eda oriental despois de Berenguer. Mesmo logrou suceder a Berenguer en Fri\u00fal, a\u00ednda que se desco\u00f1ece en que circunstancias e as opini\u00f3ns dos expertos est\u00e1n divididas.\nTer\u00eda sucedido a Berenguer por nomeamento do mesmo ao redor de 890, cando Berenguer \u00e9 mencionado por \u00faltima vez como duque de Fri\u00fal. Os Anais Fuldenses do ano 896, explican que Walfredo morreu no cargo e que gobernara en Verona con \"gran fidelidade ao emperador\", que significa Arnulfo de Carintia, especificando que a s\u00faa morte foi o momento elixido por Berenguer para reafirmar a s\u00faa pretensi\u00f3n \u00e1 realeza logo da s\u00faa disputa con Arnulfo a comezos deste ano. Suxeriuse que Walfredo foi colocado no cargo de duque no canto de Berenguer, por Arnulf en 896, despois de que Berenguer se pasase ao bando de Arnulf a comezos deste ano . Walfredo deber\u00eda ter gobernado Fri\u00fal menos dun ano neste caso. Logo da s\u00faa morte en 896, o ducado foi dividido en catro condados."}
{"id": "456206", "revid": "89787", "url": "https://gl.wikipedia.org/wiki?curid=456206", "title": "Actun Tunichil Muknal", "text": "Actun Tunichil Muknal (ou a Cova do Sepulcro de Cristal) \u00e9 unha cova de Belize, preto de San Ignacio, no distrito de Cayo , que \u00e9 un salientable sitio arqueol\u00f3xico maia que incl\u00fae de esqueletos, cer\u00e1micas e olar\u00eda. Hai varias \u00e1reas con restos esqueletos na c\u00e1mara principal. O m\u00e1is co\u00f1ecido \u00e9 \"a dama de cristal\", o esqueleto dunha adolescento (unha moza de 18 anos), posibelmente v\u00edtima de sacrificio, cuxos \u00f3sos foron calcificados, cunha aparencia cristalizada.\nAs cer\u00e1micas do sitio son significativos en parte por ter \"buratos de morte\", o cal indica que foron empregados con prop\u00f3sitos cerimoniais. Moitos dos artefactos maias e outros restos est\u00e1n completamente calcificados no chan da cova. Un dos artefactos, co\u00f1ecido como \"ola do mono\", \u00e9 un dos catro obxectos dese tipo atopados en toda Am\u00e9rica Central. Os maias tam\u00e9n modificaron as formaci\u00f3ns da cova, nalg\u00fans casos para crear altares para as ofrendas, noutros para crear siluetas de facianas e animais ou para proxectar unha imaxe de sombra na cova. A cova est\u00e1 decorada extensamente nos pasos superiores."}
{"id": "456213", "revid": "56817", "url": "https://gl.wikipedia.org/wiki?curid=456213", "title": "Gran Buraco Azul", "text": "O Gran Buraco Azul (en ) \u00e9 un xigantesco buraco mari\u00f1o da costa de Belize. At\u00f3pase preto do centro do arrecife Lighthouse, un pequeno atol a 70\u00a0km do continente e de Cidade de Belize. O buraco ten unha forma circular, de 318 m de di\u00e1metro e 124 m de profundidade. Formouse durante diversos episodios da glaciaci\u00f3n cuaternaria cando o nivel do mar era moito menor. As an\u00e1lises das estalactitas atopadas no Gran Buraco Azil amosan que a formaci\u00f3n produciuse en varias fases, hai 153\u00a0000, 66\u00a0000, 60\u00a0000 e 15\u00a0000 anos. Cando o nivel dos oc\u00e9anos subiu de novo, a cova quedou completamente inundada. O Gran Buraco Azul forma parte da rede de reservas da barreira de coral de Belize, Patrimonio da Humanidade da UNESCO."}
{"id": "456214", "revid": "23204", "url": "https://gl.wikipedia.org/wiki?curid=456214", "title": "Gran Burato Azul", "text": ""}
{"id": "456215", "revid": "23204", "url": "https://gl.wikipedia.org/wiki?curid=456215", "title": "Gran Furado Azul", "text": ""}
{"id": "456216", "revid": "23204", "url": "https://gl.wikipedia.org/wiki?curid=456216", "title": "Gran Furaco Azul", "text": ""}
{"id": "456217", "revid": "23204", "url": "https://gl.wikipedia.org/wiki?curid=456217", "title": "Great Blue Hole", "text": ""}
{"id": "456233", "revid": "23204", "url": "https://gl.wikipedia.org/wiki?curid=456233", "title": "Colville Young", "text": "Colville Young, nado na Cidade de Belize o 20 de novembro de 1932, \u00e9 un pol\u00edtico e escritor belizense, que ocupou o cargo de gobernador xeral de Belize dende o 17 de novembro de 1993 at\u00e9 o 30 de abril de 2021. Substitu\u00edu a Elmira Minita Gordon.\nColville foi un dos fundadores do Partido Liberal, unha formaci\u00f3n pol\u00edtica de curta vida que terminou por unirse \u00f3 Partido Democr\u00e1tico Unido. Interesouse polo desenvolvemento das instituci\u00f3ns educativas do seu pa\u00eds e nos anos 80 chegou a ser presidente do University College of Belize. Publicou diversos libros sobre literatura belizense, as\u00ed como poemas e libros de relatos curtos."}
{"id": "456242", "revid": "88215", "url": "https://gl.wikipedia.org/wiki?curid=456242", "title": "Dean Barrow", "text": "Dean Oliver Barrow, nado en Cidade de Belize en 1951, \u00e9 un avogado e pol\u00edtico belizense, que foi primeiro ministro de Belize entre 2008 e 2020. \u00c9 tam\u00e9n o l\u00edder do Partido Dem\u00f3crata Unido (UDP). \nAvogado de carreira, traballou como ministro de Relaci\u00f3ns Exteriores dende 1993 a 1998 e foi o l\u00edder da oposici\u00f3n dende 1998 at\u00e9 que a UDP ga\u00f1ou en febreiro de 2008. Barrow comezou o seu primeiro mandato como primeiro ministro en 2008, e empezou o seu mandato termo en 2012. Comezou o seu terceiro mandato \u00f3 ga\u00f1ar nas elecci\u00f3ns do 4 de novembro de 2015.\nCarreira legal.\nBarrow \u00e9 un dos avogados exitosos de Belize e apareceu en varios casos de alto perfil. Comezou o seu traballo legal na compa\u00f1\u00eda de avogados do t\u00edo Dean Lindo en 1973 e f\u00edxose socio al\u00ed en 1977. Eventualmente formou o seu propio bufete de avogados, Barrow e Williams (con Rodwell Williams) at\u00e9 que deixou o seu cargo antes do 2008. Entre os clientes m\u00e1is controvertidos da s\u00faa firma est\u00e1 Lord Ashcroft e os negocios cos que est\u00e1 conectado, particularmente o Belize Bank e, nalg\u00fan momento, Belize Telemedia Limited, anteriormente Belize Telecommunications Limited.\nVida privada.\nTen catro fillos, sendo o maior deles o rapeiro \"Shyne\" Barrow. Barrow est\u00e1 divorciado da tam\u00e9n avogada Lois Young."}
{"id": "456244", "revid": "23204", "url": "https://gl.wikipedia.org/wiki?curid=456244", "title": "Dean Oliver Barrow", "text": ""}
{"id": "456254", "revid": "1131", "url": "https://gl.wikipedia.org/wiki?curid=456254", "title": "Santuario de vida silvestre da conca de Cockscomb", "text": "O Santuario de vida silvestre da conca de Cockscomb \u00e9 unha reserva de natureza no distrito de Stann Creek, en Belize. Foi estabelecido para protexer os bosques, a fauna e a conca fluvial de 400 quil\u00f3metros cadrados nas pendentes orientais dos montes Maia.\nA reserva foi estabelecida no ano 1986 como a primeira \u00e1rea natural para a protecci\u00f3n do xaguar (\"Panthera onca\"). \u00c9 considerado como un dos principais lugares de conservaci\u00f3n do xaguar en todo o mundo.\nO nome 'Cockscomb' deriva da aparencia da cadea de monta\u00f1as Cockscomb, que semellan a crista dun galo, a cal se atopa na franxa norte da reserva e \u00e9 facilmente visible dende a chaira costeira do mar Caribe. A \u00e1rea foi habitada polos maias dende hai 10\u00a0000 anos. Por\u00e9n, a primeira exploraci\u00f3n moderna rexistrada na conca non se produciu at\u00e9 1888."}
{"id": "456255", "revid": "23204", "url": "https://gl.wikipedia.org/wiki?curid=456255", "title": "Cockscomb Basin Wildlife Sanctuary", "text": ""}
{"id": "456257", "revid": "23204", "url": "https://gl.wikipedia.org/wiki?curid=456257", "title": "Montes Maia", "text": "Os Montes Maia son unha serra monta\u00f1osa localizado en Belize e Guatemala oriental, en Am\u00e9rica Central. Os montes Maia e os seus arredores conte\u00f1en un n\u00famero importante de sitios arqueol\u00f3xicos da civilizaci\u00f3n maia, incluyendo Lubaantun, Nim Li Punit ou Cahal Pech.\nXeograf\u00eda.\nO punto m\u00e1is alto dos montes \u00e9 Doyle's Delight, a 1\u00a0124 m, e o Pico Victoria a 1\u00a0120 m.\nO Santuario de vida silvestre da conca de Cockscomb \u00e9 unha reserva natural destacada que se atopa nos montes Maia."}
{"id": "456259", "revid": "23204", "url": "https://gl.wikipedia.org/wiki?curid=456259", "title": "Barreira de Coral de Belize", "text": "A Barreira de Coral de Belize \u00e9 unha serie de arrecifes de coral que se sit\u00faan a unha distancia variable da costa de Belize, uns 300 metros da costa no norte e a uns 40 quil\u00f3metros no sur. Ten unha lonxitude aproximada de 300 quil\u00f3metros, e forma parte do Sistema Arrecifal Mesoamericano, o segundo sistema de arrecife de coral m\u00e1is grande no mundo despois da Gran Barreira de Coral de Australia. \u00c9 o destino tur\u00edstico m\u00e1is importante de Belize, atraendo a metade dos seus 260.000 visitantes, as\u00ed mesmo \u00e9 vital para a s\u00faa industria pesqueira."}
{"id": "456261", "revid": "23204", "url": "https://gl.wikipedia.org/wiki?curid=456261", "title": "Sistema de Reservas da Barreira do Arrecife de Belize", "text": ""}
{"id": "456265", "revid": "89787", "url": "https://gl.wikipedia.org/wiki?curid=456265", "title": "El Caracol", "text": "El Caracol ou Caracol \u00e9 o nome dado a un sitio arqueol\u00f3xico maia de grandes dimensi\u00f3ns, localizado no distrito de Cayo, en Belize. At\u00f3pase a uns 40\u00a0km \u00f3 sur de Xunantunich e San Ignacio Cayo, a unha altitude de 460 m, preto dos montes Maia. O antigo nome maia deste lugar puido ser \"Oxhuitza.\"\nEl Caracol foi ocupada dende 1200 a. C., mais o seu per\u00edodo de maior expansi\u00f3n construtiva corresponde \u00f3 per\u00edodo cl\u00e1sico maia, con m\u00e1is de 40 monumentos datados entre 485 e 889 que rexistran a secuencia din\u00e1stica dos seus gobernantes.\nA antiga Caracol foi unha das maiores cidades maias, cubrindo uns 168\u00a0km\u00b2, cunha poboaci\u00f3n m\u00e1xima estimada entre os 120\u00a0000 e os 180\u00a0000 habitantes. Un dos monumentos rexistra unha vitoria militar sobre o ex\u00e9rcito de Tikal en 562.\nO sitio foi descuberto en 1938. Traballos m\u00e1is extensos foron levados a cabo pola Universidade da Pensilvania en 1951 e 1953. Dende 1985, decorre un proxecto de escavaci\u00f3ns arqueol\u00f3xicas e restauraci\u00f3n das estruturas antigas de El Caracol, baixo a direcci\u00f3n de arque\u00f3logos da Universidade de Florida Central."}
{"id": "456277", "revid": "5863", "url": "https://gl.wikipedia.org/wiki?curid=456277", "title": "Mar\u00eda Manuela Rey Chao", "text": ""}
{"id": "456347", "revid": "89787", "url": "https://gl.wikipedia.org/wiki?curid=456347", "title": "Pobo gar\u00edfuna", "text": "Os gar\u00edfunas (chamados \"garinagu\" en lingua gar\u00edfuna) son un grupo \u00e9tnico de Am\u00e9rica Central e o Caribe, descendente de africanos e ind\u00edxenas caribes e arauacos. Est\u00edmase que hai m\u00e1is de 600\u00a0000 gar\u00edfunas repartidos en Honduras, Belize, Guatemala, Nicaragua e nos Estados Unidos."}
{"id": "456348", "revid": "23204", "url": "https://gl.wikipedia.org/wiki?curid=456348", "title": "Gar\u00edfunas", "text": ""}
{"id": "456349", "revid": "23204", "url": "https://gl.wikipedia.org/wiki?curid=456349", "title": "Gar\u00edfuna", "text": ""}
{"id": "456351", "revid": "102241", "url": "https://gl.wikipedia.org/wiki?curid=456351", "title": "Lingua gar\u00edfuna", "text": "O gar\u00edfuna \u00e9 unha lingua arauaca falada polo pobo gar\u00edfuna que habita na zona oeste da costa norte de Am\u00e9rica Central. Malia ser unha lingua da familia arauaca \u00e9 at\u00edpica por falarse f\u00f3ra da \u00e1rea ling\u00fc\u00edstica arauaca, que est\u00e1 limitada \u00f3 norte de Am\u00e9rica do Sur, polo cal ten moitos pr\u00e9stamos das linguas caribes e das linguas europeas, produto das guerras, da migraci\u00f3n e da colonizaci\u00f3n.\nOutrora, a lingua estivo confinada nas illas de San Vicente e Dominica, mais os seus falantes, os gar\u00edfunas, foron deportados masivamente polos brit\u00e1nicos en 1797 \u00e1 costa norte de Honduras, dende onde o pobo e a lingua se estenderon \u00f3 longo da costa dende Nicaragua at\u00e9 Guatemala e Belize."}
{"id": "456356", "revid": "23204", "url": "https://gl.wikipedia.org/wiki?curid=456356", "title": "Himno nacional de Ben\u00edn", "text": ""}
{"id": "456357", "revid": "56817", "url": "https://gl.wikipedia.org/wiki?curid=456357", "title": "L'Aube Nouvelle", "text": "L'Aube Nouvelle (A nova alba) \u00e9 o himno nacional de Ben\u00edn. Foi escrito e composto por Gilbert Jean Dagnon. Adoptouse dende a independencia en 1960.\nLetra.\nEn franc\u00e9s.\nJadis \u00e0 son appel, nos a\u00efeux sans faiblesse \nOnt su avec courage, ardeur, pleins d'all\u00e9gresse\nLivrer au prix du sang des combat \u00e9clatants.\nAccourez vous aussi, b\u00e2tisseurs du pr\u00e9sent,\nPlus forts dans l'unit\u00e9, chaqu'jour \u00e0 la t\u00e2che,\nPour la post\u00e9rit\u00e9, construisez sans rel\u00e2che.\nRetrouso\nEnfants du B\u00e9nin, debout!\nLa libert\u00e9 d'un cri sonore\nChante aux premiers feux de l'aurore;\nEnfants du B\u00e9nin, debout!\nQuand partout souffle un vent de col\u00e8re et de haine.\nB\u00e9ninois, sois fier, et d'une \u00e2me sereine,\nConfiant dans l'avenir, regarde ton drapeau!\nDans le vert tu liras l'espor du renouveau,\nDe tes a\u00efeux le rouge \u00e9voque le courage;\nDes plus riches tr\u00e9sors le jaune est le pr\u00e9sage.\nRetrouso\nTes monts ensoleill\u00e9s, tes palmiers, ta verdure,\nCher B\u00e9nin, partout font ta vive parure.\nTon sol offre \u00e0 chacun la richesse des fruits.\nB\u00e9nin, d\u00e9sormais que tes fils tous unis\nD'un fraternel \u00e9lan partagent l'esp\u00e9rance\nDe te voir \u00e0 jamais heureux dans l'abondance.\nRetrouso"}
{"id": "456358", "revid": "5874432", "url": "https://gl.wikipedia.org/wiki?curid=456358", "title": "Patrice Talon", "text": "Patrice Talon, nado en Ouidah o 1 de maio de 1958, \u00e9 un home de negocios e pol\u00edtico de Ben\u00edn, elixido como Presidente da Rep\u00fablica o 6 de abril de 2016, vencendo \u00f3 Primeiro Ministro Lionel Zinsou na segunda volta.\nTraxectoria.\nFillo dun traballador de ferrocarr\u00eds e dunha muller pertencente \u00e1 familia Guedegbe de Abomey, Patrice Talon comunmente chamado \"O competidor nado\" est\u00e1 casado cunha muller nativa de Porto Novo e \u00e9 pai de dous fillos.\nCo\u00f1ecido como o \"Rei do algod\u00f3n\" pola s\u00faa participaci\u00f3n na industria do algod\u00f3n no seu pa\u00eds, Talon foi un apoio para o presidente Thomas Yayi Boni, e financiou as s\u00faas campa\u00f1as para as elecci\u00f3ns de 2006 e 2011. Por\u00e9n, despois de que ambos se distanciaron, Talon foi acusado de participar nunha conspiraci\u00f3n para matar a Boni Yayi e fuxiu a Francia en 2012. Foi indultado posteriormente en 2014.\nEn setembro de 2021, Patrice Talon e Thomas Boni Yayi, aliados pol\u00edticos que se converteron en inimigos \u00edntimos, reun\u00edronse no Marina Palace de Coton\u00fa. Durante este enfrontamento, Thomas Boni Yayi presentoulle a Patrice Talon unha serie de propostas e petici\u00f3ns, relacionadas especialmente coa liberaci\u00f3n de \"detidos pol\u00edticos\"."}
{"id": "456360", "revid": "1131", "url": "https://gl.wikipedia.org/wiki?curid=456360", "title": "Adrien Houngb\u00e9dji", "text": "Adrien Houngb\u00e9dji, nado en Aplahou\u00e9 o 5 de marzo de 1942, \u00e9 un pol\u00edtico benin\u00e9s e o dirixente do Partido de Renovaci\u00f3n Democr\u00e1tico (\"Parti du renouveau d\u00e9mocratique\", PRD), un dos partidos pol\u00edticos principais de Ben\u00edn.\nTraxectoria.\nFoi Presidente da Asemblea Nacional de Ben\u00edn dende 1991 at\u00e9 1995, Primeiro Ministro de Ben\u00edn dende 1996 a 1998, e Presidente da Asemblea Nacional outra vez dende 1999 at\u00e9 2003. A comezos de 1991, aguantou repetidamente como candidato presidencial; colocouse segundo en 2006, mais foi derrotado por Yayi Boni nunha segunda rolda de votaci\u00f3n. Dende 2015, serviu como Presidente da Asemblea Nacional."}
{"id": "456361", "revid": "56817", "url": "https://gl.wikipedia.org/wiki?curid=456361", "title": "Monte Sokbaro", "text": "Monte Sokbaro \u00e9 o nome que recibe o punto m\u00e1is alto de Ben\u00edn, cunha altitude de 658 metros. At\u00f3pase situado na fronteira entre os pa\u00edses africanos de Ben\u00edn e Togo."}
{"id": "456363", "revid": "23204", "url": "https://gl.wikipedia.org/wiki?curid=456363", "title": "Harmattan", "text": "O harmattan \u00e9 un vento alisio de \u00c1frica Occidental fr\u00edo, seco e poeirento. Sopra \u00f3 sur do S\u00e1hara cara \u00f3 golfo de Guinea entre o finais de novembro e metade de marzo (inverno). O nome est\u00e1 relacionado co termo da lingua twi.\nNo seu tr\u00e1nsito sobre o deserto toma finas part\u00edculas de po (entre 0,5 e 10 micr\u00f3metros). Cando sopra intensamente, o Harmattan pode empuxar o po e a area at\u00e9 Norteam\u00e9rica.\nEfectos.\nNalg\u00fans pa\u00edses de \u00c1frica Occidental, a pesada cantidade de po no aire pode limitar severamente a visibilidade e bloquear o sol durante varios d\u00edas, comparable a unha intensa n\u00e9boa. O efecto causado polo po e a area levantados por estes ventos co\u00f1\u00e9cese como neblina de Harmattan. A interacci\u00f3n do Harmattan cos ventos monz\u00f3nicos pode causar tornados."}
{"id": "456373", "revid": "98629", "url": "https://gl.wikipedia.org/wiki?curid=456373", "title": "Eberardo de Fri\u00fal", "text": "Eberardo (ou Evrardo), dito o Santo, nado en 820 e finado o 16 de decembro de 866, foi marqu\u00e9s de Fri\u00fal. Naceu durante o reinado de Carlomagno e morreu baixo Lu\u00eds o Piadoso.\nTraxectoria.\nOrixes familiares.\nEra fillo de Unroch de Fri\u00fal e de Engeltruda de Par\u00eds, filla de Big\u00f3n de Par\u00eds e irm\u00e1n de Berenguer o Sabio.\nEducaci\u00f3n.\nRecibiu educaci\u00f3n na Escola Palatina fundada por Carlomagno e dirixida por Alcu\u00edno, onde estudou os temarios medievais co\u00f1ecidos como \"trivium\" e \"quadrivium\". Al\u00ed naceu o seu interese pola ciencia e as letras e, ao mesmo tempo, desenvolveu a s\u00faa famosa piedade.\nNon hai d\u00fabida de que foi estando na Escola Palatina, cando Eberardo comezou a constru\u00edr unha gran biblioteca que organizou con gran coidado e vontade.\nFeitos not\u00e1beis.\nCando a s\u00faa idade lle permitiu levar armas, participou en numerosas expedici\u00f3ns militares. Defendeu o seu pa\u00eds contra a invasi\u00f3n dos b\u00falgaros e expulsounos completamente da Pen\u00ednsula (825 - 830). En recompensa polos seus servizos, no ano 836 o emperador Lu\u00eds o Piadoso concedeulle o maior honor pos\u00edbel: a man da s\u00faa filla, a princesa Xisela, en matrimonio. Entre os ricos dominios do dote da princesa, estaba o Pago de Cysoing, preto de Lille. Pareceulles un lugar agrad\u00e1bel e convert\u00e9rono nunha das s\u00faas residencias habituais.\nEberardo e Xisela decidiron fundar un mosteiro en Cysoing. O proxecto foi longo e dif\u00edcil e non estaba completo cando morreron os impulsores da s\u00faa creaci\u00f3n. O mosteiro foi inicialmente consagrado ao Santo Salvador e Mar\u00eda (nai de Xes\u00fas). Os monxes viv\u00edan en comunidade seguindo os preceptos can\u00f3nicos e con todo o rigor do claustro. A s\u00faa principal funci\u00f3n era cantar solemnemente na igrexa. S\u00e1bese que Eberardo gozaba cantando xunto co coro.\nDurante os anos tr\u00e1xicos (830 - 839), cando o emperador sufrira nas mans do seu propio fillo unha rebeli\u00f3n, o conde Eberardo permaneceu totalmente fiel.\nUsou a s\u00faa influencia sobre Lotario (o fillo m\u00e1is vello do Emperador) para atopar o xeito de que o pai e o fillo se reconciliasen. Durante o Concilio de 839, Lotario arrastrouse implorando perd\u00f3n ao seu pai.\nA actividade de Eberardo non se limitou ao Pago de Cysoing, tam\u00e9n participou libremente nos asuntos doutros territorios e do imperio en xeral. O emperador Lu\u00eds o Piadoso morreu en 840 e a guerra, unha guerra cruel e desapiadada, estalou entre o emperador Lotario I e os seus dous irm\u00e1ns, Lu\u00eds o Xerm\u00e1nico e Carlos o Calvo.\nEberardo lamentou esta loita fratricida e esforzouse por detela. Logo da sanguenta batalla de Fontenay, o 25 de xu\u00f1o de 841, conduciu o embaixador de Lotario onda os seus irm\u00e1ns para levar a cabo as negociaci\u00f3ns de paz. A conferencia tivo lugar en Milin, preto de Ch\u00e2lons na Champa\u00f1a. Decidiuse dividir o Imperio entre os tres irm\u00e1ns. Os negociadores, entre os que se atopaba Eberard, encarg\u00e1ronse de facer unha partici\u00f3n xusta e equitativa. Non foi antes de agosto de 843 cando se presentou o informe aos tres reis en Verd\u00fan. As negociaci\u00f3ns terminaron e restaurouse a paz entre os tres irm\u00e1ns.\nDespois de que a guerra terminase e se asinase o tratado de paz, Eberardo marchou con urxencia a Italia, que naquel momento estaba baixo a ameaza dos sarracenos. Estes sarracenos foran chamados no 842 polo duque de Benevento. Supo\u00f1\u00edan unha ameaza e mesmo chegaron a saquear Roma en varias ocasi\u00f3ns. Ent\u00f3n Eberardo, como duque de Fri\u00fal, erixiuse como l\u00edder de resistencia. A guerra durou ata que terminou o ano 851 coa derrota final dos sarracenos. Este feito sup\u00faxolle unha gran reputaci\u00f3n como soldado e como l\u00edder.\nNo ano 858 foi enviado a Ulm como embaixador de Lu\u00eds o Novo, fillo de Lotario, para estar co seu t\u00edo, Lu\u00eds o Xerm\u00e1nico.\nDesde ent\u00f3n non hai m\u00e1is informaci\u00f3n sobre el ata o seu \"Testemu\u00f1o\". Un documento onde se fala sobre a vida de Eberardo e onde est\u00e1 o seu testamento. O \"Testemu\u00f1o\" foi escrito en Italia, no castelo de Musiestro, no Condado de Treviso, no ano 867 .\nEberardo morreu a finais dese ano (16 de decembro).\nHerdanza.\nDe acordo coa s\u00faa esposa, a princesa Xisela, Eberardo repartiu as s\u00faas posesi\u00f3ns entre os seus descendentes vivos. O documento establece un repartimento igual das xoias e dos adornos, os obxectos valiosos da s\u00faa capela e os libros da s\u00faa biblioteca.\nO fillo m\u00e1is vello, Unroch, recibiu todas as propiedades da Lombard\u00eda e Xermania. O segundo, Berenguer, recibiu Annappes cos seus dominios excepto Gruson e as propiedades en Hesbaye e Condrost. O terceiro, Adalardo, recibiu Cysoing, Camphin, Gruson e Somain, con todos os cargos e t\u00edtulos de Abad\u00eda na rexi\u00f3n. O cuarto, Ra\u00fal ou Rodolfo, recibiu Vitry-en-Artois e Mestucha, excepto a igrexa de Vitry que foi cedida \u00e1 abad\u00eda de Cysoing.\n\u00c1s s\u00faas tres fillas, Ingletruda, Judit e Heilwida, deulles outros dominios: Ermen, Marshem, Balghingham, Heliwsheim, Hostrenheim, Luisinga, Wendossa e Engerresteim.\nEberardo tivo tres fillos m\u00e1is, Eberardo, Alpais e Xisela. Os dous primeiros morreron moi novos, mentres que Xisela non herdou xa que morreu antes de que o seu pai organizase a distribuci\u00f3n dos seus bens e propiedades.\nNupcias e descendentes.\nCasou en 836 coa princesa Xisela, a filla do emperador Lu\u00eds o Piadoso e, xuntos, tiveron dez fillos:"}
{"id": "456378", "revid": "13507", "url": "https://gl.wikipedia.org/wiki?curid=456378", "title": "Vicky o viquingo", "text": ""}
{"id": "456385", "revid": "56817", "url": "https://gl.wikipedia.org/wiki?curid=456385", "title": "Ateles hybridus", "text": "O Ateles hybridus \u00e9 un primate platirrino neotropical residente en Colombia e Venezuela, pertencente \u00f3 x\u00e9nero \"Ateles\". A especie at\u00f3pase actualmente en perigo cr\u00edtico de extinci\u00f3n. Caracter\u00edzase por ser un primate non moi pequeno cunha cola pr\u00e9nsil moi longa, a cal utiliza como apoio para trasladarse dun sitio a outro nas p\u00f3las das \u00e1rbores, algunhas veces adoita baixar at\u00e9 o nivel do chan, \u00e9 un animal que non foxe \u00e1 presenza humana se non se mostra ningunha agresi\u00f3n.\nA s\u00faa historia taxon\u00f3mica foi confusa, pois no pasado clasificouse como unha subespecie de \"Ateles geoffroyi\" ou de \"Ateles belzebuth\". Como os demais monos ara\u00f1a, pos\u00fae brazos moi longos e delgados, e unha cola elongada e pr\u00e9nsil. Ten o ventre esbrancuxado e un parche na fronte, e en ocasi\u00f3ns os ollos azuis, un car\u00e1cter moi infrecuente nos monos ara\u00f1a."}
{"id": "456386", "revid": "23204", "url": "https://gl.wikipedia.org/wiki?curid=456386", "title": "Tauraco erythrolophus", "text": "O Tauraco erythrolophus \u00e9 unha especie de ave cuculiforme da familia Musophagidae, propia dos bosques e sabanas do oeste de Angola. Non se reco\u00f1ecen subespecies.\nComo ave nacional.\nEsta especie \u00e9 a ave nacional de Angola. Est\u00e1 a converterse nunha icona nacional para a conservaci\u00f3n, especialmente de aves e bosques. At\u00f3pase comunmente \u00f3 longo da escarpa de Angola e outros h\u00e1bitats boscosos adxacentes."}
{"id": "456390", "revid": "56817", "url": "https://gl.wikipedia.org/wiki?curid=456390", "title": "Goura victoria", "text": "A Goura victoria \u00e9 unha especie de ave columbiforme da familia Columbidae end\u00e9mica de Nova Guinea.\nCaracter\u00edsticas.\n\u00c9 unha pomba moi grande, ten uns 74 cent\u00edmetros de lonxitude do corpo, coloraci\u00f3n azulada afrisada con crista azul, peito casta\u00f1o e iris vermello. A ave pode reco\u00f1ecerse doadamente por posu\u00edr as \u00fanicas puntas brancas na s\u00faa crista. Soamente pon un ovo, o cal eclosiona despois de 30 d\u00edas.\nSubespecies.\nReco\u00f1\u00e9cense d\u00faas subespecies de \"Goura victoria\":"}
{"id": "456392", "revid": "27155", "url": "https://gl.wikipedia.org/wiki?curid=456392", "title": "Plesiomorfia", "text": ""}
{"id": "456406", "revid": "17467", "url": "https://gl.wikipedia.org/wiki?curid=456406", "title": "S/2004 N 1", "text": ""}
{"id": "456423", "revid": "54334", "url": "https://gl.wikipedia.org/wiki?curid=456423", "title": "Carmen Alfaro Asins", "text": "Carmen Alfaro Asins, nada en Madrid o 8 de maio de 1952 e finada o 9 de xu\u00f1o de 2005, foi unha arque\u00f3loga e numism\u00e1tica espa\u00f1ola.\nFoi vicepresidenta primeira da xunta directiva da Comisi\u00f3n Internacional de Numism\u00e1tica (CIN) e vogal da Sociedade Iberoamericana de Estudos Numism\u00e1ticos (SIAEN) a partir de 1989.\nTraxectoria.\nFormaci\u00f3n.\nAlfaro obtivo a licenciatura na especialidade de Prehistoria e Arqueolox\u00eda en 1977, na Universidade Aut\u00f3noma de Madrid. Durante o curso 1980-1981 realizou as pr\u00e1cticas profesionais de museos na secci\u00f3n de numism\u00e1tica e foi contratada polo Ministerio de Cultura o seguinte ano, cando preparaba a s\u00faa tese de doutoramento baixo a direcci\u00f3n de Gratiniano Neto, que presentou en 1983 baixo o t\u00edtulo de \"Las monedas de Gadir/Gades\".\nMuseo Arqueol\u00f3xico Nacional.\nEn 1984 ingresou por oposici\u00f3n no corpo facultativo de conservadores de museos e obtivo praza da secci\u00f3n de numism\u00e1tica do Museo Arqueol\u00f3xico Nacional; o ano seguinte pasou a ocupar a praza de conservadora xefa da secci\u00f3n e, a partir de 1989, foi a xefa do Departamento de Numism\u00e1tica e Medall\u00edstica.Desde os seus postos no Departamento impulsou os traballos de modernizaci\u00f3n do museo. Cando Alfaro asumiu a xefatura da secci\u00f3n de numism\u00e1tica hab\u00eda m\u00e1is de tres d\u00e9cadas que non se expu\u00f1an ao p\u00fablico as colecci\u00f3ns de moedas que al\u00ed se custoriaban. Ela iniciou unha nova fase de apertura; organizou numerosas exposici\u00f3ns para dar a co\u00f1ecer os fondos ao p\u00fablico, fac\u00e9ndoo part\u00edcipe da importancia da moeda como documento hist\u00f3rico con m\u00faltiples lecturas. Abriu as colecci\u00f3ns a investigadores e defendeu a localizaci\u00f3n da biblioteca de numism\u00e1tica dentro do propio departamento para que fose m\u00e1is \u00fatil aos estudosos da moeda. Traballou a prol da protecci\u00f3n do patrimonio numism\u00e1tico e estudou os fondos numism\u00e1ticos da colecci\u00f3n do museo, e deunos a co\u00f1ecer a trav\u00e9s da publicaci\u00f3n de diversos cat\u00e1logos.\nNo seu labor de difusi\u00f3n fomentou o pr\u00e9stamo de obras e organizou exposici\u00f3ns temporais como \"La moneda, algo m\u00e1s que dinero\" (1996), \"Tesoros del Gabinete Numism\u00e1tico\" (1999), \"Dinero ex\u00f3tico\" (2001) ou \"Esto es dinero\" (2001). Tam\u00e9n organizou conferencias, congresos e outros actos co fin de reactivar a presenza da colecci\u00f3n numism\u00e1tica do museo nos circu\u00edtos cient\u00edficos internacionais. Resultado disto foi o XIII Congreso Internacional de Numism\u00e1tica, do Consello Internacional de Numism\u00e1tica, celebrado en Madrid en setembro de 2003, a maior reuni\u00f3n cient\u00edfica internacional, da que Alfaro foi a responsable da redacci\u00f3n das actas, que xa non puido ver publicadas, ao falecer en 2005.\nLabor investigador e publicaci\u00f3ns.\nComo investigadora, Alfaro centrou a s\u00faa atenci\u00f3n na moeda da antig\u00fcidade e, en especial, nas cu\u00f1axes feno-p\u00fanicas, en todos os seus aspectos, particularmente base\u00e1ndose nas pezas pertencentes \u00e1s propias colecci\u00f3ns do museo. Neste sentido, unha das s\u00faas achegas m\u00e1is importantes foi a localizaci\u00f3n da ceca p\u00fanica de Tagilit (Almer\u00eda). No entanto, tam\u00e9n foron do seu interese outras tem\u00e1ticas como a historia do propio Museo Arqueol\u00f3xico Nacional, a circulaci\u00f3n monetaria e as t\u00e9cnicas de fabricaci\u00f3n da moeda.\n\"Sylloge Nummorum Graecorum\".\nVarios dos cat\u00e1logos de moeda hisp\u00e1nica do Museo Arqueol\u00f3xico Nacional publicados baixo a s\u00faa coordinaci\u00f3n formaron parte da serie \"Sylloge Nummorum Graecorum\"; deste xeito, logrou que Espa\u00f1a participase nun proxecto internacional que \u00e9 un referente esencial na investigaci\u00f3n numism\u00e1tica da antig\u00fcidade.\nEscolma de artigos cient\u00edficos.\nAlfaro \u00e9 autora de m\u00e1is de 60 artigos en revistas especializadas. Estes son alg\u00fans dos publicados ao longo da s\u00faa carreira no \"Bolet\u00edn del Museo Arqueol\u00f3gico Nacional\" (ISSN 0212-5544):\nReco\u00f1ecementos.\nCarmen Alfaro foi merecedora de diversos galard\u00f3ns, entre eles os seguintes:"}
{"id": "456430", "revid": "65337", "url": "https://gl.wikipedia.org/wiki?curid=456430", "title": "Carmen Alfaro", "text": ""}
{"id": "456459", "revid": "785", "url": "https://gl.wikipedia.org/wiki?curid=456459", "title": "Porto Alto", "text": ""}
{"id": "456460", "revid": "785", "url": "https://gl.wikipedia.org/wiki?curid=456460", "title": "Porto Barroso", "text": ""}
{"id": "456461", "revid": "785", "url": "https://gl.wikipedia.org/wiki?curid=456461", "title": "Porto Ferreiro", "text": ""}
{"id": "456462", "revid": "63181", "url": "https://gl.wikipedia.org/wiki?curid=456462", "title": "Iisalmi", "text": "Iisalmi (en sueco \"Idensalmi\") \u00e9 unha cidade de Finlandia situada na rexi\u00f3n de Savonia do Norte. En 2018 a s\u00faa poboaci\u00f3n era de 21\u00a0469\u00a0habitantes. A superficie do termo municipal \u00e9 de 872,20\u00a0km2, dos cales 109,16\u00a0km2 son auga. O concello ten unha densidade de poboaci\u00f3n de 28,14 \u00a0hab./km\u00b2.\nLimita cos concellos de Kiuruvesi, Lapinlahti, Kuopio, Pielavesi, Sonkaj\u00e4rvi e Vierem\u00e4, todos eles pertencentes \u00e1 s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "456463", "revid": "785", "url": "https://gl.wikipedia.org/wiki?curid=456463", "title": "Porto Dereito", "text": ""}
{"id": "456464", "revid": "785", "url": "https://gl.wikipedia.org/wiki?curid=456464", "title": "Porto Cabeiro", "text": ""}
{"id": "456466", "revid": "785", "url": "https://gl.wikipedia.org/wiki?curid=456466", "title": "Porto Mart\u00edn", "text": ""}
{"id": "456468", "revid": "785", "url": "https://gl.wikipedia.org/wiki?curid=456468", "title": "Porto dos Troncos", "text": ""}
{"id": "456473", "revid": "785", "url": "https://gl.wikipedia.org/wiki?curid=456473", "title": "Os Mouros", "text": ""}
{"id": "456482", "revid": "785", "url": "https://gl.wikipedia.org/wiki?curid=456482", "title": "Casa Cami\u00f1o", "text": ""}
{"id": "456500", "revid": "89787", "url": "https://gl.wikipedia.org/wiki?curid=456500", "title": "Greta Thunberg", "text": "Greta Tintin Eleonora Ernman Thunberg, nada en Estocolmo o 3 de xaneiro de 2003, \u00e9 unha activista sueca que traballa contra o cambio clim\u00e1tico e o quecemento global. Tornouse unha figura prominente por comezar a primeira folga escolar polo clima en agosto de 2018 \u00e1s portas do Parlamento sueco. En novembro dese mesmo ano falou na conferencia TEDx Estocolmo e un mes m\u00e1is tarde dirixiuse \u00e1 Conferencia da ONU sobre o cambio clim\u00e1tico.\nTraxectoria.\nA s\u00faa nai \u00e9 a cantante de \u00f3pera sueca Malena Ernman e o seu pai, o actor Svante Thunberg, O seu av\u00f3 \u00e9 o actor e director Olof Thunberg.\nEn decembro de 2018, Thunberg describ\u00edase como \"diagnosticada da s\u00edndrome de Asperger, de desorde obsesivo-compulsiva e de mutismo selectivo\". Para reducir a pegada de carbono da s\u00faa familia, insistiu en que se volvesen veganos e renunciasen a viaxar en avi\u00f3n.\nFolgas escolares polo clima.\nO d\u00eda 20 de agosto de 2018, cando cursaba o noveno curso na escola, decidiu non ir \u00e1 escola ata as elecci\u00f3ns xerais suecas, o nove de setembro tras as vagas de calor e a vaga de incendios en Suecia. Demandaba que o goberno sueco reducise as emisi\u00f3ns de carbono consonte ao acordo de Par\u00eds e protestou facendo unha sentada f\u00f3ra do parlamento cada d\u00eda durante o horario escolar levando un cartel que dic\u00eda: \"Skolstrejk f\u00f6r klimatet\" (folga escolar polo clima). A partir de a\u00ed, converteuse nunha icona xuvenil da loita polo clima, seguindo os pasos da devanceira Severn Suzuki.\nLogo das elecci\u00f3ns xerais continuou a facer folga, pero s\u00f3 os venres, co que chamou a atenci\u00f3n dos medios de comunicaci\u00f3n de todo o mundo. Foi unha inspiraci\u00f3n para escolares de todo o planeta que formaron parte das folgas escolares. A altura de decembro de 2018 m\u00e1is de 20 000 estudantes xa participaran nas folgas en alo menos 270 cidades. Thunberg d\u00e1lle o m\u00e9rito de inspirala para comezar a s\u00faa folga escolar polo clima \u00f3 grupo de activistas adolescentes da escola Parkland en Florida, quen organizaron a Marcha polas nosas vidas.\nOutras actividades reivindicativas.\nGreta Thunberg participou na manifestaci\u00f3n \"Rise for Climate\" diante do edificio do Parlamento Europeo en Bruxelas. En outubro de 2018 desprazouse coa s\u00faa familia en coche el\u00e9ctrico a Londres onde leu a \"Declaraci\u00f3n de rebeli\u00f3n\" organizada por Extinction Rebellion diante das Casas do Parlamento.\nFoi relatora no TEDxStockholm o 24 de novembro de 2018. Nesta charla TED falou de que cando ti\u00f1a oito anos decatarase que exist\u00eda o quecemento global e preguntouse como era que non aparec\u00eda como titular das novas en todas as canles de comunicaci\u00f3n, como corresponder\u00eda \u00e1 s\u00faa gravidade, tal e como se dunha guerra mundial se tratase. Comentou que o motivo de ir \u00e1 escola non foi para converterse nunha cient\u00edfica do clima, como alg\u00fans suxeriron, porque a parte cient\u00edfica xa estaba feita e s\u00f3 quedaba a negaci\u00f3n, a ignorancia e a inacci\u00f3n. Especulando con que os seus fillos e fillas, netas e netos lle preguntar\u00edan a raz\u00f3n pola que non se tomaran acci\u00f3ns en 2018, cando a\u00ednda se estaba a tempo, remataba conclu\u00edndo con que \"non podemos cambiar o mundo seguindo as normas, as normas te\u00f1en que cambiarse\".\nThunberg dirixiuse \u00f3s participantes na conferencia sobre o cambio clim\u00e1tico das Naci\u00f3ns Unidas, COP24, o 4 de decembro de 2018 e tam\u00e9n falou antes da asemblea plenaria que tivo lugar o 12 de decembro de 2018.\nO 23 de xaneiro de 2019 chegou a Davos, logo dunha viaxe de 32 horas en tren, onde criticou que a maior parte dos representantes oficiais chegaran usando ata 1 500 vos en avi\u00f3ns privados, para continuar a facer campa\u00f1a no Foro Econ\u00f3mico Mundial. No seu discurso en Davos dixo: \"Algunhas persoas, algunhas compa\u00f1\u00edas e especialmente algunhas persoas en postos de decisi\u00f3n saben os prezados valores que ve\u00f1en sacrificando para continuar a facer impensables moreas de di\u00f1eiro. Creo que moitas das persoas que estades aqu\u00ed pertencedes a ese grupo de xente\" Na mesma semana, un pouco m\u00e1is tarde, advertiu \u00e1s elites globais que: \"A nosa casa est\u00e1 ardendo\" engadindo \" Quero que vos espante. Quero que sintades o medo que eu sinto cada d\u00eda. Deb\u00e9mosllo \u00e1 mocidade, deb\u00e9moslles dar esperanza.\" \nA comezos de marzo o grupo de partidos da dereita (populares, liberais e extrema dereita) no Parlamento Europeo non lle permitiu intervir no parlamento, petici\u00f3n feita polos Verdes, Socialdem\u00f3cratas e Esquerda Unitaria.\nControversia.\nLogo de que as s\u00faas folgas escolares polo clima ga\u00f1aran popularidade, Thunberg acabou por tornarse o branco de ataques que buscan desacreditala ou aproveitarse da s\u00faa posici\u00f3n. A finais de 2018, Ingmar Rentzhog, fundador da organizaci\u00f3n sen \u00e1nimo de lucro We Don't Have Time Foundation (WDHT) recrutouna como xove asesora (non pagada) e utilizou o nome e a imaxe de Thunberg para recadar mill\u00f3ns de euros para a s\u00faa organizaci\u00f3n subsidaria We Don't Have Time AB, na que o propio Rentzhog \u00e9 o CEO. Thunberg non recibiu ning\u00fan di\u00f1eiro procedente da compa\u00f1\u00eda. Deu fin a s\u00faa funci\u00f3n de asesora en WDHT, declarando que \"[non formo] parte de ningunha organizaci\u00f3n... son totalmente independente... [e] todo o que fago f\u00e1goo de xeito gratu\u00edto.\" \nPremios e reco\u00f1ecementos.\nGreta Thunberg estaba entre as persoas premiadas no concurso de redacci\u00f3n de artigos de debate organizado en maio de 2018 polo Svenska Dagbladet dirixido \u00e1 mocidade e que ti\u00f1a por tema o clima.\nThunberg foi nomeada pola compa\u00f1\u00eda Telge Energi para o premio destinado \u00e1 mocidade e \u00e1 infancia para a promoci\u00f3n do desenvolvemento sostible, o Children's Climate Prize, pero non o aceptou xa que os nomeados ter\u00edan que ter viaxado en avi\u00f3n a Estocolmo dende todo o mundo. En novembro de 2018 ga\u00f1ou a bolsa Fryshuset como xove referente do ano. En decembro de 2018 a revista Time designouna como unha das 25 adolescentes m\u00e1is influentes do mundo durante o 2018.\nEn marzo de 2019 foi nomeada como candidata ao Premio Nobel da Paz por iniciativa do lexislador noruegu\u00e9s Freddy Andre Oevstegaard e outros dous membros do partido Esquerda Socialista de Noruega.\nEn 2019 foi nomeada para o Prix Libert\u00e9, impulsado pola rexi\u00f3n de Normand\u00eda (Francia), na s\u00faa primeira edici\u00f3n e conced\u00e9ronlle o premio medioambiental do Consello N\u00f3rdico que agradeceu mais rexeitou pola falta de acci\u00f3n contra a crise clim\u00e1tica."}
{"id": "456621", "revid": "23204", "url": "https://gl.wikipedia.org/wiki?curid=456621", "title": "Dahomey", "text": "O Reino de Dahomey foi un reino africano (localizado dentro da \u00e1rea do actual Ben\u00edn) que existiu dende 1600 at\u00e9 1894, cando o \u00faltimo rei, B\u00e9hanzin, foi derrotado polos franceses, e o pa\u00eds foi anexionado \u00f3 imperio colonial franc\u00e9s. Dahomey desenvolveuse na chaira de Abomey a partir do pobo fon a comezos do s\u00e9culo XVII e converteuse nun poder rexional no s\u00e9culo XVIII mediante a conquista de cidades importantes na costa Atl\u00e1ntica.\nDurante os s\u00e9culo XVIII e XIX, o Reino de Dahomey foi un importante estado na s\u00faa rexi\u00f3n, deixando de ser estado tributario do Imperio de Oyo. O reino de Dahomey foi un poder rexional que ti\u00f1a unha econom\u00eda dom\u00e9stica organizada no comercio e no traballo de escravos, cunha significativa relaci\u00f3n comercial cos europeos, unha administraci\u00f3n centralizada, sistema de impostos e grande organizaci\u00f3n militar. Neste reino salienta a s\u00faa obra art\u00edstica, unha unidade militar completamente feminina chamada as amazonas de Dahomey polos observadores europeos, e as elaboradas pr\u00e1cticas relixiosas do vod\u00fa, cun gran festival anual. Comerciaron con prisioneiros, que capturaron durante guerras e redadas, e intercambi\u00e1ronos cos europeos en troques de bens como coitelos, baionetas, armas de fogo, tecidos e licores."}
{"id": "456622", "revid": "23204", "url": "https://gl.wikipedia.org/wiki?curid=456622", "title": "Reino de Dahomey", "text": ""}
{"id": "456624", "revid": "23204", "url": "https://gl.wikipedia.org/wiki?curid=456624", "title": "Paco Sedano", "text": "Francisco Sedano Antol\u00edn, nado en Madrid o 2 de decembro de 1979, \u00e9 un ex-porteiro espa\u00f1ol de f\u00fatbol sala co\u00f1ecido como Paco Sedano. Foi primeiro capit\u00e1n e porteiro do F. C. Barcelona de Primeira Divisi\u00f3n da LNFS.\nEst\u00e1 considerado un dos tres mellores porteiros de M\u00f3stoles xunto a David Cobe\u00f1o e Iker Casillas. O seu irm\u00e1n Kikillo tam\u00e9n xoga ao f\u00fatbol sala como \u00e1 e peche do Massey Ferguson Valdepe\u00f1as en Segunda Divisi\u00f3n, con el coincidiu varias tempadas no hist\u00f3rico equipo do M\u00f3stoles F.S. que ascendeu a Divisi\u00f3n de Honra.\nBiograf\u00eda.\nXogador de f\u00fatbol sala criado en M\u00f3stoles. Xogou na liga Municipal desta cidade durante alg\u00fans anos e proseguiu a s\u00faa traxectoria en Divisi\u00f3n de Honra de xuven\u00eds en Madrid e nos Autos Garc\u00eda de Coslada para finalmente recalar no equipo da s\u00faa cidade, o M\u00f3stoles F.S. club no que xogou sete tempadas. Tras a campa\u00f1a 2006/2007, fichou polo F.C. Barcelona Mobicat como parte do ambicioso proxecto de situar a este equipo, a curto prazo, como un dos mellores da Divisi\u00f3n de Honra. \u00c9 o \u00fanico xogador madrile\u00f1o en ga\u00f1ar a copa Comunidade de Madrid e a Copa Catalu\u00f1a.\nO 10 de xaneiro de 2018, foi elixido como mellor porteiro do mundo do ano 2017. O 13 de xu\u00f1o anunciou a s\u00faa retirada como porteiro profesional. O 19 de xu\u00f1o xogou o seu derradeiro partido como profesional no quinto partido da final dos play-offs pola liga ante o Inter Movistar, onde o club madrile\u00f1o se impuxo nos penaltis."}
{"id": "456629", "revid": "23204", "url": "https://gl.wikipedia.org/wiki?curid=456629", "title": "Abomei", "text": ""}
{"id": "456656", "revid": "89787", "url": "https://gl.wikipedia.org/wiki?curid=456656", "title": "Imperio de Oyo", "text": "O Imperio de Oyo (en ) foi un estado yoruba que ocupou o que hoxe \u00e9 o oeste e o norte de Nixeria. Estabelecido no s\u00e9culo XIV, converteuse nun dos estados m\u00e1is amplos da \u00c1frica precolonial cos que se atoparon os exploradores europeos. Conseguiu a preeminencia a trav\u00e9s das habilidades organizativas excepcionais dos yoruba, a riqueza ga\u00f1ada co comercio e a s\u00faa posesi\u00f3n dunha poderosa cabalar\u00eda. O imperio foi unha potencia rexional entre mediados do s\u00e9culo XVII e finais do s\u00e9culo XVIII, exercendo a s\u00faa influencia sobre o Reino de Dahomey e outros reinos do que hoxe \u00e9 Nixeria, Ben\u00edn e Togo."}
{"id": "456659", "revid": "98629", "url": "https://gl.wikipedia.org/wiki?curid=456659", "title": "Amazonas de Dahomey", "text": "As amazonas de Dahomey ou mino (que quere dicir \"as nosas nais\") foron unha unidade militar composta completamente por mulleres fon do antigo Reino de Dahomey, na actual Rep\u00fablica de Ben\u00edn, que durou at\u00e9 finais do s\u00e9culo XIX. Foron chamadas as\u00ed polos europeos e os historiadores por mor da s\u00faa semellanza coas m\u00edticas amazonas da antiga Anatolia e o mar Negro.\nOrixe.\nO rei Houegbadja (que gobernou dende 1645 at\u00e9 1685), o terceiro rei de Dahomey, foi o que orixinalmente comezou o grupo que se converter\u00eda nas amazonas como un corpo de cazadoras de elefantes chamado o \"gbeto\".\nO fillo de Houegbadja, o rei Agaja (que gobernou dende 1708 at\u00e9 1732) estabeleceu un grupo de gardacostas feminino armado con mosquetes. Os mercantes europeos rexistraron a s\u00faa presenza. Segundo a tradici\u00f3n, Agaja desenvolveu o equipo de gardacostas nunha milicia e utilizounas con \u00e9xito na vitoria de Dahomey sobre o reino veci\u00f1o de Savi en 1727. O grupo de mulleres guerreiras recibiu o nome de \"mino\", que quere dicir \"as nosas nais\" na lingua fon, por parte do ex\u00e9rcito masculino de Dahomey. Por\u00e9n, outras fontes suxiren que foi a irm\u00e1 m\u00e1is vella do rei Agaja, a ra\u00ed\u00f1a Hangbe, a gobernante que estabeleceu a unidade, mais existen d\u00fabidas sobre se a ra\u00ed\u00f1a Hangbe realmente existiu.\nDurante o goberno do rei Ghezo (que gobernou dende 1818 at\u00e9 1858), Dahomey volveuse cada vez m\u00e1is militarista. Ghezo puxo grande importancia no ex\u00e9rcito, incrementando o orzamento e formalizando a s\u00faa estrutura. Mentres que as narrativas europeas ref\u00edrense \u00e1s mulleres soldado como \"amazonss\", elas cham\u00e1banse a si mesmas \"ahosi\" (esposas do rei) on \"Mino\" (as nosas nais). Os europeos intercambiaron bens como coitelos, baionetas, armas de fogo e utensilios en troques de prisioneiros que Dahomey capturaba durante as s\u00faas guerras."}
{"id": "456662", "revid": "5863", "url": "https://gl.wikipedia.org/wiki?curid=456662", "title": "Cando Hitler roubou o coello rosa", "text": "Cando Hitler roubou o coello rosa (en ) \u00e9 unha novela xuvenil de Judith Kerr, publicada por primeira vez en 1971, foi o seu terceiro libro.\nIdeada como unha trilox\u00eda denominada \"Out of the Hitler Estafe\", a novela \u00e9 a primeira parte da serie. En certo xeito, a obra \u00e9 de car\u00e1cter autobiografico, pois est\u00e1 baseada sobre os primeiros anos de vida da autora. Judith Kerr, que dedicou este libro aos seus pais, representa a infancia perdida duns nenos nunha \u00e9poca terrible, o nazismo.\nFoi traducido \u00f3 galego por Mar\u00eda Carme Ares V\u00e1zquez e foi publicado pola editorial Alfaguara no ano 1990, co n\u00famero 18 na colecci\u00f3n Xuvenil Alfaguara.\nTrama.\nOs protagonistas, Max e Anna, son dous nenos alem\u00e1ns que viven en Berl\u00edn cos seus pais durante o acceso de Adolf Hitler ao poder. Desde un principio sabemos que son xudeus, pois o seu pai explicoulles recentemente que proceden do pobo hebreo. Te\u00f1en 9 e 12 anos, respectivamente, e a s\u00faa familia vive nunha gran casa de Berl\u00edn, onde tam\u00e9n viven Bertha, empregada da familia, e Heimpi, ama de chaves e gobernanta, cuxo verdadeiro nome \u00e9 Heimpel, e cuxo cometido non \u00e9 outro que coidar de Anna e Max. Os nenos te\u00f1en varios amigos. A mellor amiga de Anna ch\u00e1mase Elsbeth; o mellor amigo de Max \u00e9 Gunther. O pai dos dous nenos \u00e9 un famoso escritor alem\u00e1n que saca adiante \u00e1 familia cos seus artigos na prensa e os seus libros. A nai pasa o tempo tocando o piano e os nenos asisten aos mellores colexios berlineses.\nA historia comeza en febreiro de 1933. Hai carteis electorais polas r\u00faas con motivo das anunciadas elecci\u00f3ns xerais en Alema\u00f1a. Anna e Elsbeth volven da escola e a nena observa numerosos carteis nos que aparece a faciana de Hitler. De regreso a casa, Anna ve a Max e Gunther xogar no xard\u00edn \u00e1 guerra contra os nazis e estes contan a loita nada aquela ma\u00f1\u00e1 no colexio entre os mozos \"nazis\" e os chamados \"socis.\" O pai de Anna, obrigado a permanecer na casa pola gripe, recibe unha chamada dunha admiradora que lle avisa de que se ga\u00f1an as elecci\u00f3ns os nazis estes te\u00f1en a intenci\u00f3n de retirar os pasaportes aos xudeus. Pronto o pai comprende que ha de abandonar o pa\u00eds. As\u00ed, unha noite, o pai de Anna e Max organiza a s\u00faa traves\u00eda e sae para Praga. Nos d\u00edas seguintes a nai de Anna dilles a ela e ao seu irm\u00e1n que non falen con ningu\u00e9n da sa\u00edda do pai, e organiza a traves\u00eda para o tren, que alcanzar\u00e1 ao pai non en Praga, sen\u00f3n en Su\u00edza. Durante as semanas que faltan para a s\u00faa sa\u00edda os mozos e a nai, coa axuda de Heimpi, preparan as cousas para levar. Anna, ao facer a s\u00faa equipaxe at\u00f3pase cun dilema: levar consigo o seu vello peluche, o seu querido coello rosa, ou levar o novo peluche que recibira por Nadal. A s\u00f3 un par de d\u00edas das elecci\u00f3ns Anna, Max e a nai collen o tren para Z\u00farich. Anna pensa que esta fuxida \u00e9 algo pracenteiro, non comprende a gravidade da situaci\u00f3n. Ao mesmo tempo \u00e9 feliz, porque vai descubrir cousas novas.\nPremios e influencia.\nO libro ga\u00f1ou \"a\" Deutscher Jugendliteraturpreis de 1974. Adoita ser empregado nas escolas alem\u00e1s e brit\u00e1nicas como unha introduci\u00f3n a esa \u00e9poca hist\u00f3rica e tam\u00e9n \u00e1 experiencia de ser un refuxiado. "}
{"id": "456663", "revid": "23204", "url": "https://gl.wikipedia.org/wiki?curid=456663", "title": "Ahosi", "text": ""}
{"id": "456665", "revid": "7596", "url": "https://gl.wikipedia.org/wiki?curid=456665", "title": "M\u00fasica folk", "text": "A m\u00fasica folk \u00e9 un termo de orixe anglosaxoa empregado xeralmente para referirse \u00e1 \"m\u00fasica folcl\u00f3rica\" moderna. Nalg\u00fans contextos, por influencia do sentido en lingua inglesa da \"folk music\", o seu significado est\u00e9ndese a toda a m\u00fasica folcl\u00f3rica, tanto \u00e1 tradicional como \u00e1 m\u00e1is moderna baseada naquela.\nOs artistas de folk poden empregar temas musicais folcl\u00f3ricos xa existentes fac\u00e9ndolles un arranxo musical ou ben tomar simplemente o estilo e crear os seus propios temas orixinais. \u00c9 tam\u00e9n caracter\u00edstico da m\u00fasica folk empregar instrumentos t\u00edpicos de cada rexi\u00f3n, como pode ser a zampo\u00f1a e a quena en varios pa\u00edses de Am\u00e9rica do Sur, o bombo leg\u00fcero na Arxentina, o birimbao no Brasil, o banjo, o viol\u00edn ou a harm\u00f3nica nos Estados Unidos, o viol\u00edn, a marimba en Guatemala, bodhr\u00e1n e o tin whistle en Irlanda, a gaita en Escocia, Galicia ou Asturias, o acorde\u00f3n en Francia, Italia, Panam\u00e1 ou a m\u00fasica litorale\u00f1a arxentina, a dulzaina e a dulzaina en Valencia e Catalu\u00f1a, a trikitixa no Pa\u00eds Vasco, a arpa paraguaia en Paraguai etc.\nEtimolox\u00eda.\nO termo folk, as\u00ed como m\u00fasica folk ou danza folk, \u00e9 un termo m\u00e1is ben recente. Alg\u00fans informes falan de \u201cfolclore\u201d como un termo que o ingl\u00e9s William Thoms utilizou, en 1846, para describir as tradici\u00f3ns, costumes e superstici\u00f3ns das clases incultas. O termo derivar\u00eda da expresi\u00f3n alem\u00e1 \"Volk\", que significa \u201co pobo como un todo\u201d. Foi aplicado por Johann Gottfried Herder \u00e1 m\u00fasica popular e nacional un s\u00e9culo antes.\nOrixes e desenvolvemento.\nNa d\u00e9cada de 1940 a m\u00fasica folk xurdiu na Arxentina como movemento aut\u00f3nomo dentro da m\u00fasica popular moderna, superando en popularidade ao tango desde 1949 co tema \"O rancho'e a Cambicha\". Logo xurdiu nos Estados Unidos nos anos 1950 e 1960, tomando como base a m\u00fasica tradicional (m\u00fasica folcl\u00f3rica) que fora tra\u00edda ao novo continente polos inmigrantes europeos. Posteriormente este movemento tivo lugar tam\u00e9n noutros pa\u00edses.\nCuns contidos a mi\u00fado sociais e de protesta pol\u00edtica nas s\u00faas canci\u00f3ns, a m\u00fasica folk arxentina e norteamericana tocouse nos seus primeiros tempos con instrumentos ac\u00fasticos, como fixo Atahualpa Yupanqui. Nos Estados Unidos, a partir dos anos 1960 incorpor\u00e1ronse con frecuencia instrumentos el\u00e9ctricos no que se co\u00f1ece como folk rock. Representantes destacados desta corrente son Bob Dylan e Joan Baez. Na Arxentina, tam\u00e9n na d\u00e9cada de 1960, a m\u00fasica folk desenvolveu o movemento do Novo Cancioneiro, que desencadeou o movemento da Nueva canci\u00f3n en Am\u00e9rica Latina e Espa\u00f1a, con expresi\u00f3ns como Mercedes Sosa, Soledad Bravo, V\u00edctor Jara, Rub\u00e9n Blades, Caetano Veloso, Silvio Rodr\u00edguez e Alfredo Zitarrosa, entre moitos outros.\nEuropa.\nA m\u00fasica folk tivo o seu eco en Europa a partir de finais dos anos 1960, en d\u00faas correntes claramente diferenciadas:\nEntre as diferentes vertentes da m\u00fasica folk segundo pa\u00edses e rexi\u00f3ns, te\u00f1en ampla repercusi\u00f3n e alcance internacional a chamada m\u00fasica latina e a chamada m\u00fasica celta, \u00e1s veces adornada con influencias new age.\nO concepto de m\u00fasica folk as\u00f3ciase principalmente cos pa\u00edses occidentais (Europa e Am\u00e9rica). Cando se quere facer referencia ao conxunto de m\u00fasicas folk de distintos lugares do mundo empr\u00e9gase normalmente o nome xen\u00e9rico de \u00abworld music\u00bb ou \u00abm\u00fasicas do mundo\u00bb."}
{"id": "456668", "revid": "98629", "url": "https://gl.wikipedia.org/wiki?curid=456668", "title": "Ama de casa", "text": "A ama de casa pode definirse como a muller que traballa de balde e sen regulamentaci\u00f3n horaria para a familia, dedic\u00e1ndose a tarefas dom\u00e9sticas tales como: o coidado dos fillos, a limpeza da casa, a compra de v\u00edveres e outros artigos, a preparaci\u00f3n dos alimentos, a administraci\u00f3n parcial ou total do orzamento familiar, a supervisi\u00f3n de traballos e de tarefas no \u00e1mbito do fogar, e un longo etc.\nOs labores da muller ama de casa implican, por definici\u00f3n, o traballo dom\u00e9stico que est\u00e1 na base da maternidade e a conxugalidade. Ser ama de casa \u00e9 inherente a ser nai e esposa, real e/ou simbolicamente. Os seus labores est\u00e1n destinados aos outros: a coidalos, a provelos de satisfacci\u00f3ns f\u00edsicas e materiais. Tam\u00e9n de satisfacci\u00f3ns emocionais e afectivas: das s\u00faas formas particulares de relacionarse co mundo, de facer, de sentir, de estar, as s\u00faas crenzas, saberes e linguaxes. Ser ama de casa \u00e9 pois, ser dos outros. Ao permitir a satisfacci\u00f3n de necesidades de primeira orde, daquelas que de non ser satisfeitas levar\u00edan \u00e1 morte, a muller ama de casa materializa a s\u00faa existencia en e a trav\u00e9s dos outros.\nO rol tradicional.\nO traballo de ama de casa est\u00e1 tradicionalmente asignado \u00e1 muller (a esposa, nun matrimonio convencional composto polo home, a muller e os fillos e fillas). Da ama de casa esp\u00e9ranse tradicionalmente moitas cousas, pero sobre todo abnegaci\u00f3n, cuxo significado \u00e9 literalmente \"negarse a si mesmas\" en beneficio da familia tradicional, especialmente para protexer aos fillos. \nDe feito, m\u00e1is que traballo, a actividade dom\u00e9stica das mulleres consid\u00e9rase \"labor\" e a ocupaci\u00f3n das amas de casa frecuentemente design\u00e1base como s.l. (os seus labores). A ama de casa ten un traballo sen reco\u00f1ecemento e que practicamente ata hoxe en d\u00eda as\u00famese por imposici\u00f3n m\u00e1is que por elecci\u00f3n. Esta falta de reco\u00f1ecemento e a invisibilidade do traballo dom\u00e9stico pode minguar en gran medida a autoestima das mulleres que asumen, con ou sen axuda, o coidado e as tarefas do fogar case en exclusividade.\nAs\u00ed pois, non \u00e9 sorprendente que o feminismo cuestione fortemente o devandito rol tradicional de ama de casa, e busque cambialo. \nTradicionalmente a maior parte das mulleres non vend\u00edan o seu tempo no mercado de traballo sen\u00f3n que ced\u00edan toda a s\u00faa capacidade produtiva -produtiva e reprodutiva- \u00e1s pequenas unidades de produci\u00f3n de servizos que son as unidades familiares. Xa no s\u00e9culo XVI Luis Vives propo\u00f1\u00eda que o traballo dom\u00e9stico se basease nas ensinanzas de Arist\u00f3teles, sendo ocupaci\u00f3n obrigada de todas as mulleres, inclu\u00eddas as ra\u00ed\u00f1as.\nEn tempos m\u00e1is recentes, en que os roles de x\u00e9nero foron cambiando, \u00e9 cada vez m\u00e1is com\u00fan que o home acepte tomar parte dese rol que tradicionalmente s\u00f3 desempe\u00f1aba a muller, e os labores coti\u00e1ns do fogar moitas veces sexan repartidos entre a parella.\nEconom\u00eda.\nA econom\u00eda ou Oikos-nom\u00eda foi na s\u00faa orixe o nome da boa administraci\u00f3n da casa e das s\u00faas cousas.\nSegundo sinalan estudos de econom\u00eda feminista (en particular, quen defende o materialismo hist\u00f3rico), o valor do traballo das amas de casa non se ten en conta nas formulaci\u00f3ns est\u00e1ndar da produci\u00f3n econ\u00f3mica, tales como o PIB ou os datos sobre emprego. As amas de casa traballan moitas horas \u00e1 semana sen que estas se computen. O traballo dom\u00e9stico \u00e9 socialmente invisible desde o momento en que aquelas mulleres que se dedican a el son consideradas como inactivas en censos e en estat\u00edsticas. \nEn 2015 o Parlamento sinalaba nun informe a necesidade dun maior reco\u00f1ecemento a labores como a maternidade, o coidado da infancia ou de dependentes, inclu\u00edndo unha valoraci\u00f3n econ\u00f3mica: \u201cEste traballo \u00e9 raramente remunerado e a sociedade non o valora adecuadamente, a pesar de posu\u00edr unha enorme importancia social, contribu\u00edr ao benestar social e que pode medirse con indicadores econ\u00f3micos como o PIB\".\nA investigadora Mar\u00eda \u00c1ngeles Dur\u00e1n explica no seu estudo \"El trabajo no remunerado en la econom\u00eda global\" que o Produto Interior Bruto de Espa\u00f1a aumentar\u00eda un 53% no caso de que se pagara o traballo non remunerado que, maioritariamente, realizan as mulleres\nEvoluci\u00f3n social do papel da ama de casa.\nSociedades tradicionais.\nDurante miles de anos, os homes foron considerados xeralmente como os principais sustentadores nas familias: o seu traballo base\u00e1base principalmente na caza de animais para a alimentaci\u00f3n, o cultivo de alimentos ou ga\u00f1ar di\u00f1eiro, mentres que as mulleres encarg\u00e1ronse do coidado dos nenos, preparar a comida, limpar a casa, e de tecer e arranxar a roupa.\nNas sociedades de cazadores e recolectores, por exemplo, na sociedade tradicional dos aborixes australianos, os homes cazan animais para a carne e as mulleres colleitan outros alimentos como grans, froitas e verduras. Unha das raz\u00f3ns \u00e9 que \u00e9 moito m\u00e1is f\u00e1cil recoller froita mentres se est\u00e1 ao coidado dun beb\u00e9 que cazar un animal. Mesmo cando as vivendas eran moi simples e hab\u00eda poucas posesi\u00f3ns, os homes e as mulleres fac\u00edan diferentes traballos. Nas sociedades rurais, onde a agricultura \u00e9 o principal traballo, as mulleres tam\u00e9n se ocuparon do coidado de campos e animais ao redor da casa, e axudaron aos homes co traballo pesado cando se necesitaba facer un traballo de forma r\u00e1pida, polo xeral debido \u00e1 tempada.\nExemplos do traballo pesado que un ama de casa tradicional nunha sociedade rural far\u00eda son: \nSociedades contempor\u00e1neas.\nNo s\u00e9culo\u00a0XIX, nos pa\u00edses industrializados, m\u00e1is e m\u00e1is mulleres f\u00f3ronse incorporando ao mundo laboral facendo traballos que ata ese momento eran exclusivos dos homes, pero non deixaron de ser amas de casa. Foi o momento no que se estableceron moitas grandes f\u00e1bricas, primeiro en Inglaterra e logo noutros pa\u00edses europeos e nos Estados Unidos. Nese momento moitos miles de mulleres novas entraron a traballar nas f\u00e1bricas. \nNo s\u00e9culo\u00a0XX as d\u00faas guerras mundiais (a primeira guerra mundial, 1914-1918, e a segunda guerra mundial, 1939-1945 ) foron libradas por homes de moitos pa\u00edses. Mentres os homes estaban na guerra, as s\u00faas esposas pux\u00e9ronse a traballar para manter os pa\u00edses en p\u00e9. As mulleres, que tam\u00e9n eran amas de casa, traballaban en f\u00e1bricas, empresas e granxas. Ao final das d\u00faas guerras, moitos homes morreran, outros regresaran\u00a0eivados e os restantes volveron \u00e1s s\u00faas posici\u00f3ns anteriores, desprazando do seu posto \u00e1s mulleres que fixeran eses traballos durante a guerra. Con todo, as guerras fixeran moitos estragos nos distintos pa\u00edses nos que se libraron e foron necesarios moitos traballos de reconstruci\u00f3n, pero tam\u00e9n os avances b\u00e9licos repercutiron en aplicaci\u00f3ns civ\u00eds, polo que houbo un cambio social importante, que deu lugar a m\u00e1is\u00a0empregabilidade. Como consecuencia, as mulleres seguiron facendo moitos dos traballos que empezaran a facer durante as guerras e/ou incorpor\u00e1ronse a eses novos traballos.\nO acceso masivo das mulleres ao mercado laboral \u00e9 probablemente a transformaci\u00f3n m\u00e1is espectacular da segunda metade do s\u00e9culo XX. Con todo, e a pesar do cambio nas relaci\u00f3ns e valores familiares, estas transformaci\u00f3ns no \u00e1mbito laboral non tiveron unha correlaci\u00f3n equivalente no interior dos fogares, de forma que a responsabilidade das tarefas dom\u00e9sticas e o coidado contin\u00faan recaendo nas mulleres. Esta persistencia da divisi\u00f3n sexual do traballo constit\u00fae un dos problemas fundamentais no avance cara a unha sociedade igualitaria.\nAntes da industrializaci\u00f3n a produci\u00f3n na esfera dom\u00e9stica representaba a econom\u00eda na s\u00faa totalidade: implicaba relaci\u00f3ns de reciprocidade porque era concibida de maneira igualitaria. Coa chegada da sociedade industrial disoci\u00e1ronse as actividades realizadas f\u00f3ra e dentro da esfera dom\u00e9stica e a remuneraci\u00f3n monetaria definiu esta separaci\u00f3n. No s\u00e9culo XIX a Revoluci\u00f3n Industrial promove a separaci\u00f3n das esferas de produci\u00f3n mercantil e dom\u00e9stica, acu\u00f1ando para elas os conceptos de actividade e inactividade, respectivamente. Este acontecemento determinou quen ser\u00edan as e os protagonistas dos espazos, ao tempo que se lles estipularon dereitos e obrigas. \nAs\u00ed, de acordo co ideal vitoriano das esferas separadas, o mundo exterior \u00e9 masculino e o dom\u00e9stico feminino, tal como corresponde \u00e1s caracter\u00edsticas esencialmente diferenciadas, contrapostas e complementarias, que se supo\u00f1en en mulleres e homes. Neste esquema, a muller, esposa e nai, \u00e9 o \"anxo do fogar\", o eixo da familia e a encargada de gardar os bos costumes; en definitiva, un ser dom\u00e9stico, delicado, dependente da protecci\u00f3n dun pai ou dun marido, que se considera ademais como ser asexual, sendo o seu impulso \u00e1 maternidade, an\u00e1logo ao impulso sexual do var\u00f3n. \nDeste xeito, o fogar e a maternidade config\u00faranse como referente fundamental da feminidade e o traballo dom\u00e9stico como un \"non traballo\". Mentres, o traballo definido como emprego adquire unha posici\u00f3n central na orde social e na identidade da maior\u00eda dos var\u00f3ns, \u00e1 vez que o lugar no que traballan conv\u00e9rtese no \u00e1mbito m\u00e1is relevante para a integraci\u00f3n social.\nO traballo dom\u00e9stico \u00e9 o que fai a muller ama de casa. En termos formais, a ama de casa \u00e9 definida como traballadora por conta propia do sector dom\u00e9stico e como a encargada de asumir a xesti\u00f3n e a produci\u00f3n dom\u00e9stica do fogar. O traballo da muller ama de casa foi socialmente constru\u00eddo como a s\u00faa responsabilidade persoal e a s\u00faa identidade pasa polas formas espec\u00edficas do traballo dom\u00e9stico que realice. Este traballo manif\u00e9stase a trav\u00e9s de nove elementos centrais:\nEn termos xerais, eses son os eixos que caracterizan o traballo dom\u00e9stico; por contra, hai que anotar que os seus l\u00edmites poden variar das condici\u00f3ns econ\u00f3micas e tecnol\u00f3xicas en que se realice, da maternidade e do traballo extradom\u00e9stico. Neste sentido, cando a muller se incorpora ao mercado de traballo, a s\u00faa carga de traballo dom\u00e9stico non se reduce nin significa, necesariamente, a incorporaci\u00f3n doutros membros da unidade dom\u00e9stica (esposo, fillos e fillas) ao traballo dom\u00e9stico."}
{"id": "456670", "revid": "98629", "url": "https://gl.wikipedia.org/wiki?curid=456670", "title": "Asasinato no Orient Express", "text": "Asasinato no Orient Express, orixinalmente Murder on the Orient Express, \u00e9 unha novela de misterio en lingua inglesa da escritora brit\u00e1nica Agatha Christie, protagonizada polo detective belga H\u00e9rcules Poirot. Foi publicada no Reino Unido polo Collins Crime Club o 1 de xaneiro de 1934 e nos Estados Unidos de Am\u00e9rica por Dodd, Mead and Company (m\u00e1is tarde ese mesmo ano), co t\u00edtulo Murder in the Calais Coach.\nO t\u00edtulo que se lle deu \u00e1 novela nos Estados Unidos, \"Murder in the Calais Coach\", foi utilizado para evitar unha confusi\u00f3n coa novela de 1932 de Graham Greene \"Stamboul Train\", a cal foi publicada al\u00ed como \"Orient Express\".\nA edici\u00f3n brit\u00e1nica foi posta \u00e1 venda cun prezo de sete xilins e seis peniques e a versi\u00f3n estadounidense, dous d\u00f3lares.\nNo ano 2000 a editorial Galaxia publicou a versi\u00f3n en lingua galega, traduci\u00f3n de Alberto \u00c1lvarez Lugr\u00eds. Outra edici\u00f3n en galego, do mesmo tradutor, apareceu en 2005 na Biblioteca Galega de Cl\u00e1sicos Universais de \"La Voz de Galicia\".\nTrama e caracter\u00edsticas.\nO detective privado Hercule Poirot recibe un telegrama no que se lle pide que cancele os seus compromisos e regrese a Inglaterra canto antes, polo que decide viaxar no Orient Express que parte esa noite. Durante a viaxe, Poirot co\u00f1ece a un norteamericano chamado Ratchett, ao que viu no Tokatlian. Ratchett cre que a s\u00faa vida est\u00e1 en perigo e quere contratar a Poirot, pero este n\u00e9gase dic\u00edndolle a Ratchett que \"non lle gusta a s\u00faa cara\".\nDurante a segunda noite da viaxe, o tren queda detido por mor dunha tormenta de neve preto de Vinkovci. Poirot esperta varias veces por diversos ru\u00eddos e incidentes, inclu\u00edndo un berro procedente do compartimento de Ratchett. \u00c1 ma\u00f1\u00e1 seguinte, monsieur Bouc, un vello amigo seu que \u00e9 director da compa\u00f1\u00eda que opera o Orient Express, trasl\u00e1dalle que Ratchett foi asasinado e p\u00eddelle que se encargue da investigaci\u00f3n para evitar complicaci\u00f3ns coa polic\u00eda iugoslava; e Poirot acepta.\nTras examinar o corpo de Ratchett e o seu compartimento, Poirot determina a verdadeira identidade deste, as\u00ed como os posibles motivos polos que se puido dar o seu asasinato. Uns anos atr\u00e1s, unha nena de tres anos chamada Daisy Armstrong fora secuestrada por un home chamado Cassetti, que a asasinou a pesar de recibir o rescate da adi\u00f1eirada familia Armstrong. A conmoci\u00f3n pola morte da nena devastou a familia, dando lugar a varias mortes e suicidios. Cassetti foi detido, pero escapou do pa\u00eds tras ser absolto. Sospeitouse que Cassetti usou a s\u00faa considerable fortuna para manipular o xu\u00edzo. Poirot concl\u00fae que Ratchett era en realidade Cassetti.\nDurante a s\u00faa investigaci\u00f3n, Poirot descobre que todos os pasaxeiros do vag\u00f3n ti\u00f1an relaci\u00f3n coa familia Armstrong, e por tanto, un motivo para matar a Ratchett. Poirot prop\u00f3n d\u00faas posibles soluci\u00f3ns, deixando a monsieur Bouc decidir cal presentar \u00e1s autoridades. A primeira \u00e9 que un desco\u00f1ecido subiu ao tren, asasinou a Ratchett e escapou. A segunda soluci\u00f3n \u00e9 que todos os viaxeiros do vag\u00f3n est\u00e1n implicados, como un xurado autoproclamado, buscando impartir a xustiza, en vista de que Ratchett escapara impune dos Estados Unidos.\nSinopse.\nOs feitos.\nO famoso detective privado Hercule Poirot regresa ao Reino Unido a bordo do Orient Express dende Istambul. Nesa \u00e9poca do ano, en pleno inverno, o tren adoita ir case baleiro, pero nesa ocasi\u00f3n vai infrecuentemente cheo e Poirot s\u00f3 consegue unha liteira grazas ao seu amigo \"monsieur\" Bouc, director da Compagnie Internationale des Wagons-Lits. Cando un tal Sr. Harris non se presenta, Poirot consegue ocupa o seu lugar, xunto a un mozo estadounidense chamado H\u00e9ctor MacQueen, e a segunda noite, consegue un compartimento para el s\u00f3, que lle cede \"monsieur\" Bouc. \nDurante a viaxe, un millonario estadounidense chamado Mr. Ratchett que tam\u00e9n se atopa no tren, dille a Poirot que a s\u00faa vida est\u00e1 en perigo e m\u00f3stralle unha pequena pistola que leva sempre consigo para protexerse. Tam\u00e9n lle di que quere contratalo para que pescude quen o est\u00e1 ameazando, pero Poirot n\u00e9gase porque \"non lle gusta a s\u00faa cara\".\nEsa noite, preto de Vinkovci, uns vinte e tres minutos antes da 1:00 da ma\u00f1\u00e1, Poirot esp\u00e9rtase ao o\u00edr un berro, que parece proceder do compartimento do lado, ocupado por Ratchett. Cando se asoma para ver que ocorre, ve ao encargado do vag\u00f3n, Pierre Michel, chamar \u00e1 porta de Ratchett. Un home contesta en franc\u00e9s: \"Ce n'est rien.\" \"Je me suis tromp\u00e9\", que significa \"Non \u00e9 nada. Equivoqueime\", e o encargado vai responder outra chamada. Desa Poirot decide volver \u00e1 cama, pero non consegue durmirse porque o tren est\u00e1 parado e infrecuentemente tranquilo.\nMentres trata de volver durmir, Poirot oe a outra pasaxeira, Mrs. Hubbard, tocar o timbre insistentemente. Chama a Michel e p\u00eddelle unha botella de auga mineral, e dec\u00e1tase de que Mrs. Hubbard cre que algu\u00e9n entrou no seu compartimento, e que o tren quedou detido por mor dunha avalancha de neve que bloqueou a v\u00eda. Poirot desp\u00eddese de Michel e trata de volver durmir, pero un golpe na s\u00faa porta volve espertalo. Esta vez, cando se asoma, todo est\u00e1 en silencio, e s\u00f3 ve a unha muller de costas que leva un quimono escarlata, afast\u00e1ndose polo corredor. \u00c1 ma\u00f1\u00e1 seguinte, Poirot \u00e9 informado de que Ratchett foi asasinado, apu\u00f1alado doce veces mentres durm\u00eda. \"Monsieur\" Bouc p\u00eddelle que se faga cargo da investigaci\u00f3n, xa que sabe que Poirot ten experiencia con casos similares e todo o que necesita para resolvelos \u00e9 sentar e reflexionar.\nAs probas.\nA porta do compartimento de Ratchett estaba pechada e encadeada por dentro, e a xanela aberta. Algunhas das pu\u00f1aladas que ti\u00f1a no seu corpo eran profundas, polo menos tres eran letais e outras eran s\u00f3 leves cortes. Ademais, algunhas parec\u00edan feitas por unha persoa zurda e outras por unha persoa destra. A pistola de Ratchett foi atopada cargada debaixo da s\u00faa almofada, e un reloxo de peto foi atopado no seu pixama, esnaquizado e parado \u00e1 1:15.\nPoirot tam\u00e9n atopou outras pistas no compartimento da v\u00edtima e no tren, inclu\u00edndo un pano de muller coa inicial \"H\" bordada, un limpiapipas, e o bot\u00f3n dun uniforme de condutor do tren. Estas pistas suxiren que o asasino ou asasinos foron algo descoidados, pero cada pista parece apuntar a un sospeitoso distinto, o que fai pensar que algunhas foron simuladas.\nAo reconstru\u00edr un fragmento dunha carta queimada, Poirot descobreu que Ratchett era un fuxitivo dos Estados Unidos chamado Cassetti. Este, cinco anos antes, secuestrara a unha nena de tres anos chamada Daisy Armstrong; e a\u00ednda que a familia Armstrong pagou un cuantioso rescate, Cassetti asasinou a nena de todos modos e escapou do pa\u00eds co di\u00f1eiro. A nai de Daisy, Sonia Armstrong, estaba outra vez embarazada cando se decatou da s\u00faa morte, e o trauma f\u00edxolle dar a luz prematuramente, polo que tanto o neno coma ela morreron. O seu marido, o coronel Armstrong, suicidouse dun disparo, toleado pola dor. A aia, Susanne, foi considerada sospeitosa pola polic\u00eda, e suicidouse tir\u00e1ndose por unha fiestra, tras o cal demostrouse que era inocente. Cassetti foi detido, a\u00ednda que os seus recursos permit\u00edronlle ser absolto por un simple tecnicismo, e escapou do pa\u00eds para evitar ser perseguido posteriormente. As probas aumentaron e fix\u00e9rono en direcci\u00f3ns totalmente distintas, parecendo que Poirot estaba a ser desafiado por un verdadeiro xenio. Unha proba crucial, o quimono escarlata que unha muller desco\u00f1ecida levaba posto a noite do asasinato, aparece na maleta de Poirot.\nA soluci\u00f3n.\nPoirot descobre que alg\u00fans dos pasaxeiros te\u00f1en relaci\u00f3n coa v\u00edtima e outros a te\u00f1en coa familia Armstrong.\nDespois de analizar os testemu\u00f1os dos viaxeiros e as probas, Poirot convoca aos doce sospeitosos, \"monsieur\" Bouc e ao doutor Constantine, os seus compa\u00f1eiros de investigaci\u00f3n, no vag\u00f3n-restaurante, e d\u00e1 d\u00faas posibles explicaci\u00f3ns do asasinato de Ratchett.\nA primeira explicaci\u00f3n \u00e9 que un estra\u00f1o (un g\u00e1nster inimigo de Ratchett) subiu ao tren en Vinkovci, a \u00faltima parada, asasinou a Ratchett por raz\u00f3ns desco\u00f1ecidas e escapou sen ser visto. O crime ocorreu unha hora antes do que todo o mundo pensou, xa que Ratchett e algunhas persoas m\u00e1is non se deron conta de que o tren entrara noutro fuso horario. Os outros ru\u00eddos escoitados por Poirot esa noite non te\u00f1en relaci\u00f3n co asasinato. Con todo, o doutor Constantine di que Poirot debe ser consciente de que iso non explica todas as circunstancias do caso.\nA segunda explicaci\u00f3n \u00e9 m\u00e1is complexa e impactante: todos os sospeitosos son culpables. As primeiras sospeitas de Poirot d\u00e9bense a que no tren hai pasaxeiros de diversas nacionalidades europeas, o que, segundo Poirot, s\u00f3 pode ocorrer nos Estados Unidos, onde poden reunirse persoas procedentes de distintas nacionalidades e clases sociais. O crime non pode ocorrer doutra forma, dadas as pistas. Poirot revela que todos os pasaxeiros eran familiares, serventes ou amigos da familia Armstrong, ou tiveron relaci\u00f3n co caso. Todos quedaron profundamente afectados pola morte de Daisy e as s\u00faas consecuencias. Decidiron ser eles mesmos os verdugos de Cassetti para vingar un crime que a lei non puido castigar.\nCada sospeitoso deu unha pu\u00f1alada a Ratchett, polo que non se sabe quen lle deu a pu\u00f1alada que o matou. Doce dos conspiradores participaron como un xurado de doce persoas, co conde Andrenyi actuando en lugar da s\u00faa esposa, xa que ela, ao ser a t\u00eda de Daisy, fose a principal sospeitosa. Unha liteira foi reservada cun nome ficticio \u2013Harris\u2013 polo que s\u00f3 a v\u00edtima e os conspiradores estar\u00edan a bordo, pero o compartimento do lado do de Ratchett estaba reservado para un director da Compa\u00f1\u00eda.\nO inesperado bloqueo do tren debido \u00e1 neve e a inesperada presenza de Poirot causaron complicaci\u00f3ns aos conspiradores, que fixeron que algunhas pistas importantes fosen descoidadas. Mentres Poirot revela os detalles da elaborada trama, alg\u00fans sospeitosos comezan a chorar. Mrs. Hubbard confesa que a segunda explicaci\u00f3n \u00e9 a correcta.\nPoirot ent\u00f3n pide a \"monsieur\" Bouc que escolla unha das d\u00faas explicaci\u00f3ns, e el decide que a primeira explicaci\u00f3n \u00e9 a que deben dar \u00e1 polic\u00eda. Por compaix\u00f3n cara \u00e1 familia Armstrong, Poirot e o doutor Constantine aceptan. Co seu labor conclu\u00eddo, Poirot anuncia que ten \"a honra de retirarse do caso\".\nPersonaxes.\nA v\u00edtima:\nOs sospeitosos:\nOs investigadores:\nImportancia literaria e recepci\u00f3n.\nO \"Times Literary Supplement\" do 11 de xaneiro de 1934 resumiu o argumento e conclu\u00edu que \"As pequenas c\u00e9lulas grises resolveron unha vez m\u00e1is o que aparentemente era irresoluble. A Sra. Christie fai un conto improbable moi real, e mant\u00e9n aos seus lectores intrigados at\u00e9 o final\".\nEn \"The New York Times Book Review\" do 4 de marzo de 1934, Isaac Anderson terminou a s\u00faa cr\u00edtica dicindo que \"Os acertos do gran detective belga son m\u00e1is que astutos; son positivamente milagrosos. A\u00ednda que o argumento do asasinato e a s\u00faa resoluci\u00f3n parecen imposibles, Agatha Christie contribu\u00edu para facelos convincentes para o seu tempo; pode un adicto \u00e1s novelas de misterio pedir m\u00e1is que iso?\"\nA cr\u00edtica en \"The Guardian\" do 12 de xaneiro de 1934 declarou que o asasinato poder\u00eda ser \"perfecto\" se Poirot non estivese no tren ou se non escoitase unha conversaci\u00f3n entre Miss Debenham e o coronel Arbuthnot antes de subir ao tren, pero que, con todo, \"'As pequenas c\u00e9lulas grises' traballaran admirablemente, e a soluci\u00f3n sorprendera ao seu dono tanto como ao lector, xa que o segredo estaba ben gardado e fora revelado formidablemente pola Sra. Christie\".\nRobert Barnard dixo que a novela foi \"a mellor das historias de trens. O Orient Express, cuberto de neve en Iugoslavia, proporciona o decorado ideal para unha novela de misterio, e a escusa perfecta para un grupo de pasaxeiros internacionais. Cont\u00e9n a mi\u00f1a li\u00f1a favorita de todo o traballo de Christie: 'Pobre criatura, \u00e9 sueca'. A soluci\u00f3n oc\u00faltase impecablemente, e usa intelixentemente o alfabeto cir\u00edlico. A soluci\u00f3n fixo entrar en ira a Raymond Chandler, pero non molestar\u00eda a ningu\u00e9n que non insistise en facer as historias de detectives exactamente iguais \u00e1s reais\".\nEn 1995, a Mystery Writers of America inclu\u00eduna na s\u00faa lista das cen mellores novelas de misterio de todos os tempos.\nReferencias culturais.\nReferencias na historia.\nO caso de secuestro de Armstrong est\u00e1 baseado no secuestro real do fillo de Charles Lindbergh en 1932, pouco antes de que o libro fose escrito. Unha doncela empregada polos pais da Sra. Lindbergh foi sospeitosa de estar involucrada no crime, e, logo de ser duramente interrogada pola polic\u00eda, quitouse a vida.\nOutro evento real que axudou a inspirar a novela, menos lembrado, foi cando Agatha Christie viaxou por primeira vez no Orient Express no outono de 1928. Poucos meses despois, en febreiro de 1929, un Orient Express quedou atrapado por unha xistra preto de \u00c7erkezk\u00f6y, Turqu\u00eda, quedando detido seis d\u00edas.\nReferencias noutras \u00e1reas.\nEn paleontolox\u00eda, a teor\u00eda de que m\u00faltiples factores levaron \u00e1 extinci\u00f3n das especies no Tri\u00e1sico, a maior extinci\u00f3n en masa da historia da Terra \u00e9 denominada \"Modelo de Asasinato no Orient Express\". O termo foi utilizado por primeira vez por Douglas Erwin en 1993.\nAdaptaci\u00f3ns en cine e televisi\u00f3n.\n\"Asasinato no Orient Express\" (1974).\nEn 1974 foi estreada unha pel\u00edcula baseada na novela con Albert Finney interpretando a Poirot, a cal \u00e9 considerada unha das adaptaci\u00f3ns en cine m\u00e1is exitosas dos libros de Agatha Christie. S\u00f3 se fixeron cambios menores para a pel\u00edcula, como o cambio do nome de Masterman a Beddoes, a doncela morta chamada Paulette en lugar de Susanne e monsieur Bouc convertido en \"monsieur\" Bianchi.\n\"Murder on the Orient Express\" (2001).\n\u00c9 unha adaptaci\u00f3n da novela nunha pel\u00edcula feita para televisi\u00f3n, a cal foi estreada en 2001, con Alfred Molina personificando a Poirot.\n\"Agatha Christie's Poirot\".\nDavid Suchet volveu interpretar a Poirot nunha serie, adaptaci\u00f3n do libro, titulada \"Agatha Christie's Poirot\". A s\u00faa estrea estaba programada para 2010.\nA ambientaci\u00f3n desta versi\u00f3n para televisi\u00f3n \u00e9 moi parecida \u00e1 da pel\u00edcula de 1974. Introd\u00facese un matiz no personaxe de Poirot; a s\u00faa conciencia como cat\u00f3lico que non lle permite mentir.\nXogo de PC.\nO 21 de novembro de 2006, The Adventure Company lanzou unha adaptaci\u00f3n para computadoras do libro, desenvolvida por AWE Games e dese\u00f1ada por Le Sheldon. Tr\u00e1tase dunha aventura gr\u00e1fica que incl\u00fae a David Suchet como a voz de Hercule Poirot. Con todo, o final foi alterado para crear unha adaptaci\u00f3n nova para a xente que xa leu o libro. Ademais, o detective belga sofre un accidente ao pouco de empezar a historia e cede o protagonismo a unha francesa loura (angloparlante) chamada Antoinette Marceau, empregada da compa\u00f1\u00eda do ferrocarril, que ser\u00e1 o personaxe que manexe o xogador, a\u00ednda que a presenza de Poirot farase patente na investigaci\u00f3n como conselleiro.\n\"Asasinato no Orient Express\" (2017).\nAsasinato no Orient Express \u00e9 un filme estadounidense baseado nesta novela de Agatha Christie. Foi protagonizada por Kenneth Branagh como H\u00e9rcules Poirot, xunto a Pen\u00e9lope Cruz, Willem Dafoe, Judi Dench, Johnny Depp, Josh Gad, Derek Jacobi, Leslie Odom Jr., Michelle Pfeiffer e Daisy Ridley. Este filme \u00e9 a cuarta adaptaci\u00f3n da novela, tralo de 1974, a adaptaci\u00f3n televisiva en 2001 e un episodio da serie \"Agatha Christie's Poirot\" en 2010.\nO filme estreouse en todo o mundo o 2 de novembro de 2017 no Royal Albert Hall de Londres, e estreouse en cines no Reino Unido o 3 de novembro de 2017 e nos Estados Unidos o 10 de novembro de 2017, por 20th Century Fox.\u200b O filme recadou m\u00e1is de 350 mill\u00f3ns de d\u00f3lares en todo o mundo e recibiu cr\u00edticas mixtas, pero foi eloxiada polo desempe\u00f1o do elenco e o valor da produci\u00f3n, a\u00ednda que alg\u00fans o criticaron por non engadir nada novo \u00e1s adaptaci\u00f3ns anteriores e polo enfoque de Branagh no seu propio papel no detrimento do drama.\u200b"}
{"id": "456683", "revid": "23204", "url": "https://gl.wikipedia.org/wiki?curid=456683", "title": "Pobo fon", "text": "Os fon, tam\u00e9n chamados fon nu, agadja ou dahomey, son un grupo \u00e9tnico e ling\u00fc\u00edstico africano. Son o meirande grupo \u00e9tnico de Ben\u00edn, habitando principalmente a rexi\u00f3n do sur. Tam\u00e9n habitan en menor medida no suroeste de Nixeria e en Togo. Falan a lingua fon, membro da familia das linguas gbe.\nA historia do pobo fon est\u00e1 relacionada co reino de Dahomey, un antigo estado xurdido no s\u00e9culo XVII que comparte as s\u00faas ra\u00edces coas do pobo aja. Os fon ti\u00f1an unha cultura cunha importante tradici\u00f3n oral e un sistema relixioso polite\u00edsta ben desenvolvido. Foron especialmente c\u00e9lebres no s\u00e9culo XIX como comerciantes cos europeos e pola s\u00faa pr\u00e1ctica de \"N'Nonmiton\" ou amazonas de Dahomey, unha unidade de mulleres soldado que d\u00e9cadas despois loitar\u00eda contra as forzas coloniais francesas, por volta do ano 1890."}
{"id": "456703", "revid": "47401", "url": "https://gl.wikipedia.org/wiki?curid=456703", "title": "Elvira Cienfuegos L\u00f3pez", "text": "Elvira Cienfuegos L\u00f3pez, nada en 1953 \u00e9 unha catedr\u00e1tica de bacharelato e pol\u00edtica galega.\nTraxectoria.\nCatedr\u00e1tica de Biolox\u00eda e Xeolox\u00eda no instituto Xelm\u00edrez II de Santiago de Compostela.\nMilitante do BNG, presentouse \u00e1s elecci\u00f3ns xerais de 2008 pola Coru\u00f1a. Foi concelleira no concello de Santiago de Compostela entre 2003 e 2011; primeiro como concelleira de Educaci\u00f3n e Mocidade e dende 2007 \u00e1 fronte da Concellar\u00eda de Medio Ambiente e desenvolvemento sostible. En abril de 2017 foi elixida responsable comarcal do BNG para a \u00e1rea de Santiago.\nTen longa traxectoria no movemento ecoloxista en Galicia a trav\u00e9s da s\u00faa relaci\u00f3n coa asociaci\u00f3n ADEGA. En 2015 aparece como vocal no padroado inicial da Fundaci\u00f3n Eira."}
{"id": "456706", "revid": "63181", "url": "https://gl.wikipedia.org/wiki?curid=456706", "title": "Kaavi", "text": "Kaavi \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 2\u00a0992\u00a0habitantes. A superficie do termo municipal \u00e9 de 789,59\u00a0km2, dos cales 115,57\u00a0km2 son auga. O concello ten unha densidade de poboaci\u00f3n de 4,44 \u00a0hab./km\u00b2.\nKaavi est\u00e1 situado entre as cidades de Kuopio (a 60\u00a0km) e Joensuu (a 90\u00a0km) e limita cos municipios de Kuopio e Tuusniemi, pertencentes \u00e1 s\u00faa mesma rexi\u00f3n, e Juuka, Outokumpu e Polvij\u00e4rvi na rexi\u00f3n veci\u00f1a de Carelia do Norte.\nO concello \u00e9 uniling\u00fce en fin\u00e9s."}
{"id": "456712", "revid": "98629", "url": "https://gl.wikipedia.org/wiki?curid=456712", "title": "ESA Vigil", "text": "A misi\u00f3n Lagrange \u00e9 unha misi\u00f3n da Axencia Espacial Europea para levar dous sat\u00e9lites de observaci\u00f3n solar, un deles \u00f3 punto de Lagrange L1 e outro \u00f3 L5.\nDescrici\u00f3n.\nPara asegurar unha capacidade efectiva de seguir eventos solares potencialmente perigosos (como tormentas xeomagn\u00e9ticas, cunha probabilidade de 1,9% en 10 anos), a ESA iniciou un estudo sobre dous futuros sat\u00e9lites meteorol\u00f3xicos espaciais. O 2 de febreiro de 2018, a ESA asinou contratos tecnol\u00f3xicos (Fase A) liderados por Airbus UK e OHB SE de Alema\u00f1a para dese\u00f1ar as especificaci\u00f3ns da nave espacial e o proceso de integraci\u00f3n dos instrumentos. O Laboratorio Rutherford Appleton do Reino Unido e Mullard Space Science Laboratrix son os encargados de avaliar os requisitos da carga \u00fatil cient\u00edfica.\nA misi\u00f3n prop\u00f3n o posicionamento de d\u00faas naves espaciais en \u00f3rbita nos puntos Lagranxianos L1 e L5, onde as forzas gravitacionais interact\u00faan para crear unha situaci\u00f3n estable para aforrar propelentes e para facer observaci\u00f3ns. A L1 est\u00e1 entre Sol e Terra, polo tanto, as medici\u00f3ns na L1 proporcionan informaci\u00f3n sobre o clima espacial que chega cara \u00e1 Terra. En contraste, o punto L5 proporciona un xeito de controlar as expulsi\u00f3ns de masa coronal (CME) desde o \"lado\" para estimar a s\u00faa velocidade e direcci\u00f3n.\nObxectivos.\nO obxectivo xeral para situar o sat\u00e9lite nese punto \u00e9 ter unha plataforma de aviso temper\u00e1 da temperie espacial, en particular, para poder avisar de xeito eficaz cando unha tormenta solar pode impactar cara \u00e1 Terra, permitindo as\u00ed a protecci\u00f3n das infraestruturas cr\u00edticas. O sol emite un fluxo continuo de part\u00edculas at\u00f3micas cargadas electricamente, mais tam\u00e9n de xeito peri\u00f3dico lanza miles de mill\u00f3ns de toneladas de material a trav\u00e9s de campos magn\u00e9ticos en \"expulsi\u00f3ns de masa coronal\" a grande escala, o que pode distorsionar o campo magn\u00e9tico terrestre e causar graves danos tanto a estruturas no espazo como na Terra. A ESA ten estimado que un \u00fanico impacto grave poder\u00eda causar, s\u00f3 en Europa, un dano estimado en 15 000 mill\u00f3ns de euros. De a\u00ed o pensar en situar unha nave observaci\u00f3n nun lugar que permita ver a evoluci\u00f3n da superficie solar xusto antes de que esa superficie cadre en direcci\u00f3n \u00e1 Terra, o punto L5, \u00e9 dicir, seguindo \u00e1 Terra na s\u00faa \u00f3rbita cun desfase angular de 60\u00ba\nParicularizando, os obxectivos son:\nA misi\u00f3n forma parte do servizo da rede de temperie espacial da ESA (Space Weather Service Network).\nCarga.\nAs naves deber\u00e1n transportar diferentes tipos de instrumentos de teledetecci\u00f3n (\u00f3pticos, para a observaci\u00f3n distante, e in situ, para a observaci\u00f3n do propio contorno da nave), que aproveitan a experiencia das misi\u00f3ns SOHO, STEREO e Solar Orbiter."}
{"id": "456713", "revid": "23204", "url": "https://gl.wikipedia.org/wiki?curid=456713", "title": "Pobo yoruba", "text": "Os yoruba (en ) son un grupo \u00e9tnico n\u00edxer-congo do suroeste e o centro norte de Nixeria, as\u00ed como rexi\u00f3n do sur e o centro de Ben\u00edn. Xuntas, estas rexi\u00f3ns son co\u00f1ecidas como Yorubalandia. Os yoruba constit\u00faen arredor de 44 mill\u00f3ns de persoas en total. A maior\u00eda da poboaci\u00f3n reside en Nixeria, onde representan at\u00e9 o 21% da poboaci\u00f3n do pa\u00eds, sendo un dos meirandes grupos \u00e9tnicos de \u00c1frica. A maior\u00eda dos yoruba falan a lingua yoruba, que \u00e9 tonal, e a lingua n\u00edxer-congo con maior n\u00famero de falantes nativos."}
{"id": "456714", "revid": "23204", "url": "https://gl.wikipedia.org/wiki?curid=456714", "title": "Yoruba", "text": ""}
{"id": "456719", "revid": "23204", "url": "https://gl.wikipedia.org/wiki?curid=456719", "title": "Druk tsendhen", "text": "Druk tsendhen (en : , \"O Reino do Drag\u00f3n do Trono\") \u00e9 o himno nacional de But\u00e1n. Adoptado en 1953, a m\u00fasica \u00e9 obra de Aku Tongmi e a letra \u00e9 de Dorji Lopen \"Dolop Droep Namgay\" de Talo, Punakha; posibelmente traducido a ingl\u00e9s por Dasho Gyaldun Thinley.\nLetra.\nA letra do himno nacional est\u00e1 inscrita na Constituci\u00f3n de But\u00e1n."}
{"id": "456721", "revid": "98629", "url": "https://gl.wikipedia.org/wiki?curid=456721", "title": "Alfaro (hom\u00f3nimos)", "text": "O top\u00f3nimo castel\u00e1n Alfaro pode estar referido a:\nAmais, como apelido pode referirse a:"}
{"id": "456744", "revid": "98629", "url": "https://gl.wikipedia.org/wiki?curid=456744", "title": "Chelsea Girls", "text": "Chelsea Girls \u00e9 un filme experimental dirixido por Andy Warhol e Paul Morrisey en 1966. Foi o primeiro \u00e9xito comercial importante de Warhol despois realizar varios filmes de vangarda (tanto de curtas como de longametraxes). Foi rodada no Hotel Chelsea e outras localizaci\u00f3ns de Nova York, e conta a vida de varias das mozas que viv\u00edan al\u00ed. Presentase nunha pantalla dividida, acompa\u00f1ada por bandas sonoras alternas en cada escena e unha alternancia entre branco e negro e cor. O filme orixinal ten pouco m\u00e1is de tres horas de duraci\u00f3n.\nO cartel foi dese\u00f1ado para a s\u00faa estrea en Londres polo artista gr\u00e1fico Alan Aldridge. Warhol estaba completamente satisfeito co dese\u00f1o e comentou que \u00abdesexaba que o filme fose tan bo coma o cartel\u00bb.\nElenco.\nA maior\u00eda dos int\u00e9rpretes do filme repres\u00e9ntanse a si mesmos:\nRecepci\u00f3n da cr\u00edtica.\nMalia que o filme foi o que m\u00e1is \u00e9xito tivo dos dirixidos por Andy Warhol, as cr\u00edticas foton mixtas.\nRoger Ebert escribiu sobre o filme en xu\u00f1o de 1967, e tivo unha resposta negativa da mesma, outorg\u00e1ndolle unha estrela de catro. Na s\u00faa revisi\u00f3n declarou \u00ab...lo que temos aqu\u00ed son 3 horas e media de improvisaci\u00f3n nunha pantalla partida mal fotografada, apenas editada, empregando perversi\u00f3n e sensaci\u00f3n como a salsa de chile disfraza o recendo da comida. Warhol non ten nada que dicir e ningunha t\u00e9cnica para dicilo. Simplemente quere facer filmes, e faino: horas e horas de eles\u00bb.\nKenneth Baker, da \"San Francisco Chronicle\" examinou o filme por mor da s\u00faa proxecci\u00f3n na \u00e1rea da Ba\u00eda de San Francisco en 2002, e deulle unha revisi\u00f3n positiva, comentando \u00aba tiran\u00eda da c\u00e1mara \u00e9 a opresi\u00f3n aos rexistros de \"Chelsea Girls\" que imp\u00f3n. Non \u00e9 unha sorpresa que a\u00ednda pareza radical, malia todo o que temos visto na pantalla e fora dende 1966\u00bb."}
{"id": "456752", "revid": "89787", "url": "https://gl.wikipedia.org/wiki?curid=456752", "title": "Dendragapus obscurus", "text": "Dendragapus obscurus \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das d\u00faas que integran o x\u00e9nero \"Dendragapus\".\n\u00c9 un tetraonino de tama\u00f1o mediano, propio da cordilleira das Monta\u00f1as Rochosas, en Am\u00e9rica do Norte, moi semellante ao seu conx\u00e9nere \"Dendragapus fuliginosus\".\nCaracter\u00edsticas.\nMoi semellante e estreitamente relacionado filoxeneticamente con \"Dendragapus fuliginosus\"), antigamente ambas as especies foron consideradas como conespec\u00edficas, pero na actualidade reco\u00f1\u00e9cense como especies independentes.\nA plumaxe dos machos adultos e predominantemente escura, e a s\u00faa cola \u00e9 longa, de forma cuadrangular, e de cor gris n a porci\u00f3n distal. Os machos presentan unha bolsa de aire viol\u00e1cea na garganta, rodeada de plumas brancas, e unha car\u00fancula vermella sobre o ollo, vis\u00edbeis durante a exhibici\u00f3n nupcial. As plumaxe das femias adultas \u00e9 apencada, con plumas casta\u00f1as con marcas brancas e casta\u00f1o escuras nas partes ventrais.\nH\u00e1bitat e distribuci\u00f3n.\nO h\u00e1bitat de cr\u00eda desta pita do monte son os bordos dos bosques de con\u00edferas e mixtos nas rexi\u00f3ns monta\u00f1osas do oeste de Norte Am\u00e9rica, desde Alasca e Yuk\u00f3n at\u00e9 Novo M\u00e9xico.\nBiolox\u00eda.\nEstas aves on residentes permanentes, pero poden desprazarse a curtas distancias cami\u00f1ando ou con voos curtos cara a \u00e1reas con bosques m\u00e1is densos en inverno, co estra\u00f1o h\u00e1bito de moverse cara a altitudes maiores no inverno.\nAlim\u00e9ntanse no solo, ou nas \u00e1rbores en inverno. Nesta estaci\u00f3n comen principalmente ac\u00edculas de abetos e de \"Pseudotsuga taxifolia\" (abeto de Douglas) e, ocasionalmente, tam\u00e9n ac\u00edculas de \"Tsuga\" sp. e de \"Pinus\" sp. En ver\u00e1n son m\u00e1is importantes outras plantas (\"Pteridium\", \"Salix\"), bagas (\"Gaultheria\", \"Mahonia\", \"Rubus\", \"Vaccinium\") e insectos (particularmente formigas, escaravellos e salt\u00f3ns).\nNa \u00e9poca de celo os machos cantan marcando os seus territorios e fan curtos voos batendo as \u00e1s para atraeren \u00e1s femias. Os ni\u00f1os son simpes escavaci\u00f3ns no solo escondidos entre arbustos ou p\u00f3las de \u00e1rbores ca\u00eddas. As fembras deixan o territorio dos machos despois do apareamento. Os polos alim\u00e9ntase de exclusivamente de insectos nos primeiros dez d\u00edas de vida.\nTaxonom\u00eda.\nDescrici\u00f3n.\nA especie foi descrita en 1823 polo naturalista estadounidense Thomas Say nunha nota da p\u00e1xina 14 do traballo \"Exped. Rocky Mt. [James]Phila\". 2\u00aa ed., baixo o nome de \"Tetrao obscurus\".\nEtimolox\u00eda.\nPara a do x\u00e9nero, v\u00e9xase \"Dendragapus\".\nO ep\u00edteto espec\u00edfico fai referencia \u00e1 vor da s\u00faa plumaxe.\nSubespecies.\nReco\u00f1\u00e9cense as seguintes subespecies:\nControversia taxon\u00f3mica.\nDadas as similitudes entre moitas das especies dos tetraoninos, non hai acordo un\u00e1nime sobre a taxonom\u00eda do x\u00e9nero \"Dengragapus\".\nAs\u00ed, por exemplo, o Sistema Integrado de Informaci\u00f3n Taxon\u00f3mica (ITIS), s\u00f3 considera como v\u00e1lida a especie \"Dengragapus obscurus\", considerando a \"Dendragapus fuliginosus\" como unha subespecie desta, \"Dendragapus obscurus fuliginosus\" , utilizando como fonte a Zoonomen - Zoological Nomenclature Resource (23-05-2005). Por\u00e9n, o \"Grouse Specialist Group\" (Grupo de especialistas en pitas do monte) reco\u00f1ece a ambas as especes, \"Dendragapus obscurus\" e \"Dendragapus fuliginosus\", como especies independentes.\nOutros consideran a especie \"Dendragapus falcipennis\", que a maior\u00eda clasifican como \"Falcipennis falcipennis\".\nFinalmente, outros consideran a \"Dendragapus canadensis\", especie definida por Linneo como \"Tetrao canadensis\" Linnaeus, 1758, que a maior\u00eda dos autores clasifican tam\u00e9n dentro do x\u00e9nero \"Falcipennis\", como \"Falcipennis canadensis\"."}
{"id": "456768", "revid": "89787", "url": "https://gl.wikipedia.org/wiki?curid=456768", "title": "Arturo Alcoceba", "text": "Arturo Alcoceba Isusi, nado en Sodupe, G\u00fce\u00f1es, o 4 de decembro de 1952, \u00e9 un pol\u00edtico e activista pol\u00edtico e social vasco.\nTraxectoria.\nArturo Alcoceba naceu en Sodupe (G\u00fce\u00f1es, Biscaia) o 4 de decembro de 1952, no seo dunha familia nacionalista vasca. Fillo de Arturo Alcoceba e Isabel Isusi, cun irm\u00e1n e d\u00faas irm\u00e1s. A s\u00faa irm\u00e1 \u00e9 Paquita Alcoceba, pol\u00edtica e activista vasca, representante de Gure Esku Dago e o seu cu\u00f1ado \u00e9 Luis Laiseka, pol\u00edtico vasco.\nO seu av\u00f3 materno era Cipriano Isusi, un miliciano vasco que loitou no Eusko Gudarostea na Guerra Civil. Ao ser nacionalista vasco e loitar por Euskadi e pola Rep\u00fablica, os nacionais bot\u00e1ronos da s\u00faa casa e lles requisaron o casar\u00edo familiar no barrio de Casti\u00f1eiros (Galdames) na Guerra Civil e tam\u00e9n lles quitaron todo o di\u00f1eiro (queim\u00e1ronlles todos os seus billetes) e traslad\u00e1ronse a vivir a G\u00fce\u00f1es. Cipriano foi encarcerado en 1938 na Colonia Penal do Dueso, Prisi\u00f3n Central del Puerto de Santa Mar\u00eda, onde coincidiu con Juan de Ajuriaguerra, o seu compa\u00f1eiro e amigo, e tambi\u00f1en con Jes\u00fas Mar\u00eda de Leizaola, compa\u00f1eiro e amigo.\nTraxectoria pol\u00edtica.\nDesde mozo, na d\u00e9cada dos sesenta, afiliouse a EGI do Partido Nacionalista Vasco, cando era clandestino, formando parte da organizaci\u00f3n clandestina do PNV (colocaci\u00f3n de\u00a0 ikurri\u00f1as, pintadas, repartici\u00f3n de propaganda, concentraci\u00f3ns ilegais, fogueiras nos cumes en v\u00e9spera de\u00a0Aberri\u00a0Eguna). Tam\u00e9n desde mozo estivo no Consello municipal do PNV de G\u00fce\u00f1es. Foi detido en varias ocasi\u00f3ns por actividades pol\u00edticas non permitidas no franquismo.\nDurante o Franquismo el, xunto cuns amigos seus, foi ao monte Gorbea e na punta do monte cravou unha gran ikurri\u00f1a, ao berro de \"Gora Euskadi askatuta\" (\"viva euskadi libre\", en galego) e \" Gora Euskal errepublika\" (\"viva a rep\u00fablica vasca\", en galego). Cando a Garda Civil o viu, perseguiunos, pero conseguiron escapar.\nPolos actos pol\u00edticos prohibidos levados a cabo, foi detido pola Garda Civil por \"actividades\u00a0 subversivas\" (xunto con Santos Gauna Larri\u00f1aga (\"Larri\"), Jos\u00e9 Miguel (\"Txemi\") de la Fuente Zubiaga, Rodolfo Sampelayo Menchaca e Francisco Javier Calzada Euba) o 7 de marzo de 1975, e levado ao cuartel da Garda Civil de La Salve (Bilbao), onde foi torturado, tivo que ser levado ao hospital por iso.\nMentres estaba detido e en prisi\u00f3n, o seu avogado foi Xabier Arzalluz, pol\u00edtico guipuscoano e presidente do PNV, foi ao c\u00e1rcere e levou a s\u00faa defensa xudicial, e pagaron a s\u00faa fianza, el e o partido. M\u00e1is dun ano e medio m\u00e1is tarde, con motivo da proclamaci\u00f3n de Juan Carlos I como Rey de Espa\u00f1a, foron indultados, cun indulto xeral para aqueles delitos e faltas de intencionalidade pol\u00edtica e de opini\u00f3n, menores de 3 anos.\nDeia e Batzoki.\nEn 1977 participou na creaci\u00f3n do diario Deia, onde traballou desde ent\u00f3n, xunto con\u00a0Kepa\u00a0Intxaurbe e I\u00f1aki Gonz\u00e1lez (actual director de Deia) e onde tivo como compa\u00f1eiro a Andoni\u00a0Ortuzar. En 1986 cando se creou Eusko Alkartasuna e creouse o xornal\u00a0Gaur\u00a0Express (1988-1989) impulsado por EA, a direcci\u00f3n do xornal pediulle que se incorporase ao xornal, pero\u00a0 Alcoceba rexeitouno e quedou en Deia.\nTam\u00e9n en 1977 fundou, xunto a outros amigos, o Batzoki de G\u00fce\u00f1es (\u00e9 socio fundador), cando acabou o Franquismo e a s\u00faa creaci\u00f3n empezou a ser legal. Foi membro da executiva municipal do PNV de G\u00fce\u00f1es e tam\u00e9n o seu presidente, indo nas listas electorais en moitas ocasi\u00f3ns.\nDefendeu sempre o sector soberanista e independentista do PNV. En 1980, Alcoceba e outros amigos presentaron unhas emendas no Batzoki de G\u00fce\u00f1es, relativas ao Batzoki e ao partido. Todo iso creou moit\u00edsimo conflito no PNV nacional e Xabier Arzalluz, o seu amigo, que xa era presidente do PNV, e foi ata o Batzoki de G\u00fce\u00f1es e despois de d\u00edas de discusi\u00f3n expulsounos do Batzoki.\nEse ano, en 1980, Alcoceba e os expulsados crearon o \"Jator Enea Kultur Alkartea\" (en galego, Asociaci\u00f3n cultural Jator Enea) en G\u00fce\u00f1es, comprando para iso unha taberna, para poder ter un lugar para realizar as actividades propostas no Batzoki (eventos culturais, danzas vascas...) e para poder ter un lugar de reuni\u00f3n pol\u00edtico.\nA creaci\u00f3n do partido Eusko Alkartasuna en 1986 tivo grande importancia en G\u00fce\u00f1es e na taberna \"Jator Enea\" discutiuse se inclu\u00edrse en EA ou non, tendo iso tam\u00e9n importancia no Eusko Alkartasuna nacional e afectando ao por aquel ent\u00f3n presidente Carlos Garaikoetxea.\nEst\u00e1 moi ligado ao movemento das ikastolas e foi un dos impulsores da ikastola Asti- Leku, para ter un referente de euskaldunizaci\u00f3n en Biscaia, sendo compa\u00f1eiro e amigo do primeiro director da ikastola, Ruper Ormaza.\nPor defender o sector soberanista e independentista do PNV e ser cr\u00edtico co partido, foi expulsado del. Alcoceba tam\u00e9n foi defensor do Plan Ibarretxe."}
{"id": "456771", "revid": "54334", "url": "https://gl.wikipedia.org/wiki?curid=456771", "title": "Paquita Alcoceba", "text": "Francisca Alcoceba Isusi, nada en G\u00fce\u00f1es en 1948, co\u00f1ecida como Paquita Alcoceba, \u00e9 unha co\u00f1ecida pol\u00edtica e activista vasca.\nTraxectoria pol\u00edtica.\nPaquita Alcoceba naceu en G\u00fce\u00f1es en 1948, sendo a maior de catro irm\u00e1ns. O seu irm\u00e1n \u00e9 Arturo Alcoceba, co\u00f1ecido xornalista e activista vasco e est\u00e1 casada con Lu\u00eds Laiseka, pol\u00edtico e ex concelleiro de G\u00fce\u00f1es.\nEmpezou a s\u00faa traxectoria pol\u00edtica desde moza, no \u00e1mbito municipal e nacional. Foi candidata do partido pol\u00edtico Herri Batasuna en G\u00fce\u00f1es, nas elecci\u00f3ns municipais de Espa\u00f1a do 3 de abril de 1979 e foi candidata a elecci\u00f3ns municipais tam\u00e9n noutras ocasi\u00f3ns (Euskal Herritarrok, Acci\u00f3n Nacionalista Vasca...).\n\u00c9 membro activo de Gure Esku Dago desde a s\u00faa creaci\u00f3n e \u00e9 unha das representantes de Gure Esku Dago de Biscaia. Tam\u00e9n \u00e9 unha das fundadoras de Gure Esku Dago en G\u00fce\u00f1es e, dende 2017, \u00e9 a s\u00faa vogal e tesoureira.\nNotas.\n "}
{"id": "456798", "revid": "839", "url": "https://gl.wikipedia.org/wiki?curid=456798", "title": "Andrea Goldsmith", "text": "Andrea Goldsmith, nada en Oakland (California) no ano 1964 \u00e9 unha profesora de enxe\u00f1ar\u00eda el\u00e9ctrica na Universidade Stanford, ostentando a c\u00e1tedra do profesor Stephen Harris, con traballo seminal dentro da teor\u00eda da informaci\u00f3n, que permitiu ampliar a capacidade dos sistemas Wi-Fi e LTE durante o per\u00edodo 1990-2008.\nTraxectoria.\nA profesora Goldsmith \u00e9 filla do, a s\u00faa vez, profesor em\u00e9rito de enxe\u00f1ar\u00eda mec\u00e1nica da Universidade de California en Berkeley Werner Goldsmith, emigrante nado en D\u00fcsseldorf. Os av\u00f3s paternos da profesora Goldsmith non puideron escapar da represi\u00f3n Nazi e faleceron retidos no campo de concentraci\u00f3n de Auschwitz-Birkenau. . Goldsmith criada no Val de San Fernando destaca ap\u00f3s estudos en enxe\u00f1ar\u00eda na d\u00e9cada do 1990 optimizando a capacidade dos sistemas wi-fi baixo unha an\u00e1lise te\u00f3rica dos resultados de Claude Elwood Shannon.\nNa actualidade Goldsmith leva publicados 160 journals, 320 papers revisados para a s\u00faa lectura en conferencias cient\u00edticas e tres libros de texto. Sonlle asignadas 32 patentes. Cofundou as empresas Plume Wi-Fi e Quantenna, as\u00ed como exerce de asesora para as corporaci\u00f3ns Crown Castle Inc., Interdigital Corp., Sequans e Cohere.\nCampos de especializaci\u00f3n.\nGoldsmith foi a primeira enxe\u00f1eira en propor e desenvolver a teor\u00eda da modulaci\u00f3n adaptativa en base a variaci\u00f3ns temporais en telecomunicaci\u00f3n. As\u00ed como novos modelos de canles MIMO e t\u00e9cnicas para a s\u00faa optimizaci\u00f3n.\nDestaca a s\u00faa especializaci\u00f3n no dese\u00f1o de modulaci\u00f3n e esquemas de codificaci\u00f3n (MCS) as\u00ed como t\u00e1boas ou cuadraturas da amplitude de modulaci\u00f3n (MQAM) indexada \u00e1 relaci\u00f3n sinal/ru\u00eddo (SNR), empregadas en m\u00faltiples sistemas como o EDGE, Wi-Fi ou 3GPP/LTE."}
{"id": "456799", "revid": "27155", "url": "https://gl.wikipedia.org/wiki?curid=456799", "title": "Proceso evolutivo", "text": ""}
{"id": "456806", "revid": "89787", "url": "https://gl.wikipedia.org/wiki?curid=456806", "title": "Gran Premio de Europa de 2000", "text": "O Gran Premio de Europa de 2000 foi unha carreira de motor de F\u00f3rmula Un celebrada o 21 de maio de 2000 no circu\u00edto de N\u00fcrburgring en N\u00fcrburg, Alema\u00f1a. Foi a sexta carreira do Campionato Mundial de F\u00f3rmula 1 de 2000. A carreira foi a 44\u00aa carreira en levar o nome do Gran Premio de Europa e a novena que se celebrou en N\u00fcrburgring. Foi a d\u00e9cima vez que se celebrou o Gran Premio de Europa como evento aut\u00f3nomo. A carreira realizouse sobre 67 voltas ao circu\u00edto de 4,5 quil\u00f3metros para unha carreira total de 305 quil\u00f3metros.\nA carreira ga\u00f1ouna o eventual campi\u00f3n do mundo de 2000, o piloto alem\u00e1n Michael Schumacher pilotando un Ferrari F1-2000. A vitoria foi a cuarta vitoria de Schumacher da tempada e a s\u00faa terceira vitoria no Gran Premio de Europa, un novo r\u00e9cord. Os pilotos de McLaren, Mika H\u00e4kkinen e David Coulthard terminaron segundo e terceiro respectivamente.\nInforme.\nA cualificaci\u00f3n viu a David Coulthard na pole position, seguido de Michael Schumacher segundo, Mika H\u00e4kkinen terceiro, Rubens Barrichello cuarto, Ralf Schumacher quinto e Jarno Trulli sexto. Nick Heidfeld cualificou o seu Prost-Peugeot na 13\u00aa posici\u00f3n, pero atopouse que o seu coche ti\u00f1a dous quilos de peso menos do permitido e foi exclu\u00eddo da carreira. Esta ser\u00eda a s\u00faa primeira carreira de F\u00f3rmula 1 no seu pa\u00eds de orixe de Alema\u00f1a.\nNo inicio, Coulthard perdeu un segundo nas luces, mentres H\u00e4kkinen sa\u00edu ben. H\u00e4kkinen e Schumacher se tocaron pero ambos continuaron con H\u00e4kkinen por diante de Schumacher, Coulthard, Barrichello e Jacques Villeneuve. Detr\u00e1s deles, Jarno Trulli enganchouse con Giancarlo Fisichella, quedando Trulli f\u00f3ra.\nCoulthard tivo un problema e mantivo a Barrichello detr\u00e1s del mentres permit\u00eda distanciarse a H\u00e4kkinen e Schumacher. As\u00ed, por 10 voltas, H\u00e4kkinen e Schumacher estiveron catro segundos por diante pero as primeiras pingas de choiva caeron na volta 11 e Schumacher sa\u00edu de detr\u00e1s de H\u00e4kkinen e tomou o liderado na chicana Veedol. Na volta seguinte, Barrichello pasou por diante de Coulthard cando a choiva arreciou. Continuou tres voltas cos Ferraris nunha pista despexada alex\u00e1ndose do McLaren detr\u00e1s deles ata que Coulthard entrou nos pits na volta 14. Logo, Schumacher pasou polos boxes seguido por H\u00e4kkinen. Ambos foron lentos pero Schumacher sa\u00edu 4 segundos por diante de Coulthard e H\u00e4kkinen sa\u00edu cinco segundos detr\u00e1s del. Barrichello entrou na volta 18 sendo l\u00edder, pero descubriu que estaba no noveno lugar despois da s\u00faa parada. A orde era: Schumacher, Coulthard, H\u00e4kkinen, Ralf, Pedro de la Rosa, Fisichella, Eddie Irvine, Jos Verstappen e Barrichello.\nRalf entrou pronto en boxes e caeu ao d\u00e9cimo lugar, mentres H\u00e4kkinen pasou a Coulthard pola segunda praza e Barrichello pasou a Verstappen e Irvine para ser sexto. Fisichella pasou a de la Rosa pouco despois pero Barrichello estaba acerc\u00e1ndose a ambos. Na volta 29, Verstappen intentou pasar a Irvine e p\u00faxose ao seu car\u00f3n pero Irvine negouse a levantar o pe e os dous chocaron, Ralf golpeou o coche de Irvine, quedando os tres f\u00f3ra. Na parte dianteira, Schumacher e H\u00e4kkinen estaban adiantando a trav\u00e9s dos dobrados, pero a brecha entre eles era cada vez maior. Coulthard estaba perdendo m\u00e1is dun segundo por volta debido a problemas coa s\u00faa caixa de cambios, Barrichello chegou ata o quinto posto tras pasar a de la Rosa. Na parte dianteira, Schumacher entrou nos pits na volta 35 cunha vantaxe de 20 segundos. Regresou 7 segundos por detr\u00e1s de H\u00e4kkinen.\nH\u00e4kkinen cunha carga de combustible m\u00e1is lixeiro distanciabase de Schumacher un segundo por volta co Ferrari con combustible suficiente ata meta. Pero el s\u00f3 ti\u00f1a 10 segundos de vantaxe con combustible para 7 voltas e necesitaba 17 segundos para ter a oportunidade de sa\u00edr adiante de Schumacher. Na volta 41, Barrichello superou a Fisichella pola cuarta posici\u00f3n, pero xa estaba a unha volta de H\u00e4kkinen e Schumacher. H\u00e4kkinen tirou ata a volta 45 cando entrou en boxes. Reingresou 11 segundos por detr\u00e1s de Schumacher e de novo comezou a acercarse. Detr\u00e1s deles, Barrichello acerc\u00e1base a Coulthard rapidamente pero estaba moi atr\u00e1s. Fisichella mant\u00edvose diante de de la Rosa logo das s\u00faas paradas. H\u00e4kkinen reduciu a brecha a 5 segundos pero Schumacher comezou a distanciarse de novo. A carreira terminou co triunfo de Schumacher por 13 segundos sobre H\u00e4kkinen, Coulthard aguantou a Barrichello con Fisichella e de la Rosa logrando os puntos restantes."}
{"id": "456807", "revid": "27155", "url": "https://gl.wikipedia.org/wiki?curid=456807", "title": "Gradualismo fil\u00e9tico", "text": "O gradualismo fil\u00e9tico \u00e9 un modelo de evoluci\u00f3n que teoriza que a maior parte da especiaci\u00f3n \u00e9 lenta, uniforme e gradual. Cando ten lugar a evoluci\u00f3n dese modo, d\u00e9bese xeralmente \u00e1 constante e estable transformaci\u00f3n dunha especie completa noutra nova (por medio dun proceso chamado anax\u00e9nese). Deste modo, non hai unha li\u00f1a clara de demarcaci\u00f3n entre unha especie ancestral e unha especie descendente, a menos que ocorra unha separaci\u00f3n (cladox\u00e9nese). A teor\u00eda contrasta co equilibrio puntuado.\nHistoria.\nA palabra \"fil\u00e9tico\" deriva do grego \u03c6\u03c5\u03bb\u03b5\u03c4\u03b9\u03ba\u03cc\u03c2 \"ph\u016bletikos\", que significa li\u00f1a de descendencia. O gradualismo fil\u00e9tico contrasta coa teor\u00eda do equilibrio puntuado, que propuxo que a maior\u00eda da evoluci\u00f3n ocorre illada en raros episodios de r\u00e1pida evoluci\u00f3n, cando unha soa especie se divide en d\u00faas especies distintas, seguida dun longo per\u00edodo de estase sen cambio. Estes modelos contrastan ambos coa evoluci\u00f3n a ritmo variable (\"variable speedism\" na literatura inglesa), que mant\u00e9n que diferentes especies evolucionan a distintas velocidades, e que non hai ningunha raz\u00f3n para acentuar unha velocidade de cambio sobre outra.\nO bi\u00f3logo evolutivo Richard Dawkins argumentou que o gradualismo a velocidade constante non est\u00e1 presente na literatura profesional, polo que o termo serve s\u00f3 como un subterfuxio para os partidarios do equilibrio puntuado. No seu libro \"The Blind Watchmaker\" (O reloxeiro cego), Dawkins sinala que o propio Charles Darwin non era un gradualista de velocidade constante, como suxer\u00edan Niles Eldredge e Stephen Jay Gould. Na primeira edici\u00f3n de \"A orixe das especies\", Darwin afirmou que \"especies de diferentes x\u00e9neros e clases non cambiaron \u00e1 mesma velocidade, ou no mesmo grao. Nos estratos terciarios m\u00e1is antigos a\u00ednda poden encontrarse unhas poucas cunchas en medio dunha multitude de formas extintas... A \"Lingula\" sil\u00farica difire pero pouco das especies vivas deste x\u00e9nero\".\n\"Lingula\" \u00e9 un dos poucos braqui\u00f3podos que sobreviven hoxe pero que tam\u00e9n se co\u00f1ecen por f\u00f3siles de hai 500 mill\u00f3ns de anos. Na quinta edici\u00f3n de \"A orixe das especies\", Darwin escribiu que \"os per\u00edodos durante os cales as especies sufriron modificaci\u00f3ns, a\u00ednda que longos se os medimos en anos, probablemente foron curtos en comparaci\u00f3n cos per\u00edodos durante os cales mante\u00f1en a mesma forma\"."}
{"id": "456817", "revid": "23204", "url": "https://gl.wikipedia.org/wiki?curid=456817", "title": "Jordi Turull", "text": "Jordi Turull i Negre, nado en Parets del Vall\u00e8s (Barcelona) o 6 de setembro de 1966, \u00e9 un pol\u00edtico catal\u00e1n, membro do Partit Dem\u00f2crata Europeu Catal\u00e0 (PDeCAT). Foi deputado no Parlament de Catalunya entre 2004 e 2018, e en 2017 exerceu de conselleiro de Presidencia e voceiro do Govern.\nLicenciado en dereito, militou desde novo en Converg\u00e8ncia Democr\u00e0tica de Catalunya (CDC) e comezou a s\u00faa traxectoria pol\u00edtica como concelleiro na s\u00faa localidade natal. Posteriormente, pertenceu aos grupos parlamentarios de Converg\u00e8ncia i Uni\u00f3 (CiU), Junts pel S\u00ed (JxS\u00ed) e Junts per Catalunya (JxCat), chegando a ser na IX lexislatura o presidente do grupo de Junts pel S\u00ed. Foi cesado como conselleiro do executivo catal\u00e1n en outubro de 2017 tras a aplicaci\u00f3n do artigo 155 da Constituci\u00f3n espa\u00f1ola en Catalu\u00f1a.\nDesde marzo de 2018 at\u00f3pase en situaci\u00f3n de prisi\u00f3n preventiva, acusado de presuntos delitos de rebeli\u00f3n, malversaci\u00f3n e sedici\u00f3n en relaci\u00f3n coa celebraci\u00f3n do referendo de independencia de Catalu\u00f1a do 1 de outubro de 2017. O xu\u00edzo comezou o 12 de febreiro de 2019 e en outubro dese mesmo ano foi condenado polo Tribunal Supremo de Espa\u00f1a a 12 anos de prisi\u00f3n e inhabilitaci\u00f3n polos delitos de sedici\u00f3n e malversaci\u00f3n."}
{"id": "456818", "revid": "23204", "url": "https://gl.wikipedia.org/wiki?curid=456818", "title": "Joaquim Forn", "text": "Joaquim Forn i Chiariello, nado en Barcelona o 1 de abril de 1964, \u00e9 un pol\u00edtico catal\u00e1n, licenciado en dereito pola Universidade de Barcelona e adscrito primeiro a Converg\u00e8ncia i Uni\u00f3 e posteriormente ao Partit Dem\u00f2crata Europeu Catal\u00e0.\nFoi concelleiro en Barcelona dende 1999 ata 2017, exercendo de tenente de alcalde da cidade durante a alcald\u00eda de Xavier Trias, entre 2011 e 2015. Foi conselleiro de Interior da Generalitat de Catalu\u00f1a dende o 14 de xullo ata o 28 de outubro de 2017, en virtude da aplicaci\u00f3n do artigo 155 da Constituci\u00f3n espa\u00f1ola en Catalu\u00f1a. Foi deputado no Parlamento de Catalu\u00f1a na s\u00faa XII lexislatura.\nDesde marzo de 2018 at\u00f3pase en situaci\u00f3n de prisi\u00f3n preventiva, acusado de presuntos delitos de rebeli\u00f3n, malversaci\u00f3n e sedici\u00f3n en relaci\u00f3n coa celebraci\u00f3n do referendo de independencia de Catalu\u00f1a do 1 de outubro de 2017. O xu\u00edzo comezou o 12 de febreiro de 2019 e en outubro dese mesmo ano foi condenado polo Tribunal Supremo de Espa\u00f1a a 10 anos e medio de prisi\u00f3n e inhabilitaci\u00f3n polo delito de sedici\u00f3n."}
{"id": "456819", "revid": "23204", "url": "https://gl.wikipedia.org/wiki?curid=456819", "title": "Josep Rull", "text": "Josep Rull i Andreu, nado en Terrassa o 2 de setembro de 1968, \u00e9 un pol\u00edtico e avogado catal\u00e1n, membro do Partit Dem\u00f2crata Europeu Catal\u00e0 (PDeCAT) e anteriormente de Converg\u00e8ncia Democr\u00e0tica de Catalunya.\nLicenciado en dereito pola UAB, militou desde novo na Joventut Nacionalista de Catalunya e posteriormente en Converg\u00e8ncia Democr\u00e0tica de Catalunya (CDC), partido do que foi secretario entre 2014 e 2016. Foi deputado polo Parlament de Catalunya entre 1997 e 2018, c\u00e1mara na que foi Secretario Terceiro baixo a presidencia de N\u00faria de Gispert, entre 2010 e 2015. Foi conselleiro de Territorio e Sostenibilidade do executivo catal\u00e1n entre xaneiro de 2016 e outubro de 2017, cando foi cesado tras a aplicaci\u00f3n do artigo 155 da Constituci\u00f3n espa\u00f1ola en Catalu\u00f1a.\nDesde marzo de 2018 at\u00f3pase en situaci\u00f3n de prisi\u00f3n preventiva, acusado de presuntos delitos de rebeli\u00f3n, malversaci\u00f3n e sedici\u00f3n en relaci\u00f3n coa celebraci\u00f3n do referendo de independencia de Catalu\u00f1a do 1 de outubro de 2017. O xu\u00edzo comezou o 12 de febreiro de 2019 e en outubro dese mesmo ano foi condenado polo Tribunal Supremo de Espa\u00f1a a 10 anos e medio de prisi\u00f3n e inhabilitaci\u00f3n polo delito de sedici\u00f3n."}
{"id": "456820", "revid": "10599", "url": "https://gl.wikipedia.org/wiki?curid=456820", "title": "UAB", "text": ""}
{"id": "456821", "revid": "23204", "url": "https://gl.wikipedia.org/wiki?curid=456821", "title": "Jordi S\u00e0nchez", "text": "Jordi S\u00e0nchez i Picanyol, nado en Barcelona o 1 de outubro de 1964, \u00e9 un activista e pol\u00edtico catal\u00e1n, presidente da Assemblea Nacional Catalana (ANC) entre 2015 e 2017, e foi como cabeza de lista de Junts per Catalunya pola demarcaci\u00f3 de Barcelona nas elecci\u00f3ns xerais de abril de 2019.\nLicenciado en Ciencias Pol\u00edticas en 1991 pola Universidade Aut\u00f3noma de Barcelona, \u00e9 profesor asociado de Ciencia Pol\u00edtica na Universidade de Barcelona pero exerceu a docencia noutras universidades. \u00c9 un dos impulsores do movemento pol\u00edtico Crida Nacional per la Rep\u00fablica.\nDende o 16 de outubro de 2017 estivo en prisi\u00f3n preventiva, acusado dun delito de rebeli\u00f3n en relaci\u00f3n co seu rol durante a manifestaci\u00f3 diante da Conseller\u00eda de Econom\u00eda de Catalu\u00f1a o 20 de setembro de 2017, no transcurso da operaci\u00f3n Anubis. No seu xu\u00edzo foi condenado polo Tribunal Supremo de Espa\u00f1a, en outubro de 2019, a 9 anos de prisi\u00f3n e inhabilitaci\u00f3n polo delito de sedici\u00f3n."}
{"id": "456822", "revid": "98629", "url": "https://gl.wikipedia.org/wiki?curid=456822", "title": "Jordi Cuixart", "text": "Jordi Cuixart i Navarro, nado en Santa Perp\u00e8tua de Mogoda (Barcelona) o 22 de abril de 1975, \u00e9 un activista pol\u00edtico e empresario catal\u00e1n, presidente de \u00d2mnium Cultural dende decembro de 2015 at\u00e9 o 26 de febreiro de 2022. No xu\u00edzo aos l\u00edderes do proceso independentista catal\u00e1n foi condenado polo Tribunal Supremo de Espa\u00f1a, en outubro de 2019, a 9\u00a0anos de cadea e de inhabilitaci\u00f3n polo delito de sedici\u00f3n, sendo indultado en 2021 polo goberno espa\u00f1ol.\nTraxectoria.\nNado en Santa Perp\u00e8tua de Mogoda en 1975, fillo dunha carniceira murciana e dun mec\u00e1nico catal\u00e1n, \u00e9 o pequeno de tres fillos. Al\u00ed viviu at\u00e9 os 30 anos. Entrou en contacto co catalanismo dende pequeno, en parte grazas \u00e1s visitas \u00e1 librer\u00eda que o seu t\u00edo ti\u00f1a en Santa Perp\u00e8tua e \u00e1s tertulias que este organizaba en casa. Durante a s\u00faa mocidade foi monitor de tempo libre e participou en diversas actividades de activismo pola lingua catal\u00e1. De adolescente, estudou formaci\u00f3n profesional de mec\u00e1nica no Instituto Escola Industrial de Sabadell.\nEtapa empresarial.\nCuixart comezou a traballar con 16\u00a0anos varrendo un taller, nunha f\u00e1brica de materiais de embalaxe e finalmente comezou a colaborar no proceso de dese\u00f1o de maquinaria con Autocad. Aprendeu ingl\u00e9s e franc\u00e9s de maneira autodidacta. Posteriormente, converteuse en comercial doutra empresa do sector. Op\u00faxose a facer o servizo militar obrigatorio e en 1996 f\u00edxose socio de \u00d2mnium Cultural, de Amnist\u00eda Internacional e das escolas Bressoles.\nCon 26\u00a0anos, converteuse en xerente doutra empresa do sector, e dous anos despois solicitou ser accionista. Ao non ser aceptada a s\u00faa proposta, decidiu crear a s\u00faa propia empresa. No ano 2003, fundou Aranow, empresa de maquinaria para fabricar embalaxe flexible, da cal \u00e9 o presidente. Dende esta empresa entrou en contacto co \"Centre Metal\u00b7l\u00fargic\" e posteriormente converteuse en patr\u00f3n fundador da fundaci\u00f3n privada de empresarios FemCAT.\n\u00d2mnium Cultural.\nDe FemCAT, en 2010 fixo o salto \u00e1 xunta de \u00d2mnium Cultural, onde accedeu a ocupar o cargo de tesoureiro e posteriormente de vicepresidente na xunta de Muriel Casals. Un dos obxectivos deste equipo era levar a cabo novos proxectos de cohesi\u00f3n social e chegar aos 50.000 socios. Durante a s\u00faa etapa como tesoureiro, \u00d2mnium renunciou \u00e1s subenci\u00f3ns da Generalitat de Catalu\u00f1a.\nEn 2015, cando Muriel Casals deixou a presidencia para incorporarse \u00e1 candidatura de Junts pel S\u00ed, Quim Torra asumiu temporalmente a presidencia de forma interina, at\u00e9 que se convocaron novas elecci\u00f3ns. Jordi Cuixart encabezou ent\u00f3n a candidatura \u00fanica \"\u00d2mnium: comprom\u00eds amb el dem\u00e0\", coa cal recibiu un amplo apoio dos socios da organizaci\u00f3n, cun total de 5.450\u00a0votos sobre un total de 5.719. Foi nomeado presidente de \u00d2mnium Cultural o 19 de decembro de 2015. A s\u00faa xunta estaba formada por Marina Llansana (vicepresidencia primeira), Joan Vallv\u00e9 (vicepresidencia segunda), Jordi Bosch (secretar\u00eda) e Eul\u00e0lia Sol\u00e9, Elena Jim\u00e9nez, Sergi Rovira, Montserrat Gimeno, Ismael Pe\u00f1a-L\u00f3pez, Jordi Ferr\u00e9 e David Basora como voceiros, que xa formaban parte da anterior xunta, e incopor\u00e1ronse: Llu\u00eds Duran, Marina Gay, Carme Laura-Gil, Roser Sebasti\u00e0, Cl\u00e0udia Pujol, Marta Garsaball, Blanca de Llobet e \u00d2scar Gimeno. O seu programa como presidente centrouse en ampliar a maior\u00eda social soberanista, mantendo un programa onde a lingua e a cultura catal\u00e1s vertebrasen a cohesi\u00f3n social. Dende \u00d2mnium impulsou, entre outras, a campa\u00f1a \"Lluites compartides\", coa que quer\u00eda reconstru\u00edr a memoria hist\u00f3rica compartida dos procesos de mobilizaci\u00f3n social que, en diferentes eidos e momentos do tempo, foron decisivos para conformar o que hoxe \u00e9 Catalu\u00f1a. Tam\u00e9n se converteu nunha das facianas m\u00e1is visibles do movemento independentista catal\u00e1n, chamando \u00e1 participaci\u00f3n no referendo do 1 de outubro de 2017.\nCoincidindo co seu encarceramento, \u00d2mnium Cultural aumentou a masa social at\u00e9 os 190\u00a0000 socios.\nO 14 de xaneiro de 2022, anunciou que non se presentar\u00eda \u00e1 reelecci\u00f3n para a presidencia de \u00d2mnium Cultural. O d\u00eda 26 de febreiro de 2022 foi relevado na presidencia de \u00d2mnium por Xavier Antich, escollido polos socios como novo presidente da entidade.\nPrisi\u00f3n preventiva.\nEn setembro de 2017, Cuixart foi acusado de sedici\u00f3n polo Ministerio Fiscal de Espa\u00f1a, como consecuencia das concentraci\u00f3ns de protesta no transcurso da Operaci\u00f3n Anubis. Segundo a interlocutoria, a Fiscal\u00eda acusouno a el e a Jordi S\u00e0nchez, como representantes de \u00d2mnium Cultural e da Assemblea Nacional Catalana respectivamente, de organizar convocatorias para \"protexer\" os seus gobernantes e para \"deter a Gardia Civil\", diante das conseller\u00edas de Econom\u00eda, de Exteriores, Gobernaci\u00f3n, e diante da sede do PSC e da CUP, as\u00ed como doutros operativos en Bigues i Riells, en Sabadell e en Les Franqueses del Vall\u00e8s. A interlocutoria destacou especialmente o seu rol durante a concentraci\u00f3n diante de Econom\u00eda, mencionando destrozos en dous coches da Garda Civil e como os voluntarios destas organizaci\u00f3ns impediron a actuaci\u00f3n policial.\nPor estes motivos, Carmen Lamela, maxistrada do Xulgado Central de Instruci\u00f3n n\u00famero 3, decretou prisi\u00f3n preventiva sen fianza o 16 de outubro do mesmo ano. A interlocutoria argumentaba a prisi\u00f3n preventiva para evitar o risco de fuga, de reiteraci\u00f3n delictiva e de obstrucci\u00f3n da xustiza penal. A interlocutoria foi duramente criticada e diversos medios publicaron probas que contradicen partes do texto da decisi\u00f3n xudicial. Marcel Mauri, vicepresidente de \u00d2mnium, asumiu as s\u00faas funci\u00f3ns na organizaci\u00f3n.\nO mesmo Presidente da Generalitat de Catalu\u00f1a, entre outras personalidades, as\u00ed como asociaci\u00f3ns integrantes da Taula per la Democr\u00e0cia e a Alianza Libre Europea consideraron que tanto Cuixart como Jordi S\u00e0nchez son presos pol\u00edticos. Amnist\u00eda Internacional pediu a posta en liberdade inmediata.\nDende o seu encarceramento, realiz\u00e1ronse centenares de actos de apoio en toda Catalu\u00f1a. O 19 de outubro, organizouse unha concentraci\u00f3n con candeas na Avinguda Diagonal de Barcelona pedindo a s\u00faa liberaci\u00f3n, onde asistiron 200.000\u00a0persoas segundo a Gu\u00e0rdia Urbana. Poucos d\u00edas despois, o s\u00e1bado 21, organizouse unha nova manifestaci\u00f3n, desta volta no Passeig de Gr\u00e0cia, onde segundo a Gu\u00e0rdia Urbana se xuntaron m\u00e1is de 450.000\u00a0persoas pedindo a s\u00faa liberdade e a de Jordi S\u00e0nchez. O s\u00e1bado 11 de novembro de 2017 organizouse unha nova manifestaci\u00f3n \u00e1 que asistiron 750\u00a0000\u00a0persoas, segundo a Gu\u00e0rdia Urbana. Esta manifestaci\u00f3n pola liberdade dos presos pol\u00edticos. Dende ent\u00f3n realiz\u00e1ronse ducias de actos en todo o territorio catal\u00e1n pedindo a liberdade do conxunto de presos pol\u00edticos relacionados co proceso independentista catal\u00e1n. O 24 de novembro de 2017, o xu\u00edz Pablo Llarena ditou un acto polo cal, despois de solicitar informa da xu\u00edza Lamela, acumulaba a instruci\u00f3n contra os principais l\u00edderes independentistas, inclu\u00edndo Jordi S\u00e0nchez e Jordi Cuixart.\nMeses despois, en xullo de 2018, foi trasladado da Prisi\u00f3n de Soto del Real ao Centro Penitenciario Lledoners. Dende ent\u00f3n realiz\u00e1ronse diversas concentraci\u00f3ns \u00e1s portas do centro para apoiar a Cuixart e ao resto de persoas en prisi\u00f3n preventiva.\nNo c\u00e1rcere, comezou a practicar cer\u00e1mica, ioga e meditaci\u00f3n. O 16 de xu\u00f1o de 2018, foi reelixido presidente de \u00d2mnium. Recibiu 28\u00a0151\u00a0votos dos 28\u00a0183 sufraxios emitidos na asemblea da entidade. En agosto do mesmo ano, foi nomeado presidente da Federaci\u00f3n Llull, entidade integrada por \u00d2mnium Cultural, Acci\u00f3 Cultural del Pa\u00eds Valenci\u00e0 e Obra Cultural Balear.\nEn novembro de 2018, a Organizaci\u00f3n Mundial Contra a Tortura reclamou que fose liberado.\nDende o c\u00e1rcere escribiu o libro \"Ho tornarem a fer\", sobre a loita non violenta como instrumento de defensa dos Dereitos Humanos, \"Aprenentatges i una proposta\", sobre as adrendizaxes que sacou dos \u00faltimos anos, e xunto coa xornalista Gemma Nierga, \"Tres dies a la pres\u00f3: Un di\u00e0leg sense murs\", onde falou sobre como viviu o encarceramento. Tam\u00e9n traballou nos libros infant\u00eds \u201cUn bosc ple d\u2019amor\u201d e \u201cEl polsim m\u00e0gic\u201d. No c\u00e1rcere recibiu visitas de activistas como Nora Morales de Corti\u00f1as, Can D\u00fcndar, Ai Weiwei, Jody Williams ou Adolfo P\u00e9rez Esquivel.\nFront Line Defenders reco\u00f1eceu oficialmente a Cuixart como defensor dos dereitos humanos. O seu caso foi denunciado perante o Consello de Europa e a Plataforma de Dubl\u00edn, o encontro dos defensores de dereitos humanos m\u00e1is importante do mundo. O 29 de maio de 2019, o Grupo de Traballo sobre a Detenci\u00f3n Arbitraria das Naci\u00f3ns Unidas reclamou a s\u00faa liberdade immediata. En marzo de 2021, un informe da relatora xeral de dereitos humanos do Consello de Europa sinalou o encarceramento de Jordi Cuixart como un caso de \"represalia e intimidaci\u00f3n\" contra os defensores dos dereitos humanos en Europa.\nXu\u00edzo e condena.\nO 1 de febreiro de 2019, foi trasladado \u00e1 prisi\u00f3n madrile\u00f1a de Soto del Real nun autocar da Garda Civil para asistir ao seu xu\u00edzo, que comezou o 12 de febreiro de 2019. En diversas entrevistas, Cuixart declarou que usar\u00eda o xu\u00edzo para acusar o Estado, argumentando \"que o Estado decidiu usar a xustiza penal para desactivar os seus adversarios, neste caso os independentistas\". Durante a declaraci\u00f3n no xu\u00edzo dixo que a s\u00faa prioridade non era sa\u00edr do c\u00e1rcere sen\u00f3n denunciar o ataque \u00e1s liberdades e defender o dereito \u00e1 autodeterminaci\u00f3n e dixo que todo o que fixera volver\u00edao facer.\nO xu\u00edzo acabou o 14 de outubro de 2019 cunha sentenza que impo\u00f1\u00eda penas \u00e1 maior\u00eda dos procesados, e a Cuixart, 9\u00a0anos de prisi\u00f3n e de inhabilitaci\u00f3n por sedici\u00f3n. O 14 de novembro de 2019, Amnist\u00eda Internacional denunciou que a sentenza criminalizaba o dereito a protesta e volveu pedir a s\u00faa liberdade.\nA partir de febreiro de 2020, comezou a accedir a permisos penitenciarios. En virtude do artigo 100.2 do regulamento penitenciario, puido sa\u00edr para ir a traballar \u00e1 f\u00e1brica da s\u00faa empresa Aranow en Sentmenat durante o d\u00eda, mais volvendo ao c\u00e1rcere para durmir. O 17 de xullo de 2020, as prisi\u00f3ns concederon o terceiro grao penitenciario aos condenados, e ao cabo de once d\u00edas, o xulgado de vixilancia penitenciaria suspendenuno. Medio ano m\u00e1is tarde, en xaneiro de 2021, volveu a condecelo e o xu\u00edz volveu a suspendelo.\nEn xaneiro de 2021, 50 defensores dos dereitos humanos como Yoko Ono, Irvine Welsh ou Dilma Rousseff, e premios Nobel da paz como Shirin Ebadi, Adolfo P\u00e9rez Esquivel, Jody Williams, Mairead Corrigan ou Elfriede Jelinek asinaron o manifesto Dialogue for Catalonia, que pide di\u00e1logo entre Catalu\u00f1a e Espa\u00f1a e o fin da represi\u00f3n para avanzar na resoluci\u00f3n pol\u00edtica do conflito.\nO 8 de xu\u00f1o de 2021, o Tribunal Constitucional rexeitou o recurso de protecci\u00f3n de Jordi Cuixart, e esgotou a v\u00eda interna para recorrer a sentenza do Tribunal Supremo. O 9 de xu\u00f1o de 2021, Jordi Cuixart presentou un recurso en catal\u00e1n ao Tribunal Europeo de Dereitos Humanos (TEDH) contra a sentenza do Tribunal Supremo. O 20 de decembro, o TEDH comunicoulle que recibiu o recurso.\nO 23 de xu\u00f1o de 2021 recibiu o indulto por parte do Goberno de Pedro S\u00e1nchez. En maio de 2021, o Tribunal Supremo pediulle un posicionamento sobre o indulto para preparar o informe sobre os indultos para o goberno espa\u00f1ol. Respondeu que non pedira ningunha clase de graza porque todo o que fixo volver\u00edao facer, e reclamou unha amnist\u00eda.\nVida privada.\n\u00c9 socio de diversas entidades e/ou proxectos, como Amnist\u00eda Internacional, o Casal Can Capablanca de Sabadell, Som Energia ou a cooperativa Coop 57. Viviu entre Santa Perp\u00e8tua, Sabadell e o barrio de Gr\u00e0cia de Barcelona. Durante a prisi\u00f3n preventiva tivo o seu segundo fillo biol\u00f3xico, e \u00e9 pai de dous fillos m\u00e1is dunha relaci\u00f3n anterior."}
{"id": "456824", "revid": "23204", "url": "https://gl.wikipedia.org/wiki?curid=456824", "title": "Trzy kolory. Bia\u0142y", "text": ""}
{"id": "456825", "revid": "63181", "url": "https://gl.wikipedia.org/wiki?curid=456825", "title": "Keitele", "text": "Keitele \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 2\u00a0242\u00a0habitantes. A superficie do termo municipal \u00e9 de 578,30\u00a0km2, dos cales 95,40\u00a0km2 son auga. O concello ten unha densidade de poboaci\u00f3n de 4,64 \u00a0hab./km\u00b2.\nLimita cos concellos de Pielavesi, Tervo, Vesanto, Pihtipudas e Viitasaari, estes dous \u00faltimos pertencentes \u00e1 rexi\u00f3n veci\u00f1a de Finlandia Central.\nO concello \u00e9 uniling\u00fce en fin\u00e9s."}
